<CHAPTER ID="017">
Izvajanje Goldstonovih priporočil glede Izraela/Palestine (razprava) 
<SPEAKER ID="133" NAME="Predsednik">
Naslednja točka sta izjavi Sveta in Komisije o izvajanju Goldstonovih priporočil glede Izraela/Palestine.
<SPEAKER ID="134" NAME="Diego López Garrido">
predsedujoči Svetu. - Gospod predsednik, Evropskemu parlamentu se želim zahvaliti za priložnost, da lahko spregovorim o tem vprašanju misije za ugotavljanje dejstev, misije, ki so jo sponzorirali Združeni narodi o konfliktu v Gazi, ki je potekal med koncem 2008 in začetkom 2009, poznano tudi pod imenom "poročilo gospoda Goldstonea".
<P>
Združeni narodi so pazljivo prisluhnili izjavi generalnega sekretarja Bana Ki Muna na Varnostnem svetu 21. januarja 2009, v kateri je podal svoje mnenje po obisku Gaze in Južnega Izraela in po tem, ko so se sovražnosti prenehale.
<P>
Poleg tega je na 12. zasedanju Sveta za človekove pravice od 14. septembra do 2. oktobra že tekla razprava o poročilu, omenjenem v nekaterih govorih pri prejšnji temi, poročilu gospoda Goldstonea, ki je bilo objavljeno sredi septembra lani.
<P>
Vse od začetka tega konflikta je Evropska unija vztrajala na tem, da obe strani v celoti spoštujeta človekove pravice in izvajata svoje obveznosti, ki izhajajo iz mednarodnega humanitarnega prava.
<P>
Evropska unija je jasno povedala, da bo pozorno nadzirala preiskave obtožb in kršitev človekovih pravic.
<P>
V Ženevi je švedsko predsedstvo Svetu vzpostavilo stališče Evropske unije na naslednji način: prvič, Evropska unija meni, da gre za resno poročilo, saj vsebuje poročila o resnih kršitvah mednarodnega humanitarnega prava, vključno z namernimi napadi na civiliste. Drugič, Evropska unija poudarja pomen izvedbe ustreznih in verodostojnih preiskav o morebitnih kršitvah mednarodnega prava strani, udeleženih v konfliktu v skladu z mednarodno zakonodajo, da bi tako bilo mogoče zagotoviti, da bodo priporočila misije namenjena tako Izraelcem, kot tudi Palestincem.
<P>
Evropska unija je potrdila svojo konstruktivno stališče glede poročila gospoda Goldstonea, ko je v razpravi Varnostnega sveta Združenih narodov 27. januarja, pred enim mesecem, izpostavila pomembnost izvedbe ustreznih in verodostojnih preiskav morebitnih kršitev mednarodnega prava o človekovih pravicah in mednarodnega humanitarnega prava. Obvestim vas lahko, da je 4. februarja 2010, pred nekaj dnevi, generalni sekretar Združenih narodov objavil poročilo o izvajanju Goldstoneove resolucije Generalne skupščine Združenih narodov.
<P>
Generalni sekretar je posredoval odzive Izraela, palestinskih zasedenih ozemelj in Švice, v svojih opažanjih pa je povedal, da proces, ki so ga začele te tri stranke, teče in da vpletene strani glede izvajanja resolucije ne morejo podati svojega mnenja.
<P>
Še vedno čakamo na to, kako bo ta zadeva obravnavana v generalni skupščini Združenih narodov.
<P>
Prednostna naloga španskega predsedstva v zvezi s tem je doseči soglasje glede stališča Unije o osnutku resolucije, ki jo palestinske oblasti trenutno želijo predložiti generalni skupščini Združenih narodov.
<P>
Imamo dva cilja: prič, želimo, da je resolucija sprejeta soglasno in če ne bo, želimo, da je stališče Evropske unije v zvezi s tem kar se da enotno.
<P>
Še enkrat ponavljam, da predsedstvo Svetu sprejema tisto, kar zahteva poročilo gospoda Goldstonea in sicer izvedbo verodostojnih preiskav, na katere vpletene strani nimajo vpliva.
<SPEAKER ID="135" NAME="Kristalina Georgieva">
članica Komisije. - Gospod predsednik, želim le potrditi, kar je povedalo špansko predsedstvo. Čeprav EU ni sprejela vseh priporočil, je jasno povedala, da poročilo gospoda Goldstonea zelo resno obravnava. Vse strani v konfliktu sem pozvala k temu, da sprožijo preiskave glede domnevnih kršitev -, ki so jih zakrivile vpletene stani - mednarodnega humanitarnega prava in mednarodnega prava za človekove pravice. Preiskava mora biti v skladu z mednarodnimi standardi.
<P>
Do sedaj Izrael, palestinske oblasti in Hamas še niso zagotovili oprijemljivih rezultatov, pa vendar je treba ugotoviti odgovornost. Zato EU neprestano ponavlja naše ključno sporočilo, da morajo strani v sporu vložiti veliko napora v izvedbo neodvisnih in verodostojnih preiskav domnevnih kršitev. Ker se to neposredno nanaša na moje odgovornosti, moram ponoviti, da Komisija zagotavlja znatna sredstva za humanitarne organizacije, katerih projekti so namenjeni nudenju ključne pomoči in zaščite palestinskim civilistom.
<P>
EU si bo prizadevala, da bi prišlo do ustrezne dopolnitve na zasedanju Sveta za človekove pravice v marcu in bi že od vsega začetka sodelovala pri pripravi sporazumne resolucije. V zvezi s tem želim povedati, da je 18. februarja palestinska delegacija predložila osnutek resolucije Generalne skupščine, poleg poročila generalnega sekretarja Združenih narodov, ki dopolnjuje poročilo gospoda Goldstonea. Palestinska stran je navedla, da si prizadeva za ukrepanje generalne skupščine o resoluciji v petek, 26. februarja, da bi ponovila glavne točke Resolucije Generalne skupščine 64/10 z dne 5. novembra 2009 in pozvala generalnega sekretarja Združenih narodov, da ponovno poroča čez pet mesecev. V tem trenutku se države članice in Komisija intenzivno posvetujejo glede tega vprašanja, da bi dosegle skupno stališče o tej resoluciji.
<P>
Če mi dovolite, bi zaključila z mnenjem - in podprla špansko predsedstvo -, da je treba najti skupno stališče EU in se izogniti predhodni delitvi na tri dele.
<SPEAKER ID="136" NAME="Elmar Brok" LANGUAGE="DE">
Gospod predsednik, gospod López Garrido, komisarka, menim, da je verodostojna preiskava kršitev mednarodnega humanitarnega prava pomembna in da se moramo osredotočiti na to. Zaključke je treba pregledati, vendar to velja enako za obe vpleteni strani, vključno s tistimi, ki so se neenakopravno borili s streljanjem na Sderot in druga mesta iz gosto naseljenih območij, ter tako določali bojno polje. To se preiskuje pošteno, v zvezi s tem, pa ne bodo pripravljeni nobeni enostranski sklepi.
<P>
S tem je treba pokazati, da je dolgotrajne rezultate na Bližnjem vzhodu, pa tudi v drugih primerljivih regijah, mogoče doseči le z miroljubnimi rešitvami. Dokler ni mogoče najti miroljubne rešitve in trajnega razumevanja, teh problemov ne bomo nikoli rešili. V takšni primerih se je treba v celoti posvetiti varnostnim vidikom Države Izrael, te vidike pa je treba jemati resno, vključno z upoštevanju dejstva, da razvijajo nove rakete, ki pomenijo težave.
<P>
Prav tako pa želim izpostaviti, da povsem upravičeno pozivamo k mednarodni preiskavi, čeprav v okviru poročila gospoda Goldstonea ne bo mogoče preiskati vsega. To poročilo je namenjeno izključno zasedenim območjem. Izpostavljeno je bilo, da niti ena država članica Evropske unije ni glasovala za poročilo v Svetu za človekove pravice. Nekatere so se vzdržale, druge so glasovale proti, nekatere - kot sta Združeno kraljestvo in Francija - pa se sploh niso hotele udeležiti glasovanja. Tudi to moramo upoštevati, saj so to resolucijo sprejele takšne "zastopnice človekovih pravic in demokracije", kot so Kuba, Nigerija in Kitajska. Na to ne smemo pozabiti, ko bomo obravnavali zadevo. Zavzeti se moramo za človekove pravice, vendar ne na podlagi tega poročila z namenom, da bi sprožili politično vojno proti eni izmed strani.
<SPEAKER ID="137" NAME="Véronique De Keyser">
v imenu skupine S&D. - (FR) Decembra 2008 je imela operacija "Cast Lead" terjala približno 1 500 mrtvih in večina od teh žrtev so bili otroci, ženske in ostali civilisti. Uničene so bile družine, šole pa bombardirane. Prebivalstvo je zajela panika, saj so bili ujeti brez možnosti za pobeg.
<P>
Med vojaško operacijo sem bila v Gazi skupaj z nekaterimi mojimi kolegi in bili smo osupli, da lahko pride do takšne tragedije pred očmi mednarodne skupnosti, ne da bi to sprožilo velik val protestov. Gaza se od takrat ni spremenila. Uničenje ostaja, obleganje se nadaljuje.
<P>
Vendar pa je bilo pripravljeno poročilo gospoda Goldstonea. Gospod Brok, kakšna je razlika med poročilom gospoda Goldstonea in resolucijo, ki mu je sledila? Poročilo gospoda Goldstonea, to pogumno poročilo, enostavno zahteva pravico, mar je to preveč? Danes smo priča neverjetnemu pritisku, da bi zrušili to poročilo in spravili na slab glas sodnika Goldstonea. Njegovo ime se vlači po blatu; označujejo ga za antisemita, čeprav v svojem poročilu s prstom ne kaže le na Izrael. Tudi Fatahu in Hamasu ni bila prihranjena kritika.
<P>
Danes bom povedala povsem jasno in opravičujem se mojim kolegom poslancem, da je ravno izraelska vlada vzpostavila vladavino strahu in izvaja cenzuro, da bi blokirala kakršno koli obravnavo poročila. Gospod Lieberman, niste v Parlamentu, vendar ste bili včeraj in rada bi vam povedala: v Parlamentu ne bo nobenega ustrahovanja!
<P>
Želimo neodvisne preiskave, ki so v skladu z mednarodnimi standardi, ne vojaških sodišč, ki bi sodile svojim vojakom. Gospod Lieberman, povem vam, da niste dobrodošli, ne zaradi tega, ker zastopate Izrael, ampak zaradi tega, ker rasistična in ksenofobna stališča niso skladna z evropskimi vrednotami. Nobena demokratična država si ne upa kršiti mednarodnega prava, ne da bi morala pri tem utemeljiti svoja dejanja. Parlament ne bo dovolil, da ga ustrahujete. Še naprej bom zahtevala pravico, da bo osvetljena tragedija v Gazi, ne na nasilen, ampak na odločen način. Danes rotim Svet in Komisijo, da vztrajata pri tem. Pri razsvetljenosti in pravičnosti, nič drugega.
<SPEAKER ID="138" NAME="Annemie Neyts-Uyttebroeck">
v imenu skupine ALDE. - Gospod predsednik, poročilo gospoda Goldstonea skuša izpolniti mandat, ki mu je bil zaupan. Ta mandat je oziroma je bil: "Preiskati vse kršitve mednarodnega humanitarnega prava in prava o človekovih pravicah, do katerih bi lahko prišlo kadarkoli med vojaškimi operacijami v Gazi v obdobju od 27. decembra 2008 do 18. januarja 2009, pred, med ali po tem obdobju." In ravno temu je namenjeno poročilo gospoda Goldstonea, pri tem pa sta mu pomagali tudi njegovi kolegici.
<P>
Izvedli so preiskave glede tega, kaj se je dogajalo v Gazi in pripravili zaključke, ki so milo rečeno zaskrbljujoči. So izjemno zaskrbljujoči, saj so v večini primerov, ki so jih preučili, ugotovili da so sile države, ki trdi, da je edina demokratična država v regiji, resnično kršile mednarodno pravo, mednarodno humanitarno pravo in Ženevske konvencije. To je resnično zelo zaskrbljujoče.
<P>
Ne smemo dopustiti, da utone v pozabo. Ko nas torej pozivajo, da zavzamemo stališče glede poročila, se vprašanje ne glasi, ali smo za ali proti Izraelu, za ali proti Palestincem, za ali proti Hamasu; vprašanje se glasi ali obsojamo kršitve mednarodnega prava, mednarodnega humanitarnega prava in Ženevskih konvencij, ne glede na to, kdo jih je zakrivil. Na to vprašanje moramo odgovoriti.
<SPEAKER ID="139" NAME="Caroline Lucas">
v imenu skupine Verts/ALE. - Gospod predsednik, dovolite mi, da povem, kako vesela sem, da na plenarnem zasedanju končno obravnavamo poročilo gospoda Goldstonea, saj gre za izjemno pomembno zadevo, do sedaj pa se je EU le malo vključevala v te zadeve, kar je sramotno. Povsem nesprejemljivo je, da Svet še vedno ni sprejel priporočil, ki izhajajo iz poročila gospoda Goldstonea. Komisija pravi, da ga obravnava zelo resno, vendar to ni dovolj: zahtevamo izrecno potrditev. Predsedstvo pravi, da ga podpira: podpreti ga mora javno in izrecno ter zagotoviti, da to stori tudi preostali del Sveta.
<P>
V zvezi s tem moram povedati, da sem zadovoljna, ker predlog Parlamenta o resoluciji o Svetu za človekove pravice, o katerem bomo glasovali jutri, vsebuje dva zelo jasna odstavka, ki pozivata visoko predstavnico in države članice k javnem pozivu, da se izvedejo priporočila, ki izhajajo iz poročila.
<P>
Resolucija jih prav tako poziva, da aktivno spremljajo izvajanje priporočil glede posvetovanja o zunanjih misijah EU in z nevladnimi organizacijami na tem področju, saj do sedaj zbrani dokazi kažejo na to, da niti izraelske oblasti, niti Hamas ne jemljejo dovolj resno svojih odgovornosti. V Izraelu so preiskave ciljev in taktik, ki so bo bile uporabljene v operaciji Cast Lead, izvedli vojaški poveljniki ali vojaška policija, kar resno ogroža neodvisnost ugotovitev, na strani Hamasa pa izstreljevanje raket na južni Izrael še vedno ni bilo ustrezno obravnavano. Jasno je, da bi morala EU na podlagi tega pritisniti na generalnega sekretarja ZN, da pripravi povsem neodvisno oceno.
<P>
Glede na trenutno humanitarno krizo v Gazi še enkrat pozivam Svet in visoko predstavnico, da močneje pritisneta na Izrael glede odprave obleganja, ki preprečuje obnovo in poslabšuje trpljenje.
<SPEAKER ID="140" NAME="Michał Tomasz Kamiński">
v imenu skupine ECR. - (PL) Gospod predsednik, poročilo gospoda Goldstonea je zelo neuravnoteženo in nepošteno. Prihaja iz Sveta Združenih narodov za človekove pravice, ki vključuje članice, kot so Iran, Nikaragva, Somalija in Libija. S kakšno pravico te države, kjer je spoštovanje človekovih pravic nično, ocenjujejo Izrael, edino demokracijo na Bližnjem vzhodu?
<P>
Poročilo prihaja od zelo dvomljivega vira, ki je obsedeno nastrojen proti Izraelu. Od 25 resolucij o človekovih pravicah, ki jih je sprejel Svet OZN za človekove pravice, jih je 20 namenjenih Izraelu. Nobena izmed njih ne govori o državah članicah Sveta, državah, ki imajo, in to poudarjam, strašno zgodovino na področju človekovih pravic, od pravic žensk do pravic volivcev.
<P>
Poudarjam, da je to poročilo popolnoma neuravnoteženo. Dejansko skuša oprostiti teroristične aktivnosti Hamasa. Poročilo ne navaja temeljnega dejstva, da je v osmih letih, preden je Izrael za lastno obrambo ukrepal na območju Gaze, bilo sproženih na tisoče raket na nedolžne Izraelce. Vsaka država se ima pravico braniti pred teroristi. Tudi Izrael ima to pravico. Prav tako je treba povedati, da v Izraelu trenutno poteka 150 kazenskih preiskav dejanj posameznih izraelskih vojakov. V Izraelu je svoboden parlament in svoboden tisk, ki pogostokrat kritizira svojo vlado in svoje oborožene sile. Žal nič od tega ni mogoče najti na teroristični strani.
<P>
Zato menim, da tega neuravnoteženega in nepoštenega poročila, ki po mojem mnenju na sramoten način napada našega glavnega zaveznika na Bližnjem vzhodu, ne smemo obravnavati resno.
<SPEAKER ID="141" NAME="Kyriacos Triantaphyllides">
v imenu skupine GUE/NGL. - (EL) Gospod predsednik, poročilo sodnika Goldstonea daje najbolj očiten dokaz izraelskih zločinov ter kršitev mednarodnega prava in mednarodnega humanitarnega prava nad Palestinci. Preiskava je pokazala na to, da so izraelske sile resno kršile četrto Ženevsko konvencijo. Povedati je treba, da palestinska stran, čeprav je v tem poročilu prav tako deležna kritik, sprejema mednarodno pravo in poziva k njegovem izvajanju, kar Izrael na drugi strani zavrača.
<P>
Čeprav nekatere strani skušajo spodkopati pomen poročila, pozivamo države članice Evropske unije, da podprejo načela, ki urejajo mednarodno pravo in Evropsko unijo, ter podprejo razpravo o poročilo na Generalni skupščini ZN in njeno besedilo, naslovljeno na Varnostni svet z namenom, da bo ratificirana in da bodo izvedeni ukrepi. Poročilo je treba poslati v pregled Mednarodnem kazenskem sodišču v Haagu. Če si Evropska unija resnično prizadeva za rešitev palestinskega problema, potem mora nehati dopuščati te zločine, saj se dopuščanje prelevi v spodbujanje in sokrivdo.
<P>
Na podlagi zaključkov poročila je treba nemudoma preučiti prekinitev ukrepov za nadgradnjo odnosov med Evropsko unijo in Izraelom in izvajanje določb pridružitvenega sporazuma.
<P>
Palestinci in Izraelci imajo vso pravico do prihodnosti in življenja. Dolžni smo izvajati pritisk, da bi bilo mogoče doseči pošteno rešitev in mir. Poročilo gospoda Goldstonea mora služiti kot nov zagon pri doseganju poštene rešitve.
<SPEAKER ID="142" NAME="Bastiaan Belder" LANGUAGE="NL">
Poročilo gospoda Goldstonea je bilo prejšnji teden, v času obiska delegacije za odnose z Izraelom v tej Judovski državi, v središču pozornosti. Delegacija je prejela podrobne informacije o kazenski preiskavi Izraela med in po vojaški operaciji v Gazi, tako z vojaškega, kot tudi civilnega vidika. Ta temeljita preiskave njihovih dejanj podrobno spodbija obtožbe poročila gospoda Goldstonea, uperjene proti izraelskim oblastem.
<P>
V nasprotju s poročilom gospoda Goldstonea, IDF, izraelske oborožene sile resno obravnavajo vse navedbe proti njim in jih temeljito preiščejo. Obstaja očitno nasprotje med IDF in Hamasom, terorističnim gibanjem, ki je krivo za operacijo v Gazi. Ali je Hamas že kdaj preiskal svoja dejanja?
<P>
Gospod predsednik, razpoložljiva dokumentacija o operaciji v Gazi ne dopušča nobenega dvoma glede odgovora na to vprašanje. Hamas je namerno izpostavljal Palestince akutni grožnji vojne, celo na mestih, kot so mošeje. V primerjavi s tem samo pomislite na namere in dejanja Izraelcev, pomislite na zaščito življenj in lastnine judovskih državljanov pred terorističnimi raketnimi napadi Hamasa, ki se dogajajo že več let, kot tudi na resnično skrb Izraelcev za palestinska življenja. Poglejte vse varnostne ukrepe, ki so jih izvedli med operacijo.
<P>
Gospod predsednik, kljub nameram poročila gospoda Goldstonea, ta pristranska preiskava vodi v utemeljitev dveh zadev: da za izraelsko vojaško operacijo proti Hamasu in Izrael, kot demokratično državo, velja pravna država. Obiščite Bližnji vzhod, pa vam bo takoj vse jasno!
<SPEAKER ID="143" NAME="Louis Bontes" AFFILIATION="NI">
(NL) Že od vsega začetka je bilo jasno, da bo v konfliktu v Gazi Izrael ožigosan kot krivec in agresor. Goldstonea in njegove delovne metode sprejemajo države, kot sta Egipt in Pakistan in dobro poznamo stanje na področju človekovih pravic v teh državah. Je pod pragom vsakega sprejemljivega standarda.
<P>
Poročilo ne omenja dvanajst tisoč raket, izstreljenih na Izrael iz Gaze, ki so resno ogrozile lokalno prebivalstvo. Izrael je uveljavil pravico do samoobrambe. V poročilu Hamas ni omenjen niti z eno besedo, prav tako ni omenjeno dejstvo, da so uporabili svoje prebivalce kot živi ščit, ali da so uporabili civilne zgradbe za shranjevanje orožja in iz katerih so izstreljevali rakete. O tem niti ene besede. Dejstvo, da je bila policija Hamasa enkrat del vojaške organizacije, ki se je vojskovala z Izraelom, ni omenjeno niti z eno samo besedo.
<P>
Gospod predsednik, s tem poročilom gospoda Goldstonea lahko storimo le eno in sicer, da ga takoj vržemo v koš za smeti. Zanj ne smemo zapravljati časa. Gre za del političnega procesa. To se ne sme nadaljevati. Zaustavite to politično gonjo proti Državi Izrael.
<SPEAKER ID="144" NAME="Gabriele Albertini" AFFILIATION="PPE">
(IT) Gospod predsednik, gospe in gospodje, javno mnenje glede poročila gospoda Goldstonea je deljeno.
<P>
Izraelske oborožene sile so obdolžene, da so med urbano gverilsko operacijo namerno zakrivile smrt številnih državljanov. Gre za zelo resne obtožbe, pri čemer se zdi, da so prezrta nekatera nesporna dejstva, kot je razdeljevanje letakov na bojišču, ki pojasnjujejo, da so lahko hiše, v katerih sta shranjena orožje in strelivo, zadete ter telefonska in radijska obvestila, tudi na frekvencah Hamasa, preden je prišlo do napada na stavbe, ki so bile prepoznane, kot skladišča orožja.
<P>
Uporabljena je bila tudi tako imenovana tehnika "trkanja po strehi": če so po vseh teh opozorilih zračne sile še vedno našle hiše, polne ljudi, so uporabile majhne eksplozije in zelo hrupne naboje, katerih namen je bil hitra evakuacija zgradb.
<P>
Izraelska vojska je za civiliste v Gazi uvedla opozorilne signale, ki jih do tedaj ni uporabljal še nihče. Kdorkoli uporablja vse te varnostne ukrepe, nikakor ne more biti obdolžen namernega napada na civiliste.
<P>
Včeraj sem v enem dnevu srečala z dvema glavnima političnima osebnostma: izraelskim ministrom za zunanje zadeve Avigdorjem Liebermanom zjutraj in predsednikom palestinske nacionalne oblasti, Abujom Mazenom zvečer. V obeh primerih je srečanje potekalo v mirnem in sproščenem vzdušju in v upanju, da bo orožje po mnogih desetletjih boja končno odloženo v korist mirovnega procesa.
<P>
Tako kot sta zahtevali obe vladi, mora Evropa ohraniti uravnoteženo vlogo nepristranskega sodnika, na katerega ne vplivajo ideološka stališča, ki bi lahko le še prilila ognja na razgreto vzdušje na obeh straneh.
<SPEAKER ID="146" NAME="Richard Howitt" AFFILIATION="S&amp;D">
Gospod predsednik, konec prejšnjega leta ste vi in visoka komisarka za človekove pravice gospa Pillay prišla v Parlament in nam povedala, da je poročilo gospoda Goldstonea o kršitvah človekovih pravic na obeh straneh, udeleženih v konfliktu v Gazi temeljito, objektivno in ustreza mednarodnim standardom.
<P>
Torej ne skušajmo uničiti tega poročila. Ukrepajmo v skladu z njim. Skupaj z drugimi, ki sodelujejo v razpravi, sem osebno govoril s predstavniki izraelske vlade, predstavniki palestinske oblasti in, v Gazi sami, s predstavniki komisije, ki jo je ustanovila dejanska oblast, in jih prosil, da sodelujejo z gospodom Goldstoneom in izvedejo lastno verodostojno in neodvisno preiskavo, da bi tako odgovarjali vsi tisti, ki so odgovorni za kršitve. Govoril sem s pomočnikom državne sekretarke ZDA Michaelom Posnerjem, ko je bil tu, da bi spodbudil k temu tudi Izrael.
<P>
Našim kolegom v španskem predsedstvu, ki pripravljajo glasovanje v ZN v petek sporočam: soglasja v EU ne iščite za vsako ceno. Ideja, ki so jo nekateri predlagali, da bi se EU soglasno vzdržala, bi bila v posmeh vsem žrtvam tega groznega konflikta. Pogajati bi se morali o najboljšem možnem besedilu, vendar upam da bo z "da" glasovalo več držav od prejšnjih petih, da bi še naprej izvajali pritisk.
<P>
To preiskavo domnevnih kršitev mednarodnega humanitarnega prava, ki jo je izvedel Svet za človekove pravice - ravno tako kot razsodbo Meddržavnega sodišča leta 2004 o odločbi ločevanja - je treba obravnavati z ustreznim statusom sodnih odločb mednarodnih organov, kar tudi so.
<P>
Obsojam voditelja konzervativne skupine v tej razpravi, ki je OZN imenoval "dvomljiv vir". Za vse nas na tem planetu predstavlja najvišja prizadevanja in zasluži vso našo podporo.
<P>
Povedati želim, da - v Evropski uniji, ki jo je izoblikovala vojna - morajo biti vojni zločini kaznovani. Ko je generalni sekretar ZN poročal Varnostnemu svetu glede skladnosti Izraela in Palestincev, da "ni mogoče sprejeti nobene odločitve", to ne more dovolj dobro. Te obtožbe je treba raziskati, Evropa pa mora pokazati odločnost, da bo do tega tudi prišlo.
<SPEAKER ID="147" NAME="Frédérique Ries" AFFILIATION="ALDE">
(FR) Gospod predsednik, namen te razprave ni, da se postavljamo v vlogo tožilca in sodimo o tem, za kar nismo usposobljeni. Naš namen, dvojni namen je, da najprej pomagamo osvetliti odgovornost različnih strani v vojni v Gazi, poleg tega, če se ozremo v prihodnost, pa si moramo zastaviti vprašanje, kaj lahko povemo in storimo danes, da bi pomagali pri ponovni vzpostavitvi dialoga.
<P>
Menim, da poročilo gospoda Goldstonea v tem pogledu ni nič kaj konstruktivno. Poleg tega - in to je treba ponovno omeniti, ker se ne zgodi pogosto - je šlo za sklep, ki so ga dosegle vse evropske države, ki ga pa nobena ni podprla pred cenjenimi tožilci in velikimi zagovorniki svoboščin in človekovih pravic, kot so Kitajska, Pakistan, Saudova Arabija, Rusija in Kuba, če naštejem le nekaj primerov. O poročilu se veliko razpravlja, je pristransko in če se s tem strinjamo ali ne, nam ne bo pomagalo doseči napredka.
<P>
Na drugi strani je od Izraela odvisno ali bo prevzel svoje odgovornosti, kot demokratična država in v celoti osvetlil vojno v Gazi. Ogroženi so njegovi vojaški, diplomatski in medijski interesi - interesi, ki jih je Izraelska država v preteklosti uspela uveljaviti.
<SPEAKER ID="148" NAME="Jan Philipp Albrecht" AFFILIATION="Verts/ALE">
(DE) Gospod predsednik, veseli me, da je Evropskemu parlamentu uspelo pripraviti resolucijo o poročilu gospoda Goldstonea, ki ima precej veliko podporo, ne da bi pri tem konflikt na Bližnjem vzhodu enostavno prenesel na Bruselj. Če želimo ohraniti možnost za trajni mir, moramo pozivati k temu, kar združuje vse vpletene strani in ne da poudarjamo stvari, ki razdvajajo - kar nekateri izmed vas počnete tu. Stvar, ki združuje, je izvajanje mednarodnega prava, predvsem v zvezi s človekovimi pravicami po vsem svetu.
<P>
Tako, kot morajo stranke v sporu dovoliti in podpreti neodvisno preiskavo, se mora tudi mednarodna skupnost izogniti enostranskim obsodbam. Zato moramo povsem javno povedati, da enostransko demoniziranje Izraela ni le neustrezno v tej razpravi, ampak je neprimerno na splošno. V Evropi moramo odločno zavrniti tiste sile, ki skušajo pod vprašaj postaviti legitimnost Države Izrael. Namesto tega je treba okrepiti sile v Izraelu, ki se z nami borijo za mir, strpnost in človekove pravice na Bližnjem vzhodu. Jasno je treba povedati, da je za nas nesprejemljivo oviranje nevladnih organizacij v Izraelu s strani vladnih predstavnikov, kot je zunanji minister Avigdor Lieberman. Ta politika je škodljiva za ljudi v Izraelu in s tem tudi za mir na Bližnjem vzhodu.
<SPEAKER ID="149" NAME="Charles Tannock" AFFILIATION="ECR">
Gospod predsednik, poročilo gospoda Goldstonea je pripravil Svet OZN za človekove pravice, ki ga preplavljajo sovražniki Izraela, torej bi bilo le stežka pričakovati uravnoteženo analizo. Kongres ZDA je poročilo gospoda Goldstonea označil za nepopravljivo pristranskega in nevrednega nadaljnje obravnave ali legitimnosti. Nikjer ne omenja Hamasovega terorizma in ne upošteva dejstva, da Izrael preiskuje 150 domnevnih kršitev s strani IDF in bo sodno preganjal storilce.
<P>
Za spornostjo tega poročila pa se skriva človeška tragedija, tragedija Palestincev, ki hrepenijo po zmernih in nepokvarjenih voditeljih, ki jim bodo zagotovili mir, varnost in napredek s poravnavo z Izraelom. Prav tako ne smemo pozabiti na tragedijo civilistov v južnem Izraelu, ki so jih neusmiljeno napadali džihadski fanatiki Hamasa, ki so se skrivali v šolah ali sprožali smrtonosne rakete.
<P>
Skupina ECR si še naprej prizadeva za rešitev z dvema državama, kot edino rešitev, ki bo omogočila dolgoročno trajnostno rešitev konflikta na Bližnjem vzhodu, poročilo gospoda Goldstonea pa nas z ničemer ne približuje temu cilju.
<SPEAKER ID="150" NAME="Helmut Scholz" AFFILIATION="GUE/NGL">
(DE) Gospod predsednik, pravica Izraela do obstoja, zaščite svojih ljudi in prizadevanj za spodbujanje kar se da tesnega sodelovanja z Izraelom so zame, kot Nemca in levičarskega politika, politična dejstva. Vendar se mi zdi nesprejemljivo, da je 1,5 milijona Palestincev že več let strpanih v največji odprti zapor na svetu kot žrtve napačne politike. Vsakdo, ki se zaveda, da več kot 44 % otrok, mlajših od 14 let, živi na območju Gaze, bo spoznal, kako nevarno zapuščino je ta politika ustvarila za prihodnost. Jasno je, da se namerava vojno v 2008 in nečloveško politiko do civilistov pomesti pod preprogo. Zaradi tega pozivamo k preiskavi in spravi.
<P>
Relativistični pristop h kršitvam humanitarnega in mednarodnega prava in dopuščanje, da se storilci izognejo kazni, bo imelo za posledico le nove samomorilske napade ter vojne in začaran krog nasilja se bo nadaljeval. Evropa si ne sme več zatiskati oči. Zato mora biti izvajanje poročila gospoda Goldstonea, vključno na Generalni skupščini Združenih narodov, še naprej naloga EU.
<SPEAKER ID="151" NAME="Lorenzo Fontana" AFFILIATION="EFD">
(IT) Gospod predsednik, gospe in gospodje, Svet OZN za človekove pravice je potrdil poročilo gospoda Goldstonea z veliko večino.
<P>
Vendar pa številna imena držav, ki predstavljajo veliko večino - Kitajska, Saudova Arabija, Pakistan - vzbujajo pomisleke in zaskrbljenost glede njegove sestave. Čudimo se, ko beremo, da ravno te države, ki ne predstavljajo zgleda glede človekovih pravic, pozivajo Izrael in Hamas, da izvedeta podrobne preiskave kršitev človekovih pravic med operacijo "Cast Lead".
<P>
Ne nameravamo se pridružiti nobeni vojskujoči se strani in dajemo prednost uravnovešeni presoji ter izražamo potrebo po zagotavljanju varnosti Izraela znotraj njegovih meja ter pravic do obstoja Države Izrael in Palestinske države, hkrati pa izražamo nasprotovanje uporabi nasilja, terorizma in vojne pri reševanju sporov.
<P>
Naša krščanska kultura, dojemanje človeštva in zgodovina nam dajejo upanje, da bodo vse kršitve kaznovane na odločen in uravnotežen način.
<SPEAKER ID="152" NAME="Ria Oomen-Ruijten" AFFILIATION="PPE">
(NL) Ob številnih priložnostih sem povedala, da če ne poznaš ali priznavaš svoje zgodovine, ne moreš nikoli zgraditi prihodnosti. To vsekakor drži za konflikt na Bližnjem vzhodu.
<P>
Slišala sem veliko kritik na račun poročila gospoda Goldstonea. Gospoda Goldstonea poznam še iz časa, ko je bil odličen posrednik in je izvajal ter vodil številne preiskave v Južni Afriki. Gospod Goldstone je po mojem mnenju najboljši primer osebe, ki lahko predstavi dejstva ter tako prispeva k spravi. Žal pa način, na katerega je bilo poročilo sprejeto, kaže na to, da sprava ni nič kaj bližje in zdi se, da je prišlo še do večje polarizacije. Zaradi tega je bilo poročilo preprosto prezrto.
<P>
Gospod predsednik, Izrael ni upošteval sklepov poročila, istočasno pa je priznal, da je storil napake, s tem ko je OZN plačal odškodnino za nastalo škodo in s sodnim pregonom nekaterih svojih vojakov. Palestinska stran ni storila nič od tega. Sprašujem se ali je Odbor za preiskave, ki je bil ustanovljen v Ramali, sploh sposoben izvesti temeljito preiskavo v Gazi.
<P>
Gospod predsednik, naslednji petek bo na OZN potekalo zasedanje in močno upam, da bo naša nova predstavnica za zunanjo politiko lahko vnesla enotnost in jasnost v evropsko stališče. V vsakem primeru moramo spoštovati človekove pravice in pravico obeh strani. Gospod predsednik, če lahko to enotnost dosežemo v petek, bom zelo vesela in mogoče bo taka rešitev na Bližnjem vzhodu končno moža.
<SPEAKER ID="153" NAME="Olga Sehnalová" AFFILIATION="S&amp;D">
(CS) Primerjanje številk, ki prikrivajo usodo posameznih ljudi, je vedno varljivo. Operacija Cast Lead je med prebivalci Gaze pustila več kot tisoč žrtev, v primerjavi s trinajstimi žrtvami med izraelskimi oboroženimi silami. Ali moramo vedeti še kaj več, da bi ugotovili, kdo je kriv in kdo je žrtev te vojne? Mislim, da moramo vsekakor vedeti več. Na primer, dejstvo, da je po letu 2006 bilo izstreljenih na tisoče raket, katerih cilj je bilo civilno prebivalstvo v izraelskih mestih ob območju Gaze in te so bile izstreljene iz gosto naseljenih območij, precej očitno pa tudi iz javnih zgradb. Postaviti moramo dodatna vprašanja. Kako lahko država ščiti svoje državljane v takšnih razmerah? Ali se je mogoče boriti z vojsko proti teroristi, ki za živi ščit uporabljajo civiliste? Če se je, ali se je mogoče izogniti civilnim žrtvam? Kaj je storila mednarodna skupnost, da bi preprečila to obliko terorizma? Ali ne namerno spreminjajo standarde na tem področju spoštovanja človekovih pravic? Iskanje odgovorov na ta resna vprašanja je zahtevna naloga za skupno zunanjo politiko EU. Cilj politike mora biti zagotavljanje pomoči pri dialogu, vzpostavljanju zaupanja in potrpežljivo iskanje ustrezne miroljubne rešitve za Bližnji vzhod kot celoto. Mogoče korak v pravo smer predstavlja odprta preiskava okoliščin, ki spremljajo in so obstajale že pred konfliktom v Gazi.
<SPEAKER ID="154" NAME="Niccolò Rinaldi" AFFILIATION="ALDE">
(IT) Gospod predsednik, gospe in gospodje, poročilo gospoda Goldstonea bo mejnik, katerega vseh možnih posledic za prihodnost mogoče sploh še nismo dojeli, vključno v zvezi s potrditvijo mednarodnega prava, za katerega se liberalni demokrati še posebej zavzemamo.
<P>
Pozdravljamo zahtevo, ki izhaja iz poročila, o plačilu odškodnine civilnim žrtvam neenakovrednega konflikta in da Mednarodno kazensko sodišče prevzame vse primere, v katerih strani ne bodo izvedle resnično neodvisnih in nepristranskih preiskav, kot so prejšnji januar zahtevala številna izraelska združenja za človekove pravice. To so dejstva, ki lahko škodujejo celo državi, kot je Izrael, za katero se zdi, da svojega navdiha ne išče več v izjemnem humanizmu velike hebrejske kulture, iz katere vsi izhajamo.
<P>
Nasilje še naprej ostaja pogubna politika. Hezbolah je močnejši po napadu na Libanon in Hamas je danes močnejši v Gazi. Vsak, ki je bil po konfliktu v Gazi, lahko potrdi izjemno trpljenje ljudi. Evropejci moramo danes povedati, predvsem Gazi: Ostanimo ljudje!
<SPEAKER ID="155" NAME="Frieda Brepoels" AFFILIATION="Verts/ALE">
(NL) Poročilo gospoda Goldstonea je jasno pokazalo, da sta tako Izrael, kot tudi Hamas kršila človekove pravice med vojno v Gazi. ZN so obe strani že dvakrat pozvali, da izvedeta neodvisne preiskave, vendar štirinajst mesecev kasneje ta poziv še vedno odrivata na stran.
<P>
Prav tako se sprašujem, zakaj se Evropska unija ne zavzame za mednarodno pravo. Zakaj dopušča, da v tej regiji takšne kršitve ostanejo nekaznovane? Če bi EU dopustila, da bodo ti vojni zločini ostali nekaznovani, bo zapravljena vsa verodostojnost našega spoštovanja mednarodnega prava. To poročilo ni namenjeno varnosti Izraela. To poročilo govori o hudih kršitvah človekovih pravic. Zato ni nobenega razumljivega argumenta, zakaj priporočila tega poročila ne bi bila izvedena.
<P>
Zato pozivam, ne samo visoko predstavnico, ampak tudi države članice, da storijo vse, kar je v njihovi moči, da bi zagotovile ustrezno nadaljnjo obravnavo na kraju samem. To je nenazadnje edini način, da bi lahko prišlo do obnovitve mirovnih pogajanj.
<SPEAKER ID="156" NAME="Peter van Dalen" AFFILIATION="ECR">
- (NL) To poročilo je enostransko. Veliko kritike namenja Izraelu, med drugim tudi zaradi tega, ker je streljal na gospodarske in civilne cilje. Vendar pa je Hamas te objekte zlorabil. Žal se gospodu Goldstoneu ni zdelo pomembno, da bi preiskal ali je do tega res prišlo. Tako gospod Goldstone ni preiskal kaj je zakrivil Hamas in je posledično ošvrknil po prstih Izrael. To ne daje nobenega zaupanja v to poročilo, saj obstajajo drugi viri, ki namigujejo, da se je Hamas dejansko utrdil v bolnicah, ambulantah in civilnih zgradbah.
<P>
Gospod predsednik, zaključil bom s pozitivnim sporočilom. Poročilo gospoda Goldstonea vsebuje številne obtožbe in treba jih je preiskati. Izraelska vlada je povsem upravičeno sprejela pobudo v zvezi s tem in je sprožila kazensko preiskavo. To je treba pozdraviti. Kljub temu se bojim, da bomo morali še dolgo čakat, da bo Hamas pokazal enako raven samonadzora.
<SPEAKER ID="157" NAME="Patrick Le Hyaric" LANGUAGE="FR">
Če nam je všeč ali ne, je bilo poročilo gospoda Goldstonea sprejeto na Generalni skupščini Združenih narodov in ne vem, zakaj bi morali obstajati dvojni standardi v zvezi z mednarodnim pravom. Mednarodno pravo je mednarodno pravo in v poročilu gospoda Goldstonea se uporablja izraz "vojni zločin", nekaj kar smo lahko vsi videli na televizijskih zaslonih. Celo izraelski vojaki so pričali o tem, da so prejeli ukaze, naj streljajo na civiliste.
<P>
Glede na te okoliščine morata Evropska unija in Parlament vzpostaviti pogoje, s katerimi bo mogoče zagotoviti, da bo izraelska vlada spoštovala mednarodno pravo, pri čemer je mogoče kot sankcijo po potrebi uporabiti začasno opustitev člena 2 pridružitvenega sporazuma EU-Izrael. Ta člen predvideva, da morajo "odnosi med dvema stranema temeljiti na spoštovanju človekovih pravic in demokracije". Tako enostavno je; treba je to le uporabiti.
<P>
Evropska unija mora zato jasno izraziti svojo odločenost, da bo poslala zadevo na Mednarodno kazensko sodišče, če ne bo ukrepov in sicer v skladu s priporočilom, ki izhaja iz poročila gospoda Goldstonea. Parlament se mora prav tako odločiti glede temeljnega vprašanja: ali želimo složen svet, v katerem prevladujeta pravica in mir, ali pravilo džungle, se pravi politika moči? Prevzeti moramo odgovornosti za Evropejce in ljudi celega sveta.
<SPEAKER ID="158" NAME="Morten Messerschmidt" AFFILIATION="EFD">
(DA) Gospod predsednik, ta zadeva - to poročilo - predstavlja skrajno neprijetno poglavje v zgodovini ZN. Kdo lahko z vso dostojnostjo razpravlja o vprašanju vojne v Gazi, ne da bi pri tem upošteval na tisoče raket Qassam, ki so osem let padale na miroljubne državljane Izraela? Kdo lahko z vso dostojnostjo razpravlja o tem vprašanju, ne da bi omenil na stotine tunelov, ki obstajajo med Egiptom in Gazo in drugimi območji, skozi katere poteka tihotapljenje orožja, z namenom škodovati judovskim interesom v Izraelu? Kdo lahko z vso dostojnostjo napiše takšno poročilo, ne da bi pri tem vključil dejstvo, da je Izrael dobro delujoč pravni sistem, medtem ko še nihče od morilcev v Palestini in nihče od teroristov v Palestini ni odgovarjal za svoje zločine? Odgovor na ta tri vprašanja se glasi sodnik Goldstone. To je škandalozno! Je neprijetno za sistem ZN in s to razpravo v Parlamentu je postala neprijetna zadeva tudi za EU.
<SPEAKER ID="159" NAME="Proinsias De Rossa" AFFILIATION="S&amp;D">
Gospod predsednik, ko poslušamo razpravo, je le težko ugotoviti, katero poročilo so nekateri govorniki brali. Vsekakor ne isto, kot jaz.
<P>
Izrael zavrača Parlamentu demokratično pravico, da bi se sešel s člani Palestinskega zakonodajnega sveta v Gazi in našim zunanjim ministrom preprečuje dostop. Bojevnika Hamasa so najverjetneje ubili izraelski agenti in pri tem uporabljali ponarejene evropske potne liste in tako kršili suverenost Irske, Britanije, Francije, Nemčije in Dubaja. Izrael nam grozi s prezirom, kar ni nič presenetljivega, glede na nekaznovanost s katero še naprej krši pravice več milijonom Palestincem.
<P>
Odgovor na poročilo gospoda Goldstonea, ki ugotavlja, da je obleganje Gaze skupinsko kaznovanje prebivalstva, namen operacije Cast Lead pa je bil še okrepiti to politiko, je hitri preskus naše zavezanosti človekovim pravicam in pravni državi Ugotavlja primere namernega mučenja, nehumanega ravnanja in namernega povzročanja ogromnega trpljenja ljudi. Poročilo priporoča izročitev primera Mednarodnem kazenskem sodišču in da naj četverica vztraja na pravni državi.
<P>
Podpiram poziv poročila gospoda Goldstonea državam članicam Ženevske konvencije, vključno z Irsko, da na nacionalnih sodiščih sprožijo kazenske pregone proti vsem domnevnim storilcem vojnih zločinov.
<P>
Če mi dovolite, bi navedel popravek, preden končam in sicer nenehno je bilo govora, da to poročilo ne obravnava raket, ki jih je Hamas izstrelil na Izrael. Na strani 31 poročilo omenja vpliv napadov z raketami in minometi palestinskih oboroženih skupin na civiliste v južnem Izraelu.
<SPEAKER ID="160" NAME="Hannu Takkula" AFFILIATION="ALDE">
(FI) Gospod predsednik, kot člani Evropske unije ne smemo pozabiti na evropske vrednote. Demokracija, človekove pravice in svoboda izražanja mnenja in povsod jih moramo upoštevati.
<P>
Namen poročila gospoda Goldstonea je bil izvesti nepristransko raziskavo, vendar mu žal to ni uspelo. To so priznale vse strani, ki so se seznanile z njim, prav tako pa je to očitno iz vira gradiva za to poročilo.
<P>
Prav tako ne smemo pozabiti, da so celotno zadevo sprožile države, kot so Kuba, Pakistan, Egipt in Saudova Arabija, ki ne priznavajo enakih vrednot, kot Evropska unija in Izrael.
<P>
Močno so me pretresle pripombe gospoda De Rosse in gospe De Keyser. Sprašujem se, katero poročilo ste vi brali. Če poznate državljansko vojno med Hamasom in Fatahom, tako kot jaz, in če veste, koliko človeških življenj je bilo uničenih, se boste strinjali, da moramo posredovati v procesu, s katerim bodo Palestinci našli vodstvo in se poenotili ter začeli graditi svojo državo, ne pa da jo le uničujejo, hkrati pa tudi izraelsko demokratično družbo, s tem ko jo obstreljujejo z raketami.
<P>
Žal moram reči, da je to poročilo črna pika v zgodovini OZN. Evropejci prav tako ne smemo pozabiti na Ghilada Shalita, Evropejca, francoskega in izraelskega vojaka, ki je še vedno ujetnik Hamasa in prizadevati si moramo za njegovo izpustitev. To bi morali storiti najprej.
<SPEAKER ID="161" NAME="Geoffrey Van Orden" AFFILIATION="ECR">
gospod predsednik, tisti med nami, ki smo prijatelji Izraela, lahko upravičeno podvomimo v številne vidike načina, na katerega je Izrael posredoval v Gazi, ne pa tudi o pravici Izraela do samoobrambe in izvedbe učinkovitih ukrepov proti tistim, ki načrtujejo teroristične napade nanj.
<P>
Močno sočustvujem z navadnimi Palestinci, vendar jih že 60 let zavajajo ravno tisti, ki trdijo, da jih vodijo in tisti, katerih poklic je terorizem.
<P>
Od vsega začetka je bilo jasno, da poročilo, ki ga je pripravil Svet OZN za človekove pravice dvomljivega slovesa - in ravno tega je kritiziral vodja naše skupine, gospod Howit, ne pa OZN; bojim se, da je nizkoten poskus vaše stranke bil ponižujoč -, da bo šlo za enostransko obsodbo Izraela. Medtem ko od Izraela zahteva zelo veliko, skoraj nič ne pove o Hamasu. Ne poziva k prenehanju terorizma in napadov na Izrael, ampak le prosi tako imenovane palestinske oborožene sile, da opustijo napade na izraelske civiliste ter da poskušajo in se izognejo škodovanju palestinskim civilistom.
<P>
V 554 strani dolgem poročilu ne najdem ničesar, kar bi ponujalo konstruktivne, pozitivne predloge za dolgotrajni mir in stabilnost. Namesto tega ugotavljamo, da se za napad na Izrael uporablja retorika človekovih pravic in instrumenti Mednarodnega kazenskega sodišča in povedati moram, da takšno popačenje ni v čast Združenim narodom.
<SPEAKER ID="162" NAME="Alexandra Thein" AFFILIATION="ALDE">
(DE) Gospod predsednik, do sedaj še nobena stran, vpletena v konflikt, ni izpolnila zahtev Združenih narodov glede verodostojne in neodvisne preiskave obtožb, ki izhajajo iz poročila gospoda Goldstonea. To je obžalovanja vredno, predvsem s strani Izraela, saj je, ne glede na to, kako sporno je poročilo gospoda Goldstonea, vsaka država, ki se označuje za demokratično državo, temelječo na pravni državi, dolžna dopustiti, da se tako resne obtožbe raziščejo z neodvisno preiskavo. Notranja vojaška preiskava izraelske vojske, ki je sama osumljena, ne zadostuje.
<P>
Če EU resno jemlje svoja načela spoštovanja človekovih pravic in mednarodnega prava, mora še bolj pritisniti na obe strani, vključno v sklopu dvostranskih odnosov, in vztrajati, da se preiskava, ki se zahteva zaradi morebitnih kršitev mednarodnega in humanitarnega prava, izvede v skladu z načeli pravne države. Vojni zločini morajo biti kaznovani v skladu z mednarodnim pravom, kot je bilo tu že večkrat povedano. Če bo treba, bo moral tožilec Mednarodnega kazenskega sodišča opraviti preiskave na podlagi člena 12(3) Rimskega statuta. Ne glede na poročilo gospoda Goldstonea, ni trenutno nobenih razlogov, da bi se obleganje Gaze nadaljevalo.
<SPEAKER ID="163" NAME="Miroslav Mikolášik" AFFILIATION="PPE">
(SK) Poročilo gospoda Goldstonea, sklepi in priporočila, o katerih razpravljamo, ne upoštevajo pravice Izraela do samoobrambe. Lansko posredovanje Izraela na območju Gaze je bilo oster ukrep in osebno mi je žal za žrtve in njihove družine. Vendar ne smemo pozabiti, da je šlo za končen odgovor na večletne palestinske napade na gosto naseljeno območje v Izraelu.
<P>
Hamas je pred kratkim najavil, da je pripravljen na dialog z mednarodno skupnostjo, vključno z EU in ZDA. Močno pozivam k tem, da se takšne ideje ne veselimo, vse dokler Hamas nedvoumno ne prizna pravico Izraela do obstoja in dokler se ne odreče nasilju. S sočutjem gledamo na žrtve dolgotrajnega konflikta, vendar je ključnega pomena, da imamo zanesljivega partnerja na palestinski strani v mirovnih pogajanjih, to pa pomeni zakonitega, zaupanja vrednega in odgovornega predstavnika Palestincev. Dokler do tega ne bo prišlo, bomo samo zapravljali čas pri pripravi na stotine novih strani mednarodnih priporočil.
<P>
Prav tako želim izpostaviti vlogo Egipta, ki mora z ostrimi ukrepi preprečiti, da bi kakršna koli pomoč v obliki orožja, pretihotapljenega s skozi podzemne tunele v Gazo, prišla v roke teroristom.
<SPEAKER ID="164" NAME="Antigoni Papadopoulou" AFFILIATION="S&amp;D">
(EL) Gospod predsednik, poročilo gospoda Goldstonea povzema bistvo. Politika obravnavanja obeh strani pod enakimi pogoji ne pomaga. V Gazi je bilo zakrivljenih veliko kaznivih dejanj, do katerih še vedno prihaja. Palestinci trpijo zaradi lakote, bede in grobega nespoštovanja človekovih pravic. Obstajajo priče. Obstajajo poročila Rdečega križa, Mednarodne banke in Sveta Evrope o zločinih nad Palestinci, o finančnem izčrpavanju in nečloveških življenjskih razmerah v Gazi.
<P>
Pred tem si ne smemo zatiskati oči. Človeštvo že več let spremlja nasilje nad Palestinci. Izraelski vojaški stroj neusmiljeno udriha pod pretvezo samoobrambe. Palestinci trpijo.
<P>
Prav tako z vsem srcem in dušo obsojamo umor civilistov v Izraelu. Vendar to ne pomeni, da je Izrael pri samoobrambi upravičen do izvajanja številnih kaznivih dejanj nad Palestinci. Izraelcem ne daje alibija za takšna kriminalna dejanja.
<P>
Seveda nismo javni tožilci, prav tako pa ne smemo zavzeti vloge Poncija Pilata. Ne moremo si umiti rok in dopustiti, da se prelivanje krvi nadaljuje in da kriminalna dejanja Izraela ostanejo nekaznovana. S tem ko želimo biti spoštljivi in ne ukrepamo, dopuščamo, da prevlada neodgovornost. Dopuščamo, da je storilec nekaznovan in se neodgovorno in nepremišljeno igramo z žrtvijo. Dopuščamo, da prevladuje pravo močnejšega.
<SPEAKER ID="165" NAME="Michael Theurer" AFFILIATION="ALDE">
(DE) Gospod predsednik, poročilo gospoda Goldstonea opisuje kršitev človekovih pravic na obeh straneh. Več kot 1 400 žrtev na območju Gaze je preveč. Prav tako sem gotov, da brez raketnih napadov na Izrael, ne bi bilo vojaškega posredovanja. Ko je delegacija za Izrael obiskala državo, je ugotovila, da Izrael vojaških akcij ne jemlje zlahka. Glavna obtožba poročila gospoda Goldstonea, da Izrael namerno in nenehno napada civiliste, ne drži. Vprašanje v kolikšni meri je Hamas izrabil civiliste kot ščit, ni bilo ustrezno preiskano. Vendar pa poročilo omenja, da je izraelska vojska opozarjala o napadih prek telefonskih klicev in letakov. Hamas v zvezi z raketnimi napadi na Izrael kaj takšnega ni počel.
<P>
Prav tako se moramo vprašati ali so ZN sami naredili dovolj za Gazo, na primer, da bi preprečili Hamasu izstreljevanje raket v bližini objektov ZN. Ne verjamem, da je poročilo gospoda Goldstonea podlaga za nadaljnje teroristične napade na Izrael - tega ne opravičuje. Prav tako pa v ničemer ne pomaga. Jasno je, da moramo v Evropskem parlamentu zahtevati spoštovanje človekovih pravic in obe strani pozvati, da se vrneta k mirovnemu procesu.
<SPEAKER ID="166" NAME="Nicole Kiil-Nielsen" AFFILIATION="Verts/ALE">
(FR) Gospod predsednik, v Izraelu je delo sodnika Goldstonea demonizirano, v očeh javnosti pa popolnoma razvrednoteno. Istočasno poteka nasilna, umazana kampanja proti borcem za človekove pravice in sicer proti fundaciji Novi Izrael, fundaciji, ki financira glavne izraelske organizacije za zaščito človekovih pravic, predvsem pa proti njeni predsednici Naomi Chazan, bivši članici Knesseta, intelektualki in akademikinji, ki je znana po predanosti pri zagovarjanju pravic žensk in miru.
<P>
Trinajst pacifističnih skupin, kot sta Betlehem in Prekinimo molk, je žrtev resničnega lova na čarovnice. Evropska unija mora zagotoviti trdno podporo borcem za človekove pravice v vseh državah, vključno z Izraelom, katerega nekaznovanost predstavlja žalitev demokratičnih vrednot. Evropska unija mora ščititi Izrael pred njegovim lastnim demonom.
<SPEAKER ID="167" NAME="Robert Atkins" AFFILIATION="ECR">
Gospod predsednik, krivda je na obeh straneh, vendar pa se je Izrael prekomerno odzval na to poročilo in na operacijo Cast Lead. Goldstone je spoštovan sodnik znatnega ugleda in Jud. Poročilo vsekakor ni brez napak, vendar se mora Izrael zavedati, da osnova kritike temelji na dejstvu. Prisluhniti je treba le izraelskim vojakom, ki priznavajo svoja občasna dvomljiva dejanja v organizaciji "Prekinimo molk".
<P>
Izrael je bil zaradi te preiskave prisiljen priznati uporabo belega fosforja, zakaj torej ni bilo resnične preiskave dejanj nekaterih njegovih vojakov, ki so bili vpleteni v morebitne, če ne že dejanske, vojne zločine? PLC je priznala svoje napake, Izrael pa ne sme biti več tako ohol glede tega vprašanja in nedavnega umora v Dubaju ter mora priznati, da so dostojni ljudje po svetu utemeljeno zaskrbljeni.
<SPEAKER ID="168" NAME="Seán Kelly" AFFILIATION="PPE">
Gospod predsednik, zdi se mi, da so tri ključne besede v tej razpravi "neodvisnost", "enakost" in "nepristranskost". Opravljena mora bit neodvisna preiskava domnevnih kršitev človekovih pravic. Storilci teh kršitev morajo biti deležni enako obsodbe, predvsem pa obstaja potreba po nepristranskem glasu za posredovanje v tem nesrečnem konfliktu, nekaj kar trenutno zelo manjka, saj je stališče velike večine močnih držav zelo dobro poznano.
<P>
Menim, da je to odlična priložnost za visoko predstavnico ali novo imenovanega predsednika Sveta, da predstavljata neodvisen glas, nekaj podobnega, kot je na Severnem Irskem naredil George Mitchell in zaradi česar imamo sedaj mir, ljudje, ki pa so se več let med seboj streljali in pobijali, pa sedaj skupaj sodelujejo v vladi. Prav takšno priložnost ima tudi visoka predstavnica, da zagotovi nepristranski, neodvisen in pošten glas, ki ga trenutno ni mogoče slišati.
<SPEAKER ID="169" NAME="Diane Dodds" AFFILIATION="NI">
Gospod predsednik, ali lahko postavim vprašanje gospodu Kellyu, saj sem prepričana, da bo z veseljem odgovoril. Čeprav je stranka, ki jo zastopam na Severnem Irskem, resnično v vladi, je bila popolnoma miroljubna stranka in ni nobenega ustrelila ali ubila.
<P>
To je počela IRA in njeni politični predstavniki.
<SPEAKER ID="170" NAME="Diego López Garrido">
predsedujoči Svetu. - (ES) Gospod predsednik, razprava, ki je po mojem mnenju bila zelo raznolika, se ni nanašala le na poročilo gospoda Goldstonea, ampak tudi na predhodne razmere, zaradi katerih je poročilo nastalo.
<P>
V imenu predsedstva lahko še enkrat rečemo, da poročilo gospoda Goldstonea predstavlja referenčno točko, kot je izpostavil Svet in kot je v imenu Komisije povedala gospa Georgieva in zahvaljujem se ji za njen govor. Gre za zanesljivo poročilo, zdi se objektivno in izraža obstoj ali morebiten obstoj izjemno resnih kršitev človekovih pravic, ki sta jih zakrivili strani v konfliktu.
<P>
Evropska unija pri svojem odzivu na vsebino poročila gospoda Goldstonea ne more biti brezbrižna. Evropska unija ne more ostati brezbrižna pri odzivu na poročilo, ki se objektivno in zanesljivo nanaša na možnost nekaterih zelo resnih kršitev človekovih pravic.
<P>
Zato smo prepričani, da predlog, ki izhaja iz tega poročila - ki se nanaša na izvedbo neodvisne, verodostojne preiskave -, predstavlja najprimernejši odziv na poročilo, pomembno poročilo, ki se nanaša na vse nas. Nanj bi se morali odzvati vsi tisti, ki verjamemo v obstoj človekovih pravic in njihovo zaščito, kar velja tudi za Evropsko Unijo in Parlament. Zato bi nas moral spodbuditi, da se odzovemo na skrajno resne kršitve človekovih pravic, do katerih je prišlo v tem primeru.
<P>
Razprava o tem poročilu bo potekala in prepričani smo, da jo je treba v Združenih narodih podpreti. Razprava bo potekala tudi v Svetu za človekove pravice. Povemo lahko, da Mednarodno kazensko sodišče dela na tem in preiskuje primer, zato menim, da bi morala Evropska unija ohraniti konstruktivno, usklajeno stališče v zvezi z zelo resnimi zadevami, navedenimi v poročilu gospoda Goldstonea in ravno to bo storilo predsedstvo Sveta.
<SPEAKER ID="171" NAME="Kristalina Georgieva">
članica Komisije. - Gospod predsednik, naj najprej jasno navedem, da je Komisija dosledno in izrecno izrazila globoko zaskrbljenost nad humanitarnim razmeram v Gazi. Moj predhodnik Louis Michel je takoj po operaciji Cast Lead obiskal Gazo. Bil je priča kršitvam na obeh straneh in temu tudi nasprotoval.
<P>
V Komisiji se zavzemamo, da bi dve vprašanji bili vedno zelo visoko na našem programu. Prvič: potreba po popolnem spoštovanju mednarodnega humanitarnega prava vseh strani; drugič: potreba po zagotavljanju, da bi humanitarna pomoč dejansko dosegla ljudi v Gazi.
<P>
EU že vse od konflikta v januarju prejšnje leto jasno navaja, da bomo pozorno spremljali preiskave domnevnih kršitev mednarodnega humanitarnega prava, Komisija pa je izpostavila in še naprej poudarja pomembnost odgovornosti in boja proti nekaznovanosti za kršitve mednarodnega prava.
<P>
V kontekstu mirovnega procesa na Bližnjem vzhodu, je spoštovanje človekovih pravic in mednarodnega humanitarnega prava danes ravno tako pomembno - mogoče celo bolj pomembno, kod kadar koli poprej.
<P>
Če želi EU biti verodostojna partnerica v mirovnem procesu, mora nujno dokazati, da izvaja temeljne vrednote EU v vseh primerih in da vedno dosledno upošteva mednarodno pravo. V podporo predsedstvu naj še enkrat ponovim, da bi skupno stališče EU glede zadeve Goldstone predstavljalo zelo pomemben korak v tej smeri.
<SPEAKER ID="172" NAME="Predsednik">
Razprava je zaključena.
<P>
Glasovanje bo potekalo na naslednjem zasedanju.
<P>
Pisne izjave (člen 149)
<SPEAKER ID="997" NAME="Corina Creţu  " LANGUAGE="RO">
Za poročilo gospoda Goldstonea, ki se nanaša na skrajno sporne okoliščine, ki razpihujejo močna čustva, bo le težko pridobiti soglasje vpletenih strani, ko so spopadi, do katerih je prišlo decembra 2008 in januarja 2009 med izraelsko vojsko in palestinskimi vojaki v Gazi, na območju, ki ga obvladuje Hamas, povzročili trpljenje na obeh straneh. Ne glede na stališče vpletenih strani o poročilu gospoda Goldstonea upam, da se ne bo uporabljajo, kot izgovor za izmikanje razpravam, namenjenim trajnemu reševanju palestinskega vprašanja na miroljuben način. Prednostna naloga v regiji je obnovitev mirovnih pogovorov, v karih bodo kot do sedaj sodelovali Evropska unija in Združene države Amerike. Dosežene rešitve morajo Državi Izrael zagotavljati nadaljnji obstoj v regiji, Palestincem pa jamčiti, da bodo lahko z dostojanstvom živeli v svoji upravičeni, demokratični in neodvisni državi. Evropska unija mora biti pripravljena prevzeti večjo odgovornost v tem procesu, da bi bilo mogoče vzpostaviti normalne odnose med Izraelom in Palestino. Verjamem, da ne smemo pozabiti na najpomembnejše stališče, ki izhaja iz poročila gospoda Goldstonea: trpljenja ljudi ni mogoče z ničemer upravičiti, dialog pa je boljši način za odpravo teh razmer, kot pa spor in uporaba sile.
<SPEAKER ID="173" NAME="Andreas Mölzer  " LANGUAGE="DE">
Generalna skupščina Združenih narodov je 5. novembra 2009 sprejela poročilo gospoda Goldstone in izglasovala Resolucijo 64/10. Ta dokumenta pozivata tako Izrael, kot tudi Palestince, da v roku treh mesecev preiščejo morebitne kršitve človekovih pravic med konfliktom v Gazi. Žal niti Izrael, niti Palestinci še niso izpolnili te zahteve. To je velika sramota, saj poročilo gospoda Goldstonea vsebuje zelo obsežen seznam hudodelstev in zločinov na obeh straneh. Glede na poročilo je Izrael v času tritedenskih napadov zakrivil velike kršitve mednarodnega prava. Napadal je civiliste brez razlik in bombardiral hiše. Omenjena je bila tudi uporaba fosfornih bomb, kar mednarodna skupnost obsoja. Palestinci pa so glede na poročilo uporabljali rakete in minomete izstrelke ter namerno pobijali civiliste. Obtožbe so tako resne, da mora nujno priti do preiskave in to hitro. Ker je Varnostni svet ZN zavrnil poročilo gospoda Goldstonea, je nemogoče predpostavljati, da bo vsebovano priporočilo glede prenosa zadeve na Mednarodno kazensko sodišče, tudi izvedeno. Zato v imenu EU pozivam novo visoko predstavnico Unije za zunanje zadeve in varnostno politiko, baronico Ashton, da pritisne na obe strani v konfliktu in zahteva, da raziščeta zločine.
<SPEAKER ID="174" NAME="Róża, Gräfin von Thun Und Hohenstein  " LANGUAGE="PL">
Gospod predsednik, poročilo sodnika Goldstonea je na mednarodnem prizorišču predstavljeno kot objektiven dokument o operaciji na območju Gaze pozimi 2009. Po navedbah različnih virov ni bilo pripravljeno na način, da bi se nanj lahko sklicevali z mirno vestjo. Omeniti želim številne lastnosti, ki jih je predstavil ambasador Dore Gold med razpravo z gospodom Goldstoneom na univerzi v Brandeisu in ki jih je poudaril izraelski minister za zunanje zadeve.
<P>
Zdi se, da so člani misije izrekali obsodbe na račun konflikta še preden se je misija začela in ko so bili na območju Gaze, so jih spremljali predstavniki Hamasa, s pričami pa so se pogovarjali v njihovi prisotnosti. Sodnik Goldstone ni bil dovolj pozoren, ko je pregledoval dokaze. Prav tako se zdi krivično, da besede izraelskih oblasti, ki so navedene v poročilu, štejejo za nezanesljive, medtem ko stališče oblasti v Gazi, kot je Hamas, ne vzbujajo nobenega dvoma pri članih misije.
<P>
V luči prej omenjenih kritik na račun poročila gospoda Goldstonea, pozivam Komisijo in Evropski parlament, naj zagotovita, da se bo evropsko javno mnenje lahko seznanilo z argumenti obeh strani glede razmer na območju Gaze. Evropska unija skrbi, da so gospodarski odnosi z Izraelom kar se da dobri. Zato je še toliko bolj pomembno, da lahko zgradimo naše odnose na medsebojnem zaupanju. Zanašanje izključno na poročilo sodnika Goldstonea k temu ne bo prispevalo.
