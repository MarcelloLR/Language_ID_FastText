<CHAPTER ID="003">
Enakost spolov in krepitev vloge žensk v razvojnem sodelovanju (razprava)
<SPEAKER ID="034" NAME="Predsednik">
Naslednja točka je poročilo Feleknas Uce v imenu odbora za razvoj o enakosti spolov in krepitvi vloge žensk razvojnem sodelovanju.
<SPEAKER ID="035" NAME="Feleknas Uca">
poročevalka. - (DE) Gospod predsednik, komisar, gospe in gospodje, pred petimi dnevi smo praznovali 100. obletnico mednarodnega dneva žensk. Veliko se je doseglo, vendar dokazov o enakih možnostih v najrevnejših državah tega sveta ni. Človekove pravice žensk in deklic še zdaleč niso neodtujljiv, sestavni in neločljiv del splošnih človekovih pravic, zahtevanih v dunajski deklaraciji Združenih narodov leta 1993.
<P>
V svojem poročilu sem podrobno opisala položaj žensk in deklic v državah v razvoju in pregledala načine, s katerimi lahko evropsko razvojno sodelovanje izboljša življenje teh žensk. Naj na kratko omenim le nekaj dejstev in številk.
<P>
Ženske predstavljajo več kot dve tretjini nepismenih ljudi na svetu. Več kot 40 % žensk v Afriki ni obiskovalo osnovne šole. V Afriki predstavljajo ženske 52 % skupnega prebivalstva, vendar naredijo 75 % kmetijskega dela ter proizvedejo in prodajo 60 - 80 % hrane.
<P>
Posodobljena strategija Komisije za enakopravnost žensk ter vključevanje v razvojno sodelovanje obravnava pomembna področja in predlaga konkretne ukrepe za spodbujanje enakopravnosti. Dvostranski pristop strategije, s katerim se izboljšuje integracija načela enakosti spolov in predlaga tudi ločene ukrepe za spodbujanje enakosti, je dobrodošel. Prav tako se strinjam z 41 praktičnimi ukrepi na področjih odgovornega vodenja, zaposlovanja, gospodarstva, izobraževanja, zdravja in nasilja nad ženskami. Vendar sem v svojem poročilu kritizirala več zadev. Naj na kratko navedem najpomembnejše.
<P>
Menim, da mora biti boj proti tradicionalnim oblikam nasilja osrednji med ukrepi za boj proti nasilju nad ženskami. Drugič, presenečena sem, da strategija ne omenja sporazumov o gospodarskem partnerstvu. V nobeni točki se ni sklicevalo na povezavo med krepitvijo vloge žensk in gospodarskimi sporazumi med EU in afriškimi, karibskimi in pacifiškimi državami. V zvezi s posebnim položajem žensk na območjih spopadov, obžalujem, da strategija ne obravnava posebne vloge, ki jo imajo ženske v tako imenovanih šibkih državah in v najmanj razvitih državah. Posebno pozornost moramo nameniti reproduktivnemu zdravju in spolnim pravicam žensk v državah v razvoju.
<P>
Obžalujem, da večina predlogov sprememb ponovno zadeva samo črtanje odlomkov iz poročila, ki pozivajo k pravicam žensk, da svobodno in neodvisno odločajo o svojem telesu in življenju. Ne želim videti domišljava, vendar se poročila ne sme omejevati samo na to zadevo. V zvezi s tem pozdravljam predloge sprememb gospe Buitenweg v imenu Zelenih in se ji zahvaljujem za njen pomemben prispevek.
<P>
Glede reproduktivnega zdravja želim na tej točki povedati naslednje: vsaka ženska ima pravico svobodno in neodvisno odločati se o svojem telesu in življenju. Popoln dostop žensk do pravic glede odločanja o spolnem in reproduktivnem zdravju je predpogoj za doseganje enakosti spolov. Dokler ženske tega dostopa ne bodo imele, bodo drugi odločali o telesih in življenjih žensk. Zagotovo si nihče, ki se ukvarja z evropsko humanistično tradicijo, skupnimi vrednotami in spoštovanjem človekovih pravic, tega ne bi želel.
<P>
(Ploskanje.)
<SPEAKER ID="036" NAME="Louis Michel">
komisar. - (FR) Gospod predsednik, gospe in gospodje, čestitam poročevalki za izredno temeljit pregled zelo pomembnega medsektorskega področja. Večja udeležba žensk v gospodarstvu in pravična delitev moči med moškimi in ženskami je dejansko predpogoj za razvoj. Če ne moremo zagotoviti enakosti spolov v razvoju, ne bomo nikoli dosegli ciljev tisočletja ali trajnostnega gospodarskega razvoja.
<P>
Zakaj v podsaharski Afriki ženske predstavljajo samo 34 % delovne sile v redni zaposlitvi? Zakaj zaslužki teh žensk predstavljajo samo 10 % skupnega dohodka ter zakaj imajo ženske v lasti samo 1 % premoženja? Očitno je, da so ta vprašanja izredno pomembna. In zakaj, kot izpostavi poročilo, ženske predstavljajo 70 % 1,3 milijarde ljudi, ki živijo v popolni revščini? Kar je prikazano tukaj, je posebna vrsta tragedije, ki je v osnovi povezana s tem, da si ženskega spola. Na žalost je preveč takšnih vprašanj, na katera moramo odgovoriti. Tudi v Evropi in tudi v nacionalnih parlamentih naših držav članic z zmerno visoko ravnjo ženske udeležbe ni zajamčeno, da se bodo vedno obravnavale prednostne naloge žensk.
<P>
V zvezi z našo politiko glede partnerskih držav priznamo potrebo po izvajanju resnično temeljitega političnega dialoga. Lahko povem, da dialog o vprašanju enakopravnosti spolov ni vedno enostaven: vključuje lahko na primer zagotavljanje, da se statistike razčlenjuje po spolih ali vztrajanje, da se mora v proračunu bolj upoštevati socialni sektor, ker v veliko primerih izobraževanje in zdravje nista dejanski prednostni nalogi, kljub temu da je splošno znano, da sta izobraževanje in zdravje žensk ključna za razvoj.
<P>
Vse te zadeve so osrednje v sporočilu z naslovom "Enakost spolov in krepitev vloge žensk v razvojnem sodelovanju", ki ga je Komisija sprejela 8. marca 2007. Začrtana politika je odgovor na sprejete zavezanosti v evropskem soglasju o razvoju v zvezi z enakostjo spolov v vseh naših politikah in praksah sodelovanja. Cilj sporočila je razviti evropsko vizijo in ponuditi dosledno podporo za spodbujanje enakosti spolov v vseh regijah in državah v razvoju.
<P>
Sporočilo prav tako vodi k novim načinom pomoči zlasti glede proračunske podpore. Ne strinjam se s kritiziranjem v vašem poročilu, ker menim, da proračunska podpora ponuja nove priložnosti za učinkovito pospeševanje enakosti spolov. Zakaj tako menim? Že večkrat sem opisal razloge, kolikor je mogoče, zakaj podpiram proračunsko podporo. Dejstvo, da vključujemo proračunsko podporo nam nudi neprimerljivo večjo moč v političnem dialogu z organi zadevne partnerske države. Omogoča nam na primer razpravo o političnih izbirah in med drugim o potrebi po spodbujanju možnosti žensk v gospodarskem in družbenem razvoju države. Poleg tega v takšnih primerih naša podpora temelji na preverjanju vidnih rezultatov, pokazanih ali razkritih s kazalniki, ki so vedno ločeni po spolu in zato jasno poudarijo pomanjkljivosti spolov, kadar obstajajo. Cilji, na podlagi katerih merimo rezultate države, so v skladu z razvojnimi cilji in večinoma zelo pomembni za izboljšanje življenjskih razmer žensk. Ti vključujejo, če jih nekaj navedem, povečanje deleža deklet, ki obiskujejo šolo, in števila predporodnih zdravstvenih pregledov. Napredek, ki ga država doseže pri doseganju takšnih ciljev, je podlaga za izplačilo različnih delnih zneskov Evropske komisije iz proračunske podpore.
<P>
Eden od govornikov je v razpravi omenil obliko pogojev. Za vključitev v proračunsko podporo se mora partner do neke mere jasno obvezati, da bo spoštoval merila in se držal nekatere vrste pogojev. Glede pozitivnega vpliva ima mehanizem proračunske podpore večji vpliv na partnerje, kot če ga ne bi bilo. Kakor koli že, pripravljen sem nadaljevati razpravo še o drugih razmerah. Vendar sem na podlago mojih dosedanjih izkušenj trdno prepričan, da je očitno proračunska podpora, kadar je mogoča, veliko učinkovitejši način izvajanja.
<P>
Veliko let smo uporabljali dvotirni pristop. Najprej vključimo enakost spolov v vse naše politike in ukrepe, vključno kot del ureditve proračunske podpore, ter politični dialog z našimi partnerji. Ena od posledic tega pristopa je potreba, da usposobimo kolege, ki sodelujejo v delegacijah za vprašanja, povezana z enakostjo spolov. Od leta 2004, jih je več kot tisoč opravilo posebno usposabljanje "o enakosti spolov", pri čemer smo ustanovili službo za pomoč v zvezi z enakostjo spolov, ki bo v prihodnosti to usposabljanje izvajala. Drugič, financiramo določene dejavnosti za pospeševanje enakosti moških in žensk.
<P>
Dejavnosti te vrste so vključene v nekatere nacionalne usmerjevalne programe, vendar so pomembnejši tematski programi, ki dopolnjujejo sodelovanje na geografski podlagi. Programa "Vlaganje v človeške vire" in "Človekove pravice in demokracija" na primer združujeta določene elemente za pospeševanje enakosti spolov. V okviru program "Vlaganje v človeške vire" je med leti 2007 in 2013 za usmerjene dejavnosti na področju enakosti spolov na voljo 57 milijonov EUR, pri čemer je letno povprečje približno trikrat višje kot naša poraba do leta 2006. Seveda enakost spolov vključuje tudi druge tematske programe za izobraževanje, zdravje ali kmetijstvo ter okolje in kulturo.
<P>
Res je, da je treba storiti še veliko, vendar sem prepričan, da se bomo s skupno zavezanostjo glede spodbujanja enakosti spolov in, še pomembnejše, sodelovanjem z ženskami v državah v razvoju, zmogli spopasti se z revščino in zgraditi pravičnejšo družbo.
<SPEAKER ID="037" NAME="Gabriela Creţu">
pripravljavka mnenja odbora za pravice žensk in enakost spolov. - (RO) Spoštovani kolegi, opazila sem, da je poročilo že povzročilo močnejši odziv. Upamo, da je to dokaz njegove politične pomembnosti in ustreznosti.
<P>
Sporočilo Komisije je zelo dobra premisa, pri čemer je Parlament dodal primerne zahteve. Želim razložiti načelo, ki je izhodišče za o mnenje. Cilj, da podpiramo vlogo žensk v razvojnem sodelovanju, je bil jasen. Razen razprav, povezanih z enakostjo, je dovolj dokazov, da so ženske dobra naložba in prinašajo dobre rezultate.
<P>
Vendar kako najbolj učinkovito dosežemo cilj? Lahko bi zahtevali stroga merila za krepitev položaja žensk od držav upravičenk. Dejansko takšna merila že obstajajo. Vendar lahko pričakujemo tudi slabe odzive, pomanjkanje strokovnega znanja in izkušenj ter upravne usposobljenosti, formalne zavezanosti in strateških razvojnih planov ter neuresničevanje takšnih zavezanosti. Kršitev obveznosti lahko pomoč zmanjša ali ukine. To bi negativno vplivalo na končne upravičence in ženske bi nosile posledice zaradi nesposobnosti vlad, česar nočemo.
<P>
Zaradi takšnih okoliščin vztrajamo pri usklajenosti z navedenimi pogoji, ki jih nadziramo, in v zvezi s katerimi lahko ukrepamo. Zaradi tega pozivamo Komisijo in države članice, da zagotovijo doslednost med drugimi politikami Skupnosti in razvojno politiko. V nasprotnem primeru lahko nekateri vidiki notranje trgovinske politike negativno ovirajo naše cilje.
<P>
Zaradi občutnih razlik v zvezi s vprašanji enakosti spola v politiki držav članic menimo, da je predpogoj za dejansko in učinkovito vključevanje žensk v razvijanje politike razvojnega sodelovanja, ki jo vodijo države članice, osnovanje načrta Evropske komisije za enakopravnost spolov. Nova sredstva za dodeljevanje podpore so zmanjšala pozornost, ki je namenjena ženskam.
<P>
Zahtevamo oceno njihovega vpliva na spol in ustrezne ukrepe v skladu z odgovornostjo in preglednostjo uporabe sredstev, ki jo jamčimo evropskim državljanom.
<SPEAKER ID="038" NAME="Anna Záborská">
v imenu skupine PPE-DE. - (SK) Priprava poročila o enakosti spolov in krepitvi vloge žensk zagotovo ni bila lahka, o čemer priča že obsežnost poročila.
<P>
Čeprav se ne strinjam z vsem, kar je v poročilu naše kolegice gospe Uce, ji želim čestitati za doslednost in točnost njenega pristopa k temi. Pri razpravljanju o tej zadevi moramo poudariti našo podporo ženskemu dostojanstvu in njihovi vlogi za splošno dobrobit v družbi.
<P>
V državah v razvoju (vendar ne samo tam) doživlja veliko žensk diskriminacijo in nasilje, pogosto delajo v slabih razmerah in za nizke plače, ni osnovnega zdravstva, delajo preveč ur in se soočajo s ponižanjem in fizično zlorabo. To je razlog za nezadosten razvoj. Vsi ti dejavniki vplivajo tudi na kakovost družinskega življenja. Večanje razvoja in pospeševanje enakosti za uveljavljanje miru v 21 stoletju so konkretna dejanja, ki lahko pomagajo izboljšati razmere, če jih izvajamo. Vedno znova, nepopustljivo in ob vsaki priložnosti moramo obsojati spolno nasilje, ki ga pogosto prenašajo ženske in mlada dekleta. Države v razvoju moramo spodbujati, da sprejmejo zakone, ki bodo ženskam nudili učinkovito zaščito.
<P>
Zaradi spoštovanja vsakega posameznika moramo prav tako obsojati splošno razširjeno navidezno kulturo, ki vodi do sistematičnega spolnega izkoriščanja in uničevanje dostojanstva tudi zelo mladih deklet s tem, da jih prisilijo ponujati svoja telesa, s čimer prispevajo k milijardnemu zaslužku, ki ga nagrabi industrija spolnosti. Na žalost njeni koristniki prihajajo večinoma iz civiliziranih delov sveta, vključno Evropske unije. Ženske na območjih vojaških spopadov so žrtve sistematičnih posilstev iz političnih razlogov.
<P>
Cenim ženska gibanja, ki se ukvarjajo s krepitvijo dostojanstva žensk. Pri pregledu pomoči ženskam v državah v razvoju ne smemo pozabiti, da razen finančne pomoči iz razvojnih skladov obstaja tudi učinkovita mreža verskih in dobrodelnih organizacij. To pobudo so veliko let podpirale lokalne cerkve s vzporednimi programi in neuradnimi mikroposojili revnim. Lepo je videti, da je potrpežljivo, pošteno in težko delo revnih žensk nagrajeno na ta način. To je treba podpreti s preoblikovanjem struktur, ki pomagajo večati uspešnost novih pobud.
<P>
Ženskam je treba dati enake priložnosti, pravično plačilo, enakost na zaposlitveni lestvici, enak dostop do izobraževanja na vseh ravneh, dostop do zdravstva in enakost v družinskih poslih. Za vključevanje žensk v politiko je potreben pogum, ampak napredek, ki ga dosežejo ženske v državah v razvoju, pomeni napredek za vse nas.
<SPEAKER ID="039" NAME="Anne Van Lancker">
v imenu skupine PSE. - (NL) V imenu svoje skupine naj povem, da odločno podpiramo poročilo gospe Uca in čestitamo komisarki za to strategijo na področju enakosti spolov. Pred osmimi leti so se dejansko vse države članice zavezale k razvojnim ciljem tisočletja. Pretekla je že polovica časa in kaže, da se večina teh ciljev v Afriki ne bo dosegla.
<P>
Ženske, ki imajo ključno vlogo v boju proti revščini, še vedno nimajo enakega dostopa do izobrazbe, zdravstvene oskrbe, zaposlitve ali zemljiške posesti. Njihov družbeni položaj je nizek in razširjeno je nasilje nad njimi. Pri tem večina strateških programov naših partnerskih držav žensk preprosto sploh ne upošteva. Zato mora vprašanje enakosti spolov zavzeti osrednji položaj v političnem dialogu z našimi partnerskimi državami in v oblikovanje politike morajo biti vključene ženske organizacije.
<P>
Zdi se mi grozljivo, da želijo kolegi iz skupin EPP in UEN iz poročila izbrisati dele, ki neposredno govorijo o spolnem in reproduktivnem zdravju, saj se bo s tem, ko se bodo lahko ženske odločale o svojem lastnem telesu in o tem, ali bodo imele otroke ali ne, rešilo milijone življenj žensk; tudi otroci bodo imeli več možnosti in skupnosti bodo močnejše. Kdor to zanika, nasprotuje soglasju o prebivalstvu in razvoju, ki ga je mednarodna skupnost potrdila leta 1994, in tega ne bomo dovolili.
<P>
Še zadnja misel: Stoodstotno podpiram poziv skupine Zelenih, da se imenuje evropski odposlanec za pravice žensk. Ta odposlanec bo predstavljal obraz in glas žensk v Evropi ter evropskih vladah, in bo komisarje včasih tudi opominjal na njihove zavezanosti.
<SPEAKER ID="040" NAME="Renate Weber">
v imenu skupine ALDE. - Gospod predsednik, enakost spolov in krepitev vloge žensk sta vrednoti in načeli, ki jih v Evropski uniji vsi pozdravljamo. Kot taki, se morata vsekakor deliti z državami v razvoju v okviru obstoječega sodelovanja. Kadar ju obravnavamo, imamo ogromno odgovornost, ker nam je spodbujanje dvojnih standardov moralno prepovedano in s tem bi vsekakor izgubili verodostojnost. Zdaj zlasti mislim na predloge sprememb, določenih za današnje glasovanje, enake predloge sprememb, ki jih je zavrnil odbor za razvoj.
<P>
Bojim se, da tvegamo uporabo različnih meril, ko na eni strani našim razvojnim partnerjem sporočamo te vrednote in jih na drugi uporabljamo v Evropski uniji. Iz tega poročila ne moremo izbrisati dele o reproduktivnih pravicah, ker gre za ključno temo pri našem cilju spodbujanja pravic žensk in krepitve njihove vloge.
<P>
Kot poročilo pravilno poudarja, je osnovni pogoj za doseganje enakosti med spoloma to, da imajo ženske popolno spolno in reproduktivno zdravje ter pravice. Zaščita reproduktivnih pravic - npr. načrtovanje družine v smislu izbire časa rojstva in časovnega razmika ter svobodno odločanje o reprodukciji brez diskriminacije, prisile in nasilja - zagotavlja svobodo za polnejše in enakovrednejše sodelovanje v družbi.
<P>
Do naših partnerjev ne moremo biti polovičarski in obenem trditi, da so naš cilj bolj zdrave in močnejše ženske, ki lahko dejavno in enakopravno sodelujejo v družbi. Opravičujem se za grobe besede, vendar menim, da je to gola hinavščina. Ne bo nam uspelo doseči teh ciljev, če bomo že na začetku izključili bistvena vprašanja ali dajali drugačen vtis glede svojih načel, kot jih imamo doma.
<P>
V današnjem svetu spodbujanje enakosti spolov in krepitev vloge žensk v državah v razvoju nista lahki nalogi. Za doseganje teh ciljev so potrebni resnična zavezanost in ukrepanje ter zlasti naše zaupanje v odnosih z državami v razvoju.
<SPEAKER ID="041" NAME="Margrete Auken">
v imenu skupine Verts/ALE. - (DA) Gospod predsednik, 750 milijonov žensk živi v revščini in se bori za lastno preživetje ter preživetje svojih družin. Kot Evropejci se moramo boriti skupaj z njimi za njihovo pravico do boljšega življenja. Vloga žensk je neprecenljiva, vendar se njihove sposobnosti in potencial ne cenijo. Imajo zelo omejen dostop do izobrazbe, zaposlitve in lastnine. Ena glavnih nalog Evrope mora biti zagotoviti, da so ženske v središču razvojnega dela, ki vključuje EU. Naše sedanje politike vse prevečkrat znižujejo že tako nizek status žensk in zato sem zelo zadovoljna s poročilom gospe Uca.
<P>
Tega poročila ne smemo oslabiti, kot jih veliko iz skupine Evropske ljudske stranke (krščanski demokrati), Evropskih demokratov in skupine združenje za Evropo narodov poskuša storiti s predlogi sprememb, s katerimi bi se črtali vsi deli o spolnih in reproduktivnih pravicah žensk. Kot je bilo že velikokrat rečeno, so te pravice ključne za ženske, da lahko prevzamejo odgovornost za svoje življenje in s tem življenje svojih družin. Zanje je to velikokrat življenjskega pomena. Ženske morajo imeti pravico in možnost reči "ne", da se izognejo nasilju in pridobijo izobrazbo ter možnost, da so samostojne. To je ključno, če naj se iz naše razvojne pomoči razvije napredek, ter je nemoralno in neumno, če ženske ne bodo v središču teh prizadevanj.
<P>
Na žalost je seveda premalo politične volje - kot je tudi že bilo rečeno - in zato nas veliko podpira predlog za imenovanje visokega predstavnika EU za ženske. Moral bo zagotoviti, da bodo ženske sodelovale pri političnem in socialnem delu po vsem svetu, s čimer bodo imele vpliv, kot naj bi ga kot polovica svetovnega prebivalstva imele. Ženske ne smejo postati nemočne žrtve. Potrebujemo jih na nam enakovrednih položajih.
<SPEAKER ID="042" NAME="Luisa Morgantini">
v imenu skupine GUE/NGL. - (IT) Gospod predsednik, gospe in gospodje, kaj naj rečem? Vsa priznanja Komisiji za dobro sestavljeno sporočilo, ki prvič določa evropsko strategijo za enakost spolov v razvojnem sodelovanju in poleg tega sledi zahtevam velikih skupin žensk, ki nočejo biti žrtve. Nasprotno, nočemo biti žrtve, same odločamo o svojih življenjih in spolnosti ter same odločamo, v kakšni družbi želimo živeti: v družbi, ki je sposobna obravnavati in zaustaviti diskriminacijo, nepravičnost, nasilje ter militarizacijo držav in mišljenja.
<P>
Prav tako gre pohvala poročilu gospe Uca, ki podrobneje obravnava in razume vidike, ki jih Komisija ni upoštevala, ter menim, da jih Komisija mora sprejeti. Tukaj mi ni treba ponovno poudarjati številk v zvezi z ženskami, ki živijo v skrajni revščini, ki so nepismene in trpijo zaradi okužbe z aidsom ali malarijo, ter milijoni žensk, ki so žrtve fizičnega ali spolnega nasilja, zlasti doma, kar se dogaja tudi v Evropi.
<P>
Pomembni so praktični ukrepi: upravljanje, izobrazba, zdravje, nasilje nad ženskami, dostop do lastništva in zaposlovanja ter, kakor pravi gospa Uca, gospodarska in trgovinska politika, ki sta v skladu z razvojnimi politikami.
<P>
Potrebujemo močnejšo prevladujočo politiko, kar zahteva veliko zavezanost finančnih in človeških virov delegacijam Komisije ter zelo vplivnim projektom, kot so mikrokreditni projekti. Takšni praktični ukrepi lahko omogočijo trajen odnos z ženskimi gibanji v lokalnih in nacionalnih situacijah, z mrežo žensk iz različnih držav za izvajanje kampanje proti dezertifikaciji, nujne razrešitve sporov ter za pravico do zdravja, bivališča in vode.
<P>
Želim spregovoriti o predlogih sprememb za črtanje delov o različnih mednarodnih strategijah - od Kaira do Maputa - o reproduktivnem zdravju žensk in njihovih svobodnih reproduktivnih pravicah. Zaščita življenja je nedotakljiva. Vendar pravica do življenja pomeni, da se morajo brez omahovanja izvajati razvojne politike, ki lahko ...
<P>
(Predsednik je prekinil govornico.)
<SPEAKER ID="043" NAME="Urszula Krupa">
v imenu skupine IND/DEM. - (PL) Gospod predsednik, poročilo o enakosti spolov in krepitvi vloge žensk v razvojnem sodelovanju obravnava težave, s katerimi se spopadajo ženske na primer v afriških in azijskih državah. Oblikuje strategijo, ki vključuje ukrepe na različnih področjih: spol, enakost, politični sistem, zaposlovanje, izobrazba, zdravje in nasilje nad ženskami.
<P>
Kot vemo, so enake pravice za ženske in moške glavni vidik družbenega razvoja, ki ga je naša evropska civilizacija vključila v osnovne določbe o spoštovanju človekovih pravic in vseh ljudi. Vendar enake pravice in nediskriminacija žensk nista edina pogoja za družbeni razvoj. Z a družbeni napredek je pomembna cela vrsta dejavnikov, najprej usklajenost z etničnimi in moralnimi načeli, ki zagotavljajo pomembno zmanjšanje izkoriščanja, nasilja, varanja in drugih oblik manipulacije, vključno z diskriminacijo ter zatiranjem žensk.
<P>
Krute življenjske razmere žensk v afriških državah je povzročila politika ropanja naravnih virov in špekulacij mednarodnih podjetij, ki bogatijo na račun življenj in zdravja lokalnega prebivalstva. Proračunska podpora in drugi programi EU niso dovolj za kompenziranje izgub, ki jih je povzročilo gospodarstvo ropanja. Etični relativizem prav tako podpira spolno izkoriščanje in širitev spolno prenosljivih bolezni. Spolna svoboda, kot se propagira, odvzema ženskam dostojanstvo, ker jih omejuje na spolne objekte in spodbuja nasilje. Položaja žensk ne bo izboljšalo več finančnih sredstev za kontracepcijo in splav, ampak finančna podpora za družine, zlasti tiste z veliko otroki, da se jim omogoči izobrazba in razvoj ter izboljša zdravstvena oskrba in socialna zaščita, zlasti za nosečnice. Izobražene ženske z dobrimi vodilnimi sposobnostmi ali željo po delu v politiki morajo seveda imeti možnost kandidirati na volitvah in uporabiti svojo psihofizično različnost, da razširijo spekter stališč glede zadev, ki niso pomembne le za ženske in otroke.
<P>
Vendar je načelo enakosti spolov kot osrednja zamisel - ki je med drugim uvedla očetovski dopust - že doseglo pričakovane rezultate, ker švedski očetje niso edini, ki raje lovijo lose ali berejo časopis, kot pa skrbijo za otroke. Tiranija spolnega nasilja, ki jo razširjajo sredstva javnega obveščanja, vpliva ...
<P>
(Predsednik je prekinil govornico.)
<SPEAKER ID="044" NAME="Filip Kaczmarek" AFFILIATION="PPE-DE">
(PL) Gospod predsednik, poročilo gospe Uca obravnava pomembno vprašanje enakosti spolov v razvojnem sodelovanju. Na žalost nedvomno dobre namene poročevalke kazi pretirana in sporna predstavitev vprašanja zdravja ter spolnih in reproduktivnih pravic. Ta tema se ne sme obravnavati na sporen način, vendar se v poročilu pojavljajo paradoksi, ki se tako pogosto uporabljajo v Evropski uniji. Ravno zaradi te nenavadne rabe jezika se EU oddaljuje od svojih državljanov in se spreminja v nerazumljiv, odtujen in birokratski stroj. S tem tudi ustvarjamo in spodbujamo nasprotnike EU.
<P>
Zato upam, da bo Parlament sprejel predloge sprememb skupine PPE-DE. Zakaj? Ker z "zdravstvenimi in reproduktivnimi pravicami" avtorica in podporniki tega poročila mislijo ravno nasprotno od tega, kar te besede dejansko sporočajo. "Reproduktivne pravice" ne pomenijo omejevanja reprodukcije. S tem le dajemo pozitivno ime nečemu, ki ima negativne posledice, in sicer omejevanje reprodukcije. To je odkrito zavajanje.
<P>
Tisti, ki se zavzemajo za omejevanje prebivalstva v revnih državah in spodbujanje kontracepcije ali splava, se ne smejo skrivati za izrazi, kot so zdravstvene in reproduktivne pravice. Bobu moramo reči bob. Zdi se mi, da tega ne želijo, ker menijo, da se naj Evropska unija v resnici ne bi ukvarjala s takšnimi zadevami. Ali ni nekoliko sumljivo, da Evropejci spodbujajo ter finančno podpirajo kontracepcijo in splav zunaj Evrope? Tudi v Afriki in Aziji, kot v EU, bi morale posamezne države odločati, kakšna bo njihova politika na tem področju. Poročilo pravi, da se morajo odločiti ženske. Vendar smo mi tisti, ki tem ženskam v Afriki naročamo, kaj naj naredijo. Menim, da je pri tem nastala zmeda.
<P>
Drugič: med velikim številom otrok in enakostjo ni nobene vzročne povezave. Ti dve stvari nista povezani in ne razumem, zakaj ju to poročilo povezuje.
<SPEAKER ID="045" NAME="Alain Hutchinson" AFFILIATION="PSE">
. - (FR) Gospod predsednik, gospe in gospodje, le tokrat ne nameravam govoriti o samem poročilu - za katerega čestitam poročevalki - ampak o predlogih sprememb, o katerih se bo kmalu glasovalo in predlogi sprememb naših kolegov iz skupine UEN se mi zdijo dobesedno škandalozni.
<P>
(Ploskanje.)
<P>
Z zavrnitvijo katerega koli obravnavanja težav glede kontracepcije v poročilu ali njihovega navajanja skupina UEN ženskam na južni polobli odreka priznanje pravice do spodobnega življenja. To je več kot škandalozno, je neodgovorno in hinavsko, ker vemo, da pomanjkanje ustreznega načrtovanja družine milijonom ljudi po vsem svetu povzroča nepotrebno trpljenje, bolezen in smrt - pri čemer so največje žrtve ženske in njihovi otroci, ki so vse prepogosto nezaželeni.
<P>
Predlogi sprememb skupine PPE-DE niso nič manj obžalovanja vredni. Ti predlogi le drugače izražajo zamisli, zlasti, ker ne želijo upoštevati priznanja pravice ženske, da nadzoruje svojo rodnost. V veliki večini držav v razvoju ženske in dekleta, tudi mlada dekleta, še naprej trpijo veliko oblik diskriminacije in nevzdržnega nasilja. Kdor zavrača stališče, da mora vsaka posamezna ženska v teh državah imeti pravico do popolnega nadzora nad svojo usodo, tudi zavrača obravnavanje teh žensk kot enakovrednih moškim. Vendar reproduktivno zdravje ne bi smelo biti tako zaskrbljujoče: preprosto spodbuja ljudi k odgovorni, zadovoljujoči in varni spolnosti ter daje ženskam svobodno izbiro, ali bodo imele otroke. Ta koncept zdravja temelji na tem, da imajo ženske in moški enakopravno možnost izbire metod za nadzor rodnosti, ki so varne, učinkovite, cenovno dostopne in sprejemljive.
<SPEAKER ID="046" NAME="Olle Schmidt" AFFILIATION="ALDE">
(SV) Gospod predsednik, pomembno je, da smo jasni glede svojih želja. Razpravo, ki bi morala obravnavati človekove pravice, že predolgo kvarijo različni politični vidiki. Pravica ženske do lastnega telesa je sama po sebi umevna. Zato se nisem izmikal vprašanju med razpravo o pohabljanju spolnih organov, ali naj uporaba šeriatskega prava pomeni nepriznavanje enakovrednosti človeških bitij. Nihče ne bi moškemu odrekel pravice do odločanja o svoji reprodukciji ali rekel, da je vprašanje kulturnih vrednot, če se moškemu odreče možnost služenja lastnega denarja in ohranjanja lastne neodvisnosti.
<P>
Kadar EU, ki je največja ponudnica pomoči na svetu, ukrepa v tretjem svetu, morajo biti naše vrednote vedno jasne. Človekove pravice, pod katerimi razumem enakost ne samo v teoriji, ampak tudi v praksi, morajo biti naše geslo. V celoti moramo pojasniti, da je tržno gospodarstvo koristno za revne ženske in moške, in ne slabo. To nazadnje ponazarjajo tudi uspešne kampanje za mikrokredite, ki so milijonom ogroženih žensk omogočili blaginjo in okrepitev.
<P>
Seveda v bogatem svetu ne moremo prisiliti, da drugi ljudje živijo na določen način, vendar menim, da je pomembno poudariti našo odgovornost, da omogočimo možnosti izbire na področjih, kjer jih danes ni. Kot veliko mojih kolegov tukaj, sem zato resnično razočaran zaradi nekaterih predlogov sprememb sicer dobrega in pomembnega poročila. Resnično so napačno usmerjeni.
<P>
Svoji kolegici za sabo želim povedati, da sem medtem, ko sem bil poslanec švedskega parlamenta, bil šest mesecev na očetovskem dopustu doma s svojim sinom. Menim, da sem takrat dejansko postal boljši starš. Seveda se bral časopise, vendar je bila moja glavna odgovornost paziti svoje otroke skupaj s svojo ženo. Rečem lahko samo, da je to dobro. Menim, da bi to moralo storiti več ljudi, da bi se zavedli, kako pomembno je družino obdržati skupaj: moški, ženska, otroci.
<P>
(Ploskanje.)
<SPEAKER ID="047" NAME="Raül Romeva i Rueda" AFFILIATION="Verts/ALE">
(ES) Gospod predsednik, najprej navdušeno pozdravljam to poročilo, ker je pomembno na več področjih.
<P>
Prvič, pravičnost: medtem ko ženske in dekleta opravljajo okrog dve tretjini dela na svetu, prejemajo le 5 % dohodka, poleg tega v revščini živijo zlasti ženske.
<P>
Drugič, dostojanstvo: Menim, da je treba dopolniti podobo žensk kot ranljivih žrtev s podobo žensk kot skupino zelo raznolikih družbenih akterk s pomembnimi viri in zmožnostmi ter svojimi lastnimi vizijami; to med drugim vključuje priznavanje in popolno upoštevanje pravice ženske, da se sama odloča o svoji spolnosti in svojem telesu.
<P>
Tretjič, resnična zavezanost in doslednost: obžalovanja je vredno, da se načelo enakosti spolov večkrat uporablja kot opravičilo, da se na primer v strateških dokumentih države ne oblikuje posebnih predlogov in ciljev.
<P>
Zaradi vseh navedenih razlogov menim, da je to poročilo treba pozdraviti in podpreti z absolutno večino.
<SPEAKER ID="048" NAME="Gay Mitchell" AFFILIATION="PPE-DE">
Gospod predsednik, to je poročilo o enakosti spolov in krepitvi vloge žensk v razvojnem sodelovanju. Zakaj se torej socialisti, liberalci in nekateri drugi to jutro pripravljajo na glasovanje proti predlogu sprememb, ki želijo podatke o diskriminaciji do žensk in ki se začnejo v maternici?
<P>
Predlog spremembe v mojem imenu in imenu gospoda Deva ter gospe Belohorská poziva Komisijo, naj vse partnerje Unije po svetu, vladne in nevladne organizacije, pozove k izvedbi trajne analize glede na spol vseh splavov ter rednemu poročanju ugotovitev Parlamentu. Mogoče nam lahko gospod Hutchinson pove, kaj je tako narobe s pridobivanjem teh podatkov? Danes dopoldne namerava Parlament to spregledati z zavrnitvijo tega predloga sprememb, vendar je v nekaterih državah močna želja po sinovih povzročila izločitev milijonov deklic zaradi starševske izbire spola zarodka. Poleg tega dojenčice umirajo zaradi namernega zanemarjanja in stradanja. Po podatkih Sklada ZN za demografsko dejavnost (UNPFA) je samo v Aziji "pogrešanih" vsaj 60 milijonov deklic. V nekaterih državah poročajo, da je izbira spola pogostejša v mestih, kjer so tehnologije, kot sta amniocenteza (punkcija plodne vode) in ultrazvok, že na voljo in se jih lahko zlorablja. V drugih državah se običajno pojavlja na podeželju, kjer imajo po podatkih UNPFA sinovi močno prednost. Hčere v nekaterih državah veljajo za gospodarsko odgovornost in po podatkih Skladov UNPFA je delež po spolu pri rojstvu zaradi tega bolj poudarjen, čeprav je nekoliko višji. Pomanjkanje žensk in deklet v nekaterih azijskih državah lahko ima zaskrbljujoče posledice, vključno z večjim povpraševanjem za trgovanje z ženskami za poroko ali delo v spolni industriji, ter poslabšanjem njihovega statusa na splošno. To so podatki sklada UNPFA, ki jih samo citiram.
<P>
Kakšno je stališče Parlamenta? Zatisniti si oči. Skozi zgodovino so se večine motile, na primer v Avstriji in Nemčiji v tridesetih letih 20. stoletja. Kako lahko organ, kot je Evropski parlament, ki naj bi deloval premišljeno, stori takšno krivico in zavrne ta predlog spremembe? Preprosto želimo podatke ...
<P>
(Predsednik je prekinil govornika.)
<SPEAKER ID="049" NAME="Ana Maria Gomes" AFFILIATION="PSE">
Gospod predsednik, čestitam kolegici gospe Uca za to odlično poročilo in pozdravljam dvotirni pristop, ki ga je odobrila Komisija v svojem sporočilu z osredotočanjem na načelo enakosti spolov in posebne ukrepe za krepitev vloge žensk. Vendar obžalujem, da se v veliko državnih strateških dokumentov v okviru instrumenta razvojnega sodelovanja spol navaja le kot medsektorsko vprašanje, pri čemer se ne določajo neposredne dejavnosti, cilji ali dodelitve finančnih sredstev. To pomeni, da lahko kljub strateškemu okviru prizadevanja v zvezi s spolom v razvojnem sodelovanju v naslednjih letih postanejo le besede.
<P>
Kazalnike uspešnosti, pri katerih je upoštevan vidik spola je treba vključiti v oceno izidov med vmesnimi in končnimi revizijami. Parlament bo spremljal izvajanje državnega tožilstva in upamo, da bo Komisija lahko pokazala napredek v zvezi s posameznimi rezultati na podlagi spola.
<P>
Ogorčena sem nad srednjeveškimi zamislimi, izraženimi v nekaterih predlogih sprememb tega poročila, ki so jih predložili nekateri kolegi o temah v zvezi s spolom in reproduktivnim zdravjem. Glasovala bom seveda proti njim.
<SPEAKER ID="050" NAME="Alexander Lambsdorff" AFFILIATION="ALDE">
(DE) Gospod predsednik, tudi jaz se zahvaljujem poročevalki za to odlično poročilo in prav tako čestitam Komisiji za sporočilo. Zdaj bo izziv skladen. Pred desetimi dnevi smo se skupaj z več kolegi iz nacionalnih parlamentov odzvali na povabilo Evropskega parlamentarnega foruma in se odpravili v New York na srečanje s Komisijo za status žensk. Zanimivo, da naše partnerske države AKP v pogovorih z Brusljem in različnimi prestolnicami v razpravah na globalni ravni pravijo eno stvar, v New Yorku pa drugo, ki je nekaj precej drugačnega.
<P>
Zato pozivam komisarja, naj bo dosleden in svetuje svojim delegacijam, da se tudi v zadevnih prestolnicah govori o stališču, ki je bilo zavzeto v New Yorku, ker se našim ciljem v zvezi s politiko žensk in razvojno politiko v New Yorku pogosto nasprotuje.
<P>
Pri tem sem zelo vesel, da UNIFEM odpira pisarno v Bruslju; prav gotovo se bo s tem dvignila raven razprave med Združenimi narodi in Evropsko unijo na tem področju.
<P>
Zlasti sem vesel, da se določajo mikrokrediti kot sredstvo za krepitev vloge žensk in njihovega osvobajanja. Obstaja tudi nekaj relativno prikritih dogovorov...
<P>
(Predsednik je prekinil govornika.)
<SPEAKER ID="051" NAME="Satu Hassi" AFFILIATION="Verts/ALE">
(FI) Gospod predsednik, gospe in gospodje, lepo se zahvaljujem gospe Uca za odlično poročilo in se obenem strinjam z neodobravanjem, ki ga je tukaj izrazilo veliko poslancev v zvezi s predlogi sprememb desnice.
<P>
Za izvajanje pravic žensk v celoti tudi v razvojnem sodelovanju Evropska unija potrebuje predstavnika, katerega vloga bi bila zagotavljanje, da se pravice žensk upoštevajo. Tako bi bilo tudi mogoče učinkoviteje porabiti denar za razvojno sodelovanje.
<P>
Vemo, da je najcenejši način spodbujanja razvoja izboljšanje pravic žensk, vključno z njihovimi spolnimi pravicami, izobrazbo, možnosti zaposlovanja in tako naprej. Čeprav ljudje to vedo iz izkušenj in številnih poročil, se vedno znova pozablja, tudi ko se odločajo, kako porabiti denar EU za razvojno sodelovanje. Zato potrebujemo predstavnika za pravice žensk in zato tudi upam, da bodo v zvezi s tem vsi prisotni podprli predlog spremembe 20.
<SPEAKER ID="052" NAME="Nirj Deva" AFFILIATION="PPE-DE">
Gospod predsednik, čeprav je v tem poročilu veliko dobrega, se z nečim sploh ne strinjam, kar sta izrazila že gospod Kaczmarek in gospod Mitchell.
<P>
Na začetku vas sprašujem, gospod predsednik, čigava je naslednja izjava: "S predporodno izbiro spola se neštetim ženskam odreka celo pravica do obstoja." Poročevalko tega poročila bo morda presenetilo dejstvo, da je to izrekel Ban Ki Mun v svojem otvoritvenem govoru Komisiji Združenih narodov za status žensk v New Yorku.
<P>
Poleg tega je v skladu z lanskim poročilom UNPFA o stanju svetovnega prebivalstva globalni primanjkljaj 60 milijonov žensk na svetu, kar je enako celotnemu prebivalstvu Združenega kraljestva! Žensk je na svetu manj, kot bi jih bilo sicer, zaradi izbiranja spola otroka pred rojstvom, splava in preprečitve obstoja z detomorom; to se dogaja na moji rodni celini, zato vem, o čem govorim. Kako je mogoče, da poročilo Evropskega parlamenta o enakosti spolov ne omenja namernega izločanja na podlagi spola? Kje je pri tem enakost?
<P>
K temu poročilu sem predložil predlog spremembe, ki zahteva analizo po spolu vseh splavov, ki se opravijo na svetu, in kaj mislite, da se je zgodilo? Socialisti so glasovali proti! Zakaj? Ali nimamo pravice vedeti, kako se ženske splavijo, preden se rodijo? Danes nekoliko pozneje bomo videli, kako bodo glasovali o predlogu spremembe 11.
<P>
Ne vem zakaj je poročevalka vztrajno zavračala to dragoceno priložnost, da se odstrani najpomembnejši vzrok krivičnosti do žensk v današnjem svetu - njihova osnovna pravica do življenja - in namesto tega vztraja s podpiranjem ohranjanja tako imenovanih pravic spolnega...
<P>
(Predsednik je prekinil govornika.)
<SPEAKER ID="053" NAME="Lidia Joanna Geringer de Oedenberg" AFFILIATION="PSE">
(PL) Gospod predsednik, statistike kažejo, da politika enakih pravic pospešuje doseganje razvojnih ciljev tisočletja za odpravljanje revščine ter popravljanje demografskih, socialnih in gospodarskih kazalnikov. Vendar ima vprašanje glede enakosti spolov velja za drugotni pomen.
<P>
V veliko državah ženske še vedno nimajo dostopa do osnovnih zdravstvenih storitev, izobrazbe in sodelovanja v procesih odločanja. Ženske predstavljajo več kot dve tretjini nepismenih ljudi na svetu. V državah v razvoju je verjetnost nadaljevanja šolanja pri dekletih za 11 % manjša kot pri fantih. Zdravstveni statistični podatki so še bolj tragični. V podsaharski Afriki na primer je odraslih žensk, okuženih z virusom HIV, 60 % vsega prebivalstva; 75 % vseh mladih, ki so okuženi z aidsom je deklet.
<P>
Sporočilo Komisije je pomemben korak proti vključitvi vprašanj v zvezi z enakostjo spolov v program EU za sodelovanje s partnerskimi državami kot glavnega instrumenta za odpravo revščine in podporo človekovih pravic, ki vključuje boj proti nasilju nad ženskami. Čestitam poročevalki za zelo dobro pripravljeno poročilo in na koncu ...
<P>
(Predsednik je prekinil govornico.)
<SPEAKER ID="054" NAME="Roberta Alma Anastase" AFFILIATION="PPE-DE">
(RO) Danes razpravljamo o drugem poročilu ta teden, ki razčlenjuje položaj žensk, vendar tokrat z vidika enakih možnosti glede razvoja Skupnosti.
<P>
To poročilo je spodbudilo razprave in spore, različne pristope in analize konteksta. Vendar je pomembno, da o takšnih stvareh razpravljamo, in še pomembneje je, da imamo kontekstualizirane predloge in vidne rezultate.
<P>
Veliko govorimo o izobrazbi in njeni pomembni vlogi pri oblikovanju mnenj in vedenja, vključevanju skupin z visokim tveganjem za izključitev ter razvoju skupnosti. Vendar menim, da je skrajni čas, da na evropski ravni z jasnimi in nadzorovanimi ukrepi na področju izobrazbe vzpostavimo dosledno politiko. Jasno je, da morajo biti vprašanja v zvezi z enakostjo spolov vključena v izobraževalne programe.
<P>
Pomembno je, da Evropska unija vključi to temo v dialoge s tretjimi državami na področju zaščite človekovih pravic. V letu 2008 se mora kot letu medkulturnega dialoga med univerzami spodbujati izmenjave in izmenjave izkušenj med evropskimi ženskami ter ženskami iz držav v razvoju za določanje vloge žensk po vsem svetu. S tega vidika mora biti spodbujanje mladih generacij, vključno z mladimi dekleti, prednostna naloga razvojnega sodelovanja.
<P>
Zahvaljujem se vam in upam, da bo končna različica tega zelo pomembnega poročila izražala vsa stališča v Evropskem parlamentu in bomo imeli glede tega vprašanja uravnotežen pristop.
<SPEAKER ID="055" NAME="Thijs Berman" AFFILIATION="PSE">
(NL) Svoboda žensk do lastne izbire je osnovna človekova pravica. Pripomore k rasti gospodarstva in izboljšanju socialne zaščite. Umrljivost žensk v državah v razvoju je še vedno tragično in nesprejemljivo visoka. Rezultat tega so uničene družine. S tem je neposredno povezano delo otrok. Naložbe v enake možnosti in svobodo so v Evropi in državah v razvoju naložbe v prihodnost.
<P>
V moji skupini smo ogorčeni, da je bila v tem Parlamentu k odličnemu in izčrpnemu poročilu gospe Uca predložena cela vrsta ultrakonzervativnih predlogov sprememb z namenom omejiti pravice žensk. V resnici ne zadevajo možnosti izbire med nosečnostjo, gre za golo hinavščino. Predlagajo črtanje vseh sklicevanj tudi na najskromnejša besedila ZN o pravicah žensk. Vendar spolna svoboda in reproduktivne pravice zagotavljajo svobodo izbire za vsako žensko. Celo Vatikan bo nekega dne priznal to svobodo. Vendar ženske ne morejo čakati; svet ne more čakati.
<SPEAKER ID="056" NAME="Ioannis Varvitsiotis" AFFILIATION="PPE-DE">
- (EL) Gospod predsednik, iskreno sem prepričan, da če ne drugega, dostop do informacij ter storitev, povezanih s spolnim in reproduktivnim zdravjem ženske varuje pred aidsom. Zato odločno nasprotujem našemu zavračanju njegove odobritve na podlagi argumenta, da gre pri tem dejansko za splav. Prav tako nasprotujem dejstvu, da zaradi istega razloga črtamo kjotski protokol iz dobro poznanega besedila maputskega protokola o pravicah žensk v Afriki.
<P>
Vsekakor je vprašanje splavov eno glavnih in vsak od nas zavzame stališče v skladu z lastnimi prepričanji. Spoštujem prepričanja drugih, vendar jih tudi pozivam, naj spoštujejo moja. Zato moramo spoštovati pravice žensk in pravico vsake ženske, da se odloča o splavu glede na gospodarske, socialne, družinske ali celo zdravstvene razloge. Zato bom glasoval za to poročilo.
<SPEAKER ID="057" NAME="Rovana Plumb" AFFILIATION="PSE">
(RO) V tem poročilu je veliko dobrih vidikov, ki jih bom podprla, vendar bom glasovala proti nesmiselnim predlogom sprememb o reproduktivnih pravicah, ki jih je predložila desnica.
<P>
Jasno je, da se trajnostni razvoj ne more doseči brez ponovne preučitve vloge žensk v gospodarstvu, družbi, politiki, okoljski zaščiti in družini. Danes smo določili, da je izobrazba ključno področje v razvoju, in o tem razpravljali. Glede na to, da je enakost najprej vprašanje stereotipov in izobrazbe, predlagam, da Komisija podpre države članice pri vključevanju vprašanj o enakosti spolov v šolske učne načrte.
<P>
Zdaj potrebujemo neposredne in odločne ukrepe, kot je povečanje proračunskih sredstev za izboljšanje gospodarskih in socialnih pogojev družine, pri čemer sem prepričana, da imamo dovolj politične volje za dosego teh ciljev.
<SPEAKER ID="058" NAME="Zita Pleštinská" AFFILIATION="PPE-DE">
(SK) Ker je od 1,3 milijarde ljudi, ki živijo v popolni revščini, 70 % žensk, se mora razvojna pomoč nameniti zlasti ženskam.
<P>
Strinjam se z vsemi točkami poročila gospe Uca, ki navajajo, da je za krepitev vloge žensk ključna izobrazba. Strinjam se, da se mora za ženske organizacije, ki delujejo na področju izobrazbe in učijo ženske, kako postati uspešne, zagotoviti finančna in tehnična pomoč. Podpiram mikrokredit kot orodje za doseganje razvojnih ciljev tisočletja.
<P>
Vendar se ne strinjam s stališčem poročevalke glede vprašanj reproduktivnega zdravja v tem poročilu. Če želimo ženskam omogočiti pravico do odločanja o lastnih telesih, zakaj ne damo tudi njihovim nerojenim otrokom možnost, da se odločijo med življenjem in smrtjo? Podpiram predloge sprememb, ki so jih v zvezi s tem predložili moji kolegi iz politični skupin PPE-DE in UEN ter se svojim kolegom zahvaljujem za pogum, da so jih vključili. Za to poročilo bom glasovala le, če bodo ti predlogi sprememb sprejeti.
<SPEAKER ID="059" NAME="Karin Scheele" AFFILIATION="PSE">
(DE) Gospod predsednik, čestitam Komisiji in poročevalki. Obžalujem, da se je ta razprava tako močno osredotočila na spolne in reproduktivne pravice, ker gre pri tem za veliko drugih pomembnih vprašanj.
<P>
Zdi se mi, da se ZN in številni konservativci vedejo, kot da spolne in reproduktivne pravice zadevajo le splav. V tem primeru jim svetujem, naj podrobno preučijo dejstva: zaradi nasprotovanja kontracepciji, ozaveščanju in omogočanju ženskam dostopa do teh storitev se bo število splavov le še povečalo. Zdi se mi izredno cinično, da se ti isti ljudje pretvarjajo, kot da imajo na področju etike in morale monopol.
<P>
Glede na statistike vsako leto slišimo od Združenih narodov in beremo v poročilu spremljanja svetovnega prebivalstva, da je neetično ter nemoralno tukaj nasprotovati spolnim in reproduktivnim pravicam.
<P>
(Ploskanje.)
<SPEAKER ID="060" NAME="Avril Doyle" AFFILIATION="PPE-DE">
Gospod predsednik, razpravljamo o enakosti spolov in krepitvi vloge žensk v razvojnem sodelovanju. Vedno bolj me žalosti dejstvo, da v vsaki naši razpravi o teh vprašanjih postanemo glede spolnega zdravja in reproduktivnih pravic žensk zelo nestrpni. To je žalostno. Eno stalnih obžalovanja vrednih dejstev v tem Parlamentu je, da ne zmoremo videti celotne slike v zvezi s pomenom izobrazbe in mikrokredita.
<P>
Večine predlogov sprememb, ki so jih danes predložili moji kolegi, ne bom podprla. To ne pomeni, da nisem zaskrbljena. Ne gre za to, da me ne skrbijo stopnje izbire spola, ki onemogočajo razvoj ženskih zarodkov na Kitajskem in povsod drugod. Seveda smo vsi zaskrbljeni zaradi teh dogodkov. Gre za to, da v resnici nisem prepričana, da so motivi za predložitev teh predlogov sprememb dejansko takšni, kot so navedeni.
<P>
Če bi naši kolegi nasprotovali splavu, bi jih podprla pri predložitvi predloga proti splavu, ker menim, da je izbiranje spola na podlagi moških zarodkov zanje prav tako zaskrbljujoče kot na podlagi ženski zarodkov ...
<P>
(Predsednik je prekinil govornico.)
<SPEAKER ID="061" NAME="Marusya Ivanova Lyubcheva" AFFILIATION="PSE">
(BG) Čestitam poročevalki za izčrpno poročilo o vprašanju enakosti spolov in Komisiji za sporočilo. Vendar ima ta dokument ravno tako moč kot njegovo sprejetje. Zato si moramo prizadevati, da se bo uresničilo.
<P>
Razvojni cilji tisočletja se lahko dosežejo z uravnoteženjem vseh politik - družinske, šolske univerzitetne, zdravstvene, gospodarske - v katerih imajo ženske lahko ključno vlogo. V naših programih sodelovanja moramo poudariti pravico žensk do zdravja, vključno z reproduktivnim zdravjem.
<P>
Prav tako moramo upoštevati gospodarsko neodvisnost žensk, ki je osnovni pogoj za razvoj podjetništva in natančno izkoriščanje njihovega potenciala v celoti. Zlasti je pomembno, da govorimo o delitvi odgovornosti na vseh ravneh, t.j. nacionalnih in mednarodnih enakovredno, deljenih odgovornostih med moškimi in ženskami. To velja za vsa delovna mesta in vse gospodarske sektorje.
<SPEAKER ID="062" NAME="Piia-Noora Kauppi" AFFILIATION="PPE-DE">
(FI) Gospod predsednik, pred tem poročilom je na začetku leta v odboru potekala zelo živahna razprava in zdi se, da se danes nadaljuje na tem plenarnem zasedanju.
<P>
Menim, da so zdravstvene storitve za ženske na splošno zelo pomemben sestavni del človekovih pravic. Vsekakor obsegajo tudi storitve v zvezi s spolnim in reproduktivnim zdravjem.
<P>
To ni težava le v državah v razvoju: v skladu s tem, kar sem slišala včeraj, ima v Združenih državah Amerike 40 % najstnic spolno prenosljive bolezni. Le izobrazba in prevzemanje odgovornosti ne zadostujeta niti v zahodnem svetu.
<P>
V državah v razvoju so razmere veliko slabše. Vedno več žensk je okuženih z virusom HIV, povečuje se tudi spolno nasilje nad ženskami. Zagotavljanje spolnih in reproduktivnih storitev v državah v razvoju tudi ne zadeva splava, gre za to, da se ženske zavedajo, kakšne možnosti imajo, in da se zavedajo svoje pravice do lastne izbire.
<SPEAKER ID="063" NAME="Mairead McGuinness" AFFILIATION="PPE-DE">
Gospod predsednik, hvala, da ste mi dovolili spregovoriti o tej temi, ker želim v tej živahni razpravi opozoriti na bolj praktične stvari. V obrazložitvi poročila je izraženo dejansko stanje: v Afriki predstavljajo na primer ženske 52 % celotnega prebivalstva, vendar opravljajo 75 % dela v kmetijstvu ter proizvedejo in prodajo do 80 % živil. Menim, da se vloga žensk v razvoju v zvezi s proizvodnjo hrane premalokrat upošteva.
<P>
Vendar v celoti nasprotujem odstavku v obrazložitvi, ki v zvezi s skupno kmetijsko politiko navaja zgodovinske in zastarele podatke. Evropa je največja uvoznica proizvodnje iz držav v razvoju. Sklenili smo sporazum, ki temelji n načelu "vse, razen orožja", in kmalu bomo dosegli sporazum o svetovni trgovini. Vendar menim, da moramo, kot pravi svetovna banka, ponovno vlagati v kmetijstvo in proizvodnjo hrane, pri čemer moramo glavno vlogo dati ženskam.
<SPEAKER ID="064" NAME="Louis Michel">
komisar. - (FR) Gospod predsednik, zelo bom kratek, ker predvidevam, da ni časa za dolge govore.
<P>
Želim odgovoriti na vprašanje gospe Gomes. Zakaj državni strateški dokumenti vsebujejo tako malo neposrednih ukrepov pri vprašanju enakosti spolov? Odgovor je preprost: državne strategije sestavljajo in določajo partnerske države same, ker morajo izbrati dva sektorja, na katera se bodo osredotočile, pri čemer mi ne narekujemo, katere sektorje morajo izbrati. Vendar poudarjam, da vztrajamo pri upoštevanju vprašanj v zvezi s spolom skozi celoten potek projektov.
<P>
Gospod Lambsdorff, razumem, zakaj se vam zdi težko sprejeti pomanjkanje skladnosti v stališču Evropske unije v New Yorku, vendar menim, da morate o tem govoriti s Svetom, namesto s Komisijo, ker tega Komisija ne more urejati. Ob tem bi vas seveda podprl v želji po skladnejšem stališču.
<P>
Zelo na kratko - in morda se bodo komu med vami zdele moje besede provokativne - bi vam rad predstavil svoje prepričanje: Popolnoma se strinjam, da je reproduktivno zdravje predpogoj za enakost žensk. Osebno ne razumem, kako lahko to temo obravnavamo in to vprašanje rešujemo, ne da bi se uskladili glede tega predpogoja, kakor smo se glede dostopa do šolanja, zaposlitve in mikrokredita. Vse te stvari so seveda same po sebi pomembne, vendar so dejansko najpomembnejši pogoji, v katerih lahko ženske svobodno izbirajo. To je osnovno načelo enakosti spolov in se ga ne da zanikati!
<P>
(Ploskanje.)
<P>
Poleg tega pozivam vsakega, ki ga mučijo kakršni koli dvomi o človeški tragediji okoliščin, v katerih živijo ženske v določenih državah v razvoju, da pridejo ter se na lastne oči in ušesa prepričajo o zgodbah žensk, ki pripovedujejo o svojih stiskah. To je vse, kar sem želel povedati: ni veliko za dodati. Hvala še enkrat za zelo kakovostno razpravo.
<SPEAKER ID="065" NAME="Feleknas Uca">
poročevalka. - (DE) Gospod predsednik, gospe in gospodje, zelo sem hvaležna vsem govornikom za zanimive prispevke. Zlasti se zahvaljujem gospe Creţu, ki je v imenu odbora za pravice žensk in enakost spolov pripravila osnutek mnenja. Njena jasna analiza in predlogi za večjo skladnost so obogatili poročilo na več pomembnih področjih. Zaradi pomanjkanja časa na žalost ne morem govoriti o vseh njenih prispevkih in upam, da tega ne bo občutila kot znak nespoštovanja.
<P>
Zahvaljujem se gospe van Lancker, gospodu Bermanu, gospodu Lambsdorffu, gospodu Hutchinsonu, gospe Scheele, gospe Doyle, gospe Weber, gospodu Varvitsiotisu, gospe Hassi in gospe Gomes. Strinjam se z njimi, da je reproduktivno zdravje v državah v razvoju absolutna prednostna naloga ter se je zanjo treba boriti odločno in dosledno. Močno nasprotujem stališču gospe Krupa, da spolna svoboda žensk spodbuja nasilje. Takšna logika je grozljiva in diskriminatorna!
<P>
(Ploskanje.)
<P>
Od gospoda Deva pa nisem pričakovala ničesar drugega. Opravičujem se za to pripombo. Draga kolega Luisa Morgantini in gospod Romeva i Rueda sta kot vedno našla prave besede, da sta pojasnila, da ženske ne želijo izročkov, ampak preprosto to, kar jim kot polovici človeštva pripada.
<P>
Zahvaljujem se vsem, ki podpirate moje poročilo. Prav tako me veseli, da so nevladne organizacije na področju razvoja pravic žensk zelo pozitivno ocenile poročilo. Zelo sem hvaležna za sodelovanje in podporo, ki sem ju bila deležna.
<P>
(Ploskanje.)
<SPEAKER ID="066" NAME="Predsednik">
Ta razprava je končana.
<P>
Zdaj bomo nadaljevali z glasovanjem.
<P>
Pisne izjave (člen 142 Poslovnika)
<SPEAKER ID="067" NAME="Genowefa Grabowska  " AFFILIATION="PSE">
v pisni obliki. - (PL) Enake možnosti in enak dostop za ženske in moške do virov ter sodelovanja v javnem življenju imajo odločilen pomen ne le zunaj EU v okviru trajnostnega razvoja, marveč so tudi izredno pomembne za veliko žensk v Evropski uniji sami. Navedla bom primer: na Poljskem v moji regiji Šleziji ženske, ki vsakodnevno delajo za enakost med ženskami in moškimi, skrbi, da načelo enakosti spolov, t.j. politika enakosti spolov, ni pravilno vključena v regionalne gospodarske, politične in kulturne dejavnosti.
<P>
Ženske so na srečanju 8. marca 2007 v Katovicah razglasile, da lokalni organi ali mediji niti javno niti zasebno ne spodbujajo politike enakosti spolov, kljub dejstvu, da se je Poljska pridružila EU skoraj pred štirimi leti. Dodale so, da šlezijskih organov slogan, da je demokracija brez žensk le polovična demokracija, očitno ni prepričal.
<P>
Po nedavnih volitvah je v šlezijski politiki za eno tretjino manj žensk. Kako lahko torej govorimo o enakosti žensk? Zato šlezijske ženske zahtevajo, naj lokalni organi zagotovijo, da bodo imele enako možnost sodelovanja v lokalni vladi in procesu odločanja, enako možnost napredovanja ter poslovnega delovanja, enake možnosti v zvezi z zaposlitvijo, delovnimi pogoji in plačo ter zaščito pred nasiljem.
