<CHAPTER ID="005">
Program dejavnosti madžarskega predsedovanja Svetu (razprava) 
<SPEAKER ID="044" NAME="Predsednik">
Naslednja točka sta izjavi Sveta in Komisije o programu dejavnosti madžarskega predsedovanja Svetu.
<P>
Zdaj je prevzela rotirajoče predsedstvo druga država. Madžarska prvič v zgodovini zaseda predsedstvo, kar je vedno pomemben dogodek za Evropsko unijo. Med belgijskim predsedstvom smo razvili nove načine sodelovanja s predsedstvom in Svetom, s sestanki na upravni ravni, ravni Komisije, ministrski in predsedniški ravni ali z drugimi besedami med predsedstvom in predsednikom Evropskega parlamenta. S temi oblikami sodelovanja bomo nadaljevali tudi med madžarskim predsedstvom, kot sem se že dogovoril s predsednikom vlade, gospodom Orbánom. Danes bomo govorili o programu dejavnosti madžarskega predsedstva. Rad bi izrekel dobrodošlico predsedniku vlade, gospodu Orbánu, v Evropskem parlamentu. Veseli nas, da bomo lahko sodelovali ves čas razprave o številnih zadevah, ki se nanašajo na to šestmesečno obdobje in naše sodelovanje.
<SPEAKER ID="045" NAME="Viktor Orbán">
predsedujoči Svetu. - (HU) Gospod predsednik, spoštovani poslanci, veseli me, da je naša navzočnost pritegnila toliko pozornosti v Evropskem ... (Predsednik prevzame besedo).
<SPEAKER ID="046" NAME="Predsednik">
Kolegi, razumemo, da je to demonstracija in pokazali ste svoje, zdaj pa prosim nehajte. Nadaljevati moramo z našo razpravo.
<SPEAKER ID="047" NAME="Viktor Orbán">
predsedujoči Svetu. - (HU) Gospod predsednik, veseli me, ko vidim, da zasedanja Evropskega parlamenta niso nič manj razgibana in bogata s predstavami kot tista v madžarskem parlamentu, zaradi česar se počutim kar domače.
<P>
Najlepša hvala za povabilo. Spoštljivo pozdravljam poslance Parlamenta in predsednika Barrosa, pa tudi predsednika Evropskega parlamenta, mojega dragega starega prijatelja.
<P>
Gospe in gospodje, najprej bi rad povedal, da mi je v čast, da danes govorim tukaj kot predsedujoči Svetu. Za vas je to seveda šestmesečna rutina. Vsakih šest mesecev vidite predsednika vlade, ki stoji tukaj in predstavi program predsedovanja. Z našega stališča, z madžarskega stališča, pa je to veliko pomembnejše kot šestmesečna rutina. Za nas je dejstvo, da lahko danes stojimo tukaj, dejanje zgodovinske pravice. Rad bi vas spomnil, da je Madžarska tista, ki je dala največ človeških življenj in krvi za svobodo in demokracijo po drugi svetovni vojni, med revolucijo leta 1956 in med poznejšim maščevanjem. Mi smo bili tisti, ki smo zadali prvi udarec komunističnemu režimu, ki smo dvignili orožje proti sovjetskemu imperiju in dokazali svetu, da komunistična doktrina ni neškodljiva ideologija, ampak nevarna grožnja zahodni civilizaciji. Mi smo odstranili prvo opeko iz zidu komunizma in skozi razpoko, ki smo jo odprli, je potegnil prepih skozi ves komunistični sistem.
<P>
Gospe in gospodje, zato čutim, da lahko mi, Madžari, z vso pravico trdimo, da smo veliko prispevali k temu, da se Evropa spet združuje. Za Madžare je zato neke vrste zgodovinska pravica, da lahko predsednik vlade Madžarske danes govori tukaj kot predsedujoči Svetu. Rad bi vam zagotovil, da sledimo stopinjam revolucionarjev iz leta 1956 in nameravamo služiti cilju evropske enotnosti z njihovimi ideali in vero.
<P>
Gospe in gospodje, mi v srednji Evropi, vključno z nami, Madžari, smo bili vedno zavzeti za enotno Evropo in smo še danes. Vendar je za ustvarjanje in vzdrževanje evropske enotnosti potrebna tudi moč. Pred dvajsetimi leti bi bila lahko Evropa vzor moči za premagovanje razdeljenosti in združitev. Spoznala je, da je to zgodovinski trenutek, ki ga je morala zagrabiti, da je združila Evropo. Ta moč se obuja v geslu madžarskega predsedovanja: "močna Evropa".
<P>
Gospe in gospodje, danes se srečujemo z izzivom podobnih razsežnosti, kot so bile tiste pred dvajsetimi leti, in zato morda ni pretirano reči, da se Evropska unija srečuje z najzahtevnejšim obdobjem v zadnjih dvajsetih letih. Danes moramo premagati viharje globalne krize in poiskati mesto Evropi v svetovnem gospodarstvu, ki prestaja popolno preobrazbo in prerazporeditev. Menim, da mora Evropa zato, da bo lahko zagovarjala svoje stališče, ostati združena in celo danes je za enotnost potrebna moč. Prepričan sem, da lahko vse države članice Evropske unije, vključno z mojo domovino, postanejo močne in uspešne samo, če bo močna Evropska unija sama. Če bo močna, se bo lahko odzvala na izzive globalne konkurenčnosti, pa tudi na demografske, okoljske, podnebne in varnostne izzive. Edino vprašanje je, od kod lahko Evropa potegne takšno moč. To vprašanje bo dobilo odgovor, če se vprašamo še nekaj, namreč, kaj danes slabi Evropo? Kaj danes zavira konkurenčnost naše celotne civilizacije? Očitno nam ne grozijo druge celine in tudi ne tuja ideologija. Prav nasprotno; naš pravi problem je zelo praktičen. Angleščina ima zelo kratko, preprosto besedo, ki to opisuje, in ta beseda je dolg. Danes moč Evrope kvari in spodkopava velikanski znesek dolga. V novi konkurenci postkriznega sveta bo dolg največja ovira in največje tveganje za zahodni svet, vključno z Evropo.
<P>
Gospe in gospodje, madžarsko predsedstvo je prepričano, da obstaja samo ena pot za boj proti dolgu in ta se imenuje delo. Mi Madžari se tega še preveč zavedamo, kajti težave madžarskega gospodarstva je povzročilo prav dejstvo, da imamo najnižjo stopnjo zaposlenosti v Evropi, v vsej Evropski uniji. Sram me je to na glas povedati, vendar je zaposlenost le 55-odstotna. In kjer ni dela, kjer ni delovnih mest, tudi ni denarja in iz tega sledijo dolg in posojila. No, gospe in gospodje, naš pravi vir za prihodnost leži v tradicionalni evropski miselnosti, ki vrednoti delo. Prav zaradi evropske miselnosti vrednotenja dela je naša civilizacija uspela. Imamo evropski kodeks obnašanja, enega od temeljev, ki so bili stoletja načelo preudarnega gospodarstva, kar pomeni, da ne smemo porabiti več, kot smo sposobni proizvesti. Druga temeljna evropska vrednota je, da ne smemo prepustiti dolgov svojim otrokom in vnukom. Prepričan sem, da spoštovanje dela vključuje tudi zamisel in mišljenje, da lahko nekaj dosežemo samo, če za to najprej delamo. Če dobimo vse vnaprej, kar bi sicer dobili le kot sadove večletnega dela, podvomimo o samem pomenu svojega dela in ta pomen se začne vse hitreje preoblikovati v odplačilo našega vedno večjega dolga in spreminjati celoten odnos do dela. To je kriza, s katero se vsi spopadamo.
<P>
Gospe in gospodje, vsi soglašamo z diagnozo dolga. Za nas, evropske politike, ki razpravljamo, je to kot bolezen. Vsi se strinjamo o diagnozi, vendar imamo obširno razpravo o zdravilu. Bolezen pa je nevarna in našega časa je malo. Po mojem mnenju torej nimamo veliko časa za razpravo, zlasti ne o tem, ali bi morali samodejno zavrniti nekatera zdravila, ki se zdijo neobičajna ali nova, že samo zaradi tega, ker so neobičajna ali nova. Potrebujemo pogum in odprtost do vlad in parlamentov posameznih nacionalnih držav, da bodo sposobne premagati svojo krizo dolga. Vendar sem prepričan, da je prav to tisto, kar državljani Evrope pričakujejo, da bomo storili. Pričakujejo delovna mesta, rast in varnost in zato, gospe in gospodje, bo osredotočenost madžarskega predsedstva, natančen prepis tega, kar boste našli v tej knjižici, od ene točke do druge, osredotočenost tega madžarskega predsedstva bo na gospodarskih vprašanjih in na vrhu prednostnega seznama madžarskega predsedstva so prav tista vprašanja, ki se nanašajo na gospodarsko in dolžniško krizo.
<P>
Gospe in gospodje, madžarsko predsedstvo verjame, da je usmeritev, ki jo je določil Svet, to je usmeritev upravljanja krize, prava pot, vendar bodo potrebna nadaljnja prizadevanja in zato smo prepričani, da bo treba Pogodbo spremeniti in da je treba ustvariti pravno podlago, da se sedanji začasni mehanizem za upravljanje krize po letu 2013 zamenja s trajnim mehanizmom za stabilnost. Madžarsko predsedstvo bo storilo vse, kar je v njegovi moči, da se to konča. Poleg tega je v središču razmišljanja madžarskega predsedstva krepitev usklajevanja gospodarske politike, olajšanje gospodarske rasti in spodbujanje trajne gospodarske rasti za ustvarjanje delovnih mest. Zato je poseben cilj našega predsedstva, in ob tem bi vas rad prosil tudi za sodelovanje, da pripravimo šest zakonov, ki bodo olajšali doseganje tega cilja, to je usklajevanja gospodarske politike. Rad bi vas prosil, da se zavežete sodelovanju v tem pogledu. Madžarsko predsedstvo bo parlamentu prijazno predsedstvo in zato vas prosim, da storite vse, da boste lahko zagotovili, da se v sodelovanju z nami čim prej sprejme teh šest zakonov.
<P>
Madžarsko predsedstvo je prepričano, da je treba strukturne reforme v državah članicah izvajati bolj usklajeno in da jih je treba bolj usklajevati kot prej. Evropski semester se je začel in to je nekaj za vsakogar; ne samo za nas Madžare, ampak tudi za vas, ker je povsem nov program Evropske unije. Semester se je začel z letnim makroekonomskim poročilom Komisije o rasti in rad bi čestital gospodu Barrosu za ta čudoviti dokument, ki je primeren za sprejem prvega koraka, in ki določa usmeritve in vprašanja, ki bodo služila kot podlaga za razprave, ki se bodo izvajale v različnih zasedbah Sveta v času našega predsedovanja.
<P>
Gospe in gospodje, potrebna je seveda tudi nacionalna verodostojnost, če hoče človek predlagati skupno gospodarsko politiko za Evropo. Rad bi vas obvestil, da obstaja dobra možnost, da ima moja domovina, ki je bila dolgo na sramotilnem stebru Evropske unije zaradi postopka v zvezi s čezmernim primanjkljajem, ki je bil uveden proti njej, zdaj realno možnost za izhod iz tega stanja. V letu 2011 bo proračunski primanjkljaj Madžarske pod 3 % in bomo ena od dveh držav članic EU, ki bo leta 2011 znižala nacionalni dolg. To bo bistveno za verodostojnost našega programa predsedovanja.
<P>
Gospe in gospodje, madžarsko predsedstvo meni, da je še posebno pomembno, da okrepimo enotni trg. Prepričani smo, da je okrepitev enotnega trga eden od potencialnih virov gospodarske rasti. Naš namen je odpraviti obstoječe ovire, uvesti deregulacijo in razširiti enotni trg na nova območja, kot je digitalizacija. Podpiramo ugodno poslovno okolje, ki ga je treba ustvariti za mala in srednje velika podjetja.
<P>
Med prednostnimi temami madžarskega predsedstva so energetska politika in inovacije, o katerih bomo razpravljali 4. februarja na skupnem vrhu. Rad bi vas obvestil o mnenju Madžarske, da je za nas bistveno, da odstranimo vse obstoječe regulativne ovire na področju energetske politike in vzpostavimo manjkajoče infrastrukturne povezave, da bomo ustvarili resnični in interoperabilni energetski trg v Evropi. Podobno pomemben cilj madžarskega predsedstva je, da se zagotovi, da bo imela Evropa različne napajalne vode na področju energetike. Evropska energetska politika je pred veliko priložnostjo; države članice so podpisale sporazume - jaz bom naslednji teden podpisal slovaško-madžarski sporazum s slovaškim predsednikom vlade -, ki bodo omogočile začetek delovanja prvega plinskega distribucijskega omrežja sever-jug, ki bo potekalo od Baltskega do Jadranskega morja in skozi Romunijo do Črnega morja ter s tem ustvarilo popolno medsebojno povezavo. Ker smo zadnjih 40 let razmišljali v okvirih vzhoda in zahoda, je manjkala povezava v smeri sever-jug in zato menim, da so pogodbe, ki se podpisujejo, velika priložnost.
<P>
Gospe in gospodje, strategija za Rome je prednostni vidik madžarskega predsedstva, ker je pametna Evropa brez smisla, če nima srca. Evropa pa bo imela srce samo, če bo ustvarila možnosti za socialno vključevanje večine prikrajšanih socialnih skupin. Zdaj ni čas za razprave o strategiji za Rome in zato bi rad samo poudaril kot vodja države, ki se veliko ukvarja s tem vprašanjem, da se vsi igramo z ognjem in če nam ne bo uspelo vzpostaviti strategije za Rome na evropski ravni, si bodo romske skupnosti, ki so se že ustalile in se do neke mere vključile, spet izbrale nomadski življenjski slog znotraj Evrope in tako se bo problem iz držav, ki so vpletene danes, prenesel tudi na druge. To zagotavlja podlago za predstavitev evropskega strateškega odgovora na romsko vprašanje, ki sicer spada v nacionalno pristojnost in osebno bi bil zelo ponosen, če bi nam uspelo, da bi skupaj sprejeli evropsko strategijo za Rome do konca madžarskega predsedstva v juniju.
<P>
Gospe in gospodje, dotakniti se moram tudi vprašanja širitve, čeprav se, razumljivo, tudi jaz zavedam, da obstaja strah pred širitvijo Evrope. Komaj smo sposobni reševati lastne notranje probleme in v takih razmerah je izmišljanje vedno novih zamisli o širitvi izredno tvegano. Kljub temu bi madžarsko predsedstvo pozdravilo vrnitev optimističnega pristopa k širitvi Evrope. Dobrodošlo bi bilo, če bi Evropska unija ugotovila, da imamo pred seboj nedokončano delo, kajti zdaj niso vsi evropski narodi, ki bi bili lahko del Evropske unije, povezani v evropsko skupnost. Poleg tega osebno ugotavljam, da je država, kot je na primer Hrvaška, ki je bila v preteklih letih uspešnejša od države članice Madžarske, še vedno zunaj EU in ji ni dovoljeno, da bi se pridružila krogu držav članic. Madžarskemu predsedstvu bi bilo zato všeč, če bi se pogajanja o pridružitvi Hrvaške končala s podpisom pogodbe in bi bilo to obdobje sklenitve.
<P>
Zavedam se, da je razširitev schengenskega območja sporno vprašanje. Državi, ki ju to zadeva, sta Romunija in Bolgarija, a kot nekdo, ki dobro pozna to regijo in tudi živi v državi, ki meji nanjo, vem zagotovo, da so te države pripravljene, in čeprav vem, da mora madžarsko predsedstvo pričakovati razprave, bom vedno zagovarjal, osebno bom vedno zagovarjal, da se Bolgarija in Romunija čim prej, se pravi brez odlašanja, vključita v schengensko območje.
<P>
Gospe in gospodje, programi madžarskega predsedstva vključujejo tudi strategijo za Podonavje in prepričani smo, da mora imeti Evropska unija še naprej vodilno vlogo v globalnem boju proti podnebnim spremembam, zato bi bilo dobrodošlo, če bi lahko rezultati z vrha, ki je bil decembra 2010 v Cancúnu, vstopili v izvedbeno fazo, da bi se lahko nadaljevala pogajanja in bi bili do konca 2011 sprejeti zakonsko obvezujoči sklepi.
<P>
Gospe in gospodje, glede na to, da moj čas govorjenja prihaja na mejo nevljudnosti, bom samo še na kratko omenil, da glavne teme madžarskega predsedstva vključujejo tudi razpravo o družinski politiki in demografskih razmerah in da bi me veselilo, če bi lahko Madžarska brez spodbujanja medinstitucionalnih razprav prispevala k temu, da bi Evropska unija oblikovala jasno in trdno stališče o svobodi vere in sprejela ukrepe proti preganjanju kristjanov, ki je pomembno vprašanje za prihodnjih šest mesecev.
<P>
Gospe in gospodje, nazadnje bi rad poudaril, da se zavedam, da smo vsi mi, ki sedimo ali stojimo v tem parlamentu, politiki. Vsi imamo svoja stališča, svoja načela, svoje tovariše in tudi svoje interese. Obenem, ko to priznam, vam spoštljivo svetujem, ne glede na to, kakšno mnenje imate o madžarski notranji politiki, da ne povezujete svoje kritike in ukrepov, povezanih z madžarsko domačo politiko, z naslednjim šestmesečnim madžarskim predsedovanjem Evropski uniji. Če boste povezovali to dvoje, bom seveda pripravljen na boj, a če boste to storili, to ne bo izguba za Madžarsko, temveč za vse nas, izguba za celotno skupnost Evropske unije. Zato vas prosim zavoljo Evropske unije in težkih nalog, ki so še pred nami, da vedno, ko je mogoče, to razlikujete. Tudi v zadnji razpravi se je Madžarska vrnila k temeljnim ugotovitvam in razumni razpravi, saj sem soglašal s predsednikom Barroso, da bomo pozdravili preiskave EU v zvezi s kritiziranim zakonom o medijih, da se bomo vključili v tekoče razprave o ugotovitvah in da bomo, če bodo ugotovljene in potrjene morebitne napake, seveda pripravljeni spremeniti zakon. Za nas te zadeve niso vprašanje ugleda in pri tem ne gre za kazanje mišic ali napuh. Še obrobna pripomba, če se želi kdo bojevati za svobodo tiska v Evropi, se lahko vedno zanese na madžarsko vlado, ki je že sodelovala v protikomunističnih bojih.
<P>
Gospe in gospodje, zavedamo se, da je pred Evropo šest izredno težkih mesecev, vendar sem optimističen in verjamem, da je Evropa kos nalogi. Po drugi svetovni vojni je Evropi uspelo zgraditi sodelovanje med evropskimi narodi sredi sovraštva in ruševin. V letih 1989 in 1990 ji je uspelo ponovno združiti Evropo in zato imam razlog, da predvidevam, da se bo sposobna odzvati na podoben zgodovinski izziv, s katerim se zdaj srečujemo. To pomeni, da bomo med madžarskim predsedovanjem in po njem potrebovali več kot ambiciozno upravljanje. Gledati moramo dlje od dokumentov, ki se kopičijo na naših mizah in gledati moramo celo dlje od horizonta vprašanj, ki jih je mogoče rešiti v šestih mesecih ali v enem letu ali dveh. Madžarsko predsedstvo je prepričano, da je skupnost lahko povezana samo s skupnimi cilji in skupnimi vrednotami. Skupni cilji lahko temeljijo samo na skupnih vrednotah. Madžarsko predsedstvo bo izvajalo vsakodnevne naloge v duhu tega velikega, daljnosežnega evropskega cilja in namenilo ustrezno spoštovanje vsem nam ter izkazovalo največjo ponižnost idealom. Hvala, da ste me počastili z vašo pozornostjo.
<SPEAKER ID="048" NAME="Predsednik">
Predsednik vlade, hvala za vaš govor in predstavitev programa dejavnosti madžarskega predsedstva Svetu.
<SPEAKER ID="049" NAME="José Manuel Barroso">
predsednik Komisije. - Gospod predsednik, začetek leta 2011 je zgodovinski trenutek za Madžarsko, saj prvič prevzema krmilo Sveta Evropske unije, vendar je tudi odločilni trenutek za Evropsko unijo kot celoto. Madžarsko predsedovanje nastopa v času, ki zahteva poseben občutek odgovornosti do nalog, ki so pred Evropo.
<P>
Še posebno primerno je, da si je madžarsko predsedstvo izbralo za svoj geslo "močno Evropo". Evropa je najmočnejša in najučinkovitejša, ko smo združeni, ko delujemo na usklajen način z močnimi institucijami, ko pokažemo skupno odločenost za krmarjenje skozi viharne vode in ko pokažemo, da smo, če delamo skupaj, sposobni najti rešitve za najhujše probleme.
<P>
Pomembno je, da tega ne pozabimo, ker še nismo iz najhujšega. Nobeno nazadovanje in nobena vrnitev k vsakdanjemu delu nista mogoča. Brez odlašanja moramo izpeljati reforme in razviti inovativne politike, ki so potrebne, da bo postala vizija Evropa 2020 resnična. Zato se veselim dela v partnerstvu s predsednikom vlade Orbánom in madžarskim predsedstvom, ki bo zagotovo uspešno. Dovolite, da tukaj in zdaj povem predsedniku vlade Orbánu, da lahko pri tem računa na polno podporo Komisije.
<P>
Hkrati se Komisija nadeja, da lahko računa na podporo madžarskega predsedstva. Plodno partnerstvo je posebno pomembno na področjih finančnih storitev, gospodarskega upravljanja, izvajanja strategije Evropa 2020, energetike in notranjega trga. Zato me veseli, da se to v celoti odraža v prednostnih nalogah predsedstva.
<P>
Bistveno je tudi močno partnerstvo z Evropskim parlamentom, ker bo v nekaterih primerih pomembno hitro sprejemanje predlogov. Na primer, čim prej moramo imeti na voljo novo orodje za močnejše gospodarsko upravljanje. Evropski svet je postavil jasen cilj, da je rok priprave do junija 2011. Ritem dela, ki ga je madžarsko predsedstvo že določilo, in pripombe, ki smo jih pravkar slišali od predsednika vlade, so v tem pogledu spodbudni.
<P>
Na začetku tega novega predsedovanja sta že pripravljena obsežen program EU in ustrezno orodje za upravljanje. Evropski semester, strategija Evropa 2020 in njene vodilne pobude ter Akt o enotnem trgu - o vseh teh ključnih pobudah so institucije EU že razpravljale in jih potrdile. Ampak narediti moramo, seveda, še več in zdaj je tudi čas za odločno ukrepanje in izvedbo obsežnega programa.
<P>
Jedro reformirane gospodarske strategije Evropske unije je evropski semester. Njegova pravilna izvedba bo glavna naloga v prihodnjih mesecih. Komisija je prejšnji teden sprožila začetek semestra s sprejetjem letnega pregleda rasti. Po razpravah v več sestavah Sveta bo proces marca zaokrožen na Evropskem svetu, ki bo zagotovil ključne smernice politike za države članice, ki naj bi se odražale v njihovih programih stabilnosti in konvergence pa tudi v nacionalnih programih reform, oboje pa pričakujemo v aprilu.
<P>
Ker smo o tem že razpravljali pri prejšnji razpravi, ne bom šel v podrobnosti, prednostne naloge pa so seveda makroekonomska stabilnost, namreč javnofinančna konsolidacija, strukturna reforma in seveda takojšnja gospodarska rast, pri čemer je zaposlovanje seveda naša najpomembnejša skrb.
<P>
Končni dogovor o evropskem mehanizmu za reševanje kriz bo tudi ključni rezultat madžarskega predsedstva. Madžarsko predsedstvo bo imelo tudi pomembno vlogo pri usmerjanju naših prizadevanj za ponovno uvedbo enotnega trga. Po javnem posvetovanju o aktu o enotnem trgu, ki ga je sprožila Komisija, bodo institucije EU zaprošene za soglasje, da se načrt dokončnega ukrepanja uresniči do konca leta 2012.
<P>
Tudi energija bo pomembno področje v prihodnjih mesecih, že 4. februarja pa na zasedanju Evropskega sveta. Komisija ima na mizi že vrsto pomembnih energetskih pobud, ki bodo obravnavane na februarskem zasedanju Evropskega sveta. Te vključujejo agendo za energijo 2020, naše sporočilo o prednostnih nalogah energetske infrastrukture. Kmalu bomo sprejemali vodilno pobudo "Evropa, gospodarna z viri", v kateri je močno zastopana tudi energija.
<P>
Komisija namerava razviti svoje delo na naslednjih petih oseh: močni energetski politiki kot ključu do konkurenčnosti in trajnostne rasti ter energetske varnosti; notranjem trgu na področju energije kot dobrine; gradnji nove evropske energetske infrastrukture; doseganju odločnega napredka v energetski učinkovitosti; in razvoju učinkovitega in združenega novega pristopa k zunanji energetski politiki.
<P>
Podpora predsedstva in Evropskega parlamenta bo bistvena tudi za zagotovitev sporazuma o patentu Evropske unije. Kot je zahtevalo več držav članic, je Komisija 14. decembra sprejela predlog za povečanje sodelovanja na tem področju. Komisija ceni zavezo Madžarske, da bo v času predsedovanja nadaljevala delo s patentom EU.
<P>
Pogajanja s Hrvaško so zdaj v končni fazi. Sklenitev pogajanj v času madžarskega predsedovanja je ambiciozen cilj, zlasti glede na preostale zahteve, ki jih mora Hrvaška še izpolniti. Za to se bo morala Hrvaška na vso moč potruditi.
<P>
Pozdravljam dejstvo, da madžarsko predsedstvo šteje socialno in gospodarsko vključevanje Romov za eno svojih prednostnih nalog. Komisija je ustanovila delovno skupino za Rome, ki bo analizirala uporabo in učinkovitost skladov EU in nacionalnih skladov v vseh državah članicah pri vključevanju Romov. Na podlagi tega dela bo Komisija aprila predstavila okvir Evropske unije za nacionalne strategije vključevanja Romov.
<P>
Novo predsedstvo se bo posvetilo tudi naši strategiji za Podonavje. Podonavje ima velik potencial, ki še ni bil primerno izkoriščen zaradi neučinkovitega sodelovanja. Cilj je razviti bolj usklajen pristop, ki bi prinesel tej regiji evropsko dodano vrednost. Komisija pozdravlja zavezanost predsedstva tej strategiji. Madžarska je že veliko prispevala k pripravi strategije, vključno z izdelavo dokumentov politike in gostiteljstvom konference v Budimpešti, ki sem se je z veseljem udeležil. Odgovoren bom za njeno vodenje v Svetu in uvedbo izvajanja strategije za Podonavje.
<P>
Nazadnje, razprava o kohezijski politiki se bo v naslednjih mesecih okrepila. Komisija pozdravlja namen predsedstva, da razpravlja o predlogih, določenih v petem kohezijskem poročilu. Letos poleti bomo predstavili zakonodajne predloge za prihodnjo kohezijsko politiko, ki bodo sledili predlogom za naslednji finančni okvir. Peti kohezijski forum, ki bo konec januarja v Bruslju, bo omogočil razpravo glavnih zainteresiranih strani. Spodbudno je, da se ga bo udeležil sam predsednik vlade Orbán. Učinkovitost in evropska dodana vrednost morata biti vodilni načeli reforme. Komisija je prepričana, da mora kohezijska politika močneje podpreti prednostne naloge politike in programa reforme Evropa 2020. Računam na podporo predsedstva pri tem delu. Naš skupni interes in odgovornost je, da naredimo financiranje učinkovitejše. Samo na ta način lahko branimo ambiciozen proračun za kohezijsko politiko.
<P>
Ker vem, da gre za politično vprašanje, dovolite, da nazadnje dodam še pripombo o madžarskem zakonu o medijih. Načelo svobode tiska je v Evropski uniji sveto. To sem povedal v Bruslju in v Budimpešti, ko sem imel čast, da me je sprejel predsednik vlade Orbán. Komisija je pogledala zakon in ta teden bo pisala madžarskim oblastem in zahtevala razjasnitev nekaterih vidikov, ki bi lahko ustvarili pravne probleme in so sprožili nekatere skrbi. Na podlagi odgovorov madžarskih oblasti, bomo nadalje ocenili položaj. Predsednik vlade je že povsem jasno povedal, da bodo opravljeni popravki, če bo Komisija po tej pravni oceni odločila, da so potrebne spremembe.
<P>
Predsednik vlade Orbán je dejal, da je politik. Prepričan sem, da je zelo predan politik, in mislim, da se lahko strinjate, če pustimo ob strani pravna vprašanja - ki se bodo obravnavala objektivno in nepristransko, ker bomo Madžarsko obravnavali popolnoma enako kot katero koli drugo državo članico -, da moramo tudi sami skrbeti za politične vidike. Madžarska, kot vsaka država članica, ki prevzame rotirajoče predsedstvo, mora imeti polno podporo vseh drugih držav članic in evropskih institucij, da bo predsedovanje uspešno. Upam, da bo predsednik vlade Orbán to upošteval.
<P>
Ne dvomim, da mora biti to predsedstvo uspešno, ker prihaja v tako odločilnem času za Evropsko unijo. Pustimo, da stečejo pravi postopki in dajmo obenem polno podporo Madžarski, ki prevzema to težko odgovornost. Med mojim nedavnim obiskom na Madžarskem sem dobil sporočila mladih, ki pravijo, da so ponosni, ker ima njihova država prvič odgovornost, da vodi Svet Evropske unije. Približajmo Madžarsko Evropi in približajmo Evropo Madžarski.
<P>
Veliko je treba narediti. Madžarsko predsedstvo lahko računa na vso pomoč Evropske komisije v prizadevanju za prednostne naloge. Samo s skupnim doseganjem teh ciljev bomo zgradili močno Evropo, Evropo, ki dosega rast in delovna mesta, ki ohranja in utrjuje naše vrednote - namreč svete vrednote svobode in pravice - in omogoča našim družbam, da uspevajo v svetu, ki se spreminja.
<P>
(Aplavz)
<SPEAKER ID="050" NAME="Joseph Daul" LANGUAGE="FR">
Gospod predsednik, predsednik vlade Orbán, gospod Barroso, gospe in gospodje, redko so se morala predsedstva Sveta ministrov spopadati s toliko izzivi: izzivom evra, ki ga moramo stabilizirati, izzivom zaposlenosti, ki doživlja močnejšo rast in torej učinkovitejše gospodarstvo, izzivom energetske neodvisnosti in prehranske varnosti, medtem ko se cene surovin zaskrbljujoče dvigajo. Ne dvomim, da bo madžarsko predsedstvo sposobno obvladati te izzive skupaj s Komisijo, Svetom in Parlamentom.
<P>
Gospod Orbán, pridobili ste si zaupanje vaših volivcev na Madžarskem. Vaša stranka, Fiatal Demokraták Szövetsége (FIDESZ), temelji na zamisli, na idealu, na vrednoti svobode in demokracije. Od svoje izvolitve ste v madžarskem parlamentu sprejeli celo vrsto reform, ki so jih vaši ljudje zahtevali s tem, da so vam demokratično dodelili veliko večino.
<P>
Danes je ena od teh reform - tista, ki se nanaša na medije -, predmet pravnega nadzora Evropske komisije, varuhinje Pogodb. Vi sami ste prejšnji teden dejali - in zahvaljujem se vam za to - med svojimi pogovori z gospodom Barroso in pozneje, da bi ta zakon v primeru, če bi bil nezdružljiv z evropskim zakonom, predložili vašemu parlamentu v potrebne spremembe. Popolnoma zaupam vašim besedam. Sam imam tako kot vi zaupanje v Evropsko komisijo, ki ima vlogo varuhinje Pogodb, in tudi zaupam, da boste spoštovali črko in duh evropskih pravil.
<P>
Predsednik vlade Orbán, že dolgo se poznava in mislim, da ste zelo velik Evropejec. Sam nimam razloga, da bi dvomil, da boste storili, kar ste dejali v zvezi z zakonom o medijih in o drugih prednostnih nalogah, s katerimi se srečuje vaše predsedstvo.
<P>
Zdaj sem prišel do teh prednostnih nalog in začenjam s prvo, s stabilnostjo Evrope. Morda je dobro, da bosta dve predsedstvi Sveta, ki bosta sledili drugo drugemu v letu 2011, prevzeli državi, ki ne pripadata območju evra, vendar se mu želita pridružiti v bližnji prihodnosti.
<P>
Res sta obe, Madžarska in Poljska, upravičeni, da se mu pridružita. Zato imata interes za zagotavljanje stabilnosti te valute. Ponavljam: edini učinkovit način za končanje špekulativnih napadov na evro in okrepitev temeljev evropskega gospodarstva je povrnitev reda v naših javnih financah. To vključuje močnejše usklajevanje fiskalne in socialne politike v naših državah in je povsem upravičeno predvideno v novem proračunskem obdobju evropskega semestra. Odvisno je tudi od večje prožnosti našega trga zaposlovanja in večje produktivnosti.
<P>
Podobno kot madžarsko predsedstvo Sveta tudi skupina Evropske ljudske stranke (Krščanskih demokratov) trdno verjame, da je prihodnost 500 milijonov Evropejcev odvisna od močnejše, bolj povezane in skladnejše Evrope. Odvisna je od več Evrope in prav gotovo ne od manj Evrope.
<P>
Gospod Orbán, potrebujemo evropsko gospodarsko upravljanje. Potrebujemo več komunitarizma in prepričan sem, da boste delali v tej smeri.
<P>
Predsedujoči Svetu, uvedbo skupne energetske politike ste opredelili kot eno vaših glavnih prednostnih nalog. Mislim, da imate prav. Tudi gospod Buzek, naš predsednik, jo je povsem upravičeno določil za eno od moči svojega predsedstva. Soglašam z vami o tej točki, vendar bi vas rad tudi posvaril o zelo zaskrbljujočih posledicah, ki lahko izhajajo iz povečanja cen vseh vrst surovin, ki so bila v zadnjih nekaj mesecih izredno visoka. Socialne posledice takih podražitev osnovnih živil smo že videli v nekaterih sredozemskih državah, zlasti v najrevnejših. Upam, da bo Evropa vzela ta problem resno in bo krepko obračunala s špekulanti.
<P>
Upam tudi, da bo madžarsko predsedstvo - mislil sem, da bo skupina Zelenih tiho, vendar jih slišim govoriti; to ni prav, ljudje bi morali biti ves čas tiho - podprlo Komisijo v njeni pomoči Tuniziji, ki preživlja odločilne čase in jo je treba podpreti v premiku k spremembi.
<P>
Gospod Orbán, veste, da za to, da bi uspeli v svojem mandatu in pomagali Evropi skozi sedanjo težko fazo, potrebujete zaupanje Parlamenta. Decembra, ko smo bili v težkem položaju glede Sveta, ste imeli pogum, da ste nam podpisali prvovrstna pisma, ki so res pomagala Parlamentu, da je odobril svoj proračun. Hvala vam za to, kar ste že storili v decembru!
<P>
Že pred januarjem ste vključili politične skupine, ko ste opredeljevali svoje prednostne naloge in seveda izbrali gospo Győri, eno naših zelo dobrih nekdanjih kolegic, kot ministrico za zadeve EU. Vse to so pozitivni znaki, ki jih bo nedvomno spremljalo odlično ravnotežje med reformami, ki jih sprejemate, in evropskimi vrednotami, ki jih vsi tukaj zagovarjamo.
<SPEAKER ID="051" NAME="Martin Schulz" LANGUAGE="DE">
Gospod predsednik, prepričan sem, da smo zdaj v zelo resnem položaju. Zdaj so resni časi.
<P>
Prvič, gospod Orbán, veliko Evropejcev vas bo poznalo kot nasprotnika komunističnega režima in podpornika svobode v vaši državi. To spoštujemo.
<P>
Vesel sem, da sva imela oba priložnost včeraj popoldne razpravljati z drugim človekom, na katerega so lahko Madžari ponosni, to je prejšnji predsednik vlade in zunanji minister vaše države, ki je odprl mejo med Madžarsko in Avstrijo skupaj z Aloisom Mockom in utrl pot nemški združitvi. Ta človek je vodja moje stranke, Gyula Horn. Poklonimo se drugemu velikemu Madžaru.
<P>
(Aplavz)
<P>
Gospod Orbán, v vaši pristojnosti predsedujočega Svetu ste v svojem odgovoru na vprašanje gospoda Barrosa nekaj priznali. Rekli ste, da boste spremenili madžarski zakon o medijih, če ni združljiv z evropskimi standardi. To je dobro. Vendar ste s tem, ko ste to rekli, priznali tudi, da to ni samo notranja politična razprava na Madžarskem, ampak tudi evropska razprava. Jasno je, da se ta zakon nanaša na temeljna pravila in vrednote Evropske unije, to je skupnosti, ki temelji na pravni državi.
<P>
Rad bi pogledal dva elementa zakona o medijih. Ta zakon bo uvedel organ za medije, namenjen nadzoru uravnoteženosti poročanja v medijih. Poleg tega bo uvedel obveznost medijev, da zavzemajo uravnotežen pristop. Imate dvotretjinsko večino v parlamentu in to je legitimna večina. Z uporabo dvotretjinske večine ste postavili organ za medije, ki ga sestavljajo izključno člani vaše stranke, vlade in skupine ljudi, ki ima tesne zveze z njo. To pomeni, da bo organ za medije s člani iz samo ene strani političnega spektra odgovoren za nadziranje uravnoteženega poročanja. To ni sprejemljivo v evropski skupnosti, ki temelji na pravni državi.
<P>
(Aplavz)
<P>
V demokraciji, gospod Orbán, mediji nadzirajo tiste, ki so na oblasti. Rezultat tega zakona pa je, da bodo tisti, ki so na oblasti, nadzirali medije. Tudi to je nesprejemljivo v demokraciji in zato so ljudje v Evropi zaskrbljeni zaradi tega zakona.
<P>
(Aplavz)
<P>
Pravilno ste poudarili, da moramo rešiti veliko problemov. Smo sredi resne finančne krize in imamo težave s proračunom. Drugo pereče vprašanje za Evropsko unijo vključuje dviganje cen hrane, zlasti v naših sosednjih regijah, vendar v bližnji prihodnosti tudi v Evropski uniji sami. To je problem, ki se ga moramo hitro lotiti. Osredotočiti se moramo tudi na zaposlovanje v državah članicah. Prav gotovo so številne točke v vašem programu, ki jih lahko skupaj obdelamo. V tem smislu ste pravi predstavnik skupine Evropske ljudske stranke (Krščanskih demokratov).
<P>
Ko je bil gospod Sarkozy, francoski predsednik, predsedujoči Svetu, je imel prav tako tukaj v Parlamentu levo usmerjen govor in je potem, ko je bil spet doma, nadaljeval z izvajanjem desno usmerjene politike. Povedal sem mu, da je govoril kot Karl Marx v izgnanstvu. Vse, kar ste povedali, zveni dobro. Če lahko zdaj delujete v skladu s svojimi besedami, bo to povsem v redu.
<P>
(Medklici)
<P>
Zato verjamem, da moramo (in res bomo) oceniti vaše dosežke na podlagi programa, ki ste ga tu predložili. Sklicevali ste se, gospod Orbán, na dejstvo, da imate doma veliko večino. To je dobro. Morali smo se ukvarjati s številnimi vladami, vključno z nekaterimi iz vaše stranke, ki niso storile ničesar razen tega, da so sedele tukaj in klicale domov, da so ugotovile, če imajo še vedno mandat. Takšnih stvari si zdaj ne moremo privoščiti. S tega stališča je vaša dvotretjinska večina odlična, ker vam daje veliko časa. Vendar vam daje tudi obveznost, da uporabite svoj močen položaj, da boste naredili močnejšo Madžarsko in tudi Evropsko unijo.
<P>
Rad bi vam postavil vprašanje. Kaj je namen vašega darila, preproge, ki je bila položena v zgradbi Sveta v Bruslju in ki prikazuje Madžarsko z njenimi mejami leta 1848? Kakšno sporočilo je to v razmerah evropske drže politike? Ker se zdi, da nameravate uporabljati simbole iz 19. stoletja, bi vam rad povedal, kaj je dejal nemški filozof, Friedrich Nietzsche, Nemcem v 19. stoletju. Rekel je: "Velika zmaga je velika nevarnost. Človekova narava težje prenaša zmago kakor poraz. Res, zdi se skoraj lažje doseči zmago, kakor jo prenašati tako, da se ne spremeni v hud poraz."
<P>
Verjamem, da bi morali upoštevati, da velika večina zagotavlja veliko podpore, vendar nalaga tudi veliko obveznost. Zato govorim z vami v vaši funkciji predsedujočega Svetu Evropske unije in ne v vaši vlogi predsednika vlade. Predsedujoči Svetu mora storiti vse, kar je mogoče, da ovrže vse dvome o pripravljenosti predsedstva, da zagovarja temeljne evropske demokratične vrednote. Za vas bi bilo najbolje, da ne bi čakali na preiskavo Komisije. Gospod Barroso, rad bi vas opozoril, da je po prepovedi za tovornjake, ki jo je uvedla ena od avstrijskih dežel, Komisija doživela hudo krizo identitete in je potem sprejela takojšnje ukrepe proti Avstriji. Pa vendar, ko je ogroženo eno od temeljnih načel evropske demokracije, sedite in ne storite ničesar.
<P>
(Aplavz)
<P>
Zagotoviti morate, da bomo kmalu dobili rezultate preiskave, drugače bo ta razprava naložila madžarskemu predsedstvu težko breme. Vsi želimo, da bi bilo predsedstvo uspešno in si ne želimo videti, da bi bil napredek blokiran. Vi, gospod Orbán, lahko sami storite nekaj, kar bo pomagalo v teh razmerah. Prekličite zakon in uvedite novega in boljšega. Madžarska potrebuje uravnotežen zakon o medijih.
<P>
(Aplavz)
<SPEAKER ID="052" NAME="Guy Verhofstadt">
v imenu skupine ALDE. - Gospod predsednik, najprej dovolite, da zelo jasno povem gospodu Orbánu, da moja skupina podpira prednostne naloge madžarskega predsedstva. Gospod predsednik vlade, tako kot vi, tudi mi verjamemo v močan evro, zato vas v celoti podpiramo pri vaših prednostnih nalogah za to predsedstvo. Mislim, da imate v šestih mesecih tega predsedstva eno glavno prednostno nalogo in to je, da čim prej vzpostavite pravo gospodarsko upravljanje znotraj Evropske unije in znotraj območja evra. Kajti bodimo si na jasnem, leto 2010 ni dober primer za evro in za Evropsko unijo. Vedno smo bili za dejstvi, za dogodki. Kar potrebujemo zdaj, čim hitreje, pod vašim vodstvom in vodstvom predsednika Komisije, je globalni sveženj za gospodarsko upravljanje, resnično gospodarsko in fiskalno unijo, ker je neumnost, da imamo monetarno unijo, hkrati pa nimamo gospodarske in fiskalne unije.
<P>
Ne prosim vas, da se domislite česa novega, ampak, da vzamete sveženj, ki ga je prejšnji teden predstavil predsednik Komisije in komisar Olli Rehn, in položite ta sveženj z njegovimi štirimi temelji na mizo Sveta in mizo vaših kolegov. Gospod Orbán in gospod Barroso, samo en element, en temelj manjka v tem svežnju. Nikjer na svetu ni valute brez enega trga obveznic zanjo. V Evropi pa imamo še vedno 27 trgov obveznic, 27 špekulacij in 27 razponov. V območju evra imamo še vedno 17 trgov obveznic, 17 razponov in 17 špekulacij. To, kar trgi delajo zdaj, ni špekuliranje do evra, ampak špekuliranje z razlikami znotraj evra. Edini način, da to rešimo, je oblikovanje resničnega trga obveznic v Evropi za 4000 milijard ali 5000 milijard EUR, ki se bo lahko primerjal s tem, kar obstaja v drugih delih sveta, s posebno obravnavo za države z bonitetno oceno trojni A.
<P>
(Aplavz)
<P>
Nazadnje, gospod Orbán, bi rad rekel nekaj o slonu v sobi. Slon v tej lepi sobi je seveda zakon o medijih na Madžarskem. Ne bom govoril o zakonu samem, raje bom uporabil primer enega od mojih priljubljenih pisateljev, velikega madžarskega pisatelja Sándorja Máraija. Ob jezikovni politiki nekdanje slovaške vlade in sedanjem zakonu o medijih na Madžarskem dvomim, da bi kdaj obstajal Márai. Zakaj? No, Márai je živel v Kassaju, ki se danes imenuje Košice. Pisal je v madžarščini, kar je bilo, kot veste, na Slovaškem do pred kratkim problem. Prav tako je pomembno, da je bil novinar, kar postaja problem jutri, kajti ob novi zakonodaji, ki obvezuje medije, da zagotovijo primerne informacije in ustrezne informacije o javnem življenju, mislim, da Márai in njegove knjige ne bi nikoli obstajali. Priznanja državljana, njegova mojstrovina, so povsem neprimerna in v številnih vidikih neustrezna, vendar so književna mojstrovina.
<P>
Po mojem mnenju cilj upravljanja medijev ni zajamčiti primerne in ustrezne informacije. Ne, cilj upravljanja medijev je vzdrževati pluralizem in zajamčiti, da se lahko v medijih razvije vsaka pobuda.
<P>
(Aplavz)
<P>
Upam, da boste uporabili vašo večino, vašo dvotretjinsko večino, ki je nekaj, o čemer sanjajo vsi politiki ...
<P>
(Vzkliki gospoda Cohn-Bendita: "Ne! Ne!")
<P>
Ne vi - vi ste izjema.
<P>
Upam, da boste uporabili svojo dvotretjinsko večino, da boste zajamčili ta pluralizem in da boste čim prej spremenili zakon.
<SPEAKER ID="053" NAME="Daniel Cohn-Bendit">
v imenu skupine Verts/ALE. - (FR) Gospod predsednik, dovolite, da najprej nekaj povem, da ne bo nobenega dvoma.
<P>
Skupina Zelenih in jaz osebno ljubimo Madžarsko. Jokal sem leta 1954, ko je Madžarska izgubila na svetovnem prvenstvu. Moje prve demonstracije, ko sem držal za roko svojega brata, so bile leta 1956 proti sovjetskemu vdoru v Budimpešto. Kot je rekel gospod Verhofstadt, veliko intelektualcev, veliko madžarskih pisateljev nas je dolga leta podpiralo politično in intelektualno.
<P>
Bil sem ob predsedniku vlade Orbánu, ko se je bojeval proti komunistom konec osemdesetih in na začetku devetdesetih let prejšnjega stoletja. Bil sem ob predsedniku vlade Orbánu, ko je prosil liberalne Evropejce, naj izključijo Jörga Haiderja iz evropske liberalne stranke. Zame je bil Viktor Orbán politik, ki si zasluži spoštovanje. Danes, predsednik vlade Orbán, ste na poti, da postanete evropski Chavez, nacionalni populist, ki ne razume prav dobro bistva in strukture demokracije.
<P>
Povedal vam bom zelo preprosto dejstvo, predsednik vlade Orbán. Uravnotežena informacija ne obstaja. Ali mislite, da se je gospodu Nixonu zdela informacija Watergate uravnotežena? Očitno ne! Ali mislite, da se je gospodu Bushu zdela informacija o Abu Ghraibu uravnotežena? Seveda ne! Ali poznate enega največjih političnih sporov - afero Dreyfus v Franciji - v katerem se je vladi zdelo, da so informacije uravnotežene? V zvezi z raziskavami življenja in politike, na primer, gospoda Berlusconija, ali mislite, da se njemu zdijo informacije uravnotežene? Seveda ne! Informacije naj bi politike vznemirjale. Vznemirjajo pa tudi nas in včasih to boli.
<P>
Zato, predsednik vlade Orbán, vaš zakon danes ni zakon, ki bi odražal vrednote Evropske unije. Pravite, da želite močno Evropo, predsednik vlade Orbán. Močna Evropa, predsednik vlade Orbán, mora biti verodostojna Evropa. Če se strinjamo s takšnim zakonom v Evropi, kako bomo razpravljali z gospodom Lukašenkom? Kako bomo razpravljali s Kitajsko? Vsi hočejo uravnotežene informacije.
<P>
Predsednik vlade Orbán, ali se zavedate, da je Evropa nastala iz nasprotovanja totalitarizmu? In da je podlaga demokracije in podlaga svobode prav svoboda izražanja? Demokracija ni nikoli umrla zaradi preveč svobode. Demokracije so umirale, kadar so začeli ljudje omejevati svobodo, predsednik vlade Orbán. Pred dvajsetimi leti ste to vedeli. Vrnite se v mislih nazaj v tisti čas, ko je bilo tako - in, še več, smiselno je. Vidite torej, da je to, kar vam pravim, res.
<P>
Rad bi končal z eno stvarjo, predsednik vlade Orbán. Če se hočete bojevati za kristjane po svetu, smo z vami, vendar bi si predstavljal in sem si res predstavljal, da boste pozdravili jasminovo revolucijo v Tuniziji, ki je enaka revolucija, kot je bila revolucija, skozi katero ste šli vi, predsednik vlade Orbán, osvoboditev izpod diktatorstva. Niste zagovarjali Tunizijcev in zato vam zamerim.
<P>
Podpiramo vas glede kristjanov po svetu. Verjamem, da boste vi podpirali nas, ko bo prišlo do boja proti diktatorstvu po svetu, pa naj bo to v Belorusiji ali Tuniziji, Alžiriji, Egiptu, na Kitajskem ali v Rusiji - kjer koli pač je. To so skupne vrednote Evrope, ki jih moramo zagovarjati vsi skupaj.
<P>
(Aplavz)
<SPEAKER ID="054" NAME="Lajos Bokros" LANGUAGE="HU">
"Ne morem vedeti, kaj ta zemlja pomeni drugim ljudem. / Zame je moj rojstni kraj, ta mala dežela, obkrožena / s plameni, svet mojega otroštva, ki se guga v daljavi. / Zrasel sem iz nje kakor nežna veja iz drevesa / in upam, da se bo nekega dne moje telo potopilo vanjo. / Doma sem". - je napisal Miklós Radnóti. Madžarska je doma tukaj v Evropi in je vredna, da ji predseduje. Ampak, ali je madžarska vlada doma? Ali je vredna tega položaja? Zdaj ne govorim zgolj o zakonu o medijih; v tej sobi je še devet drugih slonov. Obstajajo nenehne in velike kršitve občutljivega sistema preverjanj in uravnotežanj, ki so značilne za demokracijo.
<P>
Odpuščanje državnih uradnikov brez navedbe razloga. Čezmerni, diskriminativni in strukturno izkrivljeni davek na krizo. Podpora bogatih na škodo revnih. Razpustitev proračunskega sveta, prav tako kot v Venezueli. Oslabitev in kmalu razveljavitev avtonomije centralne banke. 98 % posebni davek na odpravnine z učinkom za nazaj. Devet sprememb ustave v sedmih mesecih. Omejitev pooblastil ustavnega sodišča. Nacionalizacija zasebnega pokojninskega sistema z odkrito zlorabo položaja, prav tako kot v Boliviji. Dvig davčne goljufije na raven vladne politike: kuhanje žganja. Populistično sekanje, kot bi šli s sekiro skozi botanični vrt. Uničenje prefinjenega tkiva družbe, njene solidarnosti. Ágnes Heller, János Kornai, Jenő Ranschburg - madžarski znanstveniki svetovnega slovesa so pisali o tem. Včeraj je Guy Verhofstadt dejal, da je bilo belgijsko predsedstvo uspešno, ker njihova vlada ni dovolila, da bi jo domače naloge odtegnile od evropskih zadev. Zdaj se spopadamo z ravno nasprotnim tveganjem. Kaos in diplomatska katastrofa doma bosta odvrnila vladno in evropsko javno oko od Evrope. To bi bila res sramota. Jaz, kot Madžar, nočem imeti nič s temi sramotami. Prepozno je, da bi obrnili našo smer.
<SPEAKER ID="055" NAME="Lothar Bisky" LANGUAGE="DE">
Gospod predsednik, gospod Orbán, rad bi dal nekaj kratkih pripomb na zakon o medijih. Številni govorniki so ga omenili, vendar ne bom ponavljal tega, kar so že povedali. Želel bi poudariti samo eno. To ni vmešavanje v madžarske zadeve. Verjamem, in to sem spoznal šele pozno v življenju, da so mediji odgovorni za nadziranje ljudi na oblasti in gospodarstva. To se ne sme spremeniti. Medijev torej ne smejo nadzirati organi na višji ravni in tak organ za medije bi to omogočil.
<P>
Zato oblikovanje organa za medije v naših očeh ni idealno. Jasno ste navedli, da ste pripravljeni to spremeniti, in upam, da se res nagibate v to smer. Drugače pa, in rad bi, da je to povsem jasno, je to madžarska zadeva. Seveda obstajajo še zakonodaje medijev v drugih državah članicah, ki bi jih lahko omenili v tej zvezi. To se ne nanaša samo na Madžarsko.
<P>
V zvezi z vašimi načrti za predsedstvo Sveta bi rad povsem jasno povedal, prvič, da pozdravljam dejstvo, da je eden vaših najpomembnejših ciljev spodbujanje kulturne raznolikosti. Mislim, da je to zelo pomembno. Veselim se vaših pobud za izboljšanje vključevanja, tudi vključevanja manjšin in vi sami ste omenjali Rome. Evropska strategija za učinkovitejše vključevanje Romov je zelo pomembno vprašanje.
<P>
Drugič, veseli me, ko vidim, da ste se zavzeli za pogajanja o razširitvi in politiko v zvezi z našimi vzhodnimi sosedami. Vnašanje večjega deleža vzhodnoevropske kulture, skupaj z zgodovinskimi in socialnimi izkušnjami območja, v Evropsko unijo je lahko samo dobro. Iz številnih razlogov, o katerih ne želim, tu govoriti, je Evropska unija še vedno predvsem zahodnoevropska ustanova. Rad bi videl, da bi vaše predsedstvo Sveta uveljavilo več vzhodnoevropskega vpliva.
<P>
Tretjič, zanimalo bi me videti, kako obvladate prihajajočo reorganizacijo kmetijstva in kohezijske politike ter pripravo večletne proračunske perspektive Evropske unije. Moja skupina vas poziva, da zagotovite, da bo Parlament popolnoma vključen v vse to, in pričakujemo, da boste vzeli resno svojo obljubo, da boste podprli mala in srednje velika podjetja ter izboljšali varstvo okolja, trajnostno uporabo virov in varnost hrane.
<SPEAKER ID="056" NAME="Nigel Farage">
v imenu skupine EFD. - Gospod predsednik, pozdravljam gospoda Orbána. Po šestih mesecih farse belgijskega predsedstva je prijetno videti izvoljenega predsednika vlade iz primerne države. Kako sem užival ob vaši obtožbi komunizma kot nevarni ideologiji - in zaznal sem vaš ponos ob dejstvu, da je bila Madžarska prva država, ki je dvignila orožje proti Sovjetski zvezi.
<P>
Dvajset let potem, ko ste znova dobili možnost sami demokratično vladati, ste zdaj del nove politične unije, ki vedno bolj kaže podobnosti s staro Sovjetsko zvezo. Dejansko boste v naslednjih šestih mesecih spoznali veliko komunistov, vključno s tukajšnjim šefom Komisije, starim Barrosom, ki je bil zagovornik predsednika Maoa! Videli boste centralno gospodarsko načrtovanje in nadzor in predvsem boste videli željo narodom v Evropi naložiti politično unijo brez njihovega soglasja.
<P>
Zbudite se, gospod Orbán. Poglejte, kako vas danes poskušajo ustrahovati. Skušajo vam dopovedati, kako morate voditi lastno državo. Povejte jim, kam naj gredo. Vstanite in se še enkrat bojujte za demokracijo.
<SPEAKER ID="057" NAME="Krisztina Morvai" AFFILIATION="NI">
(HU) Gospod predsednik, gospe in gospodje, leta 1956 je Madžarska pokazala svetu, da se je treba upreti zatiranju in lažem, pa čeprav se to zdi brezupen podvig. Takrat je bila to zgodovinska misija. In zdaj je enako. V današnjem svetu laži in zatiranje počivajo na dveh stebrih. Eden od njiju je globalna plutokracija in banke privatizirajo dobičke, obenem pa nacionalizirajo izgube in stroške in jih tako prenašajo na gasilce, medicinske sestre, učitelje in upokojence, ki vse bolj trpijo.
<P>
Drugi steber je v tem, da prikazujejo - in tu se sklicujem v glavnem na politike, ki namesto, da bi zastopali interese ljudi, vztrajno delujejo kot predstavniki globalne plutokracije in bank celo tukaj v Evropski uniji - kot, da je vse to normalno ali vsaj, da ni druge poti. Madžarsko predsedstvo in Madžarska, moja domovina, morata pokazati, da to ni res in da je cesar nag. Namesto miselnosti, ki je osredotočena na dobičke in denar, moramo pokazati, da je mogoč tudi pristop, osredotočen na človeka in pravico, kjer vprašanje, ki si ga postavljamo, ni, kaj je najboljše za denar in dobičke, ampak, kaj je najboljše za ljudi in pravico. Vso srečo želim Madžarski, moji domovini, ki ljubi svobodo.
<P>
(Govornica se je strinjala, da sprejme vprašanje na podlagi modrega kartončka v skladu s členom 149(8))
<SPEAKER ID="059" NAME="Hannes Swoboda" AFFILIATION="S&amp;D">
(DE) Gospa predsednica, gospa Morvai, včeraj sva že imela kratko izmenjavo mnenj. Za vas imam dve vprašanji. Ni presenetljivo, da podpirate predsedstvo s svojega položaja na skrajni desnici. Vendar pa je drugo vprašanje, ali to ustreza gospodu Orbánu. Ali se zavedate, da je madžarsko revolucijo podpiralo veliko ljudi in ne le konzervativci na desni strani političnega spektra, kot je dejal gospod Schulz? Ali ste opazili, gospa Morvai, da kritika madžarskega zakona o medijih ne prihaja le od socialnih demokratov, ampak tudi od zelo veliko državljanov, vključno z gospodom Györgyjem Konrádom, ki nimajo nič skupnega s socialno demokracijo? Ali se tega zavedate?
<SPEAKER ID="060" NAME="Krisztina Morvai" AFFILIATION="NI">
(HU) Gospod Swoboda, čeprav sem nekoč morda verjela, da ima smisel uporabljati oznake "desnica" in "levica", sem se v enem letu in pol v Evropski uniji prepričala, da to nima pomena. Vi levičarji še naprej zastopate interese plutokracije in bank in vam je popolnoma vseeno, kaj želijo ljudje. Popolnoma ste pozabili na svoje prvotne ideale. Danes je bilo tu omenjeno ime vašega predhodnika Marxa. Kar je on povedal o pravici, se tu ne omenja več. Vi ste največji zatiralci delovnih ljudi. To je ena stvar. Druga stvar je zakon o medijih, ki je madžarska notranja zadeva ...
<P>
(Predsednica je prekinila govornico)
<SPEAKER ID="061" NAME="Ádám Kósa" AFFILIATION="PPE">
(HU) Gospa predsednica, gospe in gospodje, na začetku bi se rad zahvalil, da ste mi dali možnost govoriti v imenu madžarske delegacije Evropske ljudske stranke. Sam sem invalid in morda bolj občutljiv na diskriminacijo in dvojne standarde kakor povprečen človek. Zato sem z zaskrbljenostjo sledil politični lov na čarovnice v zvezi z madžarskim zakonom o medijih, ki smo mu bili tudi danes priča tukaj v tem parlamentu. Madžarska državljanska zveza Fidesz je neštetokrat pokazala, da opravlja svoje delo v duhu naših skupnih evropskih vrednot in to počne za svobodo tiska in s spoštovanjem.
<P>
Naše evropske vrednote predstavljajo odgovornost. To dokazuje tudi prihodnje šestmesečno madžarsko predsedstvo. To dokazujejo tudi njegovi cilji. Gospodarsko upravljanje, energetska politika ali v zvezi s tem strategija za Rome - te usmeritve in strategije dokazujejo obstoj skupnih vrednot, prav tako kot so skupni tudi naši cilji za zagotovitev močne Evrope. Evropa navsezadnje ni samo skupnost interesov, ampak tudi skupnost vrednot. Dejansko zdaj kažete nespoštovanje prav do teh ciljev in vrednot. Ne da bi vsaj počakali, da slišite mnenje Evropske komisije, že dajete izjave, zlonamerno obtožujete in imate čezmerne ter neutemeljene pripombe. Ali je vaš cilj, da to počnete morda zato, da bi oslabili madžarsko predsedstvo? V resnici povzročate škodo Evropski uniji, celotni Evropski skupnosti.
<P>
Zdaj se spopadamo z najhujšo krizo in vi se obnašate neodgovorno. Kot član delegacije Evropske ljudske stranke to zavračam. Spodbujam madžarsko predsedstvo, naj nadaljuje delo kljub obtožbam in res nadaljuje svoj program "močne Evrope". Strinjam se z naslovom programa. Z enotnostjo bomo dosegli veliko več in prizadevati si moramo za napredek.
<SPEAKER ID="062" NAME="Csaba Sándor Tabajdi" AFFILIATION="S&amp;D">
(HU) Gospa predsednica, predsednik vlade, gospe in gospodje, v interesu Evropske unije in Madžarske, pa tudi vseh madžarskih domoljubov je ne glede na pripadnost stranki, da bi bilo madžarsko predsedstvo uspešno. To je še pomembneje, če upoštevamo, da se EU, vključno z območjem evra, spopada z izjemnimi izzivi. Predsednik vlade, vi ste človek s ciljem. Prosim vas, da date Evropi na voljo to lastnost kot predsedujoči Evropski uniji, da bo lahko Evropa postala bolj dinamična in učinkovita. Hkrati pa vas prosim, da ohranite pravila demokracije in zavarujete vrednote evropskega socialnega modela.
<P>
Na žalost je sedanja razprava pokazala tudi, da so začetki madžarskega predsedstva turbulentni. Ali čutite, predsednik vlade, kako nizko je zaupanje v vašo vlado v Evropi? Ljudje v številnih državah članicah ne glede na pripadnost strankam menijo, da so protidemokratični ukrepi vaše vlade, njen gospodarski populizem, zakon o medijih in njena toleranca do skrajne desnice v nasprotju z normami in vrednotami EU. Predsedstvo EU ne more biti izvzeto iz kritike, še več, biti morate vzgled za spoštovanje temeljnih vrednot EU.
<P>
V tem primeru velja slavni citat Attile Józsefa "moja jeza je zate, ne proti tebi", kajti izražena je dobro utemeljena kritika, EU ni jezna na madžarsko vlado; jezna je zanjo. In ta kritika nikakor ni usmerjena na Madžare Predsednik vlade, kot Madžar in Evropejec bi rad preživel šest mesecev tega predsedstva s ponosom in visoko dvignjeno glavo.
<SPEAKER ID="063" NAME="Alexander Graf Lambsdorff" AFFILIATION="ALDE">
(DE) Gospa predsednica, gospod Orbán, v članku, ki se je pojavil včeraj v pomembnem nemškem časopisu, ste citirali Otta, grofa Lambsdorfskega kot enega svojih vzornikov. Nazadnje sva se srečala na njegovem pogrebu decembra 2009. Udeležili ste se ga zasebno in to smo zelo cenili. Rad bi vas prosil, da počastite njegov spomin s tem, da spoštujete, upoštevate in branite načela liberalne ustavne države v vseh ukrepih, ki jih sprejemate.
<P>
Na kritiko zakona o medijih ste se odzvali z dvema argumentoma. Dejali ste, da je to kampanja proti Madžarski in proti vam osebno in da je kampanja nejasna. Rad bi zelo jasno povedal v imenu Skupine zavezništva liberalcev in demokratov za Evropo, da to ni kampanja. Če se v državi članici ovirajo in so vprašljive temeljne svoboščine, je to vprašanje za Evropo.
<P>
Rad bi povedal Komisiji in gospodu Barrosu, da mora gospa Kroes opraviti pravno presojo. Vendar Komisija ni samo odvetniška pisarna, je tudi politično telo. Presoja mora imeti politično obliko in mora biti hitro končana.
<P>
Vaš drugi argument je, da je kritika nejasna. Gospod Orbán, rad bi podal nekaj jasnih točk: klevetanje, blatenje in spodbujanje sovraštva so proti zakonu v Nemčiji in drugih demokracijah. Zato obstaja kazensko pravo. Prosim pustite, da v tem primeru deluje kazensko pravo. Izboljšati morate pravno varstvo v členu 163, spremeniti sestavo in pooblastila organa za medije v členih 123 in 183, pa še veliko drugih stvari. Obstaja veliko jasnih točk. Predlagam, da odložite uporabo zakona, dokler ne bo Komisija opravila presoje in to mora biti opravljeno čim prej.
<SPEAKER ID="064" NAME="Judith Sargentini" AFFILIATION="Verts/ALE">
(NL) Gospa predsednica, Evropski parlament in države članice delajo po dvojnih standardih. Ne moremo se dovolj nagovoriti o državljanskih pravicah in svobodi tiska, ko gre za države, ki si želijo pridružiti Evropski uniji, vendar se zdi, da to ne velja za obstoječe članice tega kluba. Ali so københavnska merila sveta obveznost za vse nas ali zgolj za nove članice?
<P>
Države članice druga pri drugi zamižijo na eno oko. Če ne vtikam nosu v tvoje stvari, ga tudi ti ne vtikaj v moje! Celo Madžarska prosi vse, naj se ne vtikajo v njene stvari. To je čudno stališče za predsedstvo Evropske unije. Vaše delo, predsednik vlade Orbán, je, da vodite Evropsko unijo in zares spodbujate države članice, naj se do neke mere zanimajo druga za drugo. Tu ni mesta za umikanje.
<P>
Če se zdaj obrnem na naš parlament, ki ima nalogo, da ohranja visok standard evropskih vrednot. Tega nam ni uspelo storiti! Gospa predsednica, spet mi je bilo v čast, da sem lahko govorila resnico in tu podala svoj uravnoteženi pogled.
<SPEAKER ID="065" NAME="Jacek Olgierd Kurski" AFFILIATION="ECR">
(PL) Gospa predsednica, dobra novica je, da predsedovanje EU prevzema vlada, ki uživa toliko podpore v lastni državi. Madžarska vlada uživa podporo, ker deluje v interesu Madžarov in ker je Madžarsko ponovno zgradila po propadlih, škandaloznih vladah madžarskih socialistov. Ni pa tako dobra novica, da je Madžarska zdaj, na predvečer svojega predsedovanja, predmet nepoštenih, ideološko motiviranih napadov. Celotna zadeva z zakonom o medijih kaže hinavščino teh napadov. Identičen svet za medije obstaja na Poljskem, v katerem prevladuje vladajoča stranka in je danes odgovoren za to, da so iz poljskih javnih medijev pregnali na ducate ljudi, novinarjev s konzervativno usmerjenostjo. Nihče v Evropi, še najmanj pa gospod Schulz, jih ne brani. To so preprosta dejstva o tem.
<P>
Bizarno pismo, objavljeno pred enim tednom, ki napada Madžare in sta ga podpisala prejšnja predsednika Češke republike in Madžarske, pa tudi vodja časopisa Gazeta Wyborcza na Poljskem, kaže na hinavščino napada. Prav ta Gazeta Wyborcza skrbi za to, da ljudem, ki imajo drugačno mnenje, zaplenijo premoženje. Resnica o današnjem napadu na Madžarsko je, da ni nič drugega kot maščevanje za to, da je spravila v prakso uspešni konzervatizem. Upam, da bo vaše predsedovanje EU uspešno, gospod Orbán, ker ...
<P>
(Predsednica je prekinila govornika)
<SPEAKER ID="066" NAME="Jaroslav Paška" AFFILIATION="EFD">
(SK) Gospa predsednica, 1. januarja je predsedovanje Evropske unije prevzela madžarska vlada, na kar nas spominja dejstvo, ki bi ga lahko imenovali kulturna preproga. Ne bom govoril o zemljevidu, predsednik vlade, le o kulturi, ki ste jo prinesli v Bruselj.
<P>
Cenjeni simboli, portreti likov, na katere ste upravičeno ponosni, na tleh, pod nogami, na javnem mestu, po njih pa hodijo in jih mažejo ljudje iz vse Evrope Ali se vam to zdi podobno kulturi? Ali je to častna predstavitev ponosne Madžarske?
<P>
Ne vem, kaj je napeljalo madžarske diplomate, da so umazali simbole lastne zgodovine. Lahko bi jih ponosno namestili na plošče ali stene prav v tej dvorani. Ali ste videli, Viktor, kam so postavljeni simboli, ki jih mi cenimo, v tej dvorani? Na uglednem mestu so, krasijo predsednikovo mizo.
<P>
Vem, predsednik vlade, da ima vaša država veliko problemov, vendar sem trdno prepričan, da si ponosni Madžari ne zaslužijo take nespoštljivosti do svojih slavnih likov in simbolov od lastne vlade.
<SPEAKER ID="067" NAME="Csanád Szegedi" AFFILIATION="NI">
(HU) Gospa predsednica, predsednik vlade, gospe in gospodje, pravzaprav sem želel govoriti o madžarskem predsedstvu, a so me govorniki pred mano razjezili in zdaj se moram malo upreti izzivanju in spregovoriti o madžarskem zakonu o medijih. Preprosto povedano, na Madžarskem je Jobbik, gibanje za boljšo Madžarsko, kritiziral tudi zakon o jeziku. Tudi mi se nismo strinjali z njim. Ampak osupljivo je videti toliko preračunljivcev in hinavcev na enem mestu. Kje so bili tisti, ki se imajo zdaj za varuhe pravic, kje ste bili vi, ko je bil uveden slovaški zakon o jeziku? Kje je bil gospod Cohn-Bendit, ko so Madžare v Vojvodini terorizirali srbski skrajneži? Kje je bil gospod Martin Schulz, ko so bili oskrunjeni grobovi v Vojvodini, madžarski grobovi in grobovi Madžarov v Transilvaniji? Zato se mi zdi to dvojni standard. Ne morem sprejeti kritike, ki si jo dovoljujete proti madžarski vladi in proti madžarskemu predsedstvu.
<P>
V nasprotju s praznim besedičenjem MSZMP ali MSZP je imel Jobbik vedno pozitivne predloge. Da, moramo spregovoriti o vprašanju slovaškega zakona o jeziku. Da, moramo spregovoriti o vprašanju razvrednotenja Beneševih odlokov. Da, moramo spregovoriti o teritorialni avtonomiji ljudi v Székelyju. Da, moramo spregovoriti o ustavljanju in odpravljanju romskega zločina na Madžarskem in povsod v Evropi in bilo bi dobrodošlo, če bi se madžarska vlada lahko prav toliko osredotočila na izvajanje volje milijonov madžarskih volivcev in nazadnje spravila za zapahe prejšnjega madžarskega diktatorja, Ferenca Gyurcsányja. To so resnični problemi in želim vam uspešno predsedstvo.
<SPEAKER ID="068" NAME="Werner Langen" AFFILIATION="PPE">
(DE) Gospa predsednica, gospod Orbán, pred seboj imate dve težki nalogi. Prva vključuje premagovanje osmih let socialističnega slabega upravljanja, ponovno uvedbo politične in gospodarske dinamike in stabilnosti na Madžarskem ter zmanjšanje dolgov. Volivci so vam dali jasno pooblastilo, da to storite.
<P>
Vaša druga naloga je, da vodite Evropo v svoji vlogi predsedujočega Svetu v teh težkih časih in storite vse, kar je v vaši moči, da rešite gospodarsko in finančno krizo. Imeli boste dejavno podporo Parlamenta in moje skupine. Veseli nas, da nam danes niste predložili seznama želja, kot so to storili mnogi socialisti, ki so predsedovali Svetu v preteklih letih, ampak ste namesto tega podali jasne prednostne naloge.
<P>
Tretjič, veseli nas, da je Madžarska članica Evropske unije od leta 2004 in da vladajoča stranka na Madžarskem pripada skupini Evropske ljudske stranke (Krščanskih demokratov). Kampanja v zvezi z novim zakonom o medijih - ki vključuje pozive po umiku pravice do glasovanja na podlagi člena 7, in ki so jo sprožili tukaj v Parlamentu, pa ne vi, ampak stranke, ki so izgubile na volitvah leta 2010 na Madžarskem, ti ljudje so sedeli tukaj in še vedno sedijo tukaj, zdaj v ospredju, vsaj tisti, ki niso tekli naravnost k tisku -, je hinavska in nevzdržna. Ocena bo pokazala, da ni zakonodaja o medijih na Madžarskem nič drugačna od zakonodaje v številnih drugih državah.
<P>
Glede gospoda Schulza, ki je zahteval, da se zakon umakne, lahko rečem le to, da očitno ni prebral zakona, za katerega je glasovala večina v socialistični in zeleni deželni vladi v Severnem Porenju-Vestfaliji. Ta vključuje določbe za ustanovitev organa za medije, za kazni in za različnost mnenj. To je natančno tisto, kar počnete. Ta hinavski pristop ne sme dobiti večine v tem parlamentu.
<P>
(Aplavz)
<P>
(Govornik se je strinjal, da sprejme vprašanje na podlagi modrega kartončka v skladu s členom 149(8))
<SPEAKER ID="069" NAME="Rebecca Harms" AFFILIATION="Verts/ALE">
(DE) Gospa predsednica, gospod Langen, ali gre za to, da deželni zakon o medijih v Severnem Porenju-Vestfaliji izroča odgovornost nadzora nad mediji v roke eni stranki? Ali gre za to, da bi nadzorni organ za medije v Severnem Porenju-Vestfaliji vlada uporabljala devet let? Ali gre za to, da bi v Severnem Porenju-Vestfaliji ena stranka odločala o tem, ali je poročanje uravnoteženo ali ne? Če gre za to, potem so razmere enake kot na Madžarskem. Mislim, da to ni tisto, kar želite. Rada bi vprašala tudi, zakaj gospa Merkel kritizira madžarsko zakonodajo, kajti ona je članica ...
<P>
(Predsednica je prekinila govornico)
<SPEAKER ID="070" NAME="Werner Langen" AFFILIATION="PPE">
(DE) Gospa predsednica, prepričan sem, da mi boste dovolili pet minut.
<P>
(Predsednica je prekinila govornika)
<P>
Prvič, gospa Merkel je vprašala, ali je zakon v vseh pogledih v skladu z evropskimi predpisi in gospod Orbán se je strinjal, da se določbe zakona po potrebi po oceni Komisije spremenijo. Mislim, da je to pristop, ki je pravilen, iskren, odprt in pošten do vseh vpletenih.
<P>
Moja druga pripomba se nanaša na deželni zakon o medijih v Severnem Porenju-Vestfaliji. Pod pogoji odstavka 31 radijskim programom ni dovoljeno predstavljati samo enega mnenja ali pokrivati samo ene stranke, skupine, lobija, verske skupnosti ali filozofije.
<P>
(Medklici)
<P>
Zakon tudi navaja, da lahko daje vodja Severnega Porenja-Vestfalije navodila deželnemu organu za medije in naloži kazen do 500 tisoč EUR.
<SPEAKER ID="071" NAME="Monika Flašíková Beňová" AFFILIATION="S&amp;D">
(SK) Gospa predsednica, rada bi nagovorila vodjo madžarske vlade. Dobrodošli v Evropskem parlamentu, gospod Orbán.
<P>
Madžarska je prevzela predsedovanje v časih, ki vsekakor niso lahki in program, ki ste nam ga predstavili, prav gotovo vsebuje veliko pomembnih izzivov. Večkrat ste nas prosili, da kot Parlament pomagamo izpolniti ta program, in verjemite mi, gospod Orbán, res smo tukaj, da bi pomagali podpreti, kar je dobro in kar je evropsko v vašem programu.
<P>
Vaš govor je vključeval tudi poziv po močni Evropi, vendar moram reči, da mi ni povsem jasno, kje se evropejstvo začne in kakšne so njegove meje, ker si drugače ne znam pojasniti, zakaj je vaša vlada začela predsedovanje s predstavitvijo neobstoječe teritorialne enote, namesto, da bi kot predsedujoča država predstavila novo vizijo Evrope.
<P>
Zato, gospod Orbán, upam, da se bo dobro evropejstvo v vas pozitivno razvijalo in da bo v vas tudi pozitivno madžarstvo.
<SPEAKER ID="072" NAME="Adina-Ioana Vălean" AFFILIATION="ALDE">
Gospa predsednica, naša unija ima že dolgo navado, da določa cilj za ciljem, vendar nihče ne pogleda nazaj, da bi videl, ali so bili ti cilji doseženi in pravilno izvedeni. Rast, delovna mesta, državljanom primerna unija, vse to naj bi postali zunanji cilji. Dejansko smo na točki, ko bi morali spoznati neuspeh vsaj nekaterih naših politik in univerzalnih rešitev, ki se prepogosto uporabljajo.
<P>
Da bi spodbudili gospodarsko rast EU, bi morda morali začeti razmišljati zunaj okvirov in sprejemati različne interese in posebnosti naših 27 držav članic.
<P>
Komisija predlaga in predsedstvo podpira samo usklajevanje naših gospodarskih politik. Zgolj z makroekonomskimi in finančnimi cilji in politikami se lahko to obrne v past prav za gospodarsko rast, ki si jo želimo. Obenem, ko imamo nepopoln enotni trg, birokracijo, ki je v breme podjetjem in podjetnikom, in zanikrn trg dela, se lahko naša rast EU izkaže za morskega psa v bazenu barakud - kajti tak je globalni trg v okviru današnje krize.
<P>
Glede drugih večnih ciljev, določenih v programu predsedovanja, kot so doseganje skupne energetske politike, je to, kar potrebujemo, določitev energetskih interesov in potreb, ki so skupni vsem državam članicam. Nisem prepričana, da je poraba milijard evrov za gigantske infrastrukturne projekte pravi odgovor.
<P>
Gospod Orbán je govoril tudi o širjenju. Upam, da to ne pomeni madžarskega pristopa k dodeljevanju državljanstva vsem državljanom madžarske narodnosti v sosednjih državah. Ali je širjenje EU v evroskeptičnih razmerah in gospodarski krizi dejansko realistično?
<P>
Na koncu vam vsem želim veliko sreče.
<SPEAKER ID="073" NAME="Peter van Dalen" AFFILIATION="ECR">
(NL) Gospa predsednica, madžarsko predsedstvo se je slabo začelo. Zgled, ki ga je dala madžarska vlada Evropski uniji s svojim novim zakonom o medijih, ni pozitiven. Novi zakon daje opazovalcem medijev zelo obširna pooblastila, kar meče zaskrbljujočo senco na začetek madžarskega predsedovanja. Ta zakon je samo en element v vrsti zaskrbljujočih razvojnih potez na Madžarskem.
<P>
Kjer nadvladuje ena politična stranka, drugi glasovi potihnejo. Že zdavnaj, v 17. stoletju je na to opozoril francoski avtor Rochefoucauld. "Malo jih je, ki so dovolj pametni, da imajo raje koristno grajo kot zahrbtno hvalo." Moj nasvet predsedstvu je, naj vzame Rochefoucauldove besede resno v vlogi predsedstva EU in v vlogi madžarske vlade.
<SPEAKER ID="074" NAME="Mario Mauro" AFFILIATION="PPE">
(IT) Gospa predsednica, gospe in gospodje, dobrodošli v Strasbourgu, gospod Orbán. Kot je poudaril gospod Cohn-Bendit, imajo vsi tukaj radi Madžarsko, a kot boste spoznali, nimajo vsi radi madžarske vlade.
<P>
Mi imamo po drugi strani radi Madžarsko, cenimo madžarsko vlado in, kar je še več, brez sramu navijamo za vašo stranko. Zakaj navijamo na stranko Fides? Ker je bila ta stranka odločilni dejavnik za vrnitev Madžarske k demokratičnemu življenju po dolgem in strašnem diktatorstvu.
<P>
Navijamo za stranko Fides, ker je z leti, v vseh teh letih zasledovala iste vrednote demokracije in svobode v vladi in v opoziciji. Navijamo za Fides, ker je Fides danes edina realna alternativa populističnemu gibanju, za katerega se zdi, da zajema Evropsko unijo.
<P>
Prav tako navijamo za stranko Fides, ker je s prednostnimi nalogami, ki ste jih omenili, pripomogla, da se zavedamo, da boj za združeno, svobodno Evropo še ni končan. Podpiramo vas, gospod Orbán, in navijamo za vas, kajti to pomeni, da navijamo za Madžarsko in da navijamo za vso Evropo.
<SPEAKER ID="075" NAME="Edit Herczog" AFFILIATION="S&amp;D">
(HU) Gospa predsednica, gospe in gospodje, odkar je bila ustanovljena Evropska unija, je bila energetska varnost eno najpomembnejših vprašanj in izzivov. Dolgo smo verjeli, da je najpomembnejša stvar, da zmanjšamo odvisnost od energetskih virov. Gospodarska kriza pa je jasno pokazala, da je najpomembnejša dostopnost in cenovna dosegljivost. To je bilo prvo leto, ko je na Madžarskem več ljudi na smrt zmrzovalo v neogrevanih stanovanjih, kakor na ulicah. Pred nekaj dnevi so stanovalci v blokih zahtevali, naj jim izključijo ogrevanje, ker si ga ne morejo več privoščiti. Gospe in gospodje, za nas je zelo pomembno, da se lotimo vprašanja energetske varnosti kot enega od učinkov gospodarske krize in to moramo storiti zaradi naše zastarele energetske infrastrukture.
<P>
Najpomembnejša naloga madžarskega predsedstva na vrhu o energetiki bo določitev temeljev te nove infrastrukture, ne samo glede plina, temveč tudi glede električnih vodov. Naša naloga ni izboljšati omrežje iz preteklosti, temveč zajamčiti vlagatelje in kapitalsko obvezujoče zmogljivosti inteligentnih energetskih omrežij v prihodnosti. Naloga madžarske vlade je prepričati vse države članice, da bodo soglasno podprle povečanje varnosti upravljanja jedrskih odpadkov. Zajamčiti moramo, da bo to ostalo znotraj meja cenovne dosegljivosti. Gospa predsednica, k temu ne moremo pristopiti z vročo glavo in hladno krvjo, ampak le z jasno glavo, jasnim srcem in jasno vizijo. Mi bomo vaši partnerji pri reševanju teh vprašanj.
<SPEAKER ID="076" NAME="Marielle De Sarnez" AFFILIATION="ALDE">
(FR) Gospa predsednica, ljudje v Evropi doživljajo hudo krizo, ki ruši stabilnost. Mislim, da se moramo zlasti v teh časih vrniti k osnovnim vrednotam, na katerih temelji Evropa.
<P>
Prva od teh vrednot je boj proti vseh oblikam nacionalizma. Dovolite, da vam povem, da sem zelo zaskrbljena, kajti s tem, ko ponujate madžarsko državljanstvo madžarskim prebivalcem, odpirate zdaj možnost, da jim boste dali pravico glasovanja, s tem pa kršite vse mednarodne konvencije.
<P>
Druga od teh evropskih vrednot je obramba demokracije in svobode. Zdaj, odkar imate mandat, so bili sprejeti številni ukrepi, ki so takšne narave, da nam povzročajo zaskrbljenost in o tem nam lahko zdaj odgovorite. Pristojnosti ustavnega sodišča so bile omejene, neodvisnost Evropske centralne banke je bila oslabljena - v nasprotju s Pogodbo o pristopu - in dosegli ste, da bodo ljudje glasovali za zakon o medijih, ki je pod pretvezo prenašanja evropske direktive v resnici zakon, ki uničuje svobodo tiska, kot je nedavno pokazala Organizacija za varnost in sodelovanje v Evropi (OVSE).
<P>
Pojasnjujete, da je vaš zakon podoben tistim v drugih državah članicah, ampak čeprav morajo nekatere od njih - in tu mislim predvsem na svojo domovino - očitno še napredovati, ali v kateri koli drugi državi v Uniji kateri koli medij tvega kazen v višini 700 tisoč EUR za kršitev moralnih standardov? Zadeva je zdaj v rokah Evropske komisije, ki nam mora spregovoriti o glavnem vprašanju in to ne samo glede pravnih vidikov, ali ta zakon krši svobodo izražanja. Če bi šlo za to, ima Unija instrumente, s katerimi lahko zajamči spoštovanje temeljnih pravic. To je sporočilo trdnosti, ki ga zdaj pričakujemo.
<SPEAKER ID="077" NAME="Jean-Pierre Audy" AFFILIATION="PPE">
(FR) Gospa predsednica, predsednik vlade, Madžarska je evropska država. Rada ima Evropski parlament. Madžarska je izbrala za predsednika republike enega naših zelo dobrih nekdanjih kolegov, gospoda Pála Schmitta, in vi ste bili dovolj pametni, da ste izbrali za enega vaših ministrov, našo zelo dobro kolegico, gospo Győri, ki ji izrekam spoštovanje.
<P>
Demokracija deluje. Vi ste bili izvoljeni. Dobro opravljeno! Evropa deluje. Vaš zakon je izzvan in vi se odzovete: "Spremenil ga bom". Vi ste izzvani glede uporabe vrednot in navedete, da boste, potem, ko bo reformirana ustava, ki je prejšnja komunistična ustava, sprejeli celotno Listino o temeljnih pravicah. Dobro opravljeno! Politika deluje. Če bi kdor koli dvomil o tem dejstvu, imamo politično Evropo. To je dobra novica!
<P>
Spopadate se z gospodarskimi izzivi. Pravilno urejate gospodarstvo Madžarske, gospod Orbán. Verjetno ste tak predsednik vlade, kot ga potrebujemo v tem času. Vendar ni prvič, da ste to storili. To ste storili že leta 1998, ko ste bili prav tako predsednik vlade.
<P>
Za konec vas bom opozoril na Hrvaško. Želite, da se pridruži. To nam je všeč. Opozoril bi vas na pomisleke nekaterih skupin evropskega javnega mnenja in predlagal, da sprejmete široko promocijsko kampanjo, ki bi lahko dokazala evropskim državljanom, da Hrvaška izpolnjuje vsa merila za članstvo, ker ne izvajamo več blokade članstva, kot smo ga po padcu berlinskega zidu.
<SPEAKER ID="078" NAME="Juan Fernando López Aguilar" AFFILIATION="S&amp;D">
(ES) Gospa predsednica, gospod Orbán, v imenu španskih socialistov bi rad pozdravil madžarsko predsedstvo, tretje predsedstvo v prvi predsedniški trojki v novi dinamiki, vzpostavljeni v okviru Lizbonske pogodbe. To zahteva skladnost s skupnim scenarijem, ki so ga pripravile tri države - Španija, Belgija in Madžarska - vendar tudi in predvsem skladnost z načeli, vrednotami in cilji, vzpostavljenimi v Lizbonski pogodbi sami, ker je absolutna prednostna naloga, da se ta izvede in izpolni.
<P>
Nekaj od teh vrednot in načel je določenih v členu 2 Lizbonske pogodbe: spoštovanje svoboščin, zaščita mladoletnikov in pluralizem, ki vključuje pluralizem informacij. Zato delim skrb, ki ste jo izrazili, da bi lahko tako pomembne cilje za madžarsko predsedstvo namesto tistega, kar nas združuje, izkrivile nacionalne razprave ali posebnosti.
<P>
K madžarskemu zakonu o medijih se vsekakor ne more in ne sme pristopati kot k vprašanju notranjega trga o prenosu direktive o avdiovizualnih storitvah v nacionalno zakonodajo. To je razprava, ki ne vpliva samo na notranji trg ali samo na Madžarsko. Vpliva na temeljne pravice in vso Unijo in zato se pridružujem tistim, ki so prepričani, da je edini način, da bomo prišli iz te krize, z večjim povezovanjem, ne pa s tekmovalnim nacionalizmom.
<P>
Predsedstvo bodo sodili na podlagi njegove pripravljenosti, da prevzame vodstvo pri izpolnjevanju vrednot in ciljev Lizbonske pogodbe in bo pri tem ostalo zvesto zavezam, ki jih je dalo s pripadnostjo Evropski uniji.
<P>
(Govornik se je strinjal, da sprejme vprašanje na podlagi modrega kartončka v skladu s členom 149(8))
<SPEAKER ID="079" NAME="Alejo Vidal-Quadras" AFFILIATION="PPE">
(ES) Gospa predsednica, zelo pozorno sem poslušal, kar je povedal gospod López Aguilar in rad bi ga spomnil, da se španska vlada - ki jo vodi njegova stranka - zdaj pripravlja, da bo ustanovila državni svet za medije in zakon proti neenakopravni obravnavi in diskriminaciji, ki visi nad vsemi morebitnimi političnimi nasprotniki kot Damoklejev meč in se lahko vmeša v vsebino medijev.
<P>
Zato, gospod López Aguilar, preden kritizirate druge - in ne bom šel v podrobnosti glede vprašanja madžarskega zakona - pomislite malo na dejstvo, da ni dobro uporabljati dveh različnih metrov in imeti dvojnih standardov. Ne pozabite, da ste bili minister za pravosodje.
<SPEAKER ID="080" NAME="Juan Fernando López Aguilar" AFFILIATION="S&amp;D">
(ES) Gospa predsednica, ni prvič, da smo tukaj slišali povsem neprimerne primerjave med zakonom, ki je povzročil zaskrbljenost po Evropski uniji in tudi pri zelo uglednih predstavnikih vaše politične družine, gospod Vidal-Quadras, in zakoni, ki spoštujejo pravice do svobode izražanja, svobodnega oblikovanja javnega mnenja v pluralistični družbi in seveda pluralizma v medijih. Zadnji tak zakon je ustanovil avdiovizualne svete, katerih naloga na noben način ne posega v pluralizem medijev in nikakor ne določa vsebine medijev.
<P>
Tak primer je v Španiji, pa še veliko drugih primerov, ki so bili podani v tem parlamentu in nimajo nič skupnega s temo, ki je povzročila toliko skrbi med to razpravo.
<SPEAKER ID="081" NAME="Jacek Saryusz-Wolski" AFFILIATION="PPE">
Gospa predsednica, madžarsko predsedstvo ima edinstveno priložnost, da udejanji energetsko varnost v Evropi. Sledili si bosta dve predsedstvi - madžarsko in poljsko - z močno politično odločenostjo, da uporabita vse možnosti, ki bodo pri roki. Vprašanja, s katerimi smo se spopadali do zdaj, so utrditev ali monopol dobave in tranzita, pomanjkanje notranje povezanega enotnega trga in zlasti ranljivost vzhodne veje Unije.
<P>
To, kar pričakujemo od madžarskega predsedstva, je, da bo izkoristilo geometrijo Unije v obliki trikotnika, os sever-jug ali baltsko-jadranski koridor z energetskimi pristanišči na Poljskem in Hrvaškem, dopolnjen s kaspijskim plinovodom, ki bo oskrboval EU neposredno, ločeno in neodvisno, na začetku iz Azerbajdžana in Turkmenistana. Južni koridor bi očitno vključeval projekt Nabucco.
<P>
Novi vir energetske varnosti za Evropo je torej skrajni izziv za madžarsko predsedstvo. Trije nujni cilji so: zgraditi povezovalne vode, zagotoviti ustrezno financiranje in povečati zunanjo razsežnost energetske politike EU, ker pa je energija javno dobro za Unijo, jo je treba evropeizirati, politika mora temeljiti na solidarnosti in naša politična volja mora zajamčiti njeno izvajanje.
<SPEAKER ID="082" NAME="Glenis Willmott" AFFILIATION="S&amp;D">
Gospa predsednica, zdaj je čas, ko bi morali razpravljati o vprašanjih gospodarskega upravljanja, pravicah iz delovnega razmerja in o okolju, vprašanjih, ki so vsa visoko na naši agendi; čas, ko bi morali proslavljati čudovit dosežek Madžarske, ki ima prvič čast predsedovati, zato me žalosti, da zdaj Madžari - ki so se uprli zatiranju in so se dolgo bojevali za demokracijo - doživljajo izziv te demokracije z novimi zakoni o medijih na Madžarskem in protekcionističnimi politikami, ki se uporabljajo za napad na tuje družbe, kar meče senco na obdobje, ki bi moralo biti za Madžare obdobje ponosa.
<P>
To je za naše državljane odločilni čas in nadaljevati moramo naš program reform. Vendar moramo poskrbeti tudi za to, da ne bo Evropa zdrsnila nazaj v črne dneve preteklosti. Še naprej moramo nasprotovati vsem oblikam državne cenzure in protekcionističnih politik ter opozoriti nanje. Priskočiti moramo na pomoč madžarskim ljudem, vendar ne smemo ogroziti prihodnje demokracije.
<SPEAKER ID="083" NAME="Lívia Járóka" AFFILIATION="PPE">
(HU) Gospa predsednica, predsednik vlade, gospe in gospodje, uvedbo evropske strategije za Rome je prvič predlagal Evropski parlament na začetku osemdesetih let prejšnjega stoletja in v treh letih po tistem je cela vrsta ukrepov in dokumentov EU dokazala pomen boja proti ločevanju in revščini, ki muči 12 milijonov Romov v Evropi. Kot članica Fidesza in edina predstavnica Romov v Evropskem parlamentu sem ponosna, da je madžarska vlada med prvimi predsedstvi Sveta, ki je v celoti prevzela zavezo in misijo zagotavljanja rešitve na evropski ravni.
<P>
Socialno vključevanje Romov je eden najresnejših izzivov v današnji Evropi in hkrati ena najobetavnejših priložnosti za našo starajočo družbo. Dejansko integracija Romov ni le obveznost na področju človekovih pravic, ampak tudi gospodarska nujnost. Kot poročevalka Evropskega parlamenta o tem vprašanju iskreno upam, da bo madžarskemu predsedstvu uspelo na podlagi poročila Parlamenta in prihodnjega sporočila Komisije pripraviti strategijo, ki bo resnično v duhu Skupnosti in bo to ciljno skupino opredelila bolj na gospodarski kot na etnični podlagi ter ob tem okrepila izvedbo direktiv o enakih možnostih ob upoštevanju teritorialne narave ločevanja in ublažitve neugodnega položaja državljanov, ki živijo v mikroregijah.
<P>
Predsednik vlade, pri tem procesu gre za veliko več kot za evropsko strategijo za Rome, gre za vzajemno zaupanje in za sposobnost Evrope, da zgradi skupnost vrednot ter preseže izzive, ki so pred nami. Želim vam veliko sreče pri teh izredno velikih nalogah. Taves bahtalo!
<SPEAKER ID="084" NAME="Jörg Leichtfried" AFFILIATION="S&amp;D">
(DE) Gospa predsednica, gospe in gospodje, tisk v Evropi nima nobene obveznosti za uravnotežen pristop. V Evropi imamo svobodo tiska. Če je v Evropi ustanovljen organ, ki namerava uvesti tako imenovano ravnotežje s pomočjo kazni, ki se jih ne da preveriti, z ukinitvijo zaščite virov in z ustvarjanjem vzdušja strahu, pričakujem, da se bo Komisija, ki je varuhinja evropske zakonodaje, odzvala. Vendar se ne sme odzvati obotavljajoče, mlačno in obrambno. Namesto tega bi morala hitro, odločno in učinkovito ukrepati. Tega še ni storila.
<P>
Gospod Orbán, ni me prepričala napadalna in nerazumna obramba, ki so jo pripravili vaši zavezniki. Mislili smo, da ste liberalni. Lahko si mislim, da to ni vedno prijetno. Vendar bi vas rad vprašal, kako se počutite zdaj, ko ste videti kot nekdo, ki vodi državo stran od demokracije in k totalitarizmu?
<P>
(Medklici)
<P>
Kako se počutite kot nekdo, ki ga morajo braniti ljudje, ki sedijo tamle zgoraj, gospod Orbán? To bi vas rad vprašal.
<SPEAKER ID="085" NAME="Paulo Rangel" AFFILIATION="PPE">
(PT) Gospa predsednica, predvsem bi rad rekel, da bi se moral Parlament na današnji dan, ko razpravljamo o madžarskem predsedstvu, brez poseganja v našo možnost razpravljanja o vseh nameravanih temah osredotočiti na probleme Evropske unije in to je nekaj, česar tu nismo naredili. Da bi se osredotočili na probleme EU, bi bilo poleg tega treba to pazljivo prebrati in se pogovoriti, ali je v skladu s prednostnimi nalogami madžarskega predsedstva ali ne, namesto, da razpravljamo o točkah ali vprašanjih, ki se nanašajo na življenje znotraj Madžarske, kar je mogoče, če sploh, urejati v okviru normalnega, zdravega odnosa med Komisijo in madžarsko vlado ter Parlamentom.
<P>
Zato bi zdaj rad rekel, ne glede na prednostno nalogo, ki jo bo madžarsko predsedstvo dalo seveda glavnim gospodarskim in finančnim vprašanjem, da sem zelo vesel, ko vidim, da je madžarski načrt za naslednjih šest mesecev tako jasen in ambiciozen ter daje prednost in se osredotoča na tri zadeve, ki bodo bistvene za prihodnost Evrope: hrani, ki vstopa v fazo resne globalne krize; energetiki, ki je bistvena za našo varnost in gospodarsko trajnost; in vodi, o kateri je bilo tu malo povedanega, vendar je naslednji izziv za hrano, s katerim se bodo morali Evropejci spopasti.
<P>
Upam, da vam bo uspelo pri vaših ciljih.
<SPEAKER ID="086" NAME="Kristian Vigenin" AFFILIATION="S&amp;D">
- (BG) Gospa predsednica, predsednik vlade, leto 2011 bo prvo leto, v katerem bosta Evropsko unijo vodili dve državi iz srednje in vzhodne Evrope, Madžarska in Poljska. Ti državi sta dali razvoju demokracije in povezovanju Evrope poseben prispevek in zdi se mi, da zasluge, ki jih imata ti državi, ne bi smeli zapraviti na način, ki smo ga videli danes.
<P>
Gospod Orbán, rotim vas, osvobodite se sence, ki je padla na vaše predsedovanje. Potem bomo na koncu lahko rekli, da ste izpolnili svoje prednostne naloge. Te so tisto, na kar se želim osredotočiti in ne resolucije in ukrepi madžarskega parlamenta, ki jim manjkajo osnovna načela demokracije.
<P>
Pri sklenitvi pogajanj s Hrvaško v času vašega predsedovanja boste imeli polno podporo socialistov in demokratov.
<P>
V vaši predstavitvi nisem slišal ničesar o pregledu sosedske politike. Upam, da boste pokazali potrebno pobudo in upam, da boste v tem obdobju sposobni spraviti Beloruse nazaj na pot demokratičnega razvoja.
<P>
Jemljem si pravico, da se ne strinjam z gospodom Cohn-Benditom. Ne verjamem, da je gospoda Orbána mogoče primerjati z gospodom Chávezom; v Evropi so še drugi premierji, ki so veliko primernejši za to vlogo.
<SPEAKER ID="087" NAME="Ernst Strasser" AFFILIATION="PPE">
(DE) Gospa predsednica, gospod Orbán, res je, da je vaša država veliko pretrpela in res je, da ste vaša država, vi osebno in vaša stranka pomembno prispevali k miru in združeni Evropi. Kot dober sosed in kot Avstrijec bi rad to jasno povedal z resničnim spoštovanjem v času, ki je za vas zgodovinska ura.
<P>
Ustvarjanje delovnih mest, spodbujanje rasti in povečevanje varnosti so prednostne naloge vašega predsedstva in mi jih z veseljem podpiramo. Druge prednostne naloge vključujejo krepitev notranjega trga, napredek v energetski politiki, strategijo za Podonavje in dokončanje pogajanj s Hrvaško. Vse to so področja, kjer vas želimo in nameravamo podpreti.
<P>
Rad bi se vam posebej zahvalil za vašo obrambo svobode vere. Krščanstvo je eden od temeljev evropskih ukrepov in evropskega razmišljanja in zelo spoštujemo dejstvo, da ste reformirali komunistično zakonodajo o medijih na Madžarskem, ki sega nazaj v leto 1986. To je pomembno in je bilo tudi prav, da ste to naredili. Mislimo, da je veliko mnenj, ki smo jih slišali v tej zvezi, tudi v tem parlamentu, napačnih. Veliko besed me spominja na kazni, ki so bile leta 2000 nepravično naložene avstrijski vladi. Mislim, da ste vi zdaj obravnavani prav tako nepravično, kot je bila avstrijska vlada tedaj.
<P>
Rad bi se vam zahvalil za to, kar ste storili, in novemu madžarskemu predsedstvu želim veliko uspeha.
<P>
(Aplavz)
<SPEAKER ID="088" NAME="Victor Boştinaru" AFFILIATION="S&amp;D">
(RO) Gospa predsednica, predsednik vlade, kot evropski državljan in socialist pozdravljam vašo zavezo, da izpeljete strategijo za Podonavje, usklajeno strategijo za Rome na ravni EU, kot romunski državljan pa pozdravljam podporo vašega predsedstva moji državi in Bolgariji v pridružitvi schengenskemu območju.
<P>
A začetek madžarskega predsedovanja so zasenčile razgrete razprave o sramotnem zakonu, ki kazi temeljne vrednote Unije. Zdi se, da je bil ta zakon pripravljen pod političnim vplivom Horthyja, Kádárja, Antonescuja ali Ceauşescuja. Spodkopava verodostojnost in ugled Madžarske kot države članice EU in ponižuje Madžare, ki so znani po svoji zavzetosti za svobodo. Ta zakon ostro kritizirata dve pomembni vladi v EU, nemška in francoska, ki pripadata vaši politični družini. Ta zakon kritizirajo cenjeni poslanci Evropskega parlamenta iz skupine Evropske ljudske stranke (Krščanskih demokratov) in predpostavljam, da jih ne bodo še tako kmalu izključili iz skupine PPE.
<P>
Ne moremo sprejeti, da se stvari gibljejo v tej smeri. Ne moremo dovoliti, da se to nadaljuje.
<SPEAKER ID="089" NAME="Wim van de Camp" AFFILIATION="PPE">
(NL) Gospa predsednica, rezultat razprave o madžarskem zakonu o medijih je, da vsi v Evropi vedo, kdo zdaj predseduje Evropski uniji. To ni bilo vedno tako. Mislim, da je to, da je predsednik vlade predložil zakon Evropski komisiji in da z zaupanjem pričakujemo mnenje Evropske komisije, pozitiven razvoj.
<P>
Zdaj pa nadaljujem s štirimi prednostnimi nalogami madžarskega predsedstva. Rast in delovna mesta. Prvič, upravno breme za mala in srednje velika podjetja (MSP). Katere posebne ukrepe nameravate sprejeti za to? Digitalna agenda: Kitajska ne bo čakala Evrope, da jo dohiti. Druga prednostna naloga je močnejša Evropa. Mi v Evropi smo zdaj do vratu v vodi. Ne govorim o dvigu morske gladine, ampak o dvigu vodne gladine Rena, Pada in Mozele. Hvaležen bi bil, če bi bili lahko pozorni tudi na to vprašanje.
<P>
Nadalje, prijaznost do državljanov: kaj bomo storili glede Schengena, Romunije in Bolgarije ter sprejema Hrvaške?
<P>
Nazadnje, gospa predsednica, Madžarska je uvedla krizni davek za podjetja iz drugih držav. Ta davek je v nasprotju z notranjim trgom. Kdaj bo ukinjen?
<SPEAKER ID="091" NAME="László Tőkés" AFFILIATION="PPE">
(HU) Gospod predsednik, prosim, dovolite mi, da potegnem naslednjo vzporednico z zakonom o medijih: leta 1956 je večina zahodnih komunističnih strank, pa tudi veliko število zahodnih levičarskih liberalnih intelektualcev obsojala madžarske revolucionarje in govorila proti njim v obrambo sovjetskih boljševikov. Smiselno se nekaj podobnega dogaja danes. Številni naši zahodni socialisti in liberalni kolegi so se postavili na stran nekdanjih komunistov in psevdoliberalcev proti resnični sili, ki stoji za spremembo režima, privrženci pokojnega Józsefa Antalla, borci za svobodo Viktorja Orbána. To je očitno v primeru zakona o medijih. Gospe in gospodje, nikar ne zamenjajmo nekdanjih šampionov in dedičev preteklosti, teh postkomunistov, z resnično in verodostojno levico. Niso enaki. Tudi Albert Camus je moral v svojem času spoznati, kdo so v resnici sovjetski stalinisti in se postaviti na stran madžarske revolucije.
<SPEAKER ID="092" NAME="Hannes Swoboda" AFFILIATION="S&amp;D">
(DE) Gospod predsednik, gospod Orbán, strinjam se z vami v treh točkah. Prva je vprašanje Hrvaške. Govorimo o enakem pristopu in upamo, da bomo našli rešitev skupaj z vašim zunanjim ministrom. Druga se nanaša na pomembnost vključevanja Romov in tretja je evropski pomen madžarske revolucije.
<P>
Prihajam iz Avstrije in rojen sem bil blizu madžarske meje. Zavedal sem se, kaj se dogaja, čeprav sicer res z boljše strani tiste meje. Določen sem bil, da učim nemško dva svoja sošolca. Vse vem o pomenu revolucije. Kakor koli, to je bila revolucija proti zahtevi po oblasti, proti monopolu oblasti. Njen cilj je bil prinesti svobodo, vključno s svobodo tiska.
<P>
Gospod Orbán, prosim, premislite še enkrat o tem, ali je ta zakon resnično v skladu s pomenom, duhom in cilji madžarske revolucije. Ko ga boste primerjali s temi cilji, boste sposobni pripraviti boljši zakon. Zato vas še enkrat pozivam, da sami premislite, kako lahko pripravite boljši zakon o medijih, ki bo v skladu z madžarsko revolucijo in duhom te revolucije.
<P>
(Aplavz)
<SPEAKER ID="093" NAME="Ivo Vajgl" AFFILIATION="ALDE">
(SL) Rad bi spregovoril nekaj besed ohrabritve in podpore madžarskemu predsedstvu, kot državi, ki je naša dobra soseda, s katero nas veže veliko skupnega, in lahko mi je podpreti glavne prioritete, ki ste jih, gospod premier, danes za svoje predsedstvo orisali.
<P>
Vi, Madžarska lahko veliko prispeva k nadaljnjemu utrjevanju stabilnosti regije, v kateri vsi skupaj živimo, in zlasti k temu, da se ta regija v celoti obrne k modernim vrednotam in k svoji prihodnosti.
<P>
Zato bi vam rekel nekaj, kar mogoče ne boste slišali radi: mislim, da bi bilo prav, da zgodbo o Trianonu postavite nazaj v zgodovino in naj ne bo razlog za vznemirjanje sosedov in odpiranje nekih starih ran. Vsak mora znati živeti s svojo zgodovino.
<SPEAKER ID="094" NAME="Emilie Turunen" AFFILIATION="Verts/ALE">
(DA) Gospod predsednik, rada bi dala pripombo k zadevi, ki je danes dopoldne dobila tu že kar precej pozornosti. To je madžarski zakon o medijih. To vprašanje, gospod Orbán, ni o Madžarski ali madžarski domači politiki; govorimo o temeljnih pravicah EU in naši verodostojnosti s stališča preostalega sveta. Svoboda tiska bo ogrožena po vsej EU, če bo Madžarska dobila politično imenovani medijski svet in bo treba plačati milijone kazni.
<P>
Gospod Orbán, spadam v mlado evropsko generacijo, ki morda jemlje svobodo tiska za samoumevno, a danes lahko vidim, da ta ni vnaprej določena. Veseli me, da ste obljubili, da boste revidirali zakon, če je v nasprotju z zakonodajo in pogodbami EU, in prepričana sem, da bi se lahko že zdaj vrnili domov in izpeljali revizije. To dolgujete vsem tistim, ki so se bojevali za temeljne pravice in svobodo tiska in to dolgujete moji generaciji, ki ni nikoli poznala ničesar drugega. Prepričana sem, da moramo demokracijo v EU graditi, ne pa je rušiti.
<SPEAKER ID="095" NAME="Othmar Karas" AFFILIATION="PPE">
(DE) Gospod predsednik, krepitev Evrope pomeni tudi krepitev Komisije in razširitev varnostne mreže s stališča njenih financ in vsebine. Pomeni okrepitev demokracije v Evropi in pomeni skupnost Evrope. Proces krepitve Evrope se začne doma. Pomagajte nam doseči napredek z "evropeiziranjem" notranje politike in zagotovite, da Evropa ne bo oslabela zaradi nacionalizma.
<P>
Če želimo okrepiti Evropo, gospod Orbán, moramo okrepiti naše skupno stališče in zmanjšati svoje slabosti. Naše prednosti vključujejo iste pravne sisteme, iste vrednote, iste svoboščine, metodo Skupnosti, notranji trg s svojimi štirimi svobodami in skupno valuto. Stranke so preprosto instrumenti demokracije in ne obratno. Naše slabosti so nacionalizem, egoizem, polarizacija in protekcionizem. Uporabimo teh šest mesecev, da bomo naredili močnejšo Evropo in skupnost Evrope.
<SPEAKER ID="096" NAME="Maroš Šefčovič">
podpredsednik Komisije. - Gospod predsednik, najprej bi se rad zahvalil predsedniku vlade Orbánu za predstavitev zelo ambicioznega programa. Želel bi se zahvaliti tudi poslancem za prijetno razpravo in intenzivno izmenjavo mnenj.
<P>
Mislim, da je demokratična razprava najboljši način, da najdemo najboljše rešitve za Evropo. Vendar obstaja pogoj in to je, da morajo imeti sogovorniki skupni cilj. Verjamem, da imamo takšen cilj, ker želi večina od nas v tem parlamentu močnejšo Evropo. Geslo, ki si ga je izbralo madžarsko predsedstvo, je zato zelo primerno in dobro. V imenu Komisije bi torej rad poudaril, da moramo podpirati cilje madžarskega predsedstva.
<P>
Kot je postalo jasno v razpravi, obstaja v tem semestru nemogoča zahteva. Uvesti moramo gospodarsko upravljanje, najti rešitve za državni dolg in hitreje izvesti strategijo EU 2020 - da imenujem samo nekatere cilje na gospodarskem področju. Vendar toplo pozdravljamo osredotočenost madžarskega predsedstva na iskanje boljše rešitve za vključevanje Romov in strategijo za Podonavje.
<P>
Imam pripombo na vprašanje, kako učinkoviteje vključiti Rome v Evropsko unijo. Kot veste, sodelujemo v zelo širokem programu za dvig ozaveščenosti in spodbujanje usklajenega dialoga v državah članicah o možnostih, ki jih ponujajo skladi EU. Po Madžarski v letu 2009 in Romuniji v letu 2010, bosta letos v središču pozornosti Slovaška in Bolgarija. Prepričan sem, da bomo skupaj z vami in madžarskim predsedstvom lahko aprila predstavili nov okvir EU za nacionalne strategije za vključevanje Romov.
<P>
Želel bi povedati nekaj o pripombah gospoda Cohn-Bendita, ker menim, da je zelo pomembno, da se tokrat jasno pokaže, da EU podpira Tunizijo in njene ljudi. Predvsem bi rad izrazil spoštovanje pogumu, ki so ga v zadnjih dneh pokazali vsi Tunizijci. Prepričan sem, da bo EU podprla Tunizijce pri zasledovanju njihovih miroljubnih in demokratičnih prizadevanj.
<P>
Vlada nove enotnosti mora resnično zastopati želje tunizijske družbe. Državo mora voditi skozi miroljuben in demokratičen prehod in organizirati predčasne volitve. Zagotavljam temu parlamentu, da smo pripravljeni priskrbeti takojšnjo pomoč pri pripravah in organiziranju volilnega procesa in ponuditi trajno podporo za resnično demokratični prehod. Če bomo zaprošeni, smo pripravljeni takoj poslati pomoč in pomagati tunizijskim oblastem pri nujnih potrebah.
<P>
V odgovor na pozive Komisije po hitrem ukrepanju, bi rad spoštovane poslance obvestil, da poteka intenziven pogovor z madžarskimi oblastmi na politični in strokovni ravni. Komisija bo ta teden poslala v Budimpešto dopis s pojasnili in zaprosila za nadaljnje razlage. Rad bi še enkrat poudaril, da delujemo, glede na zapletenost vprašanja, zelo hitro. Moram ponoviti tudi, kar je dejal predsednik Barroso, da nam daje predsednik vlade Orbán močno spodbudo s politično zavezo o popravku zakona, če bo ta potreben.
<P>
Popolnoma zaupamo, da bo Madžarska sprejela vse potrebne korake za zagotovitev, da bo novi zakon o medijih izveden s polnim spoštovanjem evropskih vrednot glede svobode medijev in ustrezne zakonodaje EU, kakor tudi Evropske konvencije o človekovih pravicah. Komisija bo v tem smislu delovala povsem v skladu s svojo vlogo varuhinje Pogodb.
<P>
Za konec bi rad rekel, da popolnoma zaupamo zavezi in vnemi madžarskega predsedstva. Videli smo, da so se madžarske oblasti dobro pripravile za to nalogo in imajo namen biti zelo energično predsedstvo v tem pomembnem semestru. Verjamemo, da lahko skupaj nadaljujemo evropski projekt. Prepričan sem, da bo Evropski parlament podprl to nalogo in odigral svojo vlogo v duhu lojalnega sodelovanja. V tem semestru moramo resnično doseči opazen napredek pri naših glavnih prednostnih nalogah.
<P>
Predsedstvu želim vse najboljše v naslednjih šestih mesecih. Z veseljem pričakujemo skupno delovanje v korist Evrope.
<P>
[Aplavz]
<SPEAKER ID="097" NAME="Viktor Orbán">
predsedujoči Svetu. - (HU) Gospod predsednik, najprej bi se rad zahvalil poslancem, ki so nas počastili s svojimi govori v današnji vznemirljivi in dragoceni razpravi. Ta razprava je za nas veliko preveč dragocena, da bi predložene argumente obravnavali v kratkih, enominutnih odgovorih. Držal se bom časovne omejitve, vendar ne morem drugače, kot da se odzovem na nekatera vprašanja.
<P>
Prvič, postavil se bom v vlogo madžarskega predsednika vlade. Dovolite mi, da izrazim presenečenje nad tem, koliko resnih in spoštovanih ljudi, tistih, ki so podali svoje pripombe, je dejansko v zmoti. Bilo bi neupravičeno in v zadrego bi spravljalo ne samo vas, ampak tudi mene, če bi podal popoln seznam vseh dejanskih zmot, ki so jih tu naredili ljudje, začenši z gospodom Schulzem, v zvezi z madžarskim zakonom o medijih in madžarsko demokracijo. Samo toliko, da pojasnim obseg vaših dejanskih napak, dovolite, da podam primer. Madžarski zakon o medijih ne more kaznovati neuravnoteženega poročanja in ne more nalagati finančnih kazni. Proti čemu torej protestirate? In seznam bi se lahko še dolgo nadaljeval. Zato bi rad pojasnil, da mi je žal, ko vidim, da ste bili tako grdo zavedeni in zapeljani. Zdaj lahko jasno vidim, da ne morem v tej razpravi niti upati, da bi me pošteno obravnavali in moram namesto tega verjeti, da bo Evropski parlament sposoben oblikovati nepristransko, objektivno mnenje, ki ga bom jaz osebno pravzaprav z veseljem sprejel in bom nadaljeval v skladu z navedenim postopkom.
<P>
Vseeno pa bi rad rekel, da je dragocena misel gospoda Schulza, da se madžarsko predsedstvo ne bo ocenjevalo na podlagi predstavljenega programa, ampak na podlagi dosežene učinkovitosti. Lahko vam samo priporočim, da sledite istemu načelu tudi pri madžarskem zakonu o medijih, ki je zdaj v veljavi že nekaj tednov. Z veseljem vam bom poslal izvlečke iz madžarskih časopisov v nemščini in videli boste, da so goreči govori gospoda Cohn-Bendita zgolj nedolžni otroški glasovi v primerjavi s tem, kar objavlja madžarski tisk. Toliko o dejanski točnosti.
<P>
Po drugi strani bi rad spomnil kritike zakona o medijih, da živimo v 21. stoletju. Kako lahko sploh verjamete, da bi bil kdor koli na Madžarskem ali v kateri koli drugi evropski državi sposoben zatirati svobodo mnenja v dobi interneta? Med madžarsko volilno kampanjo smo z veliko večino zmagali na volitvah v nenadzorovanem internetu in na Facebooku. Kako lahko verjamete, da bo v 21. stoletju kdo lahko omejil prosti pretok mnenj? Šokiran sem, ko vidim, kako zelo živite v preteklosti.
<P>
Podobno bi rad omenil samo kot zanimivost, da bi zakon o medijih, ki mu nasprotujete, razveljavil zakon o tisku, sprejet leta 1986 v komunističnem režimu, ki do sprejetja novega zakona o medijih dovoljuje, da se časopisi ukinejo preprosto z brisanjem iz registra. Nihče se ni nikoli v preteklih dvajsetih letih pritoževal nad tem, čeprav je zelo protidemokratično. Zato predlagam, da nadaljujemo s to razpravo o zakonu o medijih v razumnem duhu in z razumnimi argumenti.
<P>
Hkrati, gospe in gospodje, bi vas rad obvestil, da je, v nasprotju z nekaterimi tu izraženimi mnenji, Madžarska v procesu prenove pravne države. Rad bi poudaril, čeprav to zadnja leta ni bilo predmet vaših razprav, da so se madžarske tajne službe v teh preteklih letih uporabljale za politične namene in zdaj je to predmet sodnih postopkov. Na Madžarskem je bilo policiji ukazano, naj uporabi silo proti miroljubnim množicam in zdaj je to predmet kazenskih postopkov. Na Madžarskem so bile informacije o javnem interesu ponarejene in to ima posledice v sedanjem stanju našega gospodarstva. Danes se po politiki odpravljanja pravne države, ki iz nekega razloga ni nikoli pritegnila vaše kritike, pravna država na Madžarskem ponovno krepi. Ob poslušanju razprave o zakonu o medijih sem na žalost moral ugotoviti, da vas v resnici ne moti zakon o medijih, ampak dejstvo, da je madžarski narod v dejanju solidarnosti, kakršnega v Evropi še ni bilo, z dvotretjinsko večino izvolil politično moč na Madžarskem. To je nedvomno zelo vznemirljivo in zanimivo vprašanje in prepričan sem, da se to lahko uporabi v korist Evrope.
<P>
Ker je gospod Lambsdorff dal tudi osebno pripombo, dovolite, da se odzovem tudi na to. Gospod Lambsdorff, obračam se na vas kot Evropejec na Evropejca, kot Madžar na Nemca. Vaš zakon o medijih ni niti kanček bolj demokratičen kakor njegov madžarski ustreznik in če oporekate tej trditvi, prosim naredite to v objektivni razpravi. In ne bom sprejel ne od Nemcev ne od kogar koli drugega, da bi lahko zgolj zato, ker smo štirideset let živeli v diktatorstvu, kdor koli postavljal pod vprašaj zavezo madžarskega ljudstva do demokracije.
<P>
Seveda se zakon o medijih lahko in mora kritizirati in to sprejemam kot naravno, vendar se naroda ne sme žaliti. In rad bi pojasnil, da so dvomi v zavezo madžarskega ljudstva in madžarske vlade demokraciji žalitev Madžarov ... (prekinitev, aplavz). Prosim, dovolite, da omenim izjavo, ki obtožuje Madžarsko, da sprejema ukrepe, s katerimi prehaja v diktatorstvo. Bil sem tu in sem to slišal na lastna ušesa. Proti čemu protestirate? Bil sem tu in sem to slišal na lastna ušesa. Grozili ste mi, trdili, da se Madžarska giblje v smeri diktatorstva. Kaj je to, če ne žalitev za ljudi na Madžarskem? In, to moram pojasniti, vedno se bom zavzemal in varoval svojo domovino, Madžarsko. Tu ne gre za zakon o medijih!
<P>
Glede evropskih vprašanj, če dovolite, bi se zdaj postavil še v svojo drugo vlogo. Menim, da je vprašanje trga obveznic, ki ga je omenil gospod Verhofstadt, pomemben in rad bi izjavil, da madžarsko predsedstvo verjame, da je oblikovanje trga obveznic nujno in na dolgi rok neizogibno. Zato podpiramo evropske politike, ki vodijo Madžarsko in države članice EU znotraj območja evra ter celotno Evropsko unijo v tej smeri. Rad bi poudaril eno, in sicer, da moramo prepričati naše vlade, nacionalne vlade, da ne smejo uporabljati oblikovanja trga evroobveznic kot izgovor za varčevanje pri strukturnih reformah. Zato se moramo najprej lotiti potrebnih strukturnih reform in potem, sem prepričan, bo možna uvedba trga evroobveznic.
<P>
Glede zadeve s Tunizijo bi rad poudaril, da se ves čas posvetujemo z zunanjim predstavništvom in podpiramo vsa demokratična prizadevanja in gibanja tudi zunaj meja Evrope in skupaj z zunanjim predstavnikom bomo to pokazali dovolj poudarjeno. Vendar ne smemo tega vprašanja primerjati s svetovnimi trendi preganjanja kristjanov. Obravnavati je treba oba problema.
<P>
Nazadnje, gospe in gospodje, bile so številne pripombe, ki so izražale skrb glede viharnih začetkov madžarskega predsedstva in da je lahko to v nasprotju z našim predsedovanjem EU. Naj vam povem, da je ta volja odvisna predvsem od vas. Mi, na naši strani, smo pripravljeni, prav tako jaz osebno, da sledimo in negujemo obe niti te dvojne razprave med madžarskim predsedovanjem. Zato, če čutite, da bi med madžarskim predsedovanjem radi razpravljali o obeh politikah, madžarski in EU, bi vam rad povedal, da smo na to pripravljeni in nam ne bo v takem položaju niti najmanj neprijetno. Seveda pa nas tudi ne osrečuje. Ne osrečuje nas, da so kritična mnenja, ki so usmerjena v Madžarsko, pomešana z zadevami evropske politike, vendar takega stanja ne štejemo za nenaravno. Tudi Evropi vlada demokracija in mi imamo demokratične razprave.
<P>
Nikoli nisem pričakoval, da bo madžarsko predsedstvo preprost zmagovit sprevod, kot lepotno tekmovanje, kjer se modeli sprehodijo in vsi preprosto zaploskajo. Nikoli nisem imel teh domnev! Dobro se zavedam, da bomo imeli resne politične razprave. Pripravljen sem na to, ne glede na to, katera tema bo in naj vam zagotovim, da imata Madžarska in madžarsko predsedstvo dovolj moči, da bosta vzdržali v razpravi o madžarskih in evropskih zadevah s potrebno resnostjo in močjo in da nas noben napad na notranjo politiko ali madžarske zadeve ne bo odvrnil od nadaljevanja naših programov EU in prednostnih nalog in da bo to predsedovanje uspešno. Moj cilj je obrniti to polovico leta, ki naj bi bila ena najtežjih do zdaj v Evropski uniji, v eno najuspešnejših. Hvala, da ste me počastili z vašo pozornostjo.
<SPEAKER ID="098" NAME="Predsednik">
V skladu s poslovnikom je mogoče na koncu razprave podati osebne izjave. Gospod Schulz je zaprosil, da poda tako osebno izjavo.
<P>
(Nasprotujoče mrmranje)
<P>
Gospe in gospodje, delamo v skladu s poslovnikom, ki smo ga sprejeli skupaj.
<SPEAKER ID="099" NAME="Martin Schulz" AFFILIATION="S&amp;D">
(DE) Gospod predsednik, gospo Orbán, omenili ste me osebno. Govorili ste tudi neposredno nekaterim drugim poslancem tega parlamenta. Rad bi vam podal nekaj misli, ki jih lahko vzamete s seboj za naslednjih šest mesecev, v zvezi s pripombami o Madžarih in o vas, kot zastopniku Madžarov. Gospod Cohn-Bendit je v svojem življenjepisu opisal svoj odnos z madžarskimi ljudmi. V moji skupini so člani Evropskega parlamenta, ki so bili zaprti v komunističnih ječah. V moji skupini je član, gospod Miguel Angel Martínez Martínez, ki so ga v Španiji mučili zaradi nasprotovanja Francovemu režimu. Vsi imamo skupno nalogo, vi in vsi mi, ki sedimo tukaj, in to je, da branimo demokracijo, na primer, pred takimi ljudmi, ki nam danes vpadajo v besedo.
<P>
Nihče, ki kritizira zakon, ne žali ljudi na Madžarskem. Lahko ste prepričani o enem. Poslanci na levici v tem parlamentu in zlasti v moji skupini vam bomo zatrdili, da so vrednote, kot so svoboda, demokracija in pravica, naše skupne vrednote. Če mislimo, da zakon ne deluje v skladu s temi vrednotami, potem bomo kritizirali tak zakon, vendar to ne pomeni, da kritiziramo Madžare.
<P>
(Aplavz)
<P>
Če si vsi to vzamemo k srcu, gospod Orbán, potem se bo zgodilo nekaj, kar potrebujemo mi in vi. Ne moremo ustvariti uspešne Evrope s tem, da jo razkosamo. Evropa bo uspela le, če bodo suverene države članice in Unija s svojo skupnostjo delale skupaj. Ne igrajmo eden proti drugemu. Za naslednjih šest mesecev ste prevzeli vlogo predsedujočega Svetu. Želimo, da se nam pridružite pri obrambi vrednot Evrope in ne s ščuvanjem Madžarske proti Evropski uniji.
<P>
(Aplavz)
<SPEAKER ID="100" NAME="Predsednik">
Hvala, gospod Schulz. Predsednik vlade, hvala za vaš govor in vašo navzočnost. Gospod Cohn-Bendit, ali želite tudi vi podati osebno izjavo?
<SPEAKER ID="101" NAME="Daniel Cohn-Bendit" AFFILIATION="Verts/ALE">
(FR) Gospod predsednik, gospe in gospodje, obstajajo časi v zgodovini - to vam lahko povem v katerem koli jeziku - ko mora človek preprosto preko določene točke.
<P>
Predsednik vlade Orbán, ponosni ste na Madžare in imate do tega vso pravico, a demokracija, od Tocquevilla do vseh teoretikov demokracije, nam pravi eno: "resnica ni vedno na strani večine".
<P>
(Predsednik je prekinil govornika)
<SPEAKER ID="102" NAME="Predsednik">
Gospod Cohn-Bendit, to mora biti osebna izjava.
<SPEAKER ID="103" NAME="Daniel Cohn-Bendit" AFFILIATION="Verts/ALE">
(FR) Ali boste tiho tam zgoraj? Ko je gospod Orbán trdil v tem parlamentu ...
<P>
(Hrup v dvorani)
<P>
Ali si jemljete skrajno pravico? Imate pravico do tega.
<P>
Ko on v tem parlamentu trdi, da smo rekli nekaj proti Madžarom, je to nacionalni populizem; se pravi, da je zaželeno, da se ne razpravlja o vsebini, ampak se raje postavlja ljudi drugega proti drugemu. To ni vredno Evropske unije, gospod Orbán. Povabili ste nas na večerjo. Zdaj sem izgubil tek; ne bom večerjal z vami. Kar ste storili, je sramotno!
<SPEAKER ID="104" NAME="Gerard Batten" AFFILIATION="EFD">
Gospod predsednik, prosim za besedo po istem členu, kateri koli je že, ki ga je pravkar uporabil gospod Cohn-Bendit. Rabim malo razjasnitve in vi se veliko bolj spoznate na poslovnik kakor jaz, gospod. Edini člen, ki ga vidim o osebnih izjavah, je člen 151, ki pravi, da se morajo govorniki omejiti na izjave, dane o njih samih. Po katerem pravilu je bil gospodu Schulzu dovoljen govor? Na podlagi katerega pravila je bilo gospodu Cohn-Benditu dovoljeno govoriti? Ali so vsi poslanci Evropskega parlamenta enaki ali so nekateri bolj enaki od drugih?
<P>
(Aplavz)
<SPEAKER ID="105" NAME="Predsednik">
Gospe in gospodje, gospod Orbán je dejansko nagovoril gospoda Schulza neposredno - to so dejstva - da je izrazil svojo skrb, da bi to utegnilo užaliti madžarski narod. To so bile njegove besede.
<P>
Vprašanja, ki so bila načeta v dvorani, so bila razjasnjena. Ohranimo dostojanstvo. Madžarsko predsedstvo je podalo pomembno predstavitev. Sprejeli smo program madžarskega predsedstva, odobrili smo ga in slišali smo nekaj zelo pozitivnih govorov o tem, kaj bo Madžarska naredila v naslednjih šestih mesecih. To je za vse nas izjemno pomembno. Pokažimo še enkrat svoje odobravanje in po razpravi mirno nadaljujmo svojo pot ločeno, kajti to je bila zelo resna razprava. V skladu s poslovnikom sem dal besedo poslancem, ki so prosili, da bi podali osebne izjave. Rad bi se zahvalil gospodu Orbánu za njegov govor in za sodelovanje na našem zasedanju ter za predstavitev programa madžarskega predsedstva.
<P>
Pisne izjave (člen 149)
<SPEAKER ID="106" NAME="Dominique Baudis" AFFILIATION="PPE">
v pisni obliki. - (FR) V naslednjih šestih mesecih boste predsedovali Svetu in čakajo vas številni izzivi. Za glavno prednostno nalogo ste si izbrali izhod iz krize. Prepričan sem, da bodo pod vašim predsedstvom institucije in države članice nadaljevale z dobrim sodelovanjem. Naša dolžnost je zagotoviti dolgoročno preživetje mehanizmov solidarnosti in stabilizacije, ki so že pokazali svojo vrednost.
<P>
Da bi dosegli naše cilje, se bomo morali osredotočiti tudi na reformiranje mednarodnega finančnega sistema. Mi, v Evropi, smo znanilci ureditve in nadzora finančnih trgov. Francosko predsedstvo G-20 je priložnost, ki jo je treba zagrabiti. Združena Evropa bi morala biti zgled svojim tujim partnerjem.
<P>
Evropska sosedska politika je ključni instrument v zunanji politiki Unije. Zato smo ohranili stabilne odnose z našimi najbližjimi sosedi. Vzhodno partnerstvo, ki je ena vaših prednostnih nalog, se ne sme spodbujati na račun sredozemskega partnerstva. Unija za Sredozemlje izgublja zagon in si enako zasluži našo pozornost. Evropa ostaja njena odločna privrženka. Kaj nameravate storiti, da jo boste oživili?
<SPEAKER ID="107" NAME="Ivo Belet" LANGUAGE="NL">
Pozitivno je, da je madžarski predsednik vlade jasno poudaril svojo pripravljenost, da popravi novi zakon o medijih, če bi EU to zahtevala. Evropska komisija mora zdaj imeti možnost, da povsem neodvisno opravi svoje delo. To je edini način, da se osvobodi strankarskih političnih iger. Pluralizem medijev in svoboda tiska sta temeljni evropski vrednoti. Vse države članice EU, ne le Madžarska, so se uradno zavezale, da ju bodo spoštovale. To vsebuje Pogodba EU in Svet Evrope ima o tem sklenjene formalne sporazume. Prepričani smo, da madžarska vlada tu ne bo dopuščala možnosti za nedorečenost.
<SPEAKER ID="108" NAME="Vilija Blinkevičiūt" AFFILIATION="S&amp;D">
v pisni obliki. - (LT) Rada bi pozdravila Madžarsko, ki je začela svoje prvo predsedovanje v Evropski uniji. Madžarska, ki je prevzela krmilo predsedovanja od stare države članice Belgije, začenja svoje predsedovanje v razmeroma težkem času, ker ne uživajo vse države članice Evropske unije enako uspešne oživitve gospodarstva po gospodarski in finančni krizi. Poleg tega bo potrebnih še več prizadevanj, da bo kriza v celoti premagana in zato soglašam s prednostnimi nalogami, ki jih je postavila Madžarska, za evropsko gospodarsko stabilizacijo in vprašanja širitve EU, energije in vključevanja Romov. Rada bi opozorila na dejstvo, da bi bilo treba nujno pregledati direktivo o porodniškem dopustu, ki so jo zavrnile države članice, da ne omenjam negotovih možnosti protidiskriminacijske direktive, ki jo še vedno blokira Svet. Ti zakoni so zelo pomembni za evropske državljane in zato je treba čim prej odločiti o njihovi prihodnosti. Poleg tega bi pozvala državo, ki predseduje, naj posveti večjo pozornost posodobitvi visokošolskega izobraževanja, ki ima vpliv na zaposlovanje mladih. Veseli me, da Madžarska v svojem programu našteva boj proti revščini otrok, kot eno svojih prednostnih nalog, vendar bi pozvala državo, ki predseduje, naj sprejme konkretne ukrepe na tem področju in sodeluje z Evropsko komisijo pri uvedbi strategije ali zakonodaje o revščini otrok. Torej želim Madžarski uspešno predsedovanje v prihodnjih šestih mesecih, ki bo izboljšalo stanje za evropske državljane in zavarovalo njihove pravice in svoboščine.
<SPEAKER ID="108" NAME="Proinsias De Rossa" AFFILIATION="S&amp;D">
v pisni obliki. - Zakon o medijih, ki ga je sprejel madžarski parlament, je očitno v nasprotju s členom 11 Listine EU o temeljnih pravicah, ki jamči svobodo izražanja in obveščanja. Opazovalec, uveden na podlagi tega madžarskega zakona, je dobil nalogo, da zagotavlja, da je novinarsko poročanje "uravnoteženo". To lahko resno ovira svobodo tiska in pusti prosto pot za samovoljna pravila. Poleg tega je ta isti opazovalec sestavljen iz izvoljenih članov edine stranke v vladi. Takšna sestava ne zagotavlja ne objektivnosti odločitev opazovalca ne njegove neodvisnosti kot organa madžarske vlade. Pozivam Evropsko komisijo, naj nemudoma nadaljuje s pregledom zakonitosti tega zakona in njegovega izvajanja ter po potrebi sprejme ukrepe v zvezi z Madžarsko, ki bodo zagotovili, da se ta zakon spremeni in uskladi s temeljnimi vrednotami, na katerih temelji Evropska unija.
<SPEAKER ID="109" NAME="Ilda Figueiredo" AFFILIATION="GUE/NGL">
v pisni obliki. - (PT) Na žalost se je predsednik vlade Orbán lotil te razprave na najslabši možen način in začel svoj govor z žolčnim protikomunističnim napadom ter skušal odvrniti pozornost od lastne velike odgovornosti za slabšanje gospodarskega položaja Madžarske in skokovitega povečanja brezposelnosti in revščine, ki jo država zdaj doživlja, in se ob tem umikal priznanju kršitev demokracije, svobode izražanja, sindikalnih pravic in drugih delavskih in socialnih pravic skupaj s kršitvami svobode tiska in temeljnih človekovih pravic.
<P>
Z veliko zaskrbljenostjo gledamo, kako se odvijajo zadeve v Evropski uniji. Madžarsko predsedstvo ni dalo nobenega verodostojnega odziva na te probleme, ki obstajajo tudi v drugih državah EU. Prav nasprotno, predsednik Orbán je potrdil avtoritarna stališča, ki vztrajajo pri liberalizaciji finančnih trgov in strukturnih reformah, potrebnih za polno doseganje ciljev kapitalizma, ki jim služi EU.
<SPEAKER ID="110" NAME="Lidia Joanna Geringer de Oedenberg" AFFILIATION="S&amp;D">
v pisni obliki. - (PL) V letu 2011 bomo obravnavali številne pomembne teme, kot so direktiva o pravicah potrošnikov, zakonodaja na področju finančnih storitev in intelektualne lastnine ter priprave na prihodnjo finančno perspektivo 2014-2020. S tem v mislih upam, da bosta madžarsko predsedstvo in poljsko predsedstvo, ki sledi takoj za njim, prispevala k uresničitvi teh posebnih projektov in obrnila naše dolgoletno prijateljstvo v plodno sodelovanje v okviru EU.
<P>
Na žalost je začetek madžarskega predsedovanja nedvomno pokvaril in nadvladal kontroverzni zakon o medijih, ki ga je država sprejela pred kratkim. Institucije EU ne morejo spregledati te zadeve po pismu, ki ga je naslovilo na Bruselj veliko evropskih intelektualcev. Po informacijah, ki so danes na voljo, se zdi, da lahko nekatere določbe madžarskega zakona, na primer tiste, ki se nanašajo na postopke imenovanja in razrešitve nacionalnega organa za medije in telekomunikacije, pa tudi tiste, ki se nanašajo na obseg pristojnosti tega organa, sprožijo dvome o neodvisnosti madžarskih medijev.
<P>
Močen odziv moje politične skupine, Skupine naprednega zavezništva socialistov in demokratov v Evropskem parlamentu, seveda ni mišljen kot kritika madžarskega naroda temveč države, ki predseduje EU. Zadeva je nujna. V interesu Madžarske in EU kot celote je, da se brez odlašanja odpravi, tako da se bomo lahko osredotočili predvsem na najnujnejša vprašanja, s čimer se mora strinjati celotna EU.
<SPEAKER ID="111" NAME="Robert Goebbels" AFFILIATION="S&amp;D">
v pisni obliki. - (FR) Gospod Orbán trdi, da je demokrat. Vsak demokrat s samospoštovanjem mora sprejeti kritiko svojih političnih dejanj. Če madžarski predsednik vlade opisuje vsako kritiko svoje politike kot napad na Madžare, dela hudo napako. S tem nacionalističnim poskusom zlorabe razprave kaže, da je vprašljivo, če je res demokrat.
<SPEAKER ID="112" NAME="Kinga Göncz" AFFILIATION="S&amp;D">
v pisni obliki. - (HU) Nihče ne more zanikati, da je imelo madžarsko predsedstvo viharen začetek. Upala sem, da bo prepričljiv uvod madžarskega predsednika vlade v Strasbourgu odpravil pomisleke. Z obžalovanjem ugotavljam, da se to ni zgodilo. Gospod Viktor Orbán se ni predstavil skupinam Evropskega parlamenta kot evropski politik, ki išče soglasje in kompromis, ampak kot "borec", ki ubira populistične in nacionalistične tone, ki "varuje Madžare" pred "napadi". Vendar niso bili ne ljudje na Madžarskem ne madžarska vlada užaljeni zaradi poslancev, temveč je bil velik del kritike izražen proti problematičnim ukrepom, ki jih je sprejel Fidesz, vključno z zakonom o medijih. V glavnem so imeli užaljene tone evroskeptiki in skrajni desničarski govorniki, ki so vidno usklajeno udrihali po tistih, ki kritizirajo madžarsko vlado. Žalosti me, da bi bilo lahko izvajanje programa madžarskega predsedstva ogroženo zaradi napadov vlade na pravno državo. Kako se bodo odvijali dogodki po tako viharnem začetku, pa v nasprotju z opozorilom gospoda Viktorja Orbána ne bo odvisno od Evropskega parlamenta, ampak od tega, ali se bosta Fidesz in njegov vodja pripravljena in sposobna vključiti v politiko, ki spoštuje evropske vrednote doma in na evropskem prizorišču. Dejansko predsednik vlade ne more imeti dveh vlog - eno za uporabo doma kot vodja vlade in drugo v Evropi kot predsedujoči - ampak samo eno, to je vlogo politika, ki upošteva naša skupna načela in vrednote ne glede na to, kje je.
<SPEAKER ID="113" NAME="Zita Gurmai" AFFILIATION="S&amp;D">
v pisni obliki. - Ponosna sem, da moja država zdaj predseduje Svetu. Bolj kot pomanjkanje demokratične zaveze pri Orbánovi vladi pa bi omenila popolno odsotnost vprašanja spolov med prednostnimi nalogami predsedstva.
<P>
Obstaja samo ena opaznejša omemba problema in to ni veliko v času, ko so ženske v Evropi ogrožene zaradi posledic uničujoče gospodarske krize, ko je njihova brezposelnost poskočila v nebo, ko konzervativne vlade zmanjšujejo socialne storitve in uvajajo neugodne davčne sisteme. Socialno vključevanje, demografski izzivi itd., vse to so pomembna vprašanja, a položaj žensk je treba ocenjevati posebej, ker so njihovi problemi in potrebe na trgu dela in v zvezi s pokojninskimi in zdravstvenimi programi, davčnimi sistemi itd. drugačni od tistih, ki jih imajo moški.
<P>
Prosim Madžarsko, naj se ne boji uporabiti vpliva rotirajočega predsedstva Svetu v korist žensk. Poskrbite za to, da bo Svet sprejel direktivo o porodniškem dopustu, kajti Parlament je glasoval zanjo; okrepite pravice do spolnega in reproduktivnega zdravja (začnite seveda na Madžarskem); delajte v smeri realizacije strategije EU 2020 ob upoštevanju razlik med spoloma in lobirajte za proračun EU, ki upošteva razlike med spoloma.
<SPEAKER ID="114" NAME="Ivailo Kalfin" AFFILIATION="S&amp;D">
v pisni obliki. - (BG) Rad bi čestital gospodu Orbánu za začetek madžarskega predsedovanja EU. Vsi vam želimo uspešno predsedstvo. Razumljivo je, da je ta želja še posebno močna med novimi državami članicami. Ena od navedenih prednostnih nalog madžarskega predsedstva je razširitev schengenskega območja. To vprašanje je izjemno pomembno za bolgarske socialiste in vse bolgarske državljane. Že od prvega dne članstva v EU, od 1. januarja 2007, so si bolgarske oblasti prizadevale, da bi bila Bolgarija zanesljiva zunanja meja EU. Zdaj, na začetku leta 2011, je bila ta misija skoraj dosežena. Pričakujem, da bo madžarsko predsedstvo zagotovilo resolucijo Evropskega sveta v korist članstva Bolgarije in Romunije na schengenskem območju do sredine leta 2011. Ko bodo v prihodnjih tednih izpolnjene še zadnje tehnične zahteve, se bo Evropski svet moral odločiti, da vključi Bolgarijo in Romunijo v schengensko območje, ne da bi nalagal še več političnih pogojev.
<SPEAKER ID="115" NAME="Tunne Kelam" AFFILIATION="PPE">
v pisni obliki. - Pozivam madžarsko predsedstvo, naj pogleda probleme svobode gibanja na področju izobraževanja in trga dela. Danes obstajajo številne ovire pri vzajemnem priznavanju kvalifikacij, pridobljenih v izobraževalnih institucijah v različnih državah članicah, pa tudi izkušenj na različnih trgih dela.
<P>
Sedanje stanje. Komisija pripravlja oceno napredka pri izobraževanju, madžarsko predsedstvo pa pozivam, naj zagotovi, da se bo ta problem resno obravnaval tudi v Svetu. Treba je prepričati države članice, da bodo soglašale z lažjimi postopki priznavanja izobraževalnih kvalifikacij ne glede na državo, kjer so bile pridobljene.
<P>
Pozdravljam namero madžarskega predsedstva, da poživi vzpostavitev povezanega evropskega plinovodnega sistema, s katerim bi se morala končati izolacija nekaterih držav članic, vključno z Estonijo, Latvijo in Litvo.
<P>
Rad bi spomnil novo predsedstvo, da je Evropski parlament sprejel dva pomembna dokumenta o energetski solidarnosti in varnosti, ki ju mora Svet izvesti. Upam, da se bo Evropski svet na februarskem zasedanju strinjal z novo evropsko energetsko strategijo. Ta bi morala vključevati tudi načrt za omrežje energetskih povezav z Baltskim morjem.
<SPEAKER ID="116" NAME="Krzysztof Lisek" AFFILIATION="PPE">
v pisni obliki. - (PL) Popolnoma podpiram prednostne naloge madžarskega predsedstva zaradi njihove proevropske narave in podobnosti z interesi EU kot celote. Zastopam državo, ki bo naslednja prevzela predsedstvo in rad bi povedal, da bomo tesno sodelovali z madžarskim predsedstvom. Dobro sodelovanje bo omogočilo gladke predaje predsedovanja med poljsko-ciprsko-danskim triom.
<P>
Posebno sem zadovoljen z madžarsko izjavo glede njene zaveze razvoju vzhodnega partnerstva in evropski sosedski politiki. Podobno bi rad izrazil svoje zadovoljstvo nad dejstvom, da je širitev EU ena od prednostnih nalog madžarskega predsedstva. Dejstvo, da imata Madžarska in Poljska podobna stališča do širjenja EU, bi moralo pomagati, da bi bila med poljskim predsedovanjem zagotovljena neprekinjenost glede tega vprašanja. Upam, da ne bo vrh o vzhodnem partnerstvu, ki bo potekal v maju, samo povzel izvajanja te pobude v dveh letih njenega obstoja, ampak bo prinesel tudi otipljive rezultate glede potovanja brez vizumov, trgovine in energije.
<P>
Poljska podobno kot madžarsko predsedstvo verjame, da je potreben skupen pristop do svobode in pravice s krepitvijo varovanja osebnih podatkov in spodbujanja državljanskih pravic ter skupnih vrednot po vsej EU. Ena od prednostnih nalog poziva po trajnostni uporabi virov in s tem deluje kot nadaljevanje ciljev prejšnjega španskega in belgijskega predsedstva ter odseva obsežna prizadevanja Komisije na tem področju. Za načrtovane ukrepe je bistveno, da se upoštevajo različni pogoji in potenciali, ki obstajajo v državah članicah.
<SPEAKER ID="117" NAME="Petru Constantin Luhan" LANGUAGE="RO">
Čestitam Madžarski za njen program, ki daje prednost gospodarski rasti in svetovnemu položaju Evrope. Eden od pomembnih dokumentov za program predsedovanja se nanaša na širitev schengenskega območja s sprejetjem Romunije in Bolgarije. Pristop v schengensko območje je zaveza, ki jo je tudi Romunija prevzela s polno odgovornostjo. Zelo smo si prizadevali, da smo dosegli varne zunanje meje EU, in kot potrjujejo poročila o pristopu moje države v schengensko območje, je Romunija pripravljena na izvajanje schengenskega pravnega reda. Romunijo bi bilo treba pošteno ocenjevati po istih merilih, kot so se uporabljala za države, ki so se pridružile schengenskemu območju pred nami. Prepričan sem o podpori madžarskega predsedstva v tej zadevi.
<SPEAKER ID="117" NAME="Marian-Jean Marinescu" AFFILIATION="PPE">
v pisni obliki. - (RO) Zahvaljujem se za izjavo o vaši podpori razširitvi schengenskega območja na Bolgarijo in Romunijo. Res je, kar ste dejali o velikih prizadevanjih. Romunija je vložila ogromno finančnih in človeških prizadevanj. Sistemi, ki so bili izvedeni s podporo francosko-nemške skupine EADS, so najsodobnejši v Evropski uniji. Trdno sem prepričan, da je na primer romunska morska meja neprimerno bolje zavarovana kot podobne meje v drugih schengenskih državah članicah.
<P>
Vsa poročila o oceni za Romunijo so pozitivna. Romunija je izpolnila vse zahteve schengenskega pravnega reda. Normalno je, da se pričakuje odziv v skladu s pravili EU. V tem procesu je potrebna podpora madžarskega predsedstva.
<P>
Naslednja pomembna točka v programu predsedstva se nanaša na spodbujanje strategije za Podonavje. Strategija za Podonavje je skupen projekt, pri katerem morajo vsi partnerji izpolniti svoje zaveze in s tem zagotoviti, da bo deloval in da bodo doseženi sprejeti cilji. Program je treba izvesti zaradi uresničitve strateških prednostnih nalog, ne da bi povečevali razporejena sredstva iz obstoječih proračunskih linij. Dodeljena sredstva je treba dopolniti s prispevki sodelujočih držav in z možnostjo za prerazporeditev neuporabljenih sredstev iz drugih segmentov.
<SPEAKER ID="118" NAME="Cristian Dan Preda" LANGUAGE="RO">
Pozdravljam, da je madžarsko predsedstvo Sveta Evropske unije v svoj šestmesečni program vključilo podporo pristopu Romunije in Bolgarije schengenskemu območju, kar je resnični dosežek evropskega povezovanja v unijo državljanov. V skladu z dokumentom, ki ga je predstavil predsednik vlade Victor Orbán, madžarsko predsedstvo izjavlja: "Radi bi sprejeli ti državi članici v schengensko območje takoj, ko bosta izpolnili vse potrebne pogoje". Ta izjava je dana v času, ko se zdi, da se razprava o pristopu obeh držav, ki sta se pridružili EU leta 2007, v schengensko območje preusmerja iz povsem tehničnega v politični ton. Že se govori o odložitvi, pa čeprav so tehnične zahteve v celoti izpolnjene. Zato mislim, da se je treba potruditi, da se zgradi zaupanje. Bistveno orodje torej ostaja dialog. Brez tega se bodo Evropejci iz Bolgarije ali Romunije še vedno počutili izključene in diskriminirane. Ali res potrebujemo drugorazredne evropske državljane?
<SPEAKER ID="119" NAME="Joanna Senyszyn" LANGUAGE="PL">
Šport je ena od prednostnih nalog madžarskega predsedstva. To je zelo pomembna novica za športni svet in predvsem za milijone Evropejcev, ki sodelujejo v športni in rekreacijski telesni dejavnosti na ljubiteljski ravni. Kljub novemu pravnemu okviru je le malo napredka pri ustvarjanju boljših pogojev financiranja za športne dogodke v Evropi. Amaterski šport je prezrt v javnih razpravah in socialnih raziskavah in podcenjena je vloga, ki jo ima pri preprečevanju bolezni in izboljšanju življenjskih razmer in kakovosti življenja Evropejcev. Koristi redne vadbe lahko uvrstimo v štiri skupine: zdravstvene koristi, socialne koristi, ekonomske koristi in politične koristi. Amaterski šport omogoča, da so doseženi številni politični cilji, vključno s spodbujanjem zdravja in kulture, izobraževanja, socialnega vključevanja, boja proti diskriminaciji, zmanjševanja kaznivih dejanj in boja proti zasvojenosti z drogami. Šport pomeni tudi nižje stroške zdravstvenega varstva.
<P>
Zato bi rada opozorila madžarsko predsedstvo na pisno izjavo Evropskega parlamenta 62/2010 o večji podpori Evropske unije športu na ljubiteljski ravni, katere soavtorica sem. Izjava je dokaz naše zaveze športu in izboljšanju kakovosti življenja ljudi, ki živijo v Evropi. V njej pozivamo, da se športu na ljubiteljski ravni dodeli pozornost v sporočilih o športu in zajamči zadostno financiranje športnega programa EU. Večja podpora EU amaterskemu športu pomeni podporo bolj zdravemu življenjskemu slogu milijonov Evropejcev.
<SPEAKER ID="119" NAME="Czesław Adam Siekierski" LANGUAGE="PL">
Osrednje geslo predsedstva kot celote je "močna Evropa". Kriza in odločitve, ki so bile do zdaj sprejete na ravni držav članic, so pokazale, da potrebujemo več Evrope ne manj, da bi izpolnili izzive, s katerimi se zdaj spopadamo. Boj proti krizi, premagovanje problema javnega dolga držav članic in neprekinjeni ukrepi, namenjeni zagotavljanju stabilnosti območja evra in krepitvi gospodarskega upravljanja, morajo biti prednostne naloge. Madžarsko predsedstvo računa na "človečnost" in predvsem na dvig zaposlitvenih ravni. Cilj Evrope je doseči trajnostno rast, ki bi se morala zagotoviti z ustvarjanjem delovnih mest in socialnim vključevanjem. Glede na potrebo po večji varnosti oskrbe s plinom bi morali sprejeti ukrepe za čimprejšnjo uvedbo skupne energetske politike. Regionalni vidik, ki ga je mogoče videti v programu dejavnosti, je treba pozdraviti. Ta vključuje, med drugim, strategijo za Podonavje, strategijo za Rome in vprašanja, ki se nanašajo na vzhodno partnerstvo. Obstajajo tudi načrti za razširitev schengenskega območja z vključitvijo Romunije in Bolgarije. To je bistvenega pomena, ker bi morale vse države članice uživati iste pravice. Govori se tudi o dokončanju pridružitvenih pogajanj s Hrvaško med madžarskim predsedovanjem. Odgovorna politika širitve bi morala prinesti na evropsko celino stabilnost, mir in kohezijo. Referenčna točka za delo, ki se ga je lotilo belgijsko predsedstvo, je bila Evropa v polnem pomenu besede. To ne pomeni, da nacionalni pristop, ki ga bo verjetno izbrala Madžarska, ne more biti usklajen ali celo v nasprotju s pristopom Skupnosti.
<SPEAKER ID="120" NAME="Csaba Sógor" LANGUAGE="HU">
V zvezi z madžarskim predsedovanjem so številni ljudje kritizirali preprogo, uporabljeno kot del podobe predsedstva, zlasti njen del, ki upodablja dogodke leta 1848. To je zemljevid Evrope leta 1848. Med drugim je mišljeno, da bi simboliziral, kako se je Madžarska že leta 1848 bojevala za svobodo ljudi, ki živijo v Evropi, vključno s svobodo tiska. Kot Madžar transilvanskega porekla sem danes romunski državljan. Kot državljan te države bi rad dal pripombo na proces širitve schengenskega območja. Dvanajst najnovejših držav članic se je zavezalo, da bodo sodelovale pri gradnji skupne Evrope v upanju, da se bodo zanje uporabljale enake pravice in obveznosti kot za stare države članice. Tudi Romunija je verjela, da bo po izpolnitvi ustreznih tehničnih meril lahko na vnaprej določeni datum postala del schengenskega območja, območja brez notranjih meja. Šele zdaj smo izvedeli za govorice, da naj bi nekatere države članice nameravale poleg vnaprej določenih meril uvesti nadaljnje pogoje za Romunijo. Prosim madžarsko predsedstvo, naj naredi vse, kar je v njegovi moči, da bo zagotovilo upoštevanje skupnih pravil, in spomnilo tiste, ki izražajo nestrinjanje, na neizmerne negativne posledice take odločitve, saj je ohranjanje verodostojnosti EU v interesu nas vseh, vseh 27 vlad. Nazadnje, še končna misel o preprogi. Preproga je zelo uporaben dodatek in nam koristi, ljudje si lahko celo obrišejo noge vanjo. Označuje geslo madžarskega predsedstva "močna Evropa", predstavlja storitev. Mi, manjšine v Romuniji, na Slovaškem in v Evropi, bomo v tem partnerji.
<SPEAKER ID="121" NAME="Michèle Striffler" LANGUAGE="FR">
Madžarsko predsedstvo je nastopilo v ključnem času za Evropo, ko se nekatere države članice še vedno spopadajo z resno gospodarsko in socialno krizo. Stabilnost evra mora biti ena prednostnih nalog madžarskega predsedstva in ne dvomim, da bo Svet storil vse, kar je v njegovi moči, da se bo bojeval proti monetarni špekulaciji in da bo dosegel znaten napredek pri evropskem gospodarskem upravljanju.
<P>
Drugič, računam na madžarsko predsedstvo, da bo storilo vse, kar je v njegovi moči in v sodelovanju z drugimi evropskimi institucijami opredelilo pristno evropsko strategijo za vključevanje Romov. Izvedba strategije te vrste mi je posebno pri srcu in rada bi videla, da bi se madžarsko predsedstvo lotilo tega vprašanja.
<P>
Nazadnje bi rada izrazila svojo solidarnost z madžarsko vlado ob sporih, ki so se razvili v prvih dnevih madžarskega predsedovanja, zlasti glede zakona o medijih. Nihče ne dvomi, da je Madžarska demokratična in gospod Orbán je poudaril, da je pripravljen spremeniti ta zakon, če bo Komisija ugotovila neskladja z evropskim zakonom. Pozivam vse, naj bodo odgovorni in naj nehajo s temi nepotrebnimi spori.
<SPEAKER ID="122" NAME="Nuno Teixeira" LANGUAGE="PT">
Madžarska prevzema predsedovanje EU v času, ko se gospodarska in finančna kriza nadaljuje. Osnovne teme programa zadnje države v predsedniškem triu, ki si ga je delila s Španijo in Belgijo, so oživitev gospodarstva, vključevanje Romov, energetska strategija, proces širitve in vključevanje javnosti v evropski projekt. Glede oživitve gospodarstva sta v programu predvidena kot bistvena institucionalizacija mehanizma finančne stabilizacije in evropski semester. Prepričan sem, da je krepitev sodelovanja in usklajevanja na gospodarski ravni izredno pomembna kot orodje za spodbujanje evropske konkurenčnosti in inovacij ter s tem za preprečevanje in/ali predvidevanje prihodnjih kriz. Nova strategija 2011-2020 za promet bo sprejeta skupaj s spremembami direktive o prometnem omrežju, ki so bistvene za doseganje notranjega trga in socialne, ekonomske in teritorialne kohezije. Druge teme, o katerih se bo razpravljalo, so cestni prevoz, krmarjenje po rekah EU in izvedba sistema Galileo. Še enkrat, zdi se, da je regionalna politika jedro celotne madžarske strategije, ki lahko zagotovi celovite odzive na gospodarsko krizo in regionalna neravnovesja. Razporeditev večletnega finančnega okvira po letu 2014 bo, kot kaže, glavna tema razprave za madžarsko predsedstvo.
<SPEAKER ID="122" NAME="Silvia-Adriana Ţicău" LANGUAGE="RO">
Madžarsko predsedstvo Sveta EU je kot svoj širok cilj sprejelo krepitev institucionalnih, ekonomskih, socialnih in političnih vidikov Evropske unije. Madžarsko predsedstvo Sveta se je zavezalo tudi, da bo sprejelo in uvedlo izvajanje strategije EU za Podonavje. To bo imelo posebno pomembno vlogo v vseh državah, ki mejijo na Donavo in bo pomagalo konsolidirati evropski proces povezovanja v zahodnobalkanski regiji.
<P>
Z zanimanjem čakamo objavo Bele knjige o prometni politiki Evropske unije za 2011-2020, ki je ključno področje za gospodarski razvoj ter ekonomsko in socialno kohezijo Unije.
<P>
Ob upoštevanju, da so se začele razprave o prihodnjih finančnih obetih, pozivamo madžarsko predsedstvo, naj pospeši razprave znotraj Sveta v zvezi s tem dokumentom, tako da se bo lahko izid teh razprav upošteval v procesu pregleda TEN-T.
<P>
Glede na to, da je vsak šesti človek, ki živi v EU, izpostavljen tveganju revščine, pozivamo Svet, naj upošteva zmanjšanje revščine kot glavno prednostno nalogo in sprejme posebne ukrepe v ta namen.
<P>
Pozdravljam tudi namen madžarskega predsedstva, da pripravi političen sporazum o ustanovitvi evropskega okvira za vključevanje Romov, pa tudi njegov namen, da sproži izvajanje evropske strategije o invalidnosti.
<SPEAKER ID="122" NAME="Rafal Trzaskowski" AFFILIATION="PPE">
v pisni obliki. - (PL) Močna Evropa, uvedba učinkovitega gospodarskega upravljanja v EU, zbliževanje s sosedami EU; to so prednostne naloge madžarskega predsedstva in želimo ga podpreti pri njegovem delu v tej smeri. Za nas je še zlasti pomembno, da madžarsko predsedstvo računa na tesno partnerstvo z Evropskim parlamentom. Obstaja še eno vprašanje, ki bi ga rad osvetlil kot poslanec, ki se ukvarja z institucionalnimi zadevami in hkrati kot predstavnik države, ki bo prevzela krmilo Evropske unije od Madžarske. Madžarsko predsedovanje je izredno pomembno, ne le zaradi njegovih prednostnih nalog, ki sovpadajo s prednostnimi nalogami Poljske, ampak tudi zato, ker je to še vedno prehodno predsedovanje. Lizbonska pogodba je oslabila vlogo predsedstva, vendar ta vloga še ni bila v celoti začrtana in zdaj je zadnja priložnost, da se to stori. Obseg instrumentov, ki bodo pozneje na voljo Poljakom, bo odvisen od mesta, ki ga bo uspelo madžarskemu predsedstvu najti zase znotraj institucionalne sestavljanke, kakršna je EU. Zato bom še s toliko večjim zanimanjem opazoval njihovo delo.
<SPEAKER ID="123" NAME="Angelika Werthmann" LANGUAGE="DE">
Madžarska prevzema predsedstvo Sveta od Belgije. Ti državi članici ne bi mogli biti bolj različni. Ena je tipičen primer tradicionalne evropske države in druga je država, ki še vedno išče svojo pot v Evropo. Upam, da bo madžarsko predsedstvo nadaljevalo pot, ki jo je izbrala Belgija z osredotočenostjo na splošne interese Evrope. Madžarsko predsedstvo je predstavilo obsežen seznam prednostnih nalog. Med cilji, ki si jih je postavila Madžarska za približevanje EU državljanom, je uveljavitev Listine o temeljnih pravicah. To bo še zanimivo, če upoštevate, da je Madžarsko zdaj zasula ploha mednarodnih kritik zaradi njenega novega zakona o medijih in da je ta zakon v očitnem nasprotju s členom 11 Evropske listine o temeljnih pravicah. Kot polnopravna članica Odbora za proračun se še posebno zanimam za razvoj na področju večjega finančnega nadzora in trajnega mehanizma za reševanje krize. Belgija je postavila dober zgled in je imela vodilno vlogo pri osredotočanju na socialna vprašanja. Upajmo, da ji bo Madžarska sledila.
