<CHAPTER ID="019">
Letni računovodski izkazi posameznih vrst družb v zvezi z mikrosubjekti (razprava) 
<SPEAKER ID="185" NAME="Predsednik">
Naslednja točka je poročilo gospoda Klausa-Heinerja Lehneja v imenu Odbora za pravne zadeve o letnih računovodskih izkazih posameznih vrst družb v zvezi z mikrosubjekti - C6-0074/2009 -.
<SPEAKER ID="186" NAME="Klaus-Heiner Lehne" LANGUAGE="DE">
Gospod predsednik, gospe in gospodje, to poročilo govori o projektu, za katerega si Parlament prizadeva že več let in ki je sedaj verjetno en korak bližje uspehu.
<P>
Želeli smo osvoboditi mikrosubjekte - in tu govorimo o podjetjih, ki so zelo majhna, z nekaj zaposlenimi, minimalnim prometom in dobičkom in ki poslujejo samo v regionalnem, lokalnem območju, na primer pek ali pleskar in dekorater - računovodskih obveznosti. Parlament je v sodelovanju s Svetom - četrta direktiva, o kateri govorimo in ki je bila večkrat spremenjena - to skušal že večkrat izvesti. Zadnji poskus je bil znotraj okvira poročila, ki ga je pripravila gospa van den Burg konec leta 2008. Takrat v pogajanjih s Svetom tega nismo uspeli doseči. Rezultat je bil ta, da je decembra 2008 Parlament sprejel resolucijo, skoraj soglasno, v kateri je Komisijo pozval, da z zakonodajnega stališča doseže napredek pri osvoboditi mikrosubjektov. V tem času se je zgodilo ravno to. Komisija je pripravila predlog in je s tem storila točno to, kar je želel Parlament. Poleg tega je odbor, ki ga je sklicala Evropska komisija - in sicer skupina gospoda Stoiberja, ki se ukvarja z zmanjšanjem birokracije - prav tako podal svoje stališče glede tega problema in izrazil mnenje, da bi bil to ključni element pri manjšanju obremenitev za mikrosubjekte v Evropi. Govorimo o morebitnih prihrankih, ki bi skupaj znašali približno 6,3 milijarde EUR. Istočasno pa je treba opozoriti, da mikrosubjekti nosijo še posebej veliko birokratsko breme.
<P>
Ta predlog Komisije je na nek način paradni konj boja proti birokraciji in politike boja proti birokraciji v Evropski uniji ter je tako osrednjega in velikega pomena. Obstaja cela vrsta dobrih razlogov, zakaj gre za pravi predlog. Direktiva o kateri razpravljamo, je iz leta 1978. Namenjena je bila velikim in srednje velikim podjetjem. Nikoli ni bila namenjena mikrosubjektom. Dejstvo, da morajo mikrosubjekti izpolnjevati obveznosti, ki izhajajo iz te direktive, se pravi pripravljati izkaze, ki so glede njihove sestave in elementov, ki jih vsebujejo, enaki, kot izkazi, ki jih morajo pripravljati velika podjetja, ne upošteva dejstva, kaj je dejansko potrebno in potreb mikrosubjektov. Če takšen mikrosubjekt potrebuje kredit, ta bilanca stanja nima nobene vrednosti. Rekel bi celo, da večina teh mikrosubjektov - to je potrdila tudi raziskava Komisije - ne razume svojih izkazov. Še enkrat bom poudaril, da praktično nimajo nobene vrednosti. Za pridobivanje kreditov je pomemben denarni tok. Gre na primer za likvidnost, rezervacije, ki so bile vzpostavljene. Gre za stvari, ki načeloma niso razvidne iz bilance stanja v takšni obliki; ta izkazuje le časovne preseke in ne določa ali si takšno podjetje zasluži kredit, ali ne.
<P>
Prav tako ne gre za konkurenčnost, kot tu zatrjuje del lobistov. Praviloma ta podjetja ne tekmujejo na enotnem trgu v čezmejni dejavnosti. Delujejo le regionalno ali lokalno. Zato se ta problem ne nanaša na enotni trg. Poleg tega enotni trg ni namenjen samemu sebi. Pomembno in dobro je, da ga imamo. Vendar pa morajo njegova pravila veljati za delovanje enotnega trga, čezmejno trgovino, ne pa za vprašanja, ki se nanašajo interno samo na nacionalno gospodarstvo.
<P>
Glede na to moramo sedaj to nikoli končano zgodbo zaključiti. Sprejeti moramo to poročilo. To bi omogočilo Svetu, da ponovno razmisli o tej zadevi in morebiti odpravi obstoječo kvalificirano manjšino. To bi bilo dobro za najmanjša podjetja v Evropi.
<SPEAKER ID="187" NAME="Michel Barnier" LANGUAGE="FR">
Gospod predsednik, najprej se želim zahvaliti in pozdraviti delo dveh poročevalcev: gospoda Lehneja, predsednika Odbora za pravne zadeve, ki je pravkar govoril in gospoda Sterckxa. Želim vas spomniti, da ta predlog direktive s strani Komisije predstavlja odgovor na želje Parlamenta, kot je povedal gospod Lehne. Resolucija Parlamenta je z dne 18. decembra 2008. Komisijo poziva, da predstavi zakonodajni predlog, ki bi državam članicam omogočil, da izvzamejo mikrosubjekte iz obsega direktiv o računovodstvu.
<P>
Istočasno pa je predlog jasno podprla tudi skupina na visoki ravni neodvisnih partnerjev o zmanjševanju upravnega bremena, ki ji predseduje gospod Stoiber, kot je povedal gospod Lehne.
<P>
Tudi Evropski ekonomsko-socialni odbor je podprt ta predlog za poenostavitev računovodskih postopkov. Takšno je torej stanje.
<P>
Zakaj je ta ukrep pomemben? Z uvedb enotnega sistema poročanja bo ta predlog omogočil državam članicam, da poenotijo zahteve glede poročanja za vse mikrosubjekte in zagotovijo, da bodo doslednejše. Ta nov pristop bo omogočil znatno zmanjšanje stroškov, ki jih nosijo ti subjekti.
<P>
Gospod Lehne, govorili ste o nekaj milijardah evrov. Osebno imam na voljo številko, ki mi jo je zagotovilo osebje in ki ocenjujejo, da bi lahko prihranki znašali največ 6,3 milijarde EUR. Tudi če so te številke nižje, je po mojem mnenju še vedno upravičeno, da nadaljujemo z razpravo o tem vprašanju, da bi tako spodbudili dejavnosti mikrosubjektov v Evropi. To je še dodaten razlog, zakaj pozivam k temu, da se predlog o mikrosubjektih hitro sprejme.
<P>
Če bi vključili ta predlog v splošnejši okvir pregleda direktiv o računovodstvu, kot želi Odbor za ekonomske in monetarne zadeve, bi to vsekakor trajalo dlje. Preden bi te uredbe stopile v veljavo, bi lahko minilo nekaj let.
<P>
Gospe in gospodje, sedaj slišim kritike, pripombe in predloge z obeh strani in rad bi se odzval oziroma vam ponovno dal zagotovilo o treh posebnih točkah.
<P>
Prvič, predlog daje državam članicam možnost, ki pa jo lahko ali pa ne izkoristijo. Povedano drugače, vsaka država članica, ki želi, lahko obdrži trenutna pravila, ne da bi morala spremeniti nacionalne predpise.
<P>
Drugič, poudariti želim, da je ta predlog namenjen poenostavitvi in subsidiarnosti. Da bi člani javnosti in podjetij razumeli in izkoristili domač trg, ne smemo uveljavljati pravil na evropski ravni, razen če ni to nujno potrebno. Menim, da bi v posebnem primeru mikrosubjektov trenutna pravila lahko bila prekomerna.
<P>
Tretjič, v nasprotju s tem, kar je bilo povedano, ni nujno, da ta predlog vključuje popolno izvzetje mikrosubjektov iz vseh računovodskih zahtev. Vem, da so nekatere države članice glede tega izrazile zaskrbljenost. V tej točki je kompromis, ki ga je predlagal Odbor za pravne zadeve, povsem jasen. Ta podjetja bodo morala še naprej imeti dokumente, iz katerih bodo jasno vidne opravljene transakcije in njihovo finančno stanje.
<P>
Preden zaključim s temi uvodnimi besedami in vam prisluhnem, želim osebno spodbuditi Parlament, da podpre ta predlog. Vključene strani pričakujejo to odločitev in menim, da je sedaj potrebno močno sporočilo Parlamenta, da bi lahko dosegli napredek pri tem vprašanju. Vsi smo naklonjeni poenostavitvam. Po mojem mnenju je ta predlog, ki ga predsednik Odbora za pravne zadeve goreče podpira, primer takšne poenostavitve in upam, da bodo mikrosubjekti kmalu lahko deležni prihrankov, predvidenih v tem predlogu
<SPEAKER ID="188" NAME="Dirk Sterckx" LANGUAGE="NL">
Gospod predsednik, veseli me, da bo mogoče predstaviti tudi stališče Odbora za ekonomske in monetarne zadeve; to pred nekaj tedni ni bilo mogoče. Strinjam se z osnovno idejo Komisije, da je treba zmanjšati upravno breme za mala podjetja in da je treba - kot je povedal gospod Lehne - razlikovati med velikimi in malimi podjetji.
<P>
Vendar trenuten predlog ne izpolnjuje tega cilja, kar tudi pojasnjuje stališče Odbora za ekonomske in monetarne zadeve. Če ne bodo na voljo letni računovodski izkazi, bodo mala podjetja težje pridobivala informacije o kolegih. V različnih državah članicah trenutno opažamo različne razmere, ki jih ne pozdravljam, predvsem v primeru malih podjetij, ki niso usposobljena za takšne stvari. Zato želim pozvati kolege poslance, da podprejo naše tališče.
<P>
Pozivamo k celoviti presoji vplivov, ki ne bo obsegala samo pozitivnih posledic v višini 6,3 milijarde, ampak tudi negativne posledice; to je Komisija izpustila. Upravno poenostavitev bi bilo mogoče najbolje izvesti kot del revizije direktiv o pravu gospodarskih družb, saj bi tako enakomerno veljala za vse. Znotraj tega okvira je mogoče izvesti poenostavitve in vzpostaviti razlikovanje. Tretjič, dobili bi enotno direktivo za vse države članice, močnejši notranji trg in resnično upravno poenostavitev.
<SPEAKER ID="189" NAME="Tadeusz Zwiefka" LANGUAGE="PL">
Gospod predsednik, zelo dobro vemo, kako se mikrosubjekti razlikujejo od malih in srednje velikih podjetij, da ne omenjam velikih gospodarskih subjektov. Zato želim opozoriti na zunanje dejavnike, ki negativno vplivajo na dejavnosti teh podjetij. Vključujejo makroekonomske dejavnike, kot so zakonodaja, obdavčitev in birokracija, kot tudi mikroekonomske dejavnike, kot so težave pri prizadevanjih za pozitivno poslovanje in slaba finančna likvidnost. Kakšne so posledice takšnih razmer? V zadnjih nekaj letih je to pomenilo, da se je delež mikrosubjektov, ki so preživeli prvo leto poslovanja, gibal okoli 60 %. To pomeni, da je več kot eno tretjino novoustanovljenih mikrosubjektov propadlo že v prvem letu poslovanja na trgu. Če se poleg tega zavedamo, da v številnih državah članicah mikrosubjekti predstavljajo več kot 90 % vseh gospodarskih subjektov, potem postane razprava na temo o zmanjševanju pravnih bremen in drugih vrst bremen, predvsem v zvez s knjigovodstvom, ključnega pomena.
<P>
Prav tako je pomembno, da razprave niso osredotočene le na poenostavitev, ampak tudi na vpliv zahtev za računovodstvo za tovrstna mala podjetja. Razprava o temi poenostavitev je na splošno osredotočena na stroške, medtem ko razprava o pomenu zahtev za računovodstvo obravnava prednosti finančnega poročanja in potrebe posameznih uporabnikov. Obstajajo številne značilnosti, zaradi katerih se ta podjetja razlikujejo od velikih podjetij in ki govorijo v prid uvedbe poenostavljenih predpisov. Prvič, vsekakor je manj prednosti pri uvedbi univerzalnih standardov, kot v primeru velikih podjetij. To vodi v neravnovesje donosnosti v zvezi z izvajanjem standardov. Vzpostavitev ustreznega ravnovesja donosnosti zahteva znižanje stroškov.
<P>
Drugič, poročanje o finančnem položaju ne igra pomembne vloge pri izpolnjevanju zahtev po podatkih za lastnike mikrosubjektov, saj gre praviloma za družinske člane. Ko govorimo o potrebi po spremembi v zvezi s finančno krizo, ne smemo pozabiti, da zanjo niso bili krivi mikrosubjekti.
<SPEAKER ID="190" NAME="Françoise Castex">
v imenu skupine S&D. - (FR) Gospod predsednik, komisar, gospe in gospodje, kot sta omenila tako poročevalec, kot tudi komisar, ta predlog direktive dejansko sledi glasovanju Parlamenta.
<P>
Kljub temu je Skupina naprednega zavezništva socialistov in demokratov v Evropskem parlamentu še vedno kritična do tega predloga, saj so tveganju izpostavljeni ravno tisti ljudje, ki jih želimo podpreti. S tem ko želimo razbremeniti podjetja, tvegamo, da jih bomo prikrajšali za preglednost in zaupanje, ki sta nepogrešljiva za njihovo vodstvo in za dinamiko njihovih dejavnosti.
<P>
Predvsem verjamem, da si moramo biti na jasnem glede mejnih vrednosti in kaj točno mikrosubjekt je. Je majhno ali srednje veliko podjetje z več kot 10 zaposlenimi in prometom, ki presega 1 milijon EUR. Katero koli državo članico pogledate, to predstavlja veliko večino podjetij.
<P>
Res mogoče drži, da so lokalna in da so le malo prisotna na trgu Skupnosti, vendar to ne pomeni, da bodo za njih odpravljena računovodska pravila. Vedno se bodo morala soočiti z računovodskimi pravili, ko bodo želela poslovati z bančnimi organi ali partnerji, ali se pogajati z davčnimi, gospodarskimi in socialnimi institucijami. Tako bodo za njih veljala računovodska pravila in mogoče bodo morali plačati višjo ceno, kot bi za običajno računovodstvo, da bi zadovoljili merilom, kar jim mogoče sploh ne bo uspelo.
<P>
Ne želim, da bi prišli do sistema, v katerem se obveznosti za pripravo letnih izkazov nalagajo izven skupnega okvira Evropske unije. Ne gre samo za problem konkurenčnosti. Enostavno gre za vprašanje gospodarskega povezovanja, zakonodaje Skupnosti in enake obravnave za vsa podjetja v Evropski uniji.
<P>
Ob tem je povsem jasno, da je poenostavitev računovodskih obveznosti za mala in srednje velika podjetja potrebna. Obstajajo tri pobude, ki si prizadevajo za ta cilj: predlog, ki ga danes obravnavamo; sistem Mednarodnih standardov računovodskega poročanja; in pregled četrte in sedme direktive o računovodstvu, glede katerega mora Evropska komisija kmalu pripraviti nekaj predlogov.
<P>
Glede na obljubo bi naj te predloge dobili v letu 2010. Zdi se, da je bilo obdobje podaljšano, vendar ne mislim, da je to podaljšanje dovolj dober razlog za hitenje in polovično opravljeno delo, saj ti trije predlogi, čeprav imajo enak namen, mogoče ne bodo razdeljena na enak način in komisar, zdi se mi, da bi bilo bolj zaželeno in jasneje za podjetja, če bi jim dali enojen, splošen odgovor, s katerim bi jih omogočili, da uskladijo poenostavitev obveznosti, ki si jih vsakdo želi v življenju malih podjetij, ki jih potrebujejo.
<P>
Trenutni problem je v tem, da Evropska komisija odlaša s predlogom pregleda teh direktiv, kar gre v škodo našim razpravam glede vprašanja. Zato pozivam Evropsko komisijo, da pospeši dialog o tem vprašanju izvzetja, ki trenutno razdvaja gospodarske institucije in gospodarske kroge v Evropi ter da pripravi presojo vpliva.
<SPEAKER ID="191" NAME="Alexandra Thein">
v imenu skupine ALDE. - (DE) Gospod predsednik, gospe in gospodje, kot poročevalka v senci Skupine zavezništva liberalcev in demokratov za Evropo enostavno ne morem razumeti, kako lahko sploh kdo nasprotuje osvoboditvi mikrosubjektov - poudarjam mikrosubjektov, ne malih ali srednje velikih podjetij - pri obveznostih glede priprave letnih izkazov. Tu ne govorimo o izvozno usmerjenem srednje velikem podjetju iz Baden-Württemberga z več sto zaposlenimi, ampak o majhnih obrtniških podjetjih, cvetličarni, pekarni za vogalom, novo ustanovljenem podjetju na IT področju. Politiki že več let vedno znova ponavljajo, tako na državni, kot tudi na evropski ravni, da je treba razbremeniti ravno te mikrosubjekte. S tem bodo razbremenjeni nepotrebnih stroškov, v tem primeru nepotrebnih stroškov za davčne svetovalce, ne pa drugače bistvenih stroškov - v Belgiji gre za odvetnike, ki izpolnjujejo te letne izkaze, v Franciji za revizorje - in razbremenjeni nepotrebnega obsega dela in upravnih obremenitev, kar je sedaj v trenutni gospodarski in finančni krizi potrebno bolj, kot kadar koli poprej.
<P>
Sedaj, ko je Komisija končno pripravila predlog, k čemur jo je Parlament že dolgo pozival, kar naenkrat skeptiki in tisti, ki so vedno proti, izražajo pomisleke. Le sedem odstotkov mikrosubjektov, o katerih govorimo, sodeluje pri čezmejnih dejavnostih. Zato ob upoštevanju načela subsidiarnosti na evropski ravni sploh ne bi smelo biti nobenega predpisa. Da bi bile stvari še slabše, so računovodska pravila še naprej osredotočena na potrebe velikih in srednje velikih podjetij in so popolnoma neprimerna za mikrosubjekte o katerih govorimo že od vsega začetka.
<P>
Slišim nasprotujoče argumente, prvič, da bi mikro podjetniki mogoče potrebovali kredit, a svoji banki ne bi mogli ničesar prestaviti. Vsakdo, ki pozna Basel II, ve, da za banko letna bilanca stanja v najboljšem primeru pomeni lep dodatek in ničesar več. Drugič, domnevna zaščita upnikov: upniki, ki se zanašajo na letno bilanco stanja, so v manjšini. V vsem času, ko delujem kot odvetnica, se kupec pri prodaji tako velikega podjetja ni nikoli zanašal na letne izkaze ne glede na to, v kakšni obliki so bili. Tretjič, južne države članice Evropske unije - da, točno te, ki so ravno sedaj predmet nenehnih neslavnih poročil v naših časopisih - želijo ohraniti stare predpise. To lahko storijo, saj je predpis opcijski. Vendar pa naj se države, ki od mikrosubjektov zahtevajo letne računovodske izkaze, ker nimajo učinkovite davčne uprave in ne izvajajo nobenega nadzora, razen da prejmejo letne računovodske izkaze, ne čudijo, če se soočajo z manjšimi davčnimi prihodki ali davčnimi utajami.
<P>
Zato pozivam vse poslance v EP, predvsem socialne demokrate, da odobrijo to razumno uredbo, predvsem zaradi tega, ker je gospod Lehne iz našega Odbora za pravne zadeve upošteval vse pomisleke v kompromisnih predpisih, glede katerih nakladno ni bilo predložen noben pomemben argument.
<SPEAKER ID="192" NAME="William" AFFILIATION="The Earl of) Dartmouth  (EFD">
(Zastavil vprašanje modrega kartončka v skladu s členom 149(8)) Gospod predsednik, ali gospa Castex priznava, da je predlog, ki ga je predložila in sicer, da je treba predlog odložiti in izvesti presojo vpliva, dejansko enakovreden, kot bi rekli "ne"?
<SPEAKER ID="193" NAME="Françoise Castex" AFFILIATION="S&amp;D">
(Odgovor na vprašanje modrega kartončka v skladu s členom 149(8)) Gospod predsednik, zelo dobro razumem vprašanje. Če bo ta predlog zavrnjen, se bo treba vrniti k načrtovanju in če se bo to zgodilo, lahko resnično predvidimo presojo vpliva.
<P>
Kot sem rekla, ne nasprotujemo poenostavitvi računovodskih pravil za mala podjetja, predvsem zaradi tega, ker se je nakopičilo toliko direktiv in ukrepov, da jih je treba preoblikovati in tako razjasniti razmere.
<P>
Mislimo, da ta predlog namesto poenostavitve predstavlja negotovost za podjetja.
<SPEAKER ID="194" NAME="Kay Swinburne">
v imenu skupine ECR. - Gospod predsednik, predlog izvzetja mikrosubjektov iz nekaterih računovodskih zahtev še zdaleč ni pošten in v Odboru ECON je moja skupina pri glasovanju podprla poročevalca ECON gospoda Sterckxa pri tem, ko poziva Komisijo, naj še v večji meri pomaga vsem mikrosubjektom ter malim in srednje velikim podjetjem v EU, da bi znatno zmanjšala njihovo obremenitev, s tem ko bi zavrnila ta predlog in pripravila močno potreben pregled celotne četrte in sedme direktive o pravu gospodarskih družb, kar bi zagotovilo bolj smiseln predlog s širšim področjem uporabe.
<P>
Prav tako vzbuja pomisleke tudi presoja vpliva, ki ga bo izvedla Komisija in njene trditve, kako dober je ta predlog. Zdi se, da je zelo omejen. Vendar pa v času gospodarske krize ne smemo pozabiti, da je dobrodošla vsaka, še tako majhna pomoč.
<P>
Upam, da bo vsaj eno malo podjetje v mojem volilnem okrožju Wales, če bomo podprli ta ukrep, imelo nekaj koristi od tega izvzetja. Ne bo čarobno rešil vseh problemov, ki jih je povzročila recesija, prav tako pa tega majhnega ukrepa ne smemo izpostavljati, kot naš velik dosežek. Če lahko s tem izvzetjem pomagamo tudi le nekaterim podjetjem, da bolje preživijo te težke gospodarske čase, potem tega ne smemo ovirati.
<SPEAKER ID="195" NAME="Cornelis de Jong">
v imenu skupine GUE/NGL. - (NL) Gospod predsednik, praviloma sem vesel, ko Evropska unija občasno odpravil pravila, saj jih je že tako ali tako preveč ter bremenijo tako državljane, kot tudi podjetja. Pa vendar moramo izbrati prava, na primer pravila za oddajo javnega naročil, ki so po nepotrebnem neobhodna in zapletena.
<P>
Obveznost o objavljanju letnih računovodskih izkazov na drugi strani ni takšne vrste pravilo, ki bi ga morali odpraviti, niti za najmanjša podjetja (mikrosubjekte). Brez trdnega, preglednega finančnega vodenja, podjetja ne morejo pridobiti kredita, poslovanje pa na splošno postane veliko težje. Iz virov na terenu sem izvedel, da finančno vodenje mikrosubjektom pogostokrat predstavlja težave. Če letni računovodski izkazi ne bodo več obvezni in bo s tem izgubljen vir informacij, edino preostalo možnost predstavlja zahtevanje dokumentov, pripravljenih v davčne namene. Kdo lahko jamči, da so ti prav tako zanesljivi, kot potrjeni računovodski izkazi? Za objektivno ugotavljanje njihove zanesljivosti bi bilo potrebno revidiranje 100 % davčnih napovedi, pri tem pa bi bilo treba predati tudi vse spremljevalne dokumente. In ravno brez tega lahko živijo davčne uprave in majhna podjetja.
<P>
Zaradi tega se strinjam z Odborom za ekonomske in monetarne zadeve, ko predlaga zavrnitev predloga Komisije. Gre za ukrep, zaradi katerega bi lahko številna mala podjetja postala žrtve, to pa je nekaj, česar si Parlament ne želi imeti na duši, sedaj ko je tako pomembno, da mala in srednje velika podjetja ustvarjajo delovna mesta.
<SPEAKER ID="196" NAME="William  Dartmouth" AFFILIATION="The Earl of">
v imenu skupine EFD. - Gospod predsednik, v Združenem kraljestvu je sedaj 2 460 000 brezposelnih. V Združenem kraljestvu je brezposelnost mladih 20 %. V Franciji je brezposelnost mladih 24 %. 25 % v Italiji in neverjetnih 39 % v Španiji. Velika podjetja z zadnjih dveh letih odpuščajo ljudi in s tem bodo nadaljevala tudi v prihodnje.
<P>
Največje upanje za brezposelne predstavljajo mala in mikro podjetja. Vendar pa direktive EU mikro podjetjem otežujejo uspešno poslovanje. Predpisi EU dušijo njihovo rast in enkrat za spremembo Komisija počne nekaj razumnega s svojim predlogom o izvzetju mikro podjetij iz nekaterih računovodskih predpisov. V Združenem kraljestvu imamo 1,7 milijona mikro podjetij. Če bi ta podjetja lahko zaposlila vsaj še eno dodatno osebo, bi bil s tem problem brezposelnosti v Združenem kraljestvu v veliki meri rešen.
<P>
Vsi smo prejeli okrožnico gospoda Sterckxa in njegovih prijateljev. Gospod Sterckx in njegovi prijatelji temu delno nasprotujejo na podlagi trditve, da je izvzetje zelo malih podjetij iz celotnega obsega direktiv EU o računovodstvu nekako v nasprotju z enotnim trgom. To je popolnoma nesmiseln argument, ki si ga lahko izmisli le belgijski poslanec skupine ALDE. Vem, da si v Parlamentu oglobljen, če kritiziraš Belgijo ali Belgijce, vendar vas želim spomniti na zgodovino. Pred devetinšestdesetimi leti je Britanija vstopila v prvo svetovno vojno, da bi zaščitila ozemeljsko celovitost Belgije. Gospodu Sterckxu predlagam, da deloma odplača ta dolg s tem, ko preneha s poskusi uničenja Britanskega gospodarstva in Britanije, kot države.
<P>
(Govornik se je strinjal, da bo vprašanje zastavil z uporabo modrega kartončka v skladu s členom 149(8) )
<SPEAKER ID="197" NAME="Dirk Sterckx" AFFILIATION="ALDE">
Gospod predsednik, naj se najprej zahvalim prejšnjemu govorniku za to, kar je Britanija pred mnogimi leti storila za nas.
<P>
Imam vprašanje zanj: Če od Komisije zahtevamo revizijo dveh direktiv, ki sta predvideni v tem letu in vzpostavimo celovit okvir, ali bo to res oviralo uresničitev želenega cilja - upravno poenostavitev?
<SPEAKER ID="198" NAME="William" AFFILIATION="The Earl of) Dartmouth  (EFD">
Gospod predsednik, odgovoril bom z eno besedo: da. Mala podjetja potrebujejo upravno poenostavitev zdaj.
<SPEAKER ID="199" NAME="Diogo Feio" AFFILIATION="PPE">
(PT) Gospod predsednik, najprej želim čestitati gospodu Lehneju za poročilo, ki nam ga je predstavil, za sposobnost dialoga in odprtost, ki ju je pokazal pri tem vprašanju in za njegovo prepričanje v zaščito mikrosubjektov.
<P>
Čeprav ima ukrep, o katerem danes razpravljamo, dolgo zgodovino, je še posebej pomemben z vidika boja proti krizi in zaradi tega, ker izvzema mala podjetja iz ukrepov, ki so dragi, birokratski in nebistveni za preglednost.
<P>
Za preglednost odnosov med podjetji in državo je ključnega pomena, da izpolnjujejo svoje davčne obveznosti. Podjetja, ki so popolnoma različna, ni mogoče obravnavati na enak način. Malih in velikih podjetij ni mogoče obravnavati na enak način.
<P>
Prav tako je sedaj čas, da zaščitimo mala in srednje velika podjetja ter preidemo od besed na dejanja. Sedaj je pravi čas, da zagovarjamo enostavnejše, manj drage ukrepe za mala in srednje velika podjetja, kar bo seveda vzpostavilo možnost za več delovnih mesti in večjo rast.
<P>
Žal smo v Evropi priča zapiranju številnih malih podjetij in ravno zaradi tega ne smemo pripravljati ocen; zaradi tega moramo ukrepati.
<P>
In ravno to je stranka, ki jo tu zastopam, predstavila portugalskemu parlamentu. Zato sem mnoge portugalske poslance pozval, da glasujejo za ta ukrep in s tem pritisnejo na portugalsko vlado naj odpravi nasprotujoče stališče, ki ga žal zavzema tudi Svet.
<P>
Na koncu želim povedati, da gre za poročilo, ki lahko predstavlja temeljni korak, ne samo v boju proti krizi, ampak tudi k poenostavitvi in nižjim stroškom za mala podjetja, kar močno potrebujejo.
<SPEAKER ID="200" NAME="Evelyn Regner" AFFILIATION="S&amp;D">
(DE) Gospod predsednik, namen zmanjšanja upravnega bremena za mikrosubjekte bi seveda moral biti deležen naše popolne podpore, kot tudi namen za preprečevanje enačenja mikro podjetij z velikimi akterji na področju računovodskega poročanja. Vendar ali je ta namen dejansko mogoče uresničiti s predlogom Komisije ali vašim poročilom, gospod Lehne, in kaj imamo v mislih, ko govorimo o mikrosubjektih? Gospa Castex se je tega že dotaknila. To želim še razširiti.
<P>
Mikrosubjekti pogostokrat niso tako majhni. V Avstriji na primer ne gre za vprašanje gotovinskega računovodstva, ampak za delniške družbe, d.d. in delniška komercialna partnerstva in korporacije. Samo za ponazoritev, skupaj predstavljajo 90 % vseh podjetij v Avstriji, ki zaposlujejo manj kot deset delavcev.
<P>
Slaba stran omejene odgovornosti je zaradi tega obveznost računovodskega poročanja, čeprav ne na enak način, kot za velika podjetja in kot je bilo prej že povedano, kljub temu pa ne bi smeli odpraviti obveznosti glede računovodskega poročanja. Namesto popolnega izvzetja mikrosubjektov iz četrte direktive, je treba jasno določiti in vzpostaviti zmanjšane zahteve za predpise znotraj okvira načrtovane revizije četrte in sedme direktive.
<SPEAKER ID="201" NAME="Jaroslav Paška" AFFILIATION="EFD">
(SK) Trenutna gospodarska kriza nam je jasno pokazala, da je Evropi začela pojemati sapa in da ne more več držati tempa z dinamiko gospodarstev in gospodarskim razvojem drugih delov sveta, kot je Azija.
<P>
Organizacija našega poslovnega okolja je okorna in zastarela. Poglejte trgovce na Kitajskem in v Indiji. Ali lahko uganete, koliko časa pri svojem delu porabijo za izpolnjevanje vseh oblik poročil in izjav o svojih podjetjih? Nič! Pa poglejte naše trgovce. V moji državi na primer zakonodaja sili lastnike podjetij, da pošiljajo iste podatke in poročila o svojem podjetju, z raznimi spremembami, štirim različnim vladnim ustanovam: davčnemu uradu, poslovnemu registru, zdravstveni zavarovalnici in statističnemu uradu. Če kar koli pozabijo, jih v najboljšem primeru čaka visoka kazen, v najslabšem primeru pa lahko organi oblasti podjetja zaprejo. Štiri državne ustanove živijo za to, da nadlegujejo podjetja in jim jemljejo tako čas, kot tudi vire, saj se celotno birokratsko božanstvo napaja iz davkov na delo, ki ga ta podjetja opravijo. Vsekakor bi lahko vse podatke za vlado zbiral le en urad in sploh ni treba, da bil velik.
<P>
Kako lahko pridemo do tega? Odpravimo neuporabne zakone, poenostavimo in racionalizirajmo našo upravo, večini naših uradnikov pa zagotovimo priložnost, da bodo prav tako lahko začeli delati kot pošteni trgovci, ali pa bomo končali, kot naši legendarni kraljevi namestniki, ki so jih maja 1618 nejevoljni Čehi vrgli skozi okna praškega gradu. Dobro bi bilo, če bi čim prej uresničili prvo stvar.
<SPEAKER ID="202" NAME="Othmar Karas" AFFILIATION="PPE">
(DE) Gospod predsednik, komisar, gospe in gospodje, sem eden izmed predsednikov medstrankarske delovne skupine za mala in srednje velika podjetja. Številni izmed nas smo sodelovali pri Obrtnem zakonu. Upam, da si vsi želimo postaviti mala podjetja v ospredje in zato smo naklonjeni poenostavitvam in manjšim obremenitvam za mala in srednje velika podjetja.
<P>
To kar smo danes slišali, se seveda zdi zelo privlačno. Če je tako privlačno, zakaj potem ne slišimo aplavza z vseh strani? Zakaj je toliko različnih primerov, ki kljub tej "poenostavitvi", niso deležni navdušenega aplavza? Za to obstajajo razlogi. Ali je nova uredba skladna z Basel II? Več let smo zagovarjali skupne računovodske postopke in sedaj jih kar naenkrat odpravljamo.
<P>
Želimo si evropskih rešitev in poenostavitev, ne pa nacionalnih rešitev in zakonodajne razdrobljenosti. Čezmejne dejavnosti mikrosubjektov bi bile ovirane. Odprava obveznosti glede priprave letnih računovodskih izkazov dejansko ne bi pomenila pomoči, saj moramo v številnih državah članicah tako ali tako zbirati enake podatke pod drugačnim imenom. Vendar pa bi bila otežena sposobnost spremljanja kreditne sposobnosti. Mala podjetja bi prav tako morala upoštevati standarde, ki se nanašajo na izkaze kakovosti podjetja. Drugače obstaja nevarnost, da izgubimo preglednost.
<P>
Ko podjetja rastejo, morajo upoštevati predpise, ki mogoče ne veljajo zanje kot majhne subjekte, prosta izbira držav članic pa v teh okoliščinah slabi enotni trg. Zaradi tega sem naklonjen reviziji četrte in sedme direktive o računovodskih izkazih družb, saj bo to imelo za posledico dosledno urejanje in pomoč.
<SPEAKER ID="203" NAME="Marianne Thyssen">
(NL) Gospod predsednik, komisar, gospe in gospodje, seveda je treba odpraviti birokracijo, seveda mora Evropa odigrati svoj del in seveda se to nanaša predvsem na mala in srednje velika podjetja, ki zaradi tega najbolj trpijo. Vendar to ne pomeni, da moramo skupaj z vodo iz banje vreči tudi dojenčka.
<P>
S potrditvijo predloga Komisije bi prišlo do različnih praks letnega poročanja, ki bi bile odvisne od kraja sedeža podjetja in mogoče tudi od tega, ali njegovo poslovanje vključuje tudi večji ali manjši obseg poslovanja znotraj Skupnosti. Tovrstno pravilo bi omejilo rast malih podjetij in predstavljajo oviro za čezmejno poslovanje.
<P>
Poleg tega bi - to bojazen so izrazili tudi drugi poslanci v Evropskem parlamentu - predvideno poenostavitev nadomestila druga upravna bremena, kot so zahteve o informacijah s strani davčnih organov, morebitnih ponudnikov kreditov in celo sindikatov, ki bi zahtevali preglednost. Prav tako ne smemo pozabiti, da morajo tudi podjetja sama imeti vpogled v svoje poslovanje, ki ga lahko zagotovi dobro računovodstvo, dobri letni računovodski izkazi in poročanje.
<P>
Čeprav se predvideva zmanjšanje bremen, je zelo verjetno povečanje in ravno tega se bojijo predstavniki organizacij majhnih in srednje velikih podjetij v številnih državah in na evropski ravni. Tudi jaz se bojim tega. Zato ob vsem spoštovanju dobrih namer Komisije in dela, ki sta ga opravila gospod Lehne in Odbor za pravne zadeve, tega poročila ne morem podpreti.
<P>
Podpiram pa pozive, ki izhajajo iz mnenja Odbora za ekonomske in monetarne zadeve, ki ga je pripravil gospod Sterckx, v zvezi s celovito presojo vpliva, ki bo opravljena pred splošno revizijo četrte direktive na področju prava družb, ki je bila najavljena. Najavljena je bila v tem letu in zaradi tega ne bi predstavljala velike zamude.
<SPEAKER ID="204" NAME="Hella Ranner" AFFILIATION="PPE">
(DE) Gospod predsednik, v govoru bom samo povzela stvari. Vse je bilo povedano, tako za, kot tudi proti tej direktivi v trenutni obliki. Verjamem, da nam nihče tu ne more nasprotovati, ker si želimo zmanjšati določbe, ki se nanašajo na računovodsko poročanje, da bi tako olajšali poslovanje mikrosubjektom. Vendar imam vtis, da smo se ustavili na pol poti, ali da se želimo ustaviti in nimamo poguma, da bi do konca izpeljali stvari.
<P>
Vsi vemo, da bomo potrebovali določbe o računovodskem poročanju in da bodo tudi najmanjša podjetja potrebovale evidence, s katerimi bodo pokazale in dokazale stanje svojega poslovanja. To je lahko Basel II, to so lahko davčne evidence, to je lahko veliko stvari. V prihodnje lahko pride do novih predpisov, ki bodo mogoče prišli iz drugih držav - iz ZDA ali kjerkoli - in jih bomo morali obravnavati. Vendar pa moramo imeti možnost stvari še poglobiti in razmisliti o tem, kako bomo v prihodnje obravnavali določbe o računovodskem poročanju. Na območju konkurence, kot je Evropa, mora biti enkrat za vselej možno zagotoviti resnično konkretne direktive in ne samo - to je bistvo moje izjave - za mikrosubjekte, ampak tudi za večja podjetja.
<P>
Prizadevanja -, ki jih kot odvetnica dobro poznam - potrebna za zagotavljanje zahtevanih evidenc in za njihovo obdelavo s pomočjo številnih kolegov, so ogromna tudi v večjih podjetjih. Vključujejo veliko dela in stanejo veliko denarja. Mala podjetja pa si tega sploh ne morejo privoščiti. Če se osredotočamo na ta podjetja in resnično želimo obravnavati določbe o računovodskem poročanju znotraj okvira četrte in sedme direktive, vas pozivam, da razmislite tudi o poenostavitvi upravnega bremena na splošno in tako pripravite razumne in trdne direktive.
<SPEAKER ID="205" NAME="Arturs Krišjānis Kariņš" AFFILIATION="PPE">
(LV) Hvala vam, gospod predsednik, komisar, če bi kdor koli izmed nas danes ustanovil podjetje, bi bilo vsaj na začetku mikro podjetje.
<P>
Vemo, da v Evropski uniji trenutno vladata kriza in brezposelnost. Da bi bilo mogoče rešiti problem brezposelnosti v Evropi, potrebujemo kar se da veliko podjetij. Iz tega sledi, da potrebujemo čim več novih mikro podjetij, torej moramo storiti vse, kar lahko, da bi pomagali pri brezhibnem delovanju mikro podjetij. Dejansko imamo priložnost, da to tudi storimo in sicer s predlogom Komisije o izvzetju mikro podjetij iz obveznosti po pripravi računovodskih izkazov, da bi tako lahko lažje delovala in bi jih bilo v praksi lažje ustanoviti. S tem bi rešili problem brezposelnosti v Evropi. Za to obstajajo številni razlogi. Prvič, razumeti moramo, kot sem že poudaril, da vsaj na začetku skoraj vsa nova podjetja spadajo med mikro podjetja. Če torej zmanjšamo obveznosti, zmanjšano stroške, z zmanjšanjem strokov pa jim olajšamo delovanje. Drugič, prizadevanja, potrebna za pripravo računovodskih izkazov za takšna podjetja, niso sorazmerna z doseženimi prednostmi, tako za podjetje samo, kot tudi za državo. Če je treba zaprositi za bančni kredit, bo banka zahtevala posodobljeno poročilo, ki odraža trenutne razmere, ne pa razmere izpred pol ali celo enega leta. Tretjič, to je praktičen način na katerega lahko uresničimo cilj Komisije o zmanjšanju obremenitev za mala in srednje velika podjetja za 25 % do 2020. Zato pozivam kolege poslance, da ne govorijo le o podpori za mala in srednje velika podjetja, ampak da dejansko preidejo od besed na dejanja s sprejetjem te resolucije za zmanjšanje bremena mikro podjetij. Hvala.
<SPEAKER ID="206" NAME="Lara Comi" AFFILIATION="PPE">
(IT) Gospod predsednik, gospe in gospodje, čeprav imajo mala in srednje velika podjetja vse večji pomen v evropskem gospodarskem prostoru, jim še vedno ni na voljo dovolj spodbud.
<P>
Evropska komisija je pripravila in izvedla številne ukrepe, posebej namenjene zagotavljanju pomoči takšnim podjetjem. Načelo misli najprej na male je ustrezno in v skladu s tem je ključnega pomena in primerno, da najprej obravnavamo mala podjetja, da bi spodbudili njihov obstoj v podjetniškem okolju.
<P>
Zmanjšanje upravnih stroškov, poenostavitev postopkov in izboljšanje dostopa do trgov, ter s tem povečanje konkurenčnosti, so ključna sredstva za izhod iz krize. Mislim, da je predlog gospoda Lehneja o izvzetju mikrosubjektov iz zahteve o pripravi letnih računovodskih izkazov in s tem zmanjšanju upravne birokracije, pozitiven.
<P>
Prav tako podpiram zagotavljanje svobode državam članicam, čeprav le v omejenem obsegu, glede tega, kako bodo uveljavile takšno direktivo. Glede na to, da Evropska unija še ni dosegla popolne usklajenosti v pravnem sektorju, menim, da je treba pri vzpostavitvi izjem uporabiti vmesne korake.
<P>
Ko razmišljam o svoji državi, tako znani po prekomerni birokraciji, verjamem, da vsekakor mora priti do začetne poenostavitve računovodskih postopkov, kot se je v nekaterih pokrajinah že zgodilo, s pomočjo postopkov preko spleta, ki ne zahtevajo tehničnega svetovanja ali dodatnih stroškov. To bi moral biti prvi korak.
<SPEAKER ID="207" NAME="Monika Hohlmeier" AFFILIATION="PPE">
(DE) Gospod predsednik, gospe in gospodje, osupla sem nad razpravo s strani kolegov poslancev, ki na eni strani govorijo o poenostavitvah za mala in srednje velika podjetja, ki pa so takrat, ko bi morali izvesti prvi korak za mikrosubjekte - in danes govorimo le o teh, ne o drugih podjetjih - že pripravljeni spet reči ne. Ne moremo vedno nekaj zahtevati, potem pa naknadno reči ne.
<P>
Pogovarjala sem se z mnogimi mikrosubjekti. Upajo in čakajo na to uredbo. Govorila sem z regionalnimi bankami, ki so zelo jasno poudarile, da za njih ne bi bil noben problem, če bi se računovodsko poročanje spremenilo; tako ali tako uporabljajo druge podatke. Poleg tega se z vidika preglednosti ne bo spremenilo popolnoma nič, saj - kot je pojasnil komisar - bodo ostali v veljavi predpisi, ki zagotavljajo preglednost. Trgovina ne bo prizadeta, saj mikrosubjekti nimajo vpliva na evropski trg v smislu poslovanja v Evropi.
<P>
Kolege poslance pozivam, da skupaj naredimo ta korak, hkrati pa se zahvaljujem gospodu Lehneju in odboru za odločno delo.
<SPEAKER ID="208" NAME="Jean-Paul Gauzès" AFFILIATION="PPE">
(FR) Gospod predsednik, komisar, strinjam se s številnimi argumenti, ki so jih izpostavili gospa Thyssen, gospod Karas in gospa Castex. Kljub temu si zastavljam naslednje vprašanje: ali res moramo blokirati to direktivo, ki predstavlja pozitivno sporočilo za poenostavitev za mikrosubjekte, po tem, ko nam je uspelo doseči kompromis in ko so še vedno na voljo nacionalne možnosti?
<P>
Komisar, rad bi podal nezavezujoč predlog. Predlagam, da Parlament podpre predlog gospoda Lehneja in da upoštevate vse, kar je bilo pravkar povedanega o spreminjanju drugih direktiv. Tako bomo zelo hitro dosegli sporazum: računovodska pravila za mala podjetja in evropski sistem na tem področju.
<SPEAKER ID="209" NAME="Seán Kelly" AFFILIATION="PPE">
Gospod predsednik, tako kot številni moji kolegi, sem danes vstal ob štirih zjutraj, da bi prišel sem, kljub temu pa sem zelo zadovoljen, da sem čakal do konca razprave danes zvečer, saj me zadnji dve poglavji, ki smo jih opravili, navdajata z velikim upanjem.
<P>
Prihraniti 6,5 milijard EUR samo z zamahom roke je zelo pomembno dejstvo. Na drugi strani pa lahko trdimo, da dokazuje ravno to, kar so povedali številni kritiki in sicer, da je Evropska unija preveč birokratska, imamo pa vsaj pogum in integriteto, da se soočimo z dejstvom in izvedemo korektivne ukrepe - v nasprotju z bankami, ki do sedaj še niso pokazale obžalovanja ali krivde za svoje dejanja.
<P>
Prav tako pa kaže na to, da je še veliko druge birokracije, ki jo je treba pristriči, da bi lahko uresničili cilj 25 % in prej ko bomo to storili, bolje bo.
<SPEAKER ID="210" NAME="Georgios Papanikolaou" AFFILIATION="PPE">
(EL) Gospod predsednik, smo sredi gospodarske krize in ni treba poudarjati, da je izvzetje mikrosubjektov iz zakonske obveznosti glede priprave in objave letnih računovodskih izkazov dobrodošel ukrep pri podpori malim in srednje velikim podjetjem in seveda se glede tega strinjam s poročevalcem. Dejstvo je, da tovrstni ukrepi zmanjšujejo stroške poslovanja podjetij, povečujejo njihovo donosnost in pozitivno prispevajo k ohranjanju delovnih mest.
<P>
Vendar pa moramo biti skrajno previdni pri uporabi metod in sredstev, da bi tako zagotovili hitro in takojšnjo pomoč temu ranljivemu gospodarskemu sektorju in mislim, da ravno to skrbi številne poslance. Cilj mora biti zagotoviti pomoč, ne pa - ponavljam, ne pa - alibi za podjetja, da prikrivajo ali skrivajo svoj dejanski finančni status, z vsem, kar to pomeni za njihov nadaljnji napredek.
<P>
Zato menim, da moramo načeloma pozdraviti in močno podpreti predlog Komisije ter pri tem seveda ostati previdni, da ukrepi, ki jih bomo uvedli v prihodnje, ne bodo spremenili naših resničnih namenov, ki so zagotoviti podporo podjetjem.
<SPEAKER ID="211" NAME="Zigmantas Balčytis" AFFILIATION="S&amp;D">
(LT) Danes verjetno nihče ne dvomi, da je treba mikrosubjekte v celoti spodbujati in podpirati, hkrati pa menim, da najboljši način za to predstavlja kar največje zmanjšanje davkov v vsaki državi članici Evropske unije, kot tudi poenostavitev zahtev za registracijo in deregistracijo dokumentov in številnih drugih stvari. Ena izmed idej, ki je bila danes omenjena, se nanaša na to, da bomo še vedno morali predložiti nekatere informacije, ne pa samo izkaze, če bomo želeli do kredita na banki, kljub temu pa bomo morali banki predložiti nekatere dodatne informacije. Naklonjen sem temu, da vemo, kateri procesi potekajo in sem z vidika priprave izkazov še vedno prepričan, da jih je zelo pomembno poenostaviti, vendar na takšen način, da ne bomo kršili temeljnih zahtev glede preglednosti in načel podjetij.
<SPEAKER ID="212" NAME="Michel Barnier" LANGUAGE="FR">
Gospod predsednik, čeprav je pozno, razpravljamo o temi, ki je zelo pomembna, kot smo lahko slišali pred nekaj trenutki. Prisluhnil sem vsem govornikom in menim, da ni niti enega izmed vas, ki ne bi bil naklonjen potrebi po zmanjšanju obsega in celovitosti upravnega bremena za tako imenovane "mikrosubjekte". Naj vas spomnim - ker sem preveril številke z mojim osebjem - da bi lahko predlog, ki ga obravnavamo, vplival skoraj na pet milijonov podjetij v Evropi.
<P>
Gospa Castex, kljub temu sem, ko sem slišal vaše govore, opazil, da obstajajo razlike in nestrinjanja glede načrta in/ali kako naj bo izveden. Še enkrat želim ponoviti svoje prepričanje. Pred Parlamentom sem izjavil -, ko ste zahtevali, da spregovorim pred vami -, da morajo javnost, potrošnik, predvsem pa, ko sem povedal, mala in srednje velika podjetja ponovno pridobiti enotni trg, se pravi evropski trg.
<P>
Zaradi tega lahko z veliko mero odločnosti še dodatno izboljšamo to besedilo v dialogu, ki ga bomo opravili s Svetom. Mislim - kot je povedal gospod Lehne -, da potrebujemo ta operativno sporočilo. Dobro se zavedam, da je Earl of Dartmouth Komisiji izrekel pohvalo - kar se zgodi precej poredkoma. Rekel je: "Enkrat za spremembo Komisija počne nekaj". Zabeležil sem si vaše razumne pripombe. Sedaj, ko bomo morali sodelovati, upam, da vam bomo lahko pokazali, da Komisija pogostokrat počne stvari, ki so razumne, uporabne in konkretne, prav tako pa še vedno upam, da vas bom prepričal, da odločneje in pogosteje podprete prizadevanja Komisije. To je moje mnenje o Parlamentu: nekoliko utopične vendar vas bom še naprej prepričeval, da Komisija počne uporabne stvari, ob podpori, pogostokrat pa tudi na zahtevo Parlamenta.
<P>
Gospe in gospodje, menim, da ta konkreten, napreden in razumen predlog ponuja znatno poenostavitev bremena za najmanjša podjetja. Ta predlog ne bo odpravil knjigovodstva. Podjetjem ne bo preprečil, da bi posredovala informacije, ki jih potrebujejo številne vpletene strani. Nobenemu ne bo preprečil, da upošteva določbe direktive, če to želi. To je moj jasen odgovor na pomisleke, ki jih je izrazil gospod Sterckx.
<P>
Ta predlog bo zagotovil možnost sprejetja pravil glede objavljanja finančnih informacij na nacionalni in regionalni ravni. Računovodska pravila za zelo majhna podjetja je bolje sprejemati na ravni, na kateri delujejo; z drugimi besedami na lokalni ravni.
<P>
Prav tako menim, da je časovni okvir zelo pomemben. Ta predlog je mogoče hitro izvesti. Gre za priložnost, da pomagamo malim podjetjem, ki je ne smemo zapraviti. Jasno sem slišal gospo Castex, ko je omenila druge možnosti: Obveza glede izvedbe prihodnjega splošnega ponovnega pregleda direktiv o računovodstvu. Časovni rok, do katerega delamo - omenili ste konec leta 2010, vendar bo verjetno začetek 2011 -, je rok, ki ga ne želimo zamuditi. Prav tako sem jasno slišal priporočilo gospoda Gauzèsa, ki je bilo nezavezujoče in jasno. Prav tako bomo uporabili to orodje splošnega ponovnega pregleda direktiv o računovodstvu.
<P>
Vendar pa nam, z vašo pomočjo, to ne preprečuje, da bi dosegli takojšen napredek, ki ga predstavlja ta predlog o mikrosubjektih. Potem lahko dosežemo še dodaten napredek, ko bomo opravili splošen ponoven pregled direktiv o računovodstvu. Ne odlašajmo. Ta globalni ponovni pregled -povedal sem vam, da bo v začetku 2011 - bo zahteval precej časa.
<P>
Opazil sem izjemno natančne govore nekaterih: gospod de Jong, gospod Kariņš, gospod Feio, gospa Swinburne in drugi, ki ste omenili krizo in gospodarske težave, s katerimi se trenutno soočamo. Naši izračuni kažejo, da če želimo ponovno vzpostaviti notranji trg, kot to poskuša doseči predsednik Barroso in - kar je bistvenega pomena za moj mandat - če uspemo zagotoviti, da bo notranji trg izjemno učinkovit in prožnejši, lahko v Evropi zabeležimo dodatno rast med 0,5 % in 1,5 %.
<P>
Ras lahko iščemo tudi zunaj, v svetovni konkurenci, vendar bomo začeli doma. Menim - kot izhaja iz filozofije poročila gospoda Lehneja -, da lahko velik del rasti najdemo znotraj petih milijonov zelo majhnih podjetij v Evropi, če jim le želimo olajšati delo. To je filozofija, ki izhaja iz tega predloga.
<P>
Jasno sem slišal, da sta gospod Karas in gospa Ranner omenila minimalne zahteve ali minimalne standarde. Prav tako sem opazil, da poročilo gospoda Lehneja ne izključuje minimalnih zahtev. Za to je potreben čas. Videli bomo, kaj lahko glede tega storimo skupaj s Svetom. Pozivam vas, da to poročilo in predlog sprejmete zaradi tega, kar sta: konkreten napredek, faza in del delovanja, ki je potrebno, da se bo lahko pet milijonov zelo majhnih evropskih podjetij in milijoni delovnih mest, ki so povezana z njimi, razvijalo kljub trenutnim težavam.
<P>
Zaradi tega želim izkoristiti to priložnost in se zahvaliti gospodu Lehneju in mu zagotoviti, da bom, ko bo Parlament, upam, sprejel predlog, lahko zelo hitro začel delati s Svetom, da bi uresničili konkreten in praktičen napredek, ki smo ga dosegli pri podpori najmanjših podjetij na glavnem evropskem trgu.
<SPEAKER ID="213" NAME="Klaus-Heiner Lehne" LANGUAGE="DE">
Gospod predsednik, rad bi se zahvalil vsem kolegom poslancem in komisarju za razpravo. Imam šest osnovnih pripomb.
<P>
Prva se nanaša na presojo vpliva. Komisija je predstavila obsežno presojo vpliva tega predloga Komisije, prav tako pa jo je predložila Odboru za pravne zadeve. Ko je bilo poročilo gospoda Sterckxa v Odboru za ekonomske in monetarne zadeve končano, smo v Odboru za pravne zadeve posebej vprašali, kakšno dodatno presojo vpliva je treba potem izvesti. Čakali smo več tednov, vendar odgovora nismo prejeli.
<P>
Drugič, popolnoma pravilno je, da kompromis zagotavlja minimalne določbe. Nikakor ne gre za odpravo vseh obveznosti, ampak za zmanjšanje obveznosti tam, kjer je to res potrebno, to kar podjetja resnično potrebujejo.
<P>
Tretjič, vsakdo, ki potrebuje takšne izkaze za bančno posojilo, ni z ničemer omejen, da jih ne bi mogel pripraviti. Če pa mikro podjetja ne potrebujejo bančnega posojila, potem je, gledano objektivno, povsem nedojemljivo, zakaj bi morala biti obremenjena s temi dodatnimi stroški za računovodje in davčne svetovalce.
<P>
Četrtič, določbe o davčni bilanci ostajajo nespremenjene in to na njih sploh ne vpliva. To se nanaša izključno na redne bilance stanja in dodatne stroške, ki nastajajo pri pripravi rednih bilanc stanja.
<P>
Petič, revizija četrte in sedme direktive ni enostavna naloga; gre za obsežno nalogo. Sedma direktiva se nanaša tudi na združitve. To je zelo celovito in zahtevno. Upal bi si napovedati, da če nam sedaj ne bo uspelo sprejeti te odločitve, potem obstaja veliko tveganje, da bodo mala in srednje velika podjetja pri obsežni reviziji četrte in sedme direktive potegnila kratko, saj ne bodo igrala pomembne vloge v tej razpravi, saj tudi njihov lobi ne bo sodeloval v tej razpravi. Prav zaradi tega je pomembno, da to odločitev sprejmemo sedaj in ne kasneje, ko ne bomo vedeli, ali bo sploh delovala.
<P>
Moja šesta pripomba se nanaša na stališče poslovnih združenj. Vem, da od velikih evropskih poslovnih združenj, ki zastopajo interese malih in srednje velikih podjetij, temu nasprotuje le eno. Vsa druga so predlogu naklonjena. Mislim, da moramo to sedaj še enkrat poudariti.
<SPEAKER ID="214" NAME="Predsednik">
Razprava je zaključena.
<P>
Glasovanje bo potekalo ob 12 popoldne v sredo, 10. marca 2010.
<P>
Pisne izjave (člen 149)
<SPEAKER ID="998" NAME="José Manuel Fernandes  " LANGUAGE="PT">
Napredek EU bo odvisen od uspešnosti malih in srednje velikih podjetij. EU in države članice morajo zato vzpostavijo okolje, ki bo naklonjeno tem podjetjem. Največja ovira, ki jo izpostavljajo mala in srednje velika podjetja, je skladnost z upravnimi formalnostmi. Mala in srednja podjetja nosijo upravno breme, ki je nesorazmerno v primerjavi z velikimi podjetji. Glede na ocene naj bi za vsak evro, ki ga velika podjetja porabijo za enega delavca pri izpolnjevanju zakonske obveznosti, malo podjetje porabilo tudi do 10 EUR. V tem predlogu Komisije je zamisel mikro podjetij razširjena in so opredeljena kot podjetja, ki na presečni datum ne presegajo dveh izmed naslednjih meril: bilance stanja, ki skupaj znaša 500 000 EUR, neto prometa v višini 1 000 000 EUR in/ali povprečnega števila zaposlenih v poslovnem letu do 10 oseb. Države članice se lahko odločijo, da bodo izvzele ta mikro podjetja iz izvajanja Direktive skupnosti o letnih računovodskih izkazih. V vsakem primeru bodo mikro podjetja še naprej vodila svoje evidence o prodaji in transakcijah za namene vodstva in za namene davčnih informacij. Na Portugalskem bi se lahko to izvzetje nanašalo na 356 140 portugalskih podjetij.
<SPEAKER ID="997" NAME="Zbigniew Ziobro  " LANGUAGE="PL">
Zelo me veseli, da bomo s sprejetjem novih zahtev glede poročanja za mikrosubjekte, zmanjšali njihovo birokratko breme. Z oviranjem podjetij z velikim številom predpisom je eden izmed razlogov, zakaj nismo uresničili ciljev lizbonske strategije. Birokratske omejitve so še posebej neprijetne za mala in srednje velika podjetja in v teh podjetjih so stroških pravnih storitev in računovodstva nesorazmerno visoka v primerjavi z njihovim prihodkom. Kako naj bo EU najbolj konkurenčno gospodarstvo v svetu, če za podjetja velja toliko predpisov? Sram me je povedati, da je avtor teh preštevilnih predpisov, ki ovirajo podjetja, ravno Bruselj, ki s tem prispeva k še večjemu omejevanju gospodarske svobode. Pobuda Komisije torej zasluži vso podporo, tudi s sprejetjem sprememb, ki jih je predlagal Odbor za pravne zadeve, saj nima nobenega smisla, da bi ohranjali zapletene zahteve glede poročanja v primeru malih podjetij. Če naj se EU razvije s takšno hitrostjo, kot si vsi želimo, moramo izvesti dodatne korake za odpravo nepotrebnih ovir. Zato pozivam Evropsko komisijo, da strategiji EU 2020 doda jasen cilj v obliki zmanjšanja števila predpisov EU, ki ovirajo podjetja. Nujno je treba poiskati področja, ki so po nepotrebnem regulirana in odpraviti takšne predpise. Sicer bo Evropa ostala regija, ki se razvija počasneje, kot druga razvita gospodarstva v svetu.
