<CHAPTER ID="009">
Obrazložitev glasovanja
<P>
Ustne obrazložitve glasovanja
<SPEAKER ID="136" NAME="Tunne Kelam" AFFILIATION="PPE-DE">
Gospod predsednik, če bomo predlagali napotitev misije na mejo v Gruzijo v okviru evropske varnostne in obrambne politike, moramo v bližnji prihodnosti razmisliti tudi o napotitvi policijske misije EU v Gruzijo.
<SPEAKER ID="137" NAME="Sylwester Chruszcz" AFFILIATION="NI">
. - (PL) Gospod predsednik, današnje resolucije o Gruziji ne morem podpreti, ker menim, da je preveč pristranska. Razmere na Kavkazu so bolj zapletene, kot je navedeno v besedilu te resolucije. Parlament opozarjam, da je današnje gruzijske meje določil Stalin. So rezultat politike, ki jo je Stalin, ki je bil po izvoru iz Gruzije, vodil v 20. in 30. letih prejšnjega stoletja. Poleg tega je za odcepitev Abhazije odgovorna tudi gruzijska politika v 90. letih, zaradi katere se je okrepilo prizadevanje organov v Suhumiju po odcepitvi od Gruzije. Poleg tega ne razumem, zakaj države članice, ki so nedavno navdušeno podpirale neodvisnost Kosova, zdaj odrekajo pravico do samoodločbe dvema zgodovinskima narodoma na Kavkazu. Vendar podpiram mednarodna prizadevanja za spodbujanje dialoga in mirovnega procesa na Kavkazu.
<SPEAKER ID="139" NAME="Tunne Kelam" AFFILIATION="PPE-DE">
Gospod predsednik, podpiram prvotni predlog spremembe kolega Jamesa Ellesa, ki je predlagal nov odstavek, v katerem EP izjavlja, da priznava EU znatni prispevek daljnometnih balističnih raket, zagotovljenih v okviru ameriškega protiraketnega sistema v Evropi, k varnosti EU.
<SPEAKER ID="140" NAME="Frank Vanhecke" AFFILIATION="NI">
(NL) Gospod predsednik, resolucija o vrhunskem srečanju EU-ZDA seveda obravnava dejansko veliko različnih zadev. Številna stališča v tej resoluciji so po mojem mnenju nesprejemljiva, medtem ko so druga zelo cenjena. Zato sem se moral glasovanja vzdržati.
<P>
Vendar dodajam, da bi morali v to resolucijo najprej vključiti jasen stavek glede nevmešavanja Združenih držav v možno nadaljnjo širitev Evropske unije. Stalno vmešavanje Združenih držav, ki zagovarja pristop Turčije k EU, je po mojem mnenju nesprejemljivo vmešavanje v evropske zadeve. Združene države se morajo zavedati, da obstaja velika razlika med interesi Nata ter interesi Evropske unije in prebivalcev Evrope. Turčija ne more pristopiti k Evropski uniji, ker ni evropska država. V zvezi s tem zahtevamo, da Združene države spoštujejo naše mnenje.
<SPEAKER ID="141" NAME="Mario Borghezio" AFFILIATION="UEN">
(IT) Gospa predsednica, gospe in gospodje, razprava o vprašanju v zvezi z odškodnino za ujetnike v Guantánamu, ki je obravnavano v tem poročilu, je priložnost, da opozorim še na en primer civilnih in vojnih ujetnikov, ki ga je treba rešiti in ki zadeva državo članico, tj. dejansko ustanovno članico Evropske unije.
<P>
Včeraj je italijansko vrhovno sodišče za pritožbe razsodilo v korist italijanskih vojnih in civilnih pripornikov, ki so poskušali dobiti odškodnino za delo, ki so ga opravljali v taboriščih za ujetnike med drugo svetovno vojno. To je nerešeno moralno vprašanje, na katerega sem večkrat poskušal opozoriti predsednika tega parlamenta. Prav tako sem to vprašanje postavil kanclerki Merkel v tem parlamentu: osebno je izjavila, da se strinja z nujnostjo reševanja vprašanja.
<P>
Zdaj, ko so poskusi Zvezne republike Nemčije v zvezi z zavlačevanjem odločitve sodišča končno preprečeni, se več kot šestdeset let po koncu vojne sprašujemo, ali se bo Nemčija odločila poravnati odškodnino za italijanske vojne pripornike.
<SPEAKER ID="143" NAME="Neil Parish" AFFILIATION="PPE-DE">
Gospod predsednik, zahvaljujem se gospodu Veraldiju za njegovo poročilo o mladih kmetovalcih. Menim, da živimo zdaj v svetu, v katerem je proizvodnja hrane ponovno zelo pomembna, pri čemer moramo upoštevati razvoj v prihodnosti. Eden od načinov, kako zagotoviti prihodnost kmetijstva, je s spodbujanjem mladih kmetovalcev.
<P>
Z reformo skupne kmetijske politike imamo zdaj pregled zdravstvenega stanja, ki zadeva zlasti pregled točk, ki bodo pomagala mladim kmetovalcem, tj. manjše zahteve v zvezi z izpolnjevanjem obrazcev in odpravljanje kvot, tako da se lahko mladi kmetovalci ukvarjajo s proizvodnjo mleka, ki je ena od dejavnosti, s katero se v kmetijstvu začnejo vedno ukvarjati najprej.
<P>
Prav tako moramo dodatno pogledati nekatere sheme v zvezi s tveganim kapitalom, ker je ena od težav, s katerimi se soočajo mladi kmetovalci, ko želijo začeti kmetovati, nezadostno premoženje, s katerim bi zavarovali tako pridobljena sredstva. Banke jim potrebnih sredstev za začetek pogosto ne odobrijo, zato menim, da moramo upoštevati tudi to. Menim, da se lahko mladi kmetovalci vključijo v proizvodnjo hrane in izkoristijo tržno nišo, pri čemer lahko v posameznih regijah proizvajajo vrsto hrane, ki si jo želimo, in se tako dejansko vključijo v trg. S poročilom se strinjam in se veselim podpore za mlade kmetovalce.
<SPEAKER ID="144" NAME="Astrid Lulling" AFFILIATION="PPE-DE">
(FR) Gospa predsednica, glasovala sem za to poročila, ker evropsko kmetijstvo v prihodnosti ne bo uspešno, če ne bo sprejemljive prihodnosti za mlade kmetovalce. Zaradi več razlogov v zvezi z varnostjo hrane, zalogo kakovostnih proizvodov, okoljem ter ohranjanjem naših lepih gorskih pokrajin in vinogradov moramo izvajati pozitivne ukrepe, ki bodo spodbudili mlade ljudi k delu v kmetijskem sektorju in prevzemanju družinskih kmetij.
<P>
Vendar sem zadovoljna, da je Evropski parlament na podlagi moje pobude v odboru za kmetijstvo pravkar dodal predlog spremembe, da bi opozorili zlasti na pomembnost informacij v zvezi s statusom partnerjev, ki podpirajo kmetovalce. V zvezi s tem poudarjam, da je ta parlament leta 1997, tj. pred več kot 10 leti, sprejel moje poročilo o statusu partnerjev, ki pomagajo zakonskemu partnerju v kmetijskem sektorju, z veliko večino. V svoji resoluciji poudarjamo zlasti, da morajo države članice zagotoviti zavarovalniško kritje za starostno pokojnino vsem zakonskim partnerjem, ki pomagajo v kmetijskem sektorju. Komisija tega ni upoštevala. Tak sistem imamo v moji državi, pri čemer vključuje obvezno zavarovanje. Navedeni primer je treba upoštevati, pri čemer potrebujemo za doseganje tega okvirno direktivo.
<SPEAKER ID="145" NAME="Jörg Leichtfried" AFFILIATION="PSE">
(DE) Gospa predsednica, poudarjam, da sem se vzdržal glasovanja o tem poročilu, vendar tega nisem storil, ker se ne bi strinjal, da potrebujejo mladi kmetovalci podporo. Odločno menim, da dejansko podporo potrebujejo, saj se nedvomno soočajo z veliko večjimi težavami kot veliko drugih kmetovalcev.
<P>
Razlog, da nisem glasoval, je povezan z glasovanjem o odstavku 4, ki zadeva položaj kmetovalcev v tako imenovanih novih državah članicah. Menim, da je zdaj, ko je končan že skoraj celoten mandat parlamenta, skrajni čas, da se prenehamo sklicevati na tako imenovane nove države članice in jih obravnavamo kot enakovredne države članice v celoti, saj so kot take zdaj dobro uveljavljene.
<SPEAKER ID="147" NAME="Czesław Adam Siekierski" AFFILIATION="PPE-DE">
(PL) Gospod predsednik, že od konca druge svetovne vojne poskušamo zagotoviti mir in stabilnost, nam je zdaj uspelo. Kljub temu nam danes grozijo terorizem, regionalni konflikti in mednarodni kriminal. Vloga Evropske unije v sodobnem svetu mora biti širjenje miru, demokracije in svobode v svetu. Unija mora prav tako zagotoviti stabilnost, pri čemer se mora boriti proti humanitarnim katastrofam in množičnim kršenjem človekovih pravic. To je vizija, ki jo zajema skupna evropska zunanja in varnostna politika. Skupno smo odgovorni za zagotavljanje varnosti na svetovni ravni.
<P>
Varnost vključuje zdaj več kot le reševanje mednarodnih konfliktov in varovanje mej. Potrebna je bolj splošna razlaga varnosti. Bolj moramo poudariti varnost oskrbe s hrano in energijo, tj. vrsti varnosti, ki ju skupna evropska zunanja in varnostna politika ne zajema.
<P>
Zavedati se moramo, da se lahko želeni cilj doseže le s sodelovanjem in izmenjavo najboljših praks. Bistveno je usklajeno delovanje na ravni držav članic in med različnimi evropskimi institucijami. Prav tako se mora vzpostaviti sodelovanje z Natom ter ostalimi regionalnimi in svetovnimi organizacijami.
<SPEAKER ID="149" NAME="Margaritis Schinas" AFFILIATION="PPE-DE">
(EL) Gospa predsednica, govoriti želim, ker smo pravkar z veliko večino izglasovali, da dodelimo Grčiji 90 milijonov EUR iz solidarnostnega sklada Evropske unije za posledice katastrofalnih gozdnih požarov v lanskem poletju.
<P>
Evropska javnost je bila zaradi katastrofe v lanskem poletju šokirana. Današnja odločitev Evropskega parlamenta je poteza resnične solidarnosti za regije in državljane, ki so imeli lani avgusta zelo veliko škode.
<P>
Zahvaljujem se kolegom poslancem iz odbora za proračun in tudi vam, gospe in gospodje, za najbolj zanimivo in hitro končano delo ter za zelo uspešno zasedanje, ki smo ga organizirali. Gospa predsednica, dodajam še zadnjo pripombo: najverjetneje smo edini parlament na svetu, ki uspe omejiti dobre novice. Danes zadeva to pomembno odločitev o dodelitvi sredstev grškim državljanom. Odločitve na žalost ne moremo sprejeti na podlagi razprave predvsem zaradi tehničnih in manj zaradi političnih razlogov. To obžalujem, vendar je učinkovitost odločitve bolj pomembna kot kar koli drugega.
<SPEAKER ID="151" NAME="Czesław Adam Siekierski" AFFILIATION="PPE-DE">
(PL) Gospa predsednica, soočamo se z velikim izzivom v zvezi s spodbujanjem mladih, da ostanejo na podeželskih območjih. Prav tako primanjkuje ljudi, ki bi bili pripravljeni kmetovati in prevzeti kmetije, ki jih zdaj vodijo njihovi starši. Mladi kmetovalci, ki začenjajo kmetovati, se soočajo z veliko težavami. Te težave vključujejo pomanjkanje ustreznih zemljišč, visoke cene, omejitve proizvodnje, pomanjkanje začetnega kapitala za naložbe, draga posojila in stroge kmetijsko-okoljske zahteve.
<P>
Skoraj ena tretjina kmetovalcev na Poljskem je mladih ljudi, mlajših od 40 let. Kot skupina so odprti za spremembe, tehnološki napredek in novosti. Mladi kmetovalci so enaki kot ostali podjetniki. So navdušeni in se ne bojijo novih izzivov. Prav tako so pomembni za našo prihodnost, ker je varnost preskrbe s hrano v Evropi in svetu odvisna od njih. Potrebujejo pomoč, da postanejo bolj usposobljeni s poklicnim usposabljanjem in svetovanjem. Poleg tega si moramo prizadevati za boljše finančne pogoje za podjetništvo na podeželskih območjih, odpravljanje razlik v hitrosti razvoja tehnične in družbene infrastrukture med podeželskimi območji in mesti. Poleg tega moramo zagotoviti predvsem stabilne pogoje za razvoj.
<P>
Pisne obrazložitve glasovanja
<SPEAKER ID="154" NAME="Duarte Freitas  " LANGUAGE="PT">
Z začetkom veljavnosti uredbe (ES) št. 1405/2006, o posebnih ukrepih za kmetijstvo v korist manjših egejskih otokov sta bili določeni dve vrsti podpore (pomoč za dobavo in pomoč za lokalno proizvodnjo).
<P>
Vendar morajo biti nekateri tehnični vidiki popravljeni, da se lahko ta uredba in ti dve vrsti podpore uporabijo v celoti, zato podpiram predlog Komisije in poročilo gospoda Parisha.
<SPEAKER ID="156" NAME="Richard James Ashworth  " AFFILIATION="PPE-DE">
v pisni obliki. - Opazili smo, da vsebuje predhodni predlog spremembe proračuna št. 3 pozitivne ukrepe, kot so: odobritev skupno 849 milijonov EUR, ki jih dolguje Microsoft zaradi zlorabe svojega tržnega položaja, glasovanje o dodelitvi sredstev iz solidarnostnega sklada Evropske unije za Grčijo in Slovenijo, zagotovitev sredstev za nabavo cepiva za bolezni modrikastega jezika v celoti in zagotovitev sredstev za 50 % stroškov za odpravljanje bolezni na posamezno državo članico ter zagotovitev dela prihrankov za plače in pokojnine osebja institucije.
<P>
Vendar smo opazili, da vsebuje predhodni predlog spremembe proračuna tudi nezaželene ukrepe, kot so večje plače za direktorja evropskega inštituta za enakost med spoloma in spremembe kadrovskega načrta Evropskega ekonomsko-socialnega odbora.
<P>
Strinjamo se s kritiko dveh navedenih ukrepov v poročilu Virrankoskega, vendar nasprotujemo odločitvi, da se predhodni predlog spremembe proračuna št. 3 sprejme nespremenjen, pri čemer poudarjamo, da je treba za veliko navedenih pozitivnih ukrepov glasovati na tej seji.
<SPEAKER ID="157" NAME="Jean-Pierre Audy  " AFFILIATION="PPE-DE">
v pisni obliki. - (FR) Glasoval sem za skupno poročilo finskih kolegov Kyöstija Virrankoskega in Villeja Itälä o tretjem predlogu spremembe proračuna Evropske unije za leto 2008.
<P>
To poročilo zadeva predvsem vključitev prihodka iz zadeve Microsoft v proračun (denarna kazen in obresti znašajo skupno 849 200 000 EUR), vključitev dela prihrankov, ki izhaja iz manjšega povečanja za plače in pokojnine uradnikov v letu 2007, kot je bilo predvideno, okrepitev varnostnega sklada za veterinarske ukrepe zaradi izbruha bolezni modrikastega jezika (130 milijonov EUR v odobritvah za prevzem obveznosti in 63 950 000 EUR v odobritvah plačil), vzpostavitev proračunskih postavk za vključitev subvencij za štiri skupna podjetja, tj. Pobude za inovativna zdravila (IMI), Čisto nebo, ARTEMIS (skupne tehnološke pobude o vgrajenih računalniških sistemih) in ENIAC (evropske tehnološke platforme na področju nanoelektronike), ki znaša skupno 257,5 milijona EUR v odobritvah za prevzem obveznosti in 194,6 milijonov EUR v odobritvah plačil iz sedmega okvirnega programa za raziskave, ter uporaba solidarnostnega sklada EU v znesku 98 milijonov EUR (gozdni požari v Grčiji in poplave v Sloveniji).
<SPEAKER ID="158" NAME="Pedro Guerreiro  " AFFILIATION="GUE/NGL">
v pisni obliki. - (PT) Ta predlog spremembe o proračunu zajema med drugim prevzem obveznosti in odobritev plačil za gozdne požare v Grčiji in poplave v Sloveniji. Cilj je pomagati poravnati škodo zaradi gozdnih požarov in poplav, ki so resno prizadele prebivalce teh dveh držav v letu 2007.
<P>
Prav tako je cilj predloga okrepiti varnostni sklad za veterinarske ukrepe zaradi izbruha bolezni modrikastega jezika, ki je prizadela več držav članic, vključno s Portugalsko. Zato se za financiranje 100 % stroškov zaloge cepiva in 50 % stroškov zaradi izvoza cepiva v devetih državah članicah načrtuje, da se v proračun Skupnosti vključi 130 milijonov EUR v odobritvah za prevzem obveznosti in 63,95 milijonov EUR v odobritvah plačil.
<P>
Vendar poudarjamo vključitev več kot 257 milijonov EUR v odobritvah za prevzem odgovornosti in 194 milijonov EUR v odobritvah plačil za vzpostavitev novih javno-zasebnih partnerstev v zvezi s sedmim okvirnim programom za raziskave, tehnološki razvoj in predstavitvene dejavnosti. Ta partnerstva zajemajo Pobudo za inovativna zdravila (IMI), Čisto nebo, ARTEMIS (skupne tehnološke pobude o vgrajenih računalniških sistemih) in ENIAC (evropske tehnološke platforme na področju nanoelektronike). Končno je za te pobude potrebno oblikovane javne razvojne strategije in javno naložbo, ki niso odvisne od interesov zasebnega kapitala.
<SPEAKER ID="160" NAME="Jean-Pierre Audy  " AFFILIATION="PPE-DE">
v pisni obliki. - (FR) Glasoval sem poročilo finskega kolega Kyöstija Virrankoskega o četrtem predlogu spremembe proračuna Evropske unije za proračunsko leto 2008. To poročilo zadeva le vključitev presežka iz proračunskega leta 2007, ki znaša 1 528 833 290, v proračun za leto 2008.
<P>
Zaradi razlike med prihodki (117,4 milijarde EUR) in plačili (112,9 milijarde EUR) v letu 2007 je nastal presežek 4,5 milijarde EUR od katerega je treba odšteti odobritve plačil in jih prenesti v leto 2008, tj. 3,1 milijarde EUR. Temu presežku 1,4 milijarde EUR je treba prišteti neuporabljene odobritve plačil, ki znašajo 0,2 milijarde EUR in ki so bile prenesene iz leta 2006 v leto 2007, ter odšteti negativni saldo denarne menjave v višini 0,1 milijarde EUR glede na presežek 1,5 milijarde EUR v letu 2007. Presežek je nastal predvsem zaradi neuporabljenih sredstev za odhodke v višini skoraj 1,6 milijarde EUR.
<P>
Obžalujem, da, ni bilo nobene politične razprave o dodelitvi tega presežka na primer za financiranje naložbe za vseevropsko prometno omrežje, ampak so se sredstva samodejno vrnila državam članicam. Še vedno se spominjam težav v zvezi z iskanjem približno 3,5 milijarde EUR za financiranje odličnega projekta Galileo.
<SPEAKER ID="161" NAME="Pedro Guerreiro  " AFFILIATION="GUE/NGL">
v pisni obliki. - (PT) Cilj tega predloga spremembe proračuna je v proračun Skupnosti za leto 2008 vključiti presežek iz proračunskega leta 2007. Ta presežek znaša več kot 1 528 milijarde EUR in je med drugim zaradi zamude v zvezi z odobritvijo operacijskih programov strukturnih skladov in kohezijskega sklada nakazan predvsem različnim državam članicam.
<P>
Predlog vključuje tudi zneske, ki se niso porabili v letu 2007 v okviru skupne zunanje in varnostne politike EU za misije, kot sta "policijska misija" v Afganistanu in t. i. "civilna misija" na Kosovu. V zvezi z razmerami na Kosovu poudarjamo nelegalno in nelegitimno vojaško/civilno delovanje Združenih držav-Nata-EU, kar pomeni, da so te države/institucije posegle, destabilizirale, napadle, okupirale in z deklaracijo enostransko proglasile neodvisnost srbske pokrajine Kosovo, pri čemer sploh niso upoštevale mednarodnega prava; poudarjamo tudi sedanji zastoj v pogajanjih o prenosu pristojnosti začasne misije Združenih narodov na Kosovu (UNMIK) na misijo Evropske unije za krepitev pravne države na Kosovu (EULEX) v Združenih narodih.
<P>
Končno poudarjam, da bodo zaradi presežka iz leta 2007 manjši prispevki držav članic v proračun Skupnosti, tj. zlasti: 300 milijonov EUR manj za Nemčijo, 258 milijonov EUR manj za Združeno kraljestvo in 233 milijonov EUR manj za Francijo.
<P>
Ta dosežek lahko označimo kot zmago za vse strani na vseh področjih ...
<SPEAKER ID="162" NAME="Bogusław Liberadzki" AFFILIATION="PSE">
v pisni obliki. - (PL) Gospod predsednik, glasoval sem za sprejetje poročila o predlogu spremembe proračuna Evropske unije št. 4/2008 za proračunsko leto 2008 (9904/2008 - C6-0207/2008 -. Poročilo gospoda Virrankoskega je temeljito in zajema bistvo.
<P>
Strinjam se s stališčem poročevalca stališčem, da mora biti saldo vsakoletnega proračuna vključen v proračun za tekoče proračunsko leto kot prihodek ali odhodek. V primeru, ki ga obravnavamo zdaj, je treba tak saldo vključiti v proračun za leto 2008. To je treba izvesti s spremembo proračuna, ki se bo predložil Komisiji.
<SPEAKER ID="164" NAME="Philip Bradbourn  " AFFILIATION="PPE-DE">
v pisni obliki. - Konservativne stranke so se vzdržale glasovanja o tem poročilu, ker je v skladu s splošnim ciljem EU v zvezi z razvojem območja svobode, varnosti in pravice, pri čemer poudarjajo, da je treba uporabiti zlasti medvladni pristop.
<SPEAKER ID="165" NAME="Carlos Coelho  " AFFILIATION="PPE-DE">
v pisni obliki. - (PT) Strategija Evropske unije glede preprečevanja in nadzorovanja organiziranega kriminala kaže, da je treba razviti celovito politiko EU za boj proti korupciji, v katerem morajo dejavno sodelovati vsi pomembni udeleženci.
<P>
Učinkovito preprečevanje in boj proti korupciji v Evropi sta zato odvisna od učinkovitega in smotrnega sodelovanja med pristojnimi organi in službami držav članic, ugotavljanja priložnosti, izmenjave dobrih praks in uvajanja visokih strokovnih standardov.
<P>
Zato podpiram zamisel o formalni vzpostavitvi mreže kontaktnih točk za boj proti korupciji v državah članicah, dejavnosti katerih morajo biti (v skladu z njihovimi pristojnostmi) v celoti povezane z ostalimi organizacijami in agencijami, ki imajo bistveno vlogo v tem boju, kot v primeru Urada za boj proti goljufijam (OLAF), Europola in Eurojusta.
<P>
Prav tako podpiram predloge sprememb, ki jih je vložil poročevalec Hubert Pirker, zlasti predlog spremembe, da so potrebne preglednost in informacije v zvezi z dejavnostmi in priporočili te mreže, ki mora Komisiji in Evropskemu parlamentu predložiti letno poročilo.
<SPEAKER ID="166" NAME="Titus Corlăţean  " AFFILIATION="PSE">
v pisni obliki. - (RO) Strinjam se z odločitvijo Sveta glede mreže kontaktnih točk za boj proti korupciji, katere cilj je boljše sodelovanje med organi, ki se bojujejo proti korupciji v EU.
<P>
Evropsko sodelovanje je bistveni dejavnik v boju proti korupciji zlasti v novih državah članicah, v katerih poudarjajo nevladne organizacije in evropski strokovnjaki stalni obstoj nekaterih pomembnih pomanjkljivosti, vključno s pomanjkljivostmi v delovanju pravnega sistema.
<P>
Zadnje ocenjevalno poročilo skupine držav proti korupciji (GRECO) v okviru Sveta Evrope v zvezi z Romunijo za leto 2007 navaja, da je naša država izvedla le 40 % protikorupcijskih ukrepov, ki so jih priporočale evropske institucije. Zato pozivam zdaj romunsko desno vlado, da javno prizna neuspešnost svojih programov v boju proti korupciji.
<P>
Po mojem mnenju mora biti boj proti korupciji glavni cilj Evropske unije, da bi svojim državljanom zagotovila območje svobode, varnosti in pravice. Evropska komisija (prek OLAF), Europol in Eurojust morajo biti del te mreže.
<P>
Na žalost se boj proti korupciji v več novih državah članicah, vključno z Romunijo, izkorišča predvsem kot obljuba na volitvah in politično orožje za boj proti opozicijskim političnim strankam.
<SPEAKER ID="167" NAME="Pedro Guerreiro  " AFFILIATION="GUE/NGL">
v pisni obliki. - (PT) Ustanovitev "mreže kontaktnih točk" v okviru sodelovanja med različnimi državami članicami z namenom deliti izkušnje in dobre prakse, bi lahko oblikovalo dodaten pripomoček za boj proti korupciji v vsaki državi.
<P>
V skladu s pogodbo ES sta skupnost in države članice odgovorni za sprejetje ukrepov za boj proti goljufijam in za zaščito finančnih interesov Skupnosti. Na ravni skupnosti je na primer potreba po zagotovitvi več avtonomije in sredstev za Evropski urad za boj proti goljufijam (OLAF).
<P>
Vendar nam ni všeč dejstvo, da se ta ukrep jemlje kot zasnutek in da se bo uporabil za podporo ali kot del bolj splošnega cilja za razvoj tako imenovanega "območja svobode, varnosti in pravice" v skladu s Haaškim programom iz leta 2005, zlasti zato da bi v sistem Skupnosti vnesli pravico in notranje zadeve.
<P>
Ta proces obveščanja spodbuja in zagotavlja pogodba, ki se zdaj imenuje Lizbonska pogodba, tako da odstranjuje iz suverenosti držav članic (njihovih parlamentov in drugih nacionalnih institucij) tiste odgovornosti, ki so v osrčju te suverenosti.
<P>
Zato smo ponovno v dvomih o vzpostavitvi Evropskega javnega tožilstva, ki je korak v procesu nastajanja prihodnjega "urada evropskega javnega tožilstva" osnovanega okrog Europola, Eurojusta in OLAF-a.
<SPEAKER ID="168" NAME="Andreas Mölzer  " AFFILIATION="NI">
v pisni obliki. - (DE) Korupcija je razširjen problem, ki vpliva na vse ravni naše družbe, na primer na gospodarstvo, sindikate in upravo. Po milijardnih primerih korupcije v Siemensu, so zdaj časopisi polni člankov o škandalu poljske nogometne lige. V naslovih se vedno znova pojavlja celo EU, vendar zagotovo ne v pozitivnem smislu, ampak z obtožbami o korupciji, slabem upravljanju, zapravljanju itd.
<P>
Dejstvo, da si Skupina držav proti korupciji (GRECO) prizadeva za odpravo korupcije v vseh članicah Sveta Evrope je zato dobrodošlo. Upati moramo, da se bodo ljudje iz teh dogodkov dobili poduk. Bolgarija ni edina, ki mora izboljšati boj proti korupciji; prav tako mora urediti zadeve tudi EU. Še vedno imamo preohlapno upravljanje s sredstvi EU, slab nadzor, dolge postopke in skoraj nobenega načina za nadomestitev škode za sredstva EU, ki so bila izplačana nepravilno.
<SPEAKER ID="977" NAME="Jean-Pierre Audy  " AFFILIATION="PPE-DE">
v pisni obliki. - (FR) Glasoval sem za poročilo svoje francoske kolegice Marie-Hélène Aubert, ki prek posvetovalnega postopka predlaga spremembo predloga uredbe Sveta o vzpostavitvi sistema Skupnosti za preprečevanje nezakonitvega, neprijavljenega in nereguliranega (IUU) ribolova, za odvračanje od njega ter za njegovo odpravljanje. Postalo je nujno, da se spopademo s to zadevo, ker je nezakonit ribolov po vsem svetu resen problem.
<P>
Iskreno podpiram to pobudo, ki jo je, kot poudarja poročevalka, februarja 2007 predlagal Parlament. Strinjam se s pojasnilom, da so dostop do pristanišč držav članic, zagotavljanje pristaniških storitev in opravljanje iztovarjanja, pretovarjanja ali predelovanja na krovu v teh pristaniščih za ribiška plovila tretjih držav prepovedani, razen seveda v primerih stisk ali višje sile.
<P>
Če ne bodo preveč zapletena, podpiram uvedbo potrdil o ulovu, ki bodo zagotovila sledljivost ribiških proizvodov.
<SPEAKER ID="170" NAME="Duarte Freitas  " LANGUAGE="PT">
Nezakonit, neprijavljen in nereguliran (IUU) ribolov je trenutno eden največjih problemov upravljanja morskih virov. Ogroža stabilnost virov in morske biotske raznovrstnosti in ima velike gospodarske posledice za ribiče, ki delajo v skladu z zakonodajo.
<P>
Kot največja potrošnica in uvoznica ribiških proizvodov je Evropska skupnost odgovorna zlasti za boj proti nezakonitemu ribolovu, za sprejetje rešitev, ki bodo preprečevale, da se ta praksa nadaljuje, in za pritisk na mednarodno skupnost, da sprejme podobne ukrepe.
<P>
Poročilo Evropskega parlamenta vsebuje 65 predlogov sprememb, ki dopolnjujejo predlog Komisije in so v nasprotju z nacionalnimi interesi.
<P>
Omeniti je treba, da predlog določa sistem, ki velja za vse ribolovne dejavnosti IUU ali s tem povezane dejavnosti, ki se izvajajo na območju Skupnosti ali v vodah, ki spadajo pod suverenost ali pristojnost držav članic in o katerih smo v času portugalskega predsedstva razpravljali in jih zagovarjali.
<P>
Ta dokument si torej zasluži mojo podporo.
<SPEAKER ID="171" NAME="Pedro Guerreiro  " AFFILIATION="GUE/NGL">
v pisni obliki. - (PT) Trajnost staležev rib je bistvena za jamčenje dolgoročnega obstoja ribolovne dejavnosti in družbenogospodarske vitalnosti ribiškega sektorja.
<P>
Nezakonit, neprijavljen in nereguliran (IUU) ribolov ogroža to trajnost in postavlja pod vprašaj vitalnost tega sektorja in ribiških skupnosti, ki so od njega odvisne.
<P>
Zato je pomembno, da se sprejmejo okrepi za izboljšan sistem boja proti tem nezakonitim dejavnostim, zlasti s krepitvijo kontrolnih mehanizmov v vsaki državi članici.
<P>
Ta predlog dopolnjuje ukrepe, ki so že določeni v skupni ribiški politiki, in uvaja različne določbe, katerih cilj je preprečiti te prakse plovil iz držav članic ali tretjih držav.
<P>
Predlagani ukrepi torej vključujejo večji nadzor s strani držav članic v njihovih pristaniščih, potrebo po potrdilu, ki ga izda država zastave, in katero dokazuje, da je ulov zakonit, ter seznam plovil, ki so vpletena v ribolov IUU.
<P>
Vendar poudarjamo, da mora kakršno koli prihodnje usklajevanje teh predlogov v primeru, da bo v prihodnosti prišlo do ponovnega pregleda zakonodaje Skupnosti o nadzoru, varovati pristojnosti držav članic zlasti za inšpekcije. Prav tako ponavljamo, da so vse zadeve, ki so povezane s kaznovanjem, v pristojnosti vsake države članice.
<SPEAKER ID="172" NAME="Ian Hudghton  " AFFILIATION="Verts/ALE">
v pisni obliki. - Strinjam se s poročilom moje kolegice, gospe Aubert, o nezakonitem, neprijavljenem in nereguliranem ribolovu. V interesu vseh ribiških skupnosti je, da se odpravi problem ribolova IUU in da pri tem EU igra pomembno vlogo. Kljub temu bi moralo biti upravljanje z ribolovnimi viri v pristojnosti držav, v katerih ribolov poteka, in EU mora delati za odstranitev skupne ribiške politike.
<SPEAKER ID="173" NAME="Bogusław Liberadzki" AFFILIATION="PSE">
v pisni obliki. - (PL) Glasoval sem za sprejetje poročila gospe Aubert o predlogu Uredbe Sveta o vzpostavitvi sistema Skupnosti za preprečevanje nezakonitega, neprijavljenega in nereguliranega ribolova, za odvračanje od njega ter za njegovo odpravljanje - C6-0454/2007 -.
<P>
To dobro poročilo kaže pravilno sliko problema nezakonitega ribolova, ki predstavlja resnično grožnjo preživetju morskih virov. Zato je pomembno, da se izoblikuje sistem Skupnosti za boj proti že omenjeni dejavnosti.
<SPEAKER ID="174" NAME="David Martin  " AFFILIATION="PSE">
v pisni obliki. - Poročilo gospe Aubert o sistemu Skupnosti za preprečevanje nezakonitega, neprijavljenega in nereguliranega ribolova je poročilo, ki ga na splošno podpiram. Strinjam se s številom poročevalkinih predlogov. Prav je na primer, da države članice zagotovijo potrdilo o zakonitosti rib, ki jih njihove ladje ulovijo. Potrebno je vseevropsko ukrepanje proti nepravilnim ribiškim praksam in moj volilni glas potrjuje moje poglede.
<SPEAKER ID="175" NAME="Jean-Claude Martinez  " AFFILIATION="NI">
v pisni obliki. - (FR) Ribiči v Franciji, Španiji in Italiji nam poročajo o svojem upravičenem uporu, o svoji pravici do preživetja, svoji jezi. Majhni kmetje pravijo isto.
<P>
Cene goriva že leto dni gospodarsko uničujejo naše ribiče. To pa so le dodatni stroški ob birokratskem zatiranju, ki ga doživljajo kot rezultat kvot, kazni, spremljanja in inšpekcij, ki spreminjajo svobodo odprtega morja v pravo Sovjetsko zvezo.
<P>
Glede na tragedijo, ki vpliva na ta poklic, kaj predlagamo tem ljudem, tem regijam, tem vasem, tem lokalnim gospodarstvom? Ničesar. Razen šibke prehodne pomoči, tako rekoč blažilne oskrbe.
<P>
Še slabše je, da na dan, ko sredozemski ribiči v Bruslju zahtevajo svojo pravico do življenja, mi razpravljamo o dodatnih kazenskih sankcijah za boj proti nezakonitemu ribolovu.
<P>
Ribičem celo zavračamo podporo glede DDV in trošarine.
<P>
Rešitev je evropski sklad za kompenzacijo dolga za ribiče, ki bi zagotovil, da jim ni treba prenašati nepravičnosti v zvezi z javnimi dolgovi, ki so nastali zaradi uvozne politike in prevlade distribucijskih velikanov.
<SPEAKER ID="176" NAME="James Nicholson  " AFFILIATION="PPE-DE">
v pisni obliki. - Nezakonit, neprijavljen in nereguliran (IUU) ribolov je vedno večji problem, ki za uspešno rešitev zahteva večje sodelovanje med EU in mednarodno skupnostjo.
<P>
V veliki meri ta predlog Komisije odseva priporočila odbora za ribolov, zlasti prvo poročilo gospe Aubert v zvezi z ribolovom IUU. Popolnoma podpiram glavne elemente predloga, ki vključujejo prepoved uvoza rib IUU in izvajanje nadzora pristanišč, kar bi preprečilo dostop plovil tretjih držav, ki so osumljene nezakonitega ribolova.
<P>
Do nedavnega se je EU osredotočala le na predpise za svoje ribiče in pozornost namenjala zagotavljanju, da ribiči upoštevajo zakone EU, medtem ko so se prakse ribolova IUU pravzaprav ignorirale. Spodbudno je, da si Parlament in Komisija zdaj res prizadevata rešiti ta problem.
<SPEAKER ID="177" NAME="Luca Romagnoli  " AFFILIATION="NI">
v pisni obliki. - (IT) Gospod predsednik, gospe in gospodje, glasujem za poročilo naše kolegice Marie-Hélène Aubert o sistemu Skupnosti za preprečitev nezakonitega, neprijavljenega in nereguliranega ribolova. Nezakonit ribolov predstavlja eno največjih groženj trajnosti staležev rib in morski biotski raznovrstnosti.
<P>
Predlog Komisije je pomemben, ker omogoča EU, da igra ustrezno vodilno vlogo na vedno bolj zapletenem in medsebojno povezanem sektorju. Za dosego tega menim, da je zaželeno, da ta predlog ne velja le za ribiška plovila tretjih držav ampak tudi za plovila držav članic, z namenom sprejeti nediskriminatorne ukrepe in uvesti skupno politiko v Evropski uniji.
<P>
Ne gre ugovarjati, da je sistem potrdil pomemben za zagotavljanje sledljivosti in omogoča označevanje za zagotavljanje kakovosti ribiških proizvodov, vzporedno s sorazmernimi in povračilnimi kaznimi, ter sistema potrdil in inšpekcij, katerih namen je zmanjšati nezakonite ribiške dejavnosti.
<SPEAKER ID="178" NAME="Catherine Stihler  " AFFILIATION="PSE">
v pisni obliki. - Podpiram poročilo gospe Aubert in obsojam nezakonit neprijavljen in nereguliran ribolov.
<SPEAKER ID="179" NAME="Bernard Wojciechowski  " AFFILIATION="IND/DEM">
v pisni obliki. - ?(PL) Nezakonit, neprijavljen in nereguliran ribolov, znan kot ribolov IUU, predstavlja resen problem. Pri aktivnih prizadevanjih za učinkovito odpravo tega problema, bi morala Evropska unija izkoristiti izkušnje držav, ki sicer niso članice Unije, vendar imajo strožje določbe v boju z nezakonitim ribolovom. Zadevne države vključujejo Norveško, Islandijo in Kanado. Predvsem se moramo osredotočiti na obravnavo ribiških kršitev znotraj Unije. Do zdaj je bil to velik problem. V naslednjem koraku moramo podpreti države v razvoju, ki želijo uvesti program za boj proti ribolovu IUU. Žal te države v razvoju za ta namen nimajo zadostnih finančnih sredstev.
<SPEAKER ID="976" NAME="Jean-Pierre Audy  " AFFILIATION="PPE-DE">
v pisni obliki. - (FR) Glasoval sem za sprejetje poročila mojega cenjenega portugalskega kolega Duarta Freitasa, ki v skladu s posvetovalnim postopkom predlaga spremembe k predlogu Uredbe Sveta o varstvu občutljivih morskih ekosistemov na odprtem morju pred škodljivimi vplivi orodja za pridneni ribolov. Ta osnutek uredbe izpolnjuje priporočila Združenih narodov iz leta 2006 in se nanaša na plovila EU, ki plujejo na odprtem morju v območjih, ki jih regionalne ribiške organizacije ne nadzorujejo in je zato potrebna uredba države zastave. Namesto nobenih ukrepov oziroma prepovedi vsega podpiram tretjo možnost, ki jo je predlagala Evropska unija: le-ta vključuje stroge predpise za ribolov s pridnenimi vlečnimi mrežami tako, da določa ukrepe za ohranjanje in upravljanje, ki so jih sprejele regionalne ribiške organizacije, in določa pravila, ki jih mora država zastave uporabiti za svoja plovila, kadar ta plovila plujejo v območjih odprtega morja, ki niso pod nadzorom regionalnih ribiških organizacij.
<SPEAKER ID="181" NAME="Pedro Guerreiro  " AFFILIATION="GUE/NGL">
v pisni obliki. - (PT) Nekateri morski ekosistemi (kot so morski grebeni, podvodne gore, hidrotermalni vrelci, globokomorske korale in morsko dno s spužvami) so zaradi svoje narave občutljivi na uporabo nekaterih ribolovnih orodij.
<P>
Ta predlog skuša zaščititi te ekosisteme na odprtem morju, zlasti na območjih, ki niso pod nadzorom regionalnih organizacij za upravljanje ribištva.
<P>
Čeprav se v osnovi strinjam s predstavljenim predlogom in s sprejetim poročilom, moramo kljub temu poudariti, da je potrebno razjasniti nekatere vidike predloga. Na primer kar zadeva pojem "občutljiv morski ekosistem", poročilo poudarja, da je potrebno počakati na definicijo pojma Organizacije Združenih narodov za prehrano in kmetijstvo (FAO), ki bo izdelana v skladu z "najboljšimi znanstvenimi podatki na voljo" in bo upoštevala temeljita znanstvena spoznanja o teh ekosistemih. Prav tako poudarjamo potrebo po razlikovanju med posledicami uporabe drugačnega orodja tako, da se izpeljejo znanstvene ribiške raziskave za presojo potencialnega vpliva orodja na staleže rib in morsko dno
<P>
Nazadnje menimo tudi, da je primerno poudariti, da so inšpekcije in opazovanje ribiških plovil v pristojnosti vsake države članice zlasti zato, ker so bile naznanjene nove zvezne ravni za skupno ribiško politiko.
<SPEAKER ID="182" NAME="Ian Hudghton  " AFFILIATION="Verts/ALE">
v pisni obliki. - Poročilo gospoda Freitasa se nanaša na občutljive morske ekosisteme na odprtem morju. Odprto morje ni v pristojnosti kakršnega koli naroda ali ribiške organizacije in ribiške dejavnosti so v veliki meri neregulirane. Primerno je, da EU zaradi mednarodnega značaja ribištva na tem področju sprejme ukrepe.
<P>
To razlikuje odprto morje od obalnih vod, za nadzor katerih so najprimernejši organi ribiških držav in ne institucije EU.
<SPEAKER ID="183" NAME="Eija-Riitta Korhola  " AFFILIATION="PPE-DE">
v pisni obliki. - (FI) Pomorska politika EU je ena od glavnih pobud, po katerih se bodo trenutne Komisije spominjali v dobri luči. Ta predlog Uredbe Sveta o varstvu občutljivih morskih ekosistemov na odprtem morju pred škodljivimi vplivi orodja za pridneni ribolov je pomemben prispevek k strategiji EU.
<P>
Ko se je leta 2002 v Johannesburgu na svetovnem trgu o trajnostnem razvoju za cilj določilo zaustaviti izgubljanje biotske raznovrstnosti, se je za skrajni rok določilo leto 2010. Zdaj moramo na žalost reči, da ta cilj ne bo dosežen v dveh letih. Čeprav so okoljski cilji več kot dvajset let na vrhu svetovnih političnih programov, veliko dejavnikov še vedno ogroža morsko biotsko raznovrstnost. Znanstvene raziskave so pokazale, da lahko kljub visokim donosom povezanim z globokomorskim ribolovom, slabo organizirane ribiške prakse v manj kot desetih letih vodijo do uničenja nekaterih vrst.
<P>
Ne smemo pozabiti, da čeprav so potrebni novi pristopi, kot so ti v ribiškem sektorju, je zelo malo znano o obnovi globokomorskih ribiških vrst in na splošno so globokomorski ekosistemi veliko bolj ogroženi. Kljub temu je ta predlog za uredbo o ribiški industrije jasen in nujen.
<SPEAKER ID="184" NAME="Catherine Stihler  " AFFILIATION="PSE">
v pisni obliki. - Zaščita občutljivih morskih ekosistemov je nujna za zagotovitev, da bo morsko okolje na voljo tudi prihodnjim generacijam.
<SPEAKER ID="185" NAME="Margie Sudre  " AFFILIATION="PPE-DE">
v pisni obliki. - (FR) Evropski parlament s svojim glasovanjem uvaja stroga načela za urejanje dejavnosti plovil Skupnosti, ki uporabljajo orodja za pridneni ribolov na območjih, ki niso pod nadzorom regionalnih ribiških organizacij.
<P>
Članice v skladu s priporočili Generalne skupščine Združenih narodov, ki je vodilna na tem področju, odpravljajo pravno praznino, ki je povzročila nepopravljivo uničenje naših morskih ekosistemov. Zadovoljna sem, da poslanci Evropskega parlamenta priznavajo, da so globokomorski ekosistemi pomemben vir morske biotske raznovrstnosti in da so ribiške dejavnosti na območju teh življenjskih prostorov grozile uničiti našo dediščino.
<P>
Z ekološko ozaveščenostjo poslanci Evropskega parlamenta ne želimo že tako težkega dela ribičev narediti še bolj zapletenega ali povečati pritiska birokracije. Od zdaj naprej, bosta za ribiške dejavnosti na teh posebnih območjih potrebna dovoljenje in predhodna ocena, ki jo bo izvedla država članica, da bo zagotovila da te ribiške dejavnosti ne bodo povzročile kakršne koli resne škode. Prav tako je tu pomembno načelo previdnosti.
<P>
Ohranjanje morske biotske raznovrstnosti bo zagotovljeno le, če bo vključeno v druge politike Skupnosti, predvsem v prihodnjo pomorsko politiko EU.
<SPEAKER ID="187" NAME="Alessandro Battilocchio  " AFFILIATION="PSE">
v pisni obliki. - (IT) Gospod predsednik, podpiram prizadevanja Komisije za poenostavitev, stabilizacijo in razjasnitev pravil in postopkov trgovanja. Trgovanje je ključni instrument v sedanjem mednarodnem scenariju, ki služi hkrati kot sredstvo za izboljšanje učinkovitosti mednarodnih trgov in za zagotavljanje družbenega in kulturnega razvoja zadevnih narodov.
<P>
Trgovinski sporazumi med državami lahko zagotavljajo politično stabilnost in postavijo močne temelje za dokaj trdne diplomatske sporazume. Zato postajajo vedno bolj pomembni dejavniki v svetu, kateremu vedno bolj vladajo gospodarski odnosi, ki poleg tega, da vplivajo na kulturne izmenjave med ljudmi, prispevajo k izogibanju vojaškim konfrontacijam in k vzdrževanju miru.
<P>
Trgovina je zato izjemno pomembna pri ustvarjanju dialoga in predstavlja možnost za gospodarski in družben razvoj. S tem ko postaja trgovina manj toga, postaja gospodarski sistem bolj učinkovit. Glede na pomembnost te zadeve upam, da bo Parlament prevzel svoj delež odgovornosti za dosego teh ciljev.
<SPEAKER ID="188" NAME="Bruno Gollnisch  " AFFILIATION="NI">
v pisni obliki. - (FR) Gospod predsednik, gospe in gospodje, poročilo gospoda Audyja poziva k usklajevanju postopkov uvoza in izvoza z namenom zagotoviti enostavno uvajanje trgovinske politike Evropske unije in predvsem skladno izvajanje na vseh vstopnih točkah v EU, da bi olajšali delo podjetjem. To se morda zdi logično, ker smo več kot 40 let del carinske unije.
<P>
Vendar želi gospod Audy, da so postopki popolnoma usklajeni in zaupani enotni evropski carinski službi.
<P>
Carinski organi so odgovorni za spremljanje pretoka blaga in za zagotavljanje, da to blago ustreza določenim standardom (varnost proizvodov, varstvo potrošnikov, zdravje, okolje). Prav tako imajo davčno funkcijo, tj. seveda pobirajo ustrezne carinske dajatve, vendar imajo opravka tudi z DDV, ki še vedno ostaja nacionalni davek. Nazadnje in morda najpomembneje, igrajo pomembno vlogo pri ohranjanju varnosti in sodelujejo v boju proti tihotapljenju vseh vrst, zlasti tihotapljenju drog, v tesnem sodelovanju s policijskimi službami.
<P>
Ni presenetljivo, da poročevalec v imenu mednarodne trgovine daje prednost prvi nalogi in podcenjuje drugi dve. Zato smo glasovali proti poročilu.
<SPEAKER ID="189" NAME="David Martin  " AFFILIATION="PSE">
v pisni obliki. - Podpiram priporočila, predstavljena v poročilu Jean-Pierra Audyja z naslovom "Izvajanje trgovinske politike preko učinkovitih uvoznih in izvoznih pravil in postopkov." Menim, da je poročilo uravnoteženo in pravilno napoveduje razvoj carinskega prava Evropske skupnosti po začetku veljavnosti lizbonske pogodbe in "zakona o stoodstotnem pregledovanju" v ZDA.
<P>
Dejansko se strinjam z mnenjem poročevalca, da bi lahko s skupnim pristopom k carinskemu sistemu ES rešili tudi neločljive težave držav članic, ki so odgovorne za izvajanje carinske politike. Glasoval sem za to poročilo.
<SPEAKER ID="190" NAME="Rovana Plumb  " AFFILIATION="PSE">
v pisni obliki. - (RO) Glasovala sem za poročilo o učinkovitih uvoznih in izvoznih pravilih in postopkih na področju trgovinske politike, ki prispevajo k večji učinkovitosti na področju carinske politike in k sodelovanju med evropskimi carinskimi agencijami.
<P>
Trg Evropske unije se sooča s ponarejanjem in piratstvom. Po podatkih analize Mednarodne zveze za intelektualno lastnino (IIPA) so leta 2007 izgube zaradi kršitve pravic intelektualne lastnine v Romuniji znašale 62 milijonov EUR. Zaradi sprejetja tega poročila v Evropskem parlamentu in priprave načrta za boj proti ponarejanju in piratstvu na evropski ravni se bo ta izguba zmanjšala.
<P>
Poročilo podpira doseženo soglasje med državami članicami in Komisijo o pogajalskem mandatu za trgovinski sporazum o boju proti ponarejanju (ACTA), ki je zelo pomemben za trgovinsko strategijo EU.
<P>
Ker evropska pravila o varstvu potrošnikov, zlasti tista o zdravju in varnosti, veljajo za vse izdelke na trgu EU, morajo Komisija in države članice sprejeti vse potrebne ukrepe za učinkovito spremljanje visoke ravni varstva potrošnikov.
<SPEAKER ID="191" NAME="Bernard Wojciechowski  " LANGUAGE="PL">
Vsako leto na letališča in v morska pristanišča Unije prispeta 2 milijardi ton blaga. Carinske službe obravnavajo več kot 100 milijonov carinskih deklaracij. S tem varujejo zdravje in varnost državljanov Evropske unije.
<P>
Carinske službe sodelujejo tudi pri dejavnostih v zvezi s ponarejenim blagom. To je vse pogostejši in nevarnejši pojav, ki zadeva ne le moderno luksuzno blago, temveč tudi zdravila, zobne paste in izdelke za nego kože. Carinske službe zasegajo nadomestne avtomobilske dele, na primer zavorne sisteme. Ponarejena sončna očala lahko poškodujejo vid tistega, ki jih nosi. Z bojem proti tem praksam bomo prispevali k boljši zaščiti zdravja in večji varnosti državljanov.
<P>
Carinski organi so uvedli ustrezen varnostni nadzor za zaščito notranjega trga. S tesnim sodelovanjem s pomembnimi trgovinskimi partnerji na mednarodni ravni varujejo mednarodni tovorni promet pred tihotapljenjem blaga, povezanega s teroristično dejavnostjo.
<SPEAKER ID="975" NAME="Jean-Pierre Audy  " LANGUAGE="FR">
Glasoval sem za poročilo cenjenega kolega Reimerja Bögeja, ki predlaga sprejetje predloga Komisije o uporabi Solidarnostnega sklada Evropske unije za pomoč Sloveniji in Grčiji, ki so ju v letu 2007 prizadele poplave in požari, pri čemer bi jima dodelili približno 98 milijonov EUR, ki bi jih upoštevali v predlogu proračuna, spremenjenem za ta namen. Da se prepreči zamuda v zagotavljanju finančne pomoči v primeru katastrof, podpiram priporočilo v tem poročilu, naj Komisija predlaga spremembe proračuna, namenjene izključno uporabi tega sklada, pri čemer znesek v skladu s sedanjim Medinstitucionalnim sporazumom ne sme presegati 1 milijardo EUR na leto.
<SPEAKER ID="193" NAME="Pedro Guerreiro  " AFFILIATION="GUE/NGL">
v pisni obliki. - (PT) Hudi gozdni požari, ki so poleti 2007 prizadeli Grčijo, in obsežne poplave v Sloveniji septembra 2007 upravičujejo to (drugo) uporabo Solidarnostnega sklada EU v letu 2007.
<P>
Iz sklada se sme letno porabiti 1 milijardo EUR, pri čemer je bilo približno 163 milijonov EUR že porabljenih na prošnjo Združenega kraljestva po poplavah v tej državi leta 2007. Tako je na voljo še okrog 837 milijonov EUR.
<P>
S sprejetim predlogom se Grčiji dodeli skoraj 90 milijonov EUR, Sloveniji pa približno 8 milijonov EUR. To je drobiž v primerjavi z dejansko škodo, ki so jo utrpeli prebivalci teh dveh držav in ki v primeru Grčije presega 2 milijardi EUR.
<P>
Vendar je treba odgovoriti vsaj na eno vprašanje: kako je mogoče, da so sredstva EU dana na voljo šele zdaj, skoraj eno leto po katastrofah? Tu je očitno nekaj narobe.
<P>
Poudarjamo, da smo pripravili predloge, s katerimi bi pospešili postopke v zvezi z uporabo Sklada, zagotovili upravičenost do sredstev v primeru regionalnih katastrof in znotraj Sklada upoštevali posebno naravo naravnih katastrof v Sredozemlju, kot so suše in požari.
<SPEAKER ID="194" NAME="Janusz Lewandowski  " LANGUAGE="PL">
Predlog o ponovni uporabi Solidarnostnega sklada je vključen v predlog spremembe proračuna št. 3/2008. Ob prejšnji dodelitvi sredstev Združenemu kraljestvu (162 milijonov EUR) in ob sedanjem predlogu o dodelitvi sredstev Grčiji in Sloveniji (skupno 98 milijonov EUR), pri čemer je letna zgornja meja 1 milijarda EUR, ostaja znaten manevrski prostor v drugi polovici leta 2008. Poleg tega so izpolnjene druge formalne zahteve iz medinstitucionalnega sporazuma z dne 17. maja 2006. Odbor za proračun je na majskem sestanku prejel vsa potrebna dodatna pojasnila od predstavnikov držav, ki so jih v letu 2007 prizadele naravne katastrofe. Prizadeti državi sta bili Grčija, ki so jo prizadeli gozdni požari, in Slovenija, ki so jo prizadele poplave.
<P>
Kot je običajno v teh primerih, so skrbi povezane le s časom, ki ga institucije Unije potrebujejo za odziv. O tej zadevi se razpravlja do onemoglosti. Vlogi Grčije in Slovenije sta bili prejeti oktobra in novembra 2007. Evropska komisija je predlog spremembe proračuna predložila 14. aprila 2008. Čeprav je iz tega razvidno, da je bil postopek dejansko hitrejši kot v preteklosti, ta hitrost še ni zadovoljiva. Zato sta še toliko pomembnejša hiter odziv Evropskega parlamenta ter dobro sodelovanje Odbora za regionalni razvoj in Odbora za proračun v zvezi z ugodno obravnavo predloga dodelitve pomoči prizadetima državama.
<SPEAKER ID="195" NAME="David Martin  " AFFILIATION="PSE">
v pisni obliki. - Podpiram dejavnosti v zvezi s pomočjo Grčiji in Sloveniji, da si opomoreta od gozdnih požarov v letu 2007. Z dodelitvijo 89,7 milijona EUR Grčiji in 8,3 milijona EUR Sloveniji je EU pokazala svojo predanost spodbujanju solidarnosti med državami članicami. Zato sem glasoval za poročilo Reimerja Bögeja o uporabi Solidarnostnega sklada EU.
<SPEAKER ID="196" NAME="Andreas Mölzer  " AFFILIATION="NI">
v pisni obliki. - (DE) Naravne katastrofe povzročijo ne le neizmerno trpljenje in številne smrti; uničijo tudi ključno trajno infrastrukturo, na primer električne vode, ceste in mostove. Poleg skrbi za ranjene je tako ključna tudi čimprejšnja obnova. Ker je ta škoda pogosto velika, se je EU leta 2002 odločila, da mora v takih primerih žrtvam zagotoviti finančno pomoč.
<P>
Seveda je pomembno zagotoviti pravilno uporabo teh sredstev, vendar zaradi tega ne smejo nastajati povprečno 12-mesečne zamude pri razdelitvi teh sredstev, kar poudarja Računsko sodišče.
<SPEAKER ID="198" NAME="Pedro Guerreiro  " AFFILIATION="GUE/NGL">
v pisni obliki. - (PT) Splošni cilj predloga Evropske komisije je nadaljevati liberalizacijo linijskih in občasnih avtobusnih prevozov, vključno z opravljanjem kabotaže, na ravni EU od 1. januarja 2009 naprej, zlasti med različnimi državami znotraj EU ter med državami članicami EU in tretjimi državami.
<P>
Sledi nekaj vidikov, ki jih zavračamo:
<P>
omejevanje pristojnosti države za upravljanje cestnega prevoza potnikov na svojem ozemlju, zlasti zato, da se ohrani ta javna storitev (pri čemer to ni t. i. "storitev v javnem interesu," ki je v zasebni lasti, a financirana z javnimi sredstvi);
<P>
črtanje izraza "delovni čas" in namesto tega uporaba izrazov "čas vožnje" in "čas počitka," kar omogoča več izkoriščanja voznikov;
<P>
ponovna uvedba "12-dnevnega odstopanja," ki pomeni, da lahko voznik preloži tedenski čas počitka za do dvanajst zaporednih 24-urnih obdobij po predhodnem rednem tedenskem času počitka, ker menimo, da je lahko zaradi tega ogrožena varnost voznikov in potnikov v cestnem prometu. Kar poglejte razmere v zvezi z delovnim časom in počitki, ki nastajajo že v okviru obstoječih strožjih pravil.
<P>
Zato smo glasovali proti predlogu.
<SPEAKER ID="199" NAME="Mieczysław Edmund Janowski  " LANGUAGE="PL">
Podpiram poročilo gospoda Groscha o predlogu uredbe Evropskega parlamenta in Sveta o skupnih pravilih za dostop do trga avtobusnih prevozov (prenovitev).
<P>
Cilj tega predloga je najti najboljšo možno rešitev za linijske in občasne storitve. Glavni namen predloga je poenostaviti pravna določila v zvezi z zagotavljanjem storitev avtobusnega prometa. Zdaj dostop do tega trga urejata dve uredbi, v skladu s katerima poteka liberalizacija občasnih mednarodnih prevoznih storitev.
<P>
V primeru mednarodnih linijskih prevozov še vedno obstaja jasna potreba po poenostavitvi ukrepov v zvezi z dovoljenjem za opravljanje takih storitev v vseh državah članicah Evropske unije. Pravni okvir mora biti poenostavljen, zlasti z združevanjem prej omenjenih uredb, s tesnejšim sodelovanjem držav članic in uvedbo smiselnih določb. Take določbe bi znatno poenostavile mednarodni pretok blaga in izboljšale nadzor zaradi usklajevanja dokumentacije in postopkov.
<P>
Prav tako z zadovoljstvom opozarjam na predlagane ukrepe za poenostavitev v zvezi z rednimi prevoznimi storitvami na obmejnih območjih. Obravnavano je tudi vprašanje tranzitnih potovanj z avtobusom. V primeru takih potovanj bodo pristojni organi zadevne države članice obveščeni le, da so tranzitno potovanje odobrile tiste države članice Evropske unije, ki jih to potovanje zadeva.
<SPEAKER ID="200" NAME="Luís Queiró  " LANGUAGE="PT">
Groschevo poročilo je eno v nizu besedil o cestnem prevozu in pravilih v zvezi s cestnim prevozom na evropskem območju. Cilj te prenove je okrepiti zmogljivosti in pristojnosti nacionalnih organov za izdajanje in odvzemanje dovoljenj prevoznikom v primeru resnih kršitev zakonodaje Skupnosti. Zato so pojasnjeni primeri resnih kršitev in tudi pogoji določanja nediskriminacijskih sankcij, sorazmernih s težo kršitev. Za lažjo presojo teže kršitve bo tako državam članicam na voljo register resnih kršitev ponudnikov cestnega prevoza, ki bo povezan z nacionalnimi registri teh podjetij.
<P>
Menim, da bo ta prenova prispevala k več upravnim poenostavitvam in večji pravni varnosti te gospodarske dejavnosti, pri čemer bodo tudi prevozna podjetja bolj spoštovala pravila. Ali to pomeni, da lahko končno upamo na resničen trg cestnega prevoza in avtobusnih storitev, ki je odprt in konkurenčen ter obenem zagotavlja najstrožja merila na področju cestne varnosti?
<SPEAKER ID="201" NAME="Luca Romagnoli  " AFFILIATION="NI">
v pisni obliki. - (IT) Glasoval sem za poročilo kolega Mathieuja Groscha o predlogu Uredbe Evropskega parlamenta in Sveta o skupnih pravilih za dostop do trga avtobusnih prevozov.
<P>
Podpiram predlog liberalizacije avtobusnih storitev v državah članicah, ne le v smislu poenostavitve evropskega zakonodajnega okvira na tem področju, temveč tudi v smislu okrepljenega sodelovanja med državami članicami EU.
<P>
Zato je treba standardizirati osebne in identifikacijske dokumente v celi združeni Evropi z namenom poenostavitve pregledov, do katerih je država članica upravičena, kadar potniki ali prevoznik na tranzitnem potovanju skozi to državo opravljajo kabotažo.
<P>
Zato upam, da bodo organi držav članic, katerih ozemlje se prečka, predhodno obveščeni.
<SPEAKER ID="202" NAME="Silvia-Adriana Ţicău  " AFFILIATION="PSE">
v pisni obliki. - (RO) Poročilo v spremenjeni obliki upošteva dogovor med socialnimi partnerji v zvezi s ponovno uvedbo 12-dnevnega odstopanja za voznike, ki opravljajo mednarodne prevoze potnikov.
<P>
Glasovala sem za predlog spremembe 31, ki določa pogoje za preložitev tedenskega časa počitka za do dvanajst zaporednih 24-urnih obdobij po predhodnem rednem tedenskem času počitka za voznika, zaposlenega v podjetju, ki opravlja mednarodne prevoze. Ti pogoji so: občasne mednarodne storitve prevoza morajo vključevati najmanj obdobje 24 ur v državi članici ali tretji državi, ki ni država, v kateri so se storitve začele; tedenski počitek po uporabi odstopanja mora vključevati vsaj redni tedenski počitek 45 ur; 24-urni nadomestni počitek se vzame v celoti pred koncem tretjega tedna po uporabi odstopanja; če vožnja traja v neprekinjenem obdobju od 22.00 do 6.00, morata biti v vozilu vseskozi dva voznika ali pa je treba čas vožnje iz člena 7 zmanjšati na tri ure; od 1. januarja 2014 naprej je uporaba tega odstopanja mogoča samo za vozila, ki so opremljena z nadzornimi napravami v skladu z evropskimi uredbami.
<SPEAKER ID="204" NAME="Jan Andersson, Göran Färm, Anna Hedh, Inger Segelström in Åsa Westlund  " AFFILIATION="PSE">
v pisni obliki. - (SV) Odločili smo se, da v končnem glasovanju podpremo poročilo. Higienski paket je sprožil razprave v številnih državah članicah, tudi na Švedskem.
<P>
Vendar v večini primerov težav ni povzročala sama zakonodaja, temveč izvajanje zakonodaje s strani nacionalnih organov.
<SPEAKER ID="205" NAME="Konstantinos Droutsas  " AFFILIATION="GUE/NGL">
v pisni obliki. - (EL) Evropska unija žrtvuje javno zdravje za dobičke evropskih monopolnih podjetij, ki zahtevajo manj pregledov in ovir. Značilen primer politike EU je zadnji škandal v zvezi s sončničnim oljem, zmešanim z nafto, ki je ogrozilo zdravje ljudi. Namesto da bi okrepile omejitve v zvezi z nenadzorovanim delovanjem multinacionalk, Evropska unija in vlade držav članic zdaj le omejujejo izvoz sončničnega olja iz Ukrajine. Obenem je v skladu z direktivo EU o varnosti hrane dovoljen prevoz olj in drugih tekočih tovorov za prehrano ljudi v tankerjih za prevoz nafte in drugih strupenih tekočin.
<P>
Pod pretvezo zmanjšanja upravnih stroškov za mala podjetja zdaj Komisija predlaga še eno izjemo od direktive o varnosti hrane, ki že sama po sebi ne zagotavlja zadostne varnosti. Nadzor živil bo še bolj otežen, ker velike multinacionalke izkoriščajo svoj monopolni položaj, da bi se izognile kakršnikoli odgovornosti, medtem ko še naprej opravljajo svoje dejavnosti, ki so nevarne in zelo škodljive za javno zdravje.
<P>
Varna hrana v zadostnih količinah in po nizkih cenah za delavce verjetno ne bo na voljo, dokler bo politika EU služila interesom prehrambenih multinacionalk in njihovi želji po vedno večjem dobičku.
<SPEAKER ID="206" NAME="Edite Estrela  " AFFILIATION="PSE">
v pisni obliki. - (PT) Glasovala sem proti Schnellhardtovemu poročilu o higieni živil, ker menim, da predlog Komisije o spremembi Uredbe (ES) 852/2004, v skladu s katerim bi bila mala in srednje velika podjetja izvzeta od temeljnih obveznosti analize tveganj in kritičnih kontrolnih točk (HACCP), zdaj ni utemeljen, saj zaenkrat ni dokazov o posebnih težavah v zvezi z izvajanjem tega postopka. Menim, da bi bilo spremembe, če bodo utemeljene, ustrezneje predlagati po pregledu te uredbe leta 2009.
<SPEAKER ID="207" NAME="Ilda Figueiredo  " AFFILIATION="GUE/NGL">
v pisni obliki. - (PT) Evropski parlament je danes po prvi obravnavi sprejel poročilo o oprostitvi zahtev iz uredbe o higieni živil za nosilce živilske dejavnosti. Ta oprostitev zahtev velja za mikropodjetja, ki prodajajo živila, in ne za veleblagovnice ali verige veleblagovnic. Izkušnje na Portugalskem kažejo, da je ta izjema ključna tako za ohranitev tradicionalne gastronomije ter povezanih navad in običajev kot tudi za zaščito družinskih podjetij, ki predstavljajo velik del zaposlenih v tem sektorju in ki najtežje tekmujejo z velikimi skupinami.
<P>
Poleg tega uvajanje, izvajanje in vzdrževanje postopkov v skladu z načeli sistema analize tveganj in kritičnih kontrolnih točk (HACCP), ki so morda ključna za zagotavljanje varnosti hrane v velikih podjetjih, ne more potekati enako v velikih in malih podjetjih, zlasti v gostinskem sektorju.
<P>
Zakonodaja v zvezi z živili mora nedvomno zagotavljati visoko raven zaščite življenj in zdravja ljudi ter interesov potrošnikov, vendar to ne sme pomeniti konca tradicij in napada na gastronomsko kulturo vsake države in regije.
<SPEAKER ID="208" NAME="Ian Hudghton  " AFFILIATION="Verts/ALE">
v pisni obliki. - Pravila Evropske unije glede higiene živil so pomembna pri vseh državah članicah. Vendar so se včasih izkazala za nekoliko težavna za manjša podjetja. Strinjam se s predlogi, da izključimo mikropodjetja in zato sem glasoval za sprejetje poročila Schnellhardta.
<SPEAKER ID="209" NAME="Zita Pleštinská  " AFFILIATION="PPE-DE">
v pisni obliki. - (SK) Glasovala sem za sprejetje poročila gospoda Horsta Schnellhardta, ker bo zmanjšalo upravna bremena za mala in srednje velika podjetja v proizvodnji hrane in zlasti za mikropodjetja (pekarne, itd.) bo omogočilo bolj ugodne poslovne dejavnosti in nova dela.
<P>
Poročilo uvaja nekatere spremembe v zvezi z malimi in srednje velikimi podjetji, ki proizvajajo in prodajajo hrano na regionalnih in lokalnih trgih. To niso veterinarska pravila. V zvezi s paketom o higieni živil je parlament predvsem hotel zagotoviti najvišjo možno raven varnosti hrane in prav tako vzpostaviti praktičen in prilagodljiv mehanizem nadzora.
<P>
Mala in srednje velika podjetja, ki lahko dokažejo, da ne obstajajo tveganja na področju higiene hrane in da je higiena živil redno nadzorovana, so izključena iz postopkov HACCP. Sistem HACCP opravlja analizo tveganja in metodo kritične kontrolne točke. Razvila jo je NASA leta 1960 v Združenih državah, ko je Agencija morala zagotoviti 100 % varnost vseh živil in proizvodov hrane. Leta 1992 je bil sistem vključen v Evropsko zakonodajo.
<P>
Kodeks hrane Slovaške republike se sklicuje na HACCP kot "primerni proizvodni postopek". Priprava dokumentov je zapletena, pri čemer lastnike mikropodjetij neupravičeno izpolnjevanje obrazcev odvrne od poslovanja. Ker so pravila higiene na Slovaškem strožja kot tista v 15 starih državah članicah, je treba uskladiti pravila higiene za celotno EU.
<SPEAKER ID="210" NAME="Luca Romagnoli" AFFILIATION="NI">
v pisni obliki. - (IT) Gospod predsednik, gospe in gospodje, podpiram predlog Horsta Schnellhardta o higieni živil.
<P>
Ta predlog navaja dva različna problema: najprej, manjše izpolnjevanje obrazcev v zvezi s prenosom in pogoji, in drugo, prilagoditev pravil glede mikropodjetij, ki so oproščena zahtev, ki izhajajo iz sistema HACCP z namenom, da zagotovijo maksimalno raven varnosti hrane in visoko raven zaščite človeškega življenja in zdravja ter interese potrošnika.
<P>
Strinjam se, da bi morali postopki HACCP ostati v veljavi: njihova odstranitev bi zmanjšala možnost doseganja teh ciljev, pri čemer postopki služijo interesom nosilcev živilske dejavnosti, izboljšajo standarde varnosti hrane in raven odgovornosti, zagotovijo pravično konkurenčnost in prilagodljivost prostega toka živil in krme za porabo znotraj Skupnosti. Ta predlog spremembe se mora nazadnje razširiti in vse države članice brez izjeme, ga morajo potrditi, saj zanesljivo določa zahteve varnosti.
<SPEAKER ID="211" NAME="Marianne Thyssen  " LANGUAGE="NL">
Gospod predsednik, če želimo dobro malim in srednje velikim podjetjem, moramo sprejeti zakone v skladu s katerimi lahko ravnajo.
<P>
To prav tako velja za pravila higiene za sektor hrane. Lansko leto je Komisija predložila predlog spremembe ukrepov Uredbe (ES) št. 852/2004, da bi jih prilagodila s tem, kar je dosegljivo za majhna podjetja.
<P>
Predlogi spremembe, ki jih je predlagala Komisija, so zelo uporabni, ker še vedno zahtevajo, da mala podjetja upoštevajo standarde higiene, vendar jih istočasno razbremenijo izpolnjevanja obrazcev in dolžnosti, ki prvotno niso izvedljive za majhna podjetja. Na žalost, parlament ni v celoti upošteval Komisije. Vendar sem glasoval za zadnje poročilo, ker smo nekoliko napredovali pri iskanju rešitve.
<P>
Obžalujem dejstvo, da je odgovornost preusmerjena na države članice. Države članice bodo morale prevzeti odgovornost in dovoliti malim in srednje velikim podjetjem, da ne upoštevajo strogih zahtev HACCP.
<SPEAKER ID="212" NAME="Silvia-Adriana Ţicău  " AFFILIATION="PSE">
v pisni obliki. - (RO) Uredba št. 11 o odpravi diskriminacije v zvezi s tarifami in prevoznimi pogoji, zahteva, da imajo prevozniki prevozne listine, ki med drugim vsebujejo razdaljo, pot in mejne prehode. Predlog si na področju prevozov prizadeva zmanjšati zadevne obveznosti, da bi priskrbel statistične podatke na tem področju. Vendar so se, kar se tiče spremembe, posvetovali le z Evropskim parlamentom.
<P>
Glasovala sem za spremembo št. 12., ki jo je predložila Evropska socialna skupina glede na uredbo Komisije (ES) št. 852/2004 o higieni živil, v kateri pristojni organi lahko izvzamejo gospodarske subjekte v živilskem sektorju iz izvajanja enega ali več uvedenih ukrepov, pod pogojem, da lahko ti organi dokažejo, da ni nobenega tveganja, ki bi se mu morali izogniti, ali da so vsa prepoznana tveganja zadostno in redno nadzorovana s splošnimi in posebnimi zahtevami glede higiene živil. To zadeva pekarne, mesnice, trgovine s sadjem in zelenjavo ter v glavnem na stojnice. Obžalujem dejstvo, da ta sprememba ni dobila zahtevane večine.
<SPEAKER ID="213" NAME="Bernard Wojciechowski  " LANGUAGE="PL">
Kakovost blaga in storitev postaja čedalje bolj pomembna zadeva za evropsko družbo. Kakovost je faktor v konkurenci med podjetji. En način, kako se prikaže kvaliteto, je s spričevalom o ustreznosti glede na standarde kvalitete. Najbolj razširjeni in najbolj upoštevani standardi so standardi serije ISO 9000.
<P>
Sistem HACCP je leta 1975 uradno sprejela Svetovna zdravstvena organizacija. Leta 1993 ga je sprejela Komisija kodeksa prehrane, kot primerno orodje s katerim uravnavajo pridelavo hrane. Primerno uporabljen sistem HACCP skupaj s kakovostnim nadzornim sistemom glede na standarde ISO 9000 velja za najboljši način, ki zagotavlja preskrbo zdrave hrane.
<P>
Prvotni cilj metode in sistema HACCP, ki temelji na podlagi te metode je, da prepreči nevarnosti skozi celotno prehranjevalno verigo in zagotovi varnost končnega proizvoda, med tem pa omogoča primerno delovanje, če bi se pojavili problemi.
<SPEAKER ID="215" NAME="Ilda Figueiredo  " AFFILIATION="GUE/NGL">
v pisni obliki. - (PT) Direktiva 96/22/ES prepoveduje uporabo tirostatičnih snovi, stilbenov, njihovih derivatov, soli in esterjev, ki so na seznamu A 2. priloge za upravljanje za "živali vseh vrst," kar pomeni živali in živalski proizvodi za prehrano ljudi in živali. Vendar se dva proizvoda na seznamu B 2. priloge uporabi pod določenimi pogoji. Sprememba Komisije predlaga:
<P>
da se izključi hišne živali iz območja te direktive, kar pomeni, da uporaba nekaterih snovi enostavno nič več ne velja za njih in se jih lahko zdravi tako;
<P>
da bo hormon estradiol 17 ß, ki je bil začasno dovoljen za uporabo za zdravljenje maceracije ali mumifikacije plodu ali za pirometer za kmetijske živali, zdaj prepovedan. Četrta prošnja za indukcijo estrusa za govedo, konje, ovce ali koze velja le do oktobra 2006, pri čemer je že potekla. Ta sestavina naj bi bila kancerogena, pri čemer zdaj obstajajo alternative na trgu, zato je uporaba tega hormona nepotrebna in se lahko v celoti prepove.
<SPEAKER ID="216" NAME="Duarte Freitas  " LANGUAGE="PT">
Komisija predlaga, da se izključi hišne živali iz področja Direktive sveta 96/22/ES, ki bi omogočila njihovo zdravljenje s snovmi, ki vsebujejo tirostatično delovanje in beta agoniste.
<P>
Ta pomembni ukrep naj bi zmanjšal trpljenje hišnih živali in dovolil uporabo, na primer, snovi, ki vsebujejo tirostatično delovanje za zdravljenje hipertiroze pri teh živalih.
<P>
Vendar zadnji razvoji in znanstvene ocene kažejo, da je uporaba teh snovi ekonomsko neprivlačna v živalski proizvodnji za prehrano ljudi, pri čemer jo lahko nadomestimo z alternativnimi snovmi.
<P>
Zato se predlaga, da se v celoti prepove uporaba estradiola 17 ß in njegovih esterjev v živalski proizvodnji za prehrano ljudi, da bi končala različna odstopanja, ki še danes obstajajo. Poudarjam, da so lahko ti hormoni za spodbujanje rasti, kancerogeni za ljudi, pri čemer se obstoječa odstopanja lahko končajo, ker se te hormone lahko nadomesti z alternativnimi snovmi brez problemov.
<P>
Te spremembe bodo zagotovile visoko raven zaščite za potrošnike mesa in mesnih derivatov in istočasno dovolile zdravljenje in zmanjšanje trpljenja hišnih živali.
<SPEAKER ID="217" NAME="Mieczysław Edmund Janowski  " AFFILIATION="UEN">
v pisni obliki. - (PL) Podpiram poročilo gospe Scheele o predlogu direktiva Evropskega parlamenta in Sveta o spremembi Direktive Sveta 96/22/ES o prepovedi uporabe v živinoreji določenih snovi, ki imajo hormonalno ali tirostatično delovanje, in beta agonistov. To poročilo predstavlja prizadevanje za iskanje optimalne rešitve za potrebo zaščite ljudi, potrošnikov in za potrebo zagotovitve živalske zaščite. To poročilo prav tako upošteva znanstveno raziskavo, ki je potekala na tem območju veterinarske znanosti. Zlasti se strinjam s celotno prepovedjo uporabe hormonalne sestavine z imenom estradiol 17 pri vzreji živali gojenih za mesno proizvodnjo. Menim, da je prepoved v celoti primerna. Prednost moramo dati boju, da bi dosegli primerno raven varnosti hrane zlasti z upoštevanjem, da proizvodi omenjeni v direktivi lahko povzročijo raka pri ljudeh.
<P>
Predlagane spremembe določajo učinkovito zdravljenje hišnih živali, kot so tiste, ki trpijo zaradi hipertiroze ali ostalih mučnih pogojev. Zato obstaja določba za zdravje hišnih in kmetijskih živali.
<SPEAKER ID="974" NAME="Jean-Pierre Audy  " AFFILIATION="PPE-DE">
v pisni obliki. - (FR) Glasoval sem za poročilo nemškega kolega Helmutha Markova, ki je bilo enotno sprejeto v Odboru za mednarodno trgovino, ki prek posvetovalnega postopka predlaga spremembo predloga uredbe Sveta o uporabi shem splošnih tarifnih preferencialov v obdobju od 1. januarja 2009 do 31. decembra 2011 in spremembe različnih uredb.
<P>
Ta predlog uredbe ustreza določilom iz leta 2004 o vlogi splošnega sistema preferencialov za obdobje 10 let med letoma 2006 in 2015, ki uveljavlja številne nove cilje, kot na primer ciljne preferenciale za države, ki jih najbolj potrebujejo, povečanje seznama proizvodov GSP v interesne proizvode za države v razvoju, bolj transparenten in stabilen sistem gradacije ter uveljavljanje novih posebnih spodbudnih shem za spodbujanje vzdržljivega razvoja in dobrega vodstva.
<P>
V celoti podpiram poziv poročila, da se Evropski parlament bolj vključi v to GSP politiko, ki je ključna za države, ki jo potrebujejo in ki nas stane 3,5 milijarde evrov vsako leto zaradi izgube carinskega dohodka.
<SPEAKER ID="219" NAME="Alessandro Battilocchio  " AFFILIATION="PSE">
v pisni obliki. - (IT) V družbi, ki ji zdaj vlada globaliziran gospodarski trg, v svetu, kjer tri milijarde ljudi živi z dvema dolarjema na dan in več kot ena milijarda ljudi preživi s samo enim dolarjem na dan, je spodbujanje gospodarskega razvoja v tako imenovanem tretjem svetu s primernimi trgovinskimi politikami, dolžnost zavezujoča za institucije Skupnosti.
<P>
Da bi dosegli ta skupni cilj, moramo najti ustrezna sredstva, da omogočimo izboljšanje gospodarskega položaja držav v razvoju in postopoma ter čedalje bolj jih vključiti v svetovni trg.
<P>
Poleg tega moramo upoštevati predvsem čisto gospodarske faktorje, kot na primer tržni delež, ostala merila se morajo upoštevati, na primer, raven razvoja upravičencev in zavezanost k demokraciji. Spodbuditi je treba tiste proizvode, ki so pogosto drugačni od gospodarstva zadevne države.
<P>
Med doseganjem teh ciljev moramo paziti, da ne omejimo gospodarstva držav v razvoju, ki proizvajajo omejeno vrsto blaga zlasti, če so ti proizvodi z nizko dodano vrednostjo, ker bi to bolj oviralo kot pospešilo razvoj in gospodarsko rast v navedenih državah.
<SPEAKER ID="220" NAME="Bruno Gollnisch  " AFFILIATION="NI">
v pisni obliki. - (FR) Gospa predsednica, gospe in gospodje, poročilo gospoda Markova o sistemu preferencialnih carinskih dolžnosti, ki so bile odobrene državam v razvoju, je poteza zaupanja v koristne učinke svetovne proste trgovine zlasti za revne države.
<P>
Vendar, ko na televiziji gledam novice vidim, da lakota pesti tiste države. Zgleda, da je odločitev glavnega izvoza proizvodov namenjenih za proizvodnjo lokalnih proizvodov za zagotovitev neodvisnosti glede hrane, eden od vzrokov za te tragedije. Zgleda, da 38 let preferencialnih sistemov ni veliko vplivalo na gospodarski in socialen položaj navedenih držav in njihovih prebivalstev.
<P>
Če sistem tako dolgo povzroča dajatve, ki jih njegovi ideološki zagovorniki trdijo, če pusti toliko ljudi v zaostanku v vseh državah, če poudarja nepravilnosti in revščino in če ni več časa, da bi ga sproti prilagodili, je enostavno čas da ga opustimo.
<SPEAKER ID="221" NAME="Pedro Guerreiro  " AFFILIATION="GUE/NGL">
v pisni obliki. - (PT) Kot smo že poudarili, sedanji splošni sistem preferencialov (GSP) temelji na logiki, ki si je sama sebi nasprotujoča. Drugače povedano, razvoj se spodbuja, da bi liberalizirali mednarodno trgovino z modelom, ki spodbuja izvoze, ki so regulirani na svetovni ravni s "središčem" in "periferijo".
<P>
Taka logika prepreči poštene mednarodne odnose in pomoč pri razvoju endogenih faktorjev v manj gospodarsko razvitih državah, brez katerih, skupaj s krajo tujega dolga in bremeni interesov velikih multinacionalk iz US, EU in Japonske, bi te države še naprej imele obroben in podrejen status.
<P>
Trgovina je sestavni del razvoja, vendar še zdaleč ni najpomembnejši.
<P>
GSP zagotavlja prednostni dostop do proizvodov, ki izvirajo iz zelo širokega niza držav. GSP velja za proizvode izjemne pomembnosti za Portugalsko (konzervirana tuna, koncentrat paradižnika, tekstilni izdelki in oblačila).
<P>
Tekstilni izdelki in oblačila so zlasti oškodovana zaradi obstoja mejne vrednosti, ki se hitro stopnjuje, za sektor. Ta in drugi negativni vidiki se morajo spremeniti, drugače bo prišlo do resnih posledic za nacionalni proizvodni sektor, kar bo vplivalo na družbene in gospodarske posledice.
<SPEAKER ID="223" NAME="Adam Bielan" AFFILIATION="UEN">
v pisni obliki. - (PL) Gospod predsednik, obravnava Gruzije s strani Rusije je enostavno nesprejemljiva glede na mednarodne standarde. Povsem jasno je, da Rusija izkorišča svoj gospodarski vpliv v mnogih državah EU, da bi videla kako daleč lahko pride s svojo neoimperialistično ambicijo. Po najboljših močeh se trudi ovirati vse odnose med Gruzijo in Zahodom. Spet poudarjam, da morajo sile EU in ZN nemudoma zavzeti mesto ruskih tako imenovanih mirovnih oboroženih sil v Abhaziji.
<P>
Evropska unija mora nenehno izkazovati celovito podporo Gruziji, kot je bilo že rečeno danes v parlamentu. Poleg tega mora Unija sistematično okrepiti sodelovanje in nemudoma uveljaviti ukrepe pridobitve vizuma za Gruzijce zlasti zdaj, ko potekajo povsem demokratične volitve.
<P>
Resolucija sprejeta danes je izraz natanko take podpore za vrh Gruzije. Veseli me, da so pravne in pravosodne članice dale pobudo, da imamo razpravo v Evropskem parlamentu v začetku maja. Ta razprava se je končala z današnjo resolucijo, ki predstavlja uradno mnenje Evrope o zadevi z Gruzijo.
<SPEAKER ID="224" NAME="Pedro Guerreiro  " AFFILIATION="GUE/NGL">
v pisni obliki. - (PT) Med različnimi vidiki, ki so poudarjeni v odnosu s to resolucijo, moram izpostaviti veliko hinavščino tistih, ki trenutno ponavljajo celotno podporo za suverenost in ozemeljsko celovitost države, ko so oni tisti, ki so naščuvali in podprli ilegalno in nelegitimno "operacijo" ZDA-Nato-EU proti Jugoslaviji. Ta operacija je bila primer vmešavanja, destabilizacije v enostranski razglasitvi neodvisnosti srbske province Kosovo, brez upoštevanja mednarodne zakonodaje.
<P>
Spet vidimo jasne znake, katere zavračamo, vmešavanja in okrepitev prisotnosti, vključno z vojaško prisotnostjo, ZDA-Nato-EU v navedeni regiji, ki je vedno bolj pomembna v geostrateškem smislu.
<P>
Poglejte, na primer, sklepe nedavnega srečanja Nato v Bukarešti, kjer so sprejeli politično obveznost o pristopu Gruzije k tej ofenzivni vojaški zavezi. Poglejte, na primer, poziv za "globlje evropsko sodelovanje" in "krepitev mednarodne prisotnosti v konfliktnem območju s pošiljanjem misije EVOP na mejo" (drugače povedano, misija iz EU, ki vsebuje 21 držav članic Nato in v kateri je EVOP, evropska varnostna in obrambna politika, evropski steber Nato). Poglejte, na primer, pobude za vzpostavitev "širših in celovitih sporazumov o prosti trgovini" med EU in Gruzijo.
<SPEAKER ID="225" NAME="Filip Kaczmarek  " AFFILIATION="PPE-DE">
v pisni obliki. - (PL) Glasoval sem za sprejetje te resolucije o Gruziji. Gruzijci potrebujejo našo podporo in solidarnost. Solidarnost ni tako pomembna, ko je vse v redu in so vsi zadovoljni. Zelo pa je potrebna v času težav in stiske. Gruzijci trenutno doživljajo stisko. Gruzijce moramo podpirati in narediti vse, kar je v naši moči, da zaščitimo njih in njihovo državo pred konfliktom, ki ima lahko tragične posledice.
<P>
Obstajajo močna namigovanja, da sta bili Gruzija in Rusija pred nedavnim na robu oboroženega spopada. Naša dolžnost je, da prepričamo obe strani, da izbereta mirno politično rešitev. Prepričan sem, da se tudi največje težave lahko rešijo s pogajanji, z iskanjem kompromisov in s pripravljenostjo za sodelovanje. Upam tudi, da bo mednarodna skupnost aktivno in učinkovito podprla mediacijo ter iskanje trajne in ustrezne rešitve, ki bo sprejemljiva za obe strani.
<P>
Razmere v Gruziji dokazujejo, kako pomembna je sosedska politika za našo politiko kot celoto. To velja zlasti za sosedsko politiko z vzhodom.
<SPEAKER ID="226" NAME="Siiri Oviir  " AFFILIATION="ALDE">
v pisni obliki. - (ET) Gruzija gre nedvomno skozi težko obdobje. Na eni strani je odpor opozicije, ki deluje znotraj države, do odprtega dialoga s stranko na oblasti. Na drugi strani pa so gruzijski odnosi z Rusijo zaradi težnje po odcepitvi gruzijske province Abhazije in razmer v Južni Osetiji, kjer je ogrožena gruzijska suverenost. Rusija je enostransko okrepila navzočnost svojih vojaških sil na meji. Menim, da mora EU nadomestiti t. i. ruske mirovnike s pravim zakonom.
<P>
Ker so zunanja ministrstva držav članic EU podprla Gruzijsko neodvisnost in ozemeljsko celovitost na področju mednarodno priznane meje, mora EU s svojimi predstavniki prevzeti vodilno vlogo pri reševanju konflikta med Rusijo in Tbilisijem o gruzijskih separatističnih pokrajinah s predlaganjem ukrepov o krepitvi zaupanja in varnosti za obe strani.
<SPEAKER ID="227" NAME="Frédérique Ries" AFFILIATION="ALDE">
v pisni obliki. - (FR) Naše sporočilo je jasno: napovedujemo nevarno stopnjevanje konflikta na tem območju in ponavljamo, da mora EU podpreti Gruzijo.
<P>
Nedavni razvoj dogodkov v Gruziji in zlasti v Abhaziji je zaskrbljujoč. Povečevanje razkola med Gruzijo in Rusijo lahko pomeni začetek večjih nemirov na območju Kavkaza.
<P>
Bil sem član delegacije, ki je obiskala Gruzijo in spremljala volitve 21. maja 2008, pri čemer sem se prepričal o velikem trudu, ki ga je Tbilisi vložil v proces demokratizacije. Pomemben napredek, ki sem ga opazil, ko sem nadzoroval 14 volišč v mestu Gori, ne sme zakriti težav, ki vztrajajo na tem območju. Veliko je treba narediti in EU bo morala prevzeti svoj del nalog in ne le nadzirati volitev, ampak poskrbeti za dolgoročno podporo reform.
<P>
EU se mora učiti iz izkušnje z Balkanom: ne more le mirno gledati, ko je na svojem pragu soočena s konfliktom. V odobritev te resolucije, pozivam obe sprti strani, da se vzdržita vseh nadaljnjih dejanj, ki imajo lahko za posledico stopnjevanje napetosti. Bistveno je, da osredotočimo naš trud na ponovno vzpostavitev dialoga in da prepričamo Rusijo o umiku njenih čet iz Abhazije.
<SPEAKER ID="228" NAME="Geoffrey Van Orden  " AFFILIATION="PPE-DE">
v pisni obliki. - Britanska konzervativna stranka zavrača večji del odstavka 6 in 8, ki se nanašata na misije EVOP. Načeloma smo proti EVOP in menimo, da EU ni primerna organizacija za varnostne misije na oddaljenih območjih, kjer je možnost konfliktov. Razočarani smo, ker na vrhu Nata v Bukarešti niso podaljšali povabila Gruziji za pridružitev Natovemu akcijskemu načrtu za članstvo.
<SPEAKER ID="230" NAME="Jan Andersson, Göran Färm, Inger Segelström in Åsa Westlund  " AFFILIATION="PSE">
v pisni obliki. - (SV) Odločili smo se, da se bomo vzdržali glede uvodne izjave E. Skupna zunanja in varnostna politika ter skupna varnostna in obrambna politika bodo v prihodnje verjetno zahtevale več proračunskih sredstev, vendar nočemo posegati v prihodnji vmesni pregled stalnih proračunskih sredstev.
<SPEAKER ID="973" NAME="Jean-Pierre Audy  " AFFILIATION="PPE-DE">
v pisni obliki. - (FR) Glasoval sem za samoiniciativno mnenje mojega spoštovanega poljskega kolega Jaceka Saryusz-Wolskega o skupni zunanji in varnostni politiki (SZVP) in evropski varnostni in obrambni politiki (EVOP), saj sta pomagali okrepiti evropsko identiteto in položaj Evropske unije v svetu. Strinjam se, da mora postati SZVP bolj demokratično legitimna, in sicer tako da dovoli Parlamentu, da nadzira njeno politiko in govori z enim glasom ter da poudari številne prednostne naloge: odpravljanje vzrokov za sedanje pomanjkanje varnosti v Evropi (terorizem, organiziran kriminal), energetsko varnost, boj proti klimatskim spremembam, trajnostni razvoj, izboljšanje stabilnosti sosednjih regij, obvladovanje kriznih razmer in preprečevanje ali reševanje konfliktov, neširjenje orožja za množično uničevanje, upravljanje migracij ter spodbujanje človekovih pravic in državljanskih svoboščin po vsem svetu. Prva izmed geografskih prednostnih nalog mora biti zagotavljanje stabilnosti na območju Zahodnega Balkana in krepitev dialoga med Srbijo in Kosovom.
<P>
Podpiram idejo, da mora Evropski parlament sestaviti posebne predloge o nadzoru financ in proračuna prihodnje Evropske službe za zunanje delovanje.
<SPEAKER ID="231" NAME="Adam Bielan" AFFILIATION="UEN">
v pisni obliki. - (PL) Gospod predsednik, najprej bom čestital gospodu Saryusz-Wolskemu za njegovo poročilo o evropski skupni zunanji in varnostni politiki.
<P>
Strinjam se s poročevalcem, da ni dovolj, če samo govorimo o skupni zunanji politiki. Dokazati moramo, da je Evropska unija pripravljena zavzeti skupno stališče glede ključnih vprašanj. Unija je v zvezi z pomembnimi zadevami kot so agresivna energetska politika Rusije, dogajanje na Kosovu in v Tibetu, nedavno dokazala, da SZVP ostaja oddaljen cilj. Dokler bo Evropska unija dovolila, da bodo izpodbijali njeno kredibilnost v mednarodni areni, kot v navedenih primerih, in dokler bodo posamezne države članice še naprej delovale dvostransko, bo izvajanje SZVP ostalo le pri namenu.
<P>
Če ne bomo začeli govoriti z enim glasom o zadevah, ki so življenjsko pomembne za Evropo, ne bomo z le še eno določbo o skupni politiki ničesar pridobili.
<SPEAKER ID="232" NAME="Glyn Ford  " AFFILIATION="PSE">
v pisni obliki. - Glasoval bom za to poročilo. Glasoval sem za predlog spremembe 7 Zelenih, ki nasprotuje Sarkozyjevi razprodaji jedrske tehnologije po vsem svetu. Bojim se, da je ta mačistična tehnologija preveliko gonilo francoske zunanje politik. Govori se, da je Francija edina država, ki nima diplomatskih odnosov s Severno Korejo, vendar ne zaradi kršenja človekovih pravic, ampak ker leta 2001 takratni vladi Južne Koreje ni uspelo zagotoviti francoski jedrski industriji nesorazmernega deleža jedrskih pogodb v zvezi s projekti Organizacije Korejskega polotoka za energetski razvoj o izgradnji dveh lahkovodnih reaktorjev v Severni Koreji v zameno za zamrznitev njihovega z grafitom moderiranega reaktorja v Taechonu, ki lahko proizvede plutonij za orožje. Francoska obsedenost z jedrsko energijo in orožjem nas ogroža.
<SPEAKER ID="234" NAME="Anna Hedh  " AFFILIATION="PSE">
v pisni obliki. - (SV) Glasovala sem proti, ker nočem, da se evropska skupna zunanja politika in oborožene sile ter vse kar sodi zraven, krepijo.
<SPEAKER ID="235" NAME="Ian Hudghton  " AFFILIATION="Verts/ALE">
v pisni obliki. - Popolnoma podpiram predlog spremembe 7 k Saryusz-Wolskevemu poročilu, ki izraža zaskrbljenost zaradi Sarkozyjeve razprodaje jedrske tehnologije po vsem svetu, kar lahko vodi k povečanemu širjenju jedrskega orožja. Škote zelo zanimajo jedrska vprašanja, saj je jedrsko orožje Združenega kraljestva shranjeno pri nas. Škotska zavrača načrte britanske vlade o pridobivanju nove generacije jedrskega orožja in popolnoma podpiram delo škotske vlade, ki se trudi, da se to ne bi zgodilo.
<SPEAKER ID="236" NAME="David Martin  " AFFILIATION="PSE">
v pisni obliki. - Letno poročilo gospoda Saryusz-Wolskega o SZVP želi opredeliti skupne vrednote in prioritete v zvezi z globalno vlogo Evrope. Z lizbonsko pogodbo bo EU imela učinkovitejšo in koherentnejšo vlogo pri mednarodnih zadevah in veseli me, da se poročilo ukvarja s tem, kaj bo ta pogodba prispevala na tem področju. Glasoval sem za to poročilo.
<SPEAKER ID="237" NAME="Geoffrey Van Orden  " AFFILIATION="PPE-DE">
v pisni obliki. - Britanska konzervativna stranka noče, da se britanska zunanja politika podredi EU. Zavračamo lizbonsko pogodbo, kakršno koli zamisel o zunanjem ministru EU ali sedežu EU v Varnostnem svetu ZN in kakršno koli vlogo EU pri obrambi. Zato smo glasovali proti poročilu. Seveda se strinjamo, da lahko 27 narodov govori z enim glasom, kjer je to popolnoma v skladu z interesi britanske zunanje politike. Tako tudi podpiramo bolje koordinirano humanitarno delovanje in ostrejši pristop pri obravnavi diktatorskih režimov v Zimbabveju, Burmi in drugje.
<SPEAKER ID="239" NAME="Jan Andersson, Göran Färm, Inger Segelström in Åsa Westlund  " AFFILIATION="PSE">
v pisni obliki. - (SV) Vzdržali smo se glasovanja pri vseh delih, ki se nanašajo na Nato, saj prihajamo iz države, ki nima vojaških zaveznic.
<P>
V zvezi s predlogom spremembe 14 menimo, da je dejansko nepravilno trditi, da Pogodba ne dovoljuje vojaških namer. Celo sedaj se finančna sredstva EU uporabljajo za vojaške operacije, vendar ne za skupne obrambne sile EU.
<SPEAKER ID="240" NAME="Graham Booth  " AFFILIATION="IND/DEM">
v pisni obliki. - Načeloma glasujemo proti zakonodaji EU, in tako smo glasovali proti temu poročilu kot celoti. Vendar smo menili, da vsebuje vrsto predlogov sprememb za katere smo glasovali. Tako smo glasovali za predloga sprememb 10 in 12, saj zavračata militarizacijo EU. Tudi mi nasprotujemo militarizaciji EU. Ta dva predloga sprememb nista zahtevala ukrepanja Komisije in nista priznala pristojnosti Komisije ali EU. Bila sta preprosti izjavi, s katerima smo se strinjali pri določenih vprašanjih. Zato smo lahko glasovali za ta dva predloga sprememb, ne da bi pri tem ogrožali naše splošno stališče do tega poročila v celoti in zakonodaje EU na splošno.
<SPEAKER ID="241" NAME="Pedro Guerreiro  " AFFILIATION="GUE/NGL">
v pisni obliki. - (PT) Če ste dvomili o pravem pomenu, ambicijah in temi lizbonske pogodbe, bi morali, da bi se znebili dvomov, natančno prebrati resoluciji o evropski varnostni in obrambni politiki ter skupni zunanji in varnostni politiki, ki jo je sprejela večina tega parlamenta.
<P>
Sile, ki spodbujajo evropsko integracijo, namreč velike finančne in gospodarske skupine, socialni demokrati in desnica, skušajo utrditi EU kot imperialistični blok pod nadzorom njenih velikih oblasti.
<P>
Poleg potrditve politike vmešavanja EU (kot smo to lahko videli v misijah v Afganistanu, Čadu/Srednjeafriški republiki, Bosni in Hercegovini, Kosovu in Gvineji Bissau) in operativne zmogljivosti (da lahko izvaja hitro in istočasno dve vojaški operaciji evropske varnostne in obrambne politike) je to poročilo pravi priročnik za militarizacijo in militarizem. Poročilo poudarja cilje, kot so razširitev evropske varnostne strategije, vojaško razsežnost civilnih misij, militarizacijo razvojne pomoči in razvoja kot pripomočkov za vmešavanje, povečanje števila vojaških prevoznih sredstev (vojaško letalo A400M in helikopterji), povečanje izdatkov zaradi obrambe in vojaškega posredovanja, vključno z uporabo proračunskih sredstev skupnosti, operativna zmogljivost za izvedbo vojaških posredovanj EU in usklajevanje projektov ter oborožitvena industrija.
<P>
To je samo nekaj izmed razlogov, zakaj sem glasoval proti temu poročilu.
<SPEAKER ID="242" NAME="Anna Hedh  " AFFILIATION="PSE">
v pisni obliki. - (SV) Glasovala sem proti poročilu, ker nočem, da se evropska skupna zunanja politika krepi. Poleg tega sem tudi proti militarizaciji EU.
<SPEAKER ID="243" NAME="Richard Howitt  " AFFILIATION="PSE">
v pisni obliki. - Britanski laburistični poslanci smo glasovali za to poročilo, ki obravnava izvajanje evropske varnostne strategije in stalno delovanje misij EVOP. Laburistični poslanci se pri tem poročilu strinjamo zlasti s poudarkom v zvezi z boljšim delovanjem civilnih misij EVOP.
<P>
Laburustični poslanci smo glasovali proti besedilu iz odstavka 39, ki govori o vlogi vojaških enot Eurocorps. Združeno kraljestvo ni del Eurocorpsa in ga tudi ni nikdar uporabljalo, vendar laburistični poslanci menimo, da je treba poudariti, da ni stalnih vojaških sil pod stalnim poveljstvom EU, in smo prepričani, da to niti ni potrebno.
<SPEAKER ID="244" NAME="David Martin  " AFFILIATION="PSE">
v pisni obliki. - Strinjam se s poročilom, ki ga je predložil gospod Kuhne, o letnem poročilu o izvajanju evropske varnostne strategije in EVOP. Strinjam se s poročevalcem, da lizbonska pogodba krepi pristojnosti Unije, s tem ko je visokemu predstavniku za skupno zunanjo in varnostno politiko dodelila pomembnejšo vlogo.
<P>
Mednarodni značaj varnostnih vprašanj držav članic zahteva večje evropsko sodelovanje. Zato se pri takšnih vprašanjih strinjam z uvedbo solidarnostne klavzule med državami članicami. Glasoval sem za to poročilo.
<SPEAKER ID="245" NAME="Cristiana Muscardini  " AFFILIATION="UEN">
v pisni obliki. - (IT) Evropske potrebe po varnosti so se spremenile. Nevarnost napada na ozemlje, ki je del običajnega razumevanja obrambe, so nadomestile nevarnosti na regionalnih mejah na območjih, ki mejijo na ozemlje EU. Zraven je še strah pred terorizmom in občuten porast migracijskih tokov, radikalizacija različnih fundamentalističnih skupin in skupin skrajnežev, povečanje trgovanja z orožjem in tveganja zaradi širjenja orožja za množično uničevanje.
<P>
Evropska unija tega ne počne le zato, da bi lahko pri mednarodnih krizah ukrepala neodvisno, ampak da bi oblikovala popoln evropski obrambni sistem. Vendar se Evropska unija pri procesu širitve svojih zmožnosti za zunanje ukrepanje ne sme omejiti le na vojaško področje, ampak mora vzporedno razviti mehanizem za civilno krizno upravljanje, ki vključuje delovanje policije, civilnih upraviteljev, sodstva, civilne zaščite itd.
<P>
Skupna varnostna politika se mora okrepiti, da bo lahko imela Unija ključno vlogo na mednarodnem geopolitičnem prizorišču. Skladno s temi optimističnimi pripombami danes glasujem za poročilo, ki ga je sestavil gospod Saryusz-Wolski.
<SPEAKER ID="246" NAME="Luís Queiró  " LANGUAGE="PT">
Cilj Evropske unije v zvezi z varnostjo in obrambo je zagotovo manjši, kot je njena zmožnost in to ne le zaradi tradicionalnih težav z usklajevanjem in sodelovanjem na področju zunanjih prednostnih nalog. Zraven je tudi osrednje vprašanje, ki ga moramo rešiti. Vemo, da na področju zunanjih razsežnosti in oblikovanju operativnih zmogljivosti primanjkuje osebja, razpoložljivosti in sodelovanja. Vendar zahtevajo tudi, da javnost dojame, zakaj je to sodelovanje potrebno in koristno. Zgraditi moramo strategijo, ki bo temeljila na sodelovanju, zlasti z vlaganjem v interoperabilnost in z oblikovanjem operativnih zmogljivosti na zemlji, pri čemer pri teh razsežnostih naše politike pogosto pogrešamo podporo javnosti. Priznanje potrebe po varnosti ter pomen in učinkovitost varnosti in obrambe so večinoma odvisni od podpore javnosti, ki jo je treba pridobiti, kar je odvisno od našega truda.
<P>
Končno poudarjam pomen dejstva, da je atlantsko zavezništvo temeljni steber evropske varnosti in obrambe ter da ga ne smemo in ne moremo pod nobenim pogojem prezreti.
<SPEAKER ID="248" NAME="Bruno Gollnisch  " AFFILIATION="NI">
v pisni obliki. - (FR) Poročili, o katerih smo glasovali, pri čemer prvo obravnava skupno zunanjo politiko, drugo pa varnostno in obrambno politiko, imata eno skupno točko, in sicer obe državam članicam jemljeta zunanjo in obrambno politiko v korist javnih uslužbencev v Bruslju.
<P>
Diplomacija bo tako v rokah visokega predstavnika, ki bo pravi minister za zunanje zadeve. Poleg tega bo obstajala le ena obramba, ki si jo bomo delili in bo tokrat pod pokroviteljstvom Združenih držav preko Nata in ZN, kot je jasno napisano v drugi evropski ustavi, v lizbonski pogodbi. Naša vojaška sredstva so omejena na najbolj preprosto obliko, ker večji del proračunskih sredstev porabita Francija in Združeno kraljestvo ob upoštevanju pakta stabilnosti. Francoski in britanski stalni sedež v Varnostnem svetu ZN bosta nedvomno združena v enega in predana enemu vsemogočnemu Evropejcu ... Torej nobena med državami članicami EU ne bo imela političnih in vojaških sredstev, da bi lahko zagotovila lastno neodvisnost in svobodo. Sicer pa so jih že večinoma predali evrokratom. V celoti nasprotujemo temu pogubnemu razvoju.
<SPEAKER ID="250" NAME="Adam Bielan" AFFILIATION="UEN">
v pisni obliki. - (PL) Gospod predsednik, podpiram resolucijo o vrhunskem srečanju EU-ZDA, ker se poleg zadev v zvezi z dvostranskim partnerstvom in globalnimi izzivi ukvarja tudi z vprašanjem vize, ki je zelo pomembno za Poljake.
<P>
Poljaki, ki želijo kot turisti obiskati ZDA, morajo še vedno iti skozi zapleten in drag postopek pridobivanja vize.
<P>
Več kot 25 % prošenj za izdajo vizuma Poljakom je zavrnjenih. Glavni in včasih edini razlog za zavrnitev je sum konzularnega uslužbenca, da prosilec morda namerava delati na črno. Dejansko največ Poljakov potuje v ZDA na obisk sorodnikom. Približno tri četrtine med 10 milijoni Poljakov, ki živijo v ZDA, prihaja iz poljske regije Mala Poljska, kar pojasni dolge vrste pred ameriškim konzulatom v Krakovu.
<P>
Menim, da sam obstoj takšnega postopka v odnosu do države članice EU, zahteva od Unije, da zavzame ostro držo v dialogu z ZDA.
<SPEAKER ID="251" NAME="Glyn Ford  " AFFILIATION="PSE">
v pisni obliki. - Rad bi izpostavil vprašanje v okviru te razprave o načrtih ZDA v zvezi s protiraketnim sistemom, zlasti z vidika Češke republike. Dve tretjini češkega prebivalstva nasprotuje gradnji radarske naprave v bližini Prage v okviru teh načrtov.
<P>
Dva češka mirovnika tri tedne gladovno stavkata v znak nasprotovanja vztrajni podpori tem načrtom s strani češke vlade kljub malo dokazom, da se bo zaradi teh načrtov evropska varnost povečala in ne le zmanjšala. Vesel sem, da so se tema protestnikoma zdaj pridružile še ključne politične osebnosti, ki se postijo 24 ur.
<P>
Strinjam se, da mora EU doseči skupno stališče o postavitvi teh tehnologij v Evropi. O tem moramo nujno razpravljati s predstavniki Sveta. Upam, da bo predsednik predlagal to razpravo naslednji mesec.
<SPEAKER ID="252" NAME="Hélène Goudin  " LANGUAGE="SV">
V Junilistanu močno podpiramo tiste dele resolucije, ki obravnavajo ravnanje z ameriškimi zaporniki in njihov prevoz skozi evropske države. Združene države morajo v skladu z mednarodnim pravom ujetnikom soditi ali jih izpustiti. Razmere v Guantanamu in drugih zaporih so popolnoma nesprejemljive.
<P>
Žal poročilo obravnava mnogo preveč zadev, ki presegajo to vprašanje in za katere so pristojna druga mednarodna telesa, zlasti Združeni narodi. Menimo, da Evropski parlament nima vloge v zvezi s političnimi razmerami v državah, ki niso neposredne sosede EU, na primer v Iranu, na Kosovu ali v Iraku. Evropski parlament tudi ne bi smel poskušati širiti dometa evropske zunanje politike s pozivi drugim državam k sodelovanju in razvoju skupnih strategij v boju proti terorizmu in orožju za množično uničevanje. To so zelo težka vprašanja, s katerimi se najlažje soočajo države članice same in v sodelovanju z legitimnimi mednarodnimi organizacijami, pristojnimi za te zadeve. V Junilistanu smo tudi zelo kritični do tistega dela resolucije, ki predlaga, da se velika dela proračunov EU in ZDA namenita sponzoriranju raziskav v kmetijstvu.
<SPEAKER ID="254" NAME="Richard Howitt  " AFFILIATION="PSE">
v pisni obliki. - Poslanci Evropskega parlamenta iz vrst britanske laburistične stranke smo z veseljem glasovali za to resolucijo pred srečanjem na vrhu EU-ZDA 10. junija. Upamo, da bo zaradi te resolucije to srečanje na vrhu plodno. Še posebej podpiramo poziv EU in ZDA k tesnejšemu sodelovanju na številnih skupnih političnih področjih; poslanci Evropskega parlamenta iz vrst laburistične stranke zlasti podpiramo zamisel o uvrstitvi razvojnih ciljev novega tisočletja v središče mednarodne razvojne politike.
<P>
Poslanci Evropskega parlamenta iz britanske laburistične stranke smo se vzdržali glasovanja o predlogu spremembe 8, ker po našem mnenju to besedilo te zadeve ne obravnava uravnoteženo. Menimo, da se morajo razprave osredotočiti tudi na obveznosti Rusije in da je potrebno prizadevanje širše mednarodne skupnosti v zvezi z razoroževanjem, kot se izrecno priporoča v danes sprejetem predlogu spremembe poročila o Evropski varnostni in obrambni politiki, ki ga je pripravila skupina socialistov.
<SPEAKER ID="255" NAME="David Martin  " AFFILIATION="PSE">
v pisni obliki. - Prihajajoče predsedniške volitve v ZDA so priložnost, da se oddaljimo od zunanje politike, kakršno izvaja Busheva administracija. V to spremembo se mora vključiti tudi Evropa, EU pa mora okrepiti partnerstvo z ZDA, zlasti v boju proti podnebnim spremembam in revščini. Podpiram predlog resolucije gospoda Wiersma.
<SPEAKER ID="256" NAME="Athanasios Pafilis  " AFFILIATION="GUE/NGL">
v pisni obliki. - (EL) Poslanci komunistične stranke Grčije (KKE) smo glasovali proti poročilu iz naslednjih razlogov:
<P>
• poziva k okrepitvi imperialističnega sodelovanja med Združenimi državami in EU s krepitvijo Nata, da bi upravljali z narodi in državami ter jih izkoriščali;
<P>
• potrjuje strateško zvezo med EU in ZDA proti "terorizmu," dejansko usmerjeno proti ljudem. Kljub številnim hinavskim pozivom k spoštovanju človekovih pravic ni zveza nič drugega kot pretveza za skupno neusmiljeno vojno proti ljudem;
<P>
• v resoluciji se z omenjanjem učinkov podnebnih sprememb na države in narode upravičuje nove imperialistične posege v navezi z Združenimi državami;
<P>
• s politiko enake obravnave vseh strani resolucija dejansko podpira izraelske okupacijske sile in njihove zločine zoper palestinsko ljudstvo. Sprejema zasedbo Iraka in Afganistana ter predlaga ukrepe za praktično sodelovanje med Združenimi državami in EU v protektoratu na Kosovu pod vodstvom EU in Nata.
<P>
Resolucija je še en dokaz o nepovratnem strateškem dogovoru med EU in Združenimi državami, ki škodi ljudem. V resoluciji se EU šopiri s politično veljavo, kot da je tekmica Združenim državam, a se dejansko čuti podrejena.
<SPEAKER ID="257" NAME="Luís Queiró  " LANGUAGE="PT">
Najbolj presenetljiv vidik evropske politike je obravnavanje razmerja Evrope z Združenimi državami, zlasti v primerjavi z odnosom do naših drugih partneric, ki se politično in kulturno bolj razlikujejo od nas.
<P>
Seveda obstajajo različna mnenja, nesoglasja, tekmovanje in interesi, zlasti legitimni ekonomski interesi, zaradi katerih imamo različna stališča. Vendar je ključno, da nadzorujemo napetosti in razhajanja med partnericami pri istem projektu. Tega se moramo zavedati, da lahko delujemo in se odzivamo na kakršnekoli okoliščine. S tega vidika moramo najprej pravilno odstraniti ovire trgovini, ki so med partnericama, kot sta Evropa in ZDA, nepotrebne in neopravičljive. Če se želimo resnično odzvati na vedno več revščine, ki je nepotreben rezultat svetovnega povpraševanja, moramo prav tako sodelovati med sabo in zlasti s preostalim svetom, da ogroženim državam omogočimo razvoj odprtega trga, ki ga potrebujejo za ustvarjanje lastnega bogastva. Na podlagi trdne zveze svobodnih družb, ki spodbujajo ustvarjanje, lahko ustvarimo bogatejši in naprednejši svet.
<SPEAKER ID="258" NAME="Geoffrey Van Orden  " AFFILIATION="PPE-DE">
v pisni obliki. - Britanski konservativci močno podpiramo čezatlantsko partnerstvo; vendar se ne strinjamo, da je to odnos med EU in ZDA, zlasti v obrambnih zadevah, zato zavračamo večino odstavka 16.
<SPEAKER ID="233" NAME="Pedro Guerreiro  " AFFILIATION="GUE/NGL">
v pisni obliki. - (PT) Ta resolucija sicer razkriva protislovja med dvema imperialnima silama, a obenem potrjuje sodelovanje med EU in ZDA ter željo za krepitev njunega partnerstva, zlasti ob upoštevanju prihajajočih predsedniških volitev v ZDA, pri čemer prevzemata skupno "odgovornost" za svet.
<P>
Resolucija daje EU vlogo evropskega stebra Nata, kot je zapisano v "Evropski varnostni strategiji," EU in ZDA pa poziva k "tesnejšemu sodelovanju pri številnih političnih izzivih, ki so v skupnem interesu, zlasti na Bližnjem vzhodu, v Iranu in Iraku, na Kosovu in zahodnem Balkanu."
<P>
Ob prihajajoči 60-letnici Nata resolucija poziva k vzpostavitvi "na novo opredeljenega in močnejšega partnerstva med EU in Natom" in k prilagoditvi "Evropske varnostne strategije" temu novemu strateškemu konceptu Nata. V skladu z militarizmom v "lizbonski" pogodbi z veseljem pričakuje "ponovno presojo varnostne razsežnosti odnosov med EU in ZDA v luči rezultatov Natovega strateškega pregleda, prenovitve evropske varnostne strategije in nove ameriške administracije."
<P>
To pomeni, da ustvarja in potrjuje položaj EU kot političnega, ekonomskega in vojaškega bloka, ki želi uravnotežen odnos z ZDA, da bi skupaj obvladovali svet. Svet in ljudi, za katere je poskrbljeno ...
<SPEAKER ID="971" NAME="Jean-Pierre Audy  " LANGUAGE="FR">
Glasoval sem za skupni predlog resolucije o Uniji za Sredozemlje, ki ga je pripravilo pet političnih skupin. Sredozemska regija in Bližnji vzhod sta strateškega pomena za Unijo, zato je treba uveljaviti politiko za Sredozemlje, utemeljeno na solidarnosti, dialogu, sodelovanju in trgovini, da se lahko soočimo s skupnimi izzivi in dosežemo zastavljene cilje, torej vzpostavitev območja miru, stabilnosti ter skupnega napredka in blaginje. Podpiram pobudo francoskega predsednika Nicolasa Sarkozyja, ki je veliko prispeval k vzpostavitvi te Unije, in mu želim veliko uspeha na ustanovnem srečanju na vrhu 13. julija v Parizu. Podpiram politični predlog o ustanovitvi evrosredozemske parlamentarne skupščine v okviru te prihodnje Unije. Podpiram predlagane pobude, na primer o gradnji morskih avtocest, povezavi z arabsko magrebsko avtocesto (AMA), odpravljanju onesnaženosti Sredozemskega morja, civilni zaščiti, sredozemskem načrtu za sončno energijo, pridobivanju sončne termalne energije v severnoafriški puščavi, razsoljevanju morske vode, da se tako olajša dostop do pitne vode itd.
<SPEAKER ID="970" NAME="Patrick Gaubert  " AFFILIATION="PPE-DE">
v pisni obliki. - (FR) Podpiram sprejetje skupne resolucije o barcelonskem procesu - sredozemski uniji.
<P>
Ta resolucija pravilno poudarja strateški interes Evropske unije za sredozemsko regijo in Bližnji vzhod. Naša politika v teh državah mora temeljiti na načelih solidarnosti, dialoga in sodelovanja.
<P>
Danes znova začenjamo barcelonski proces, da bi bil čim bolj učinkovit. Zato je pobuda Komisije korak v pravo smer in se pravilno osredotoča na posebne regionalne projekte, zaradi katerih bo mogoče učinkovito zadovoljevati potrebe prebivalcev v tej regiji.
<P>
Predlog Komisije priporoča tudi ustanovitev skupnega sopredsedstva, skupnega stalnega odbora in sekretariata, kar bo omogočilo boljše sodelovanje in dialog med različnimi partnericami.
<P>
Poleg tega kot glavni cilj še naprej izpostavlja pospeševanje in spodbujanje vladavine prava, demokracije, spoštovanja človekovih pravic in politične pluralnosti.
<SPEAKER ID="261" NAME="Bruno Gollnisch  " LANGUAGE="FR">
Gospod predsednik, gospe in gospodje, Evropska unija nadaljuje z zavračanjem hiperaktivnega predsednika Sarkozyja: zavrnila je predlog o obdavčitvi goriva, opozorila o proračunskem padcu in zdaj še predlog o preoblikovanju predlagane Unije za Sredozemlje v ponovni začetek barcelonskega procesa, ki je že več kot 10 let neuspešen.
<P>
To pomeni konec projekta v zvezi s sodelovanjem držav ob obalah "našega morja," ki ga je vodila Francija. Odslej bo vpletena cela Evropska unija, projekt pa bo obvladovala Komisija v Bruslju. Tako je odločila prava šefinja: Nemčija gospe Merklove.
<P>
Ta zadeva odlično ponazarja dve resničnosti: rovarjenje gospoda Sarkozyja in medijska pozornost služita le prikrivanju njegove nemoči; interesi Francije so odvisni od uradnikov v Bruslju in Evropski uniji.
<P>
Iskreno upamo, da bo Irska, ki tako zelo ceni svobodo in se je zanjo v preteklosti marsičemu odrekla, tista država, ki nas bo osvobodila te evrokratske oblasti, ki je vedno bolj neutemeljena in tiranska.
<SPEAKER ID="262" NAME="Pedro Guerreiro  " AFFILIATION="GUE/NGL">
v pisni obliki. - (PT) Če bi prebrali le današnjo resolucijo, bi verjeli, da ima Evropska unija v zvezi z "Unijo za Sredozemlje" le iskrene in dobre namene. Besedilo le previdno namiguje na vmešavanje in vseprisotne cilje "vzpostavitve evrosredozemskega območja proste trgovine" in "proste trgovine," pri čemer seveda svoje namene olepšuje z govorjenjem o "socialnih" in "okoljskih" vidikih.
<P>
Vendar Evropska komisija jasno pravi, da je "sredozemska regija strateškega pomena za EU tako v političnem kot v gospodarskem smislu." Omenja "pomemben napredek, [ki] je bil dosežen glede evrosredozemskega prostotrgovinskega območja, ki bo vzpostavljeno do leta 2010," in poudarja, da morajo sredozemske partnerice EU izvesti "nadaljnje in hitrejše reforme." Komisija izpostavlja vrsto prednostnih nalog, na primer v prometnem sektorju (v okviru tega omenja tudi možno uvedbo koncesijske sheme, ki bi bila zanimiva za zasebni sektor, ob hkratnih vladnih ukrepih za liberalizacijo trgovine in odstranjevanju različnih netarifnih preprek, ki ovirajo trgovino) in v zvezi s tesnejšim povezovanjem energetskih trgov.
<P>
EU hoče ekonomsko, politično in vojaško obvladovati celotno sredozemsko regijo in njene trge ter izkoriščati bogate vire v tej regiji.
<P>
To je kapitalizem.
<SPEAKER ID="263" NAME="Carl Lang  " AFFILIATION="NI">
v pisni obliki. - (FR) Že naslov resolucije izraža neuspeh gospoda Sarkozyja. Nezadovoljen z vlogo predsednika Francije je poskušal postati oblikovalec in nato predsednik evrosredozemske unije, namenjene le državam ob sredozemskih obalah.
<P>
Njegovi načrti so propadli še pred začetkom francoskega predsedovanja Evropski uniji. Nemčija je vsilila svoja stališča: v tem procesu, ki je preprosto razširitev barcelonskega procesa, upravljanega v Bruslju, bodo sodelovale vse države članice EU.
<P>
Ta neuspeh ponazarja razvrednotenje naše države v evropskih institucijah. Bruseljska Evropa ne krepi Francije, kot trdijo v strankah UMP ("Union pour un Mouvement Populaire") in PS ("Parti socialiste"), temveč slabi njeno vlogo na vseh področjih: v ekonomskem sektorju z uničevanjem naših malih kmetij ter propadanjem in selitvijo naše industrije; v vojaškem sektorju z uničenjem naše vojske, ki mora zdaj umirati za Evropo; v demografskem sektorju s priseljevanjem, ki ogroža našo nacionalno identiteto.
<P>
Samo v novi Evropi, Evropi nacionalnih držav, ki temelji na suverenosti narodov in na temeljnih vrednotah naše evropske in krščanske civilizacije, bo lahko Francija znova dobila pomembno vlogo in vzpostavila pomembno politiko sodelovanja, ki bo med drugim omogočala vračanje priseljencev v države izvora.
<SPEAKER ID="264" NAME="Erik Meijer  " LANGUAGE="NL">
Evropska unija že nekaj časa razvija posebne sodelovalne odnose z državami na afriških in azijskih obalah Sredozemskega morja. Zaradi tega sodelovanja ni jasno, ali torej podpiramo diktaturo v Siriji ter zavlačevanje Izraela v procesu nastajanja enakopravne in mednarodno priznane palestinske države. V zvezi z zamislijo o posebni uniji med EU in vsemi državami Sredozemlja gospod Sarkozy poziva zlasti k podpori javnosti v državah članicah EU, ki ležijo ob Sredozemskem morju. Ustanovitev take unije bi lahko prispevala k oblikovanju interesnih področij EU v regiji z neenakimi partnericami v smislu tradicionalnih dogovorov med ZDA in deli Latinske Amerike. Prav tako bi lahko upravičila diktature v Tuniziji, Libiji in Siriji ter v manjši meri v Alžiriji in Egiptu. Zaradi te unije bi bilo lažje vračati begunce v take države. Omogočila bi tudi izboljšanje naših stikov z Izraelom, še preden ta prizna sosednjo palestinsko državo. Samo zaradi teh težav zdaj ne glasujem za to resolucijo.
<SPEAKER ID="265" NAME="Athanasios Pafilis  " AFFILIATION="GUE/NGL">
v pisni obliki. - (EL) Poslanci komunistične stranke Grčije (KKE) smo glasovali proti skupni resoluciji. V Uniji za Sredozemlje niso vzpostavljeni enakopravni in enako donosni odnosi EU z državami v regiji. Namesto tega resolucija podpira imperialistične načrte EU v širši sredozemski in bližnjevzhodni regiji. Cilj te unije je liberalizirati trge, da bodo bolj dostopni za evropska monopolistična podjetja, katerih monopolni položaj na trgu se bo zaradi tega izboljšal. Ropala bodo energetske in donosne vire v regiji. Unija za Sredozemlje bo vzpostavljena na podlagi groženj, izsiljevanja ter političnega in celo vojaškega pritiska na države in prebivalce. Resolucija tudi veliko razkriva. Prednostni cilj politike Unije za Sredozemlje naj bi bilo širjenje demokracije in človekovih pravic iz EU v sredozemske države. Pod to pretvezo Evropska unija upravičuje vse svoje imperialistične posege. Dejansko se podpira imperialistični načrt EU, Združenih držav in Nata o "novem Bližnjem vzhodu." Zato ni nikjer omenjena izraelska zasedba palestinskih ozemelj ali genocid nad Palestinci.
<P>
Ljudje ne smejo verjeti utvaram v zvezi z naravo in cilji Unije za Sredozemlje; morajo se boriti proti njej.
<SPEAKER ID="267" NAME="Adam Bielan" AFFILIATION="UEN">
v pisni obliki. - (PL) Gospod predsednik, delež mladih kmetovalcev v Evropski uniji je vedno nižji. Zdaj je v njej le 7 % kmetovalcev, mlajših od 35 let. V številnih primerih opuščajo mladi ljudje kmetovanje zaradi visokih stroškov naložbe, kar pomeni, da ne morejo biti konkurenčni na trgu.
<P>
Zato bi morali pomagati mladim kmetovalcem, da bi za ta namen uporabljali finančna sredstva Unije. Mladim kmetovalcem bi posojila z nižjo obrestno mero koristila, ker bi jim omogočila izvedbo njihovih načrtov, ne da bi se hkrati zelo zadolžili. Poleg tega je treba zagotoviti, da merila za dodeljevanje finančnih sredstev Unije niso preveč zahtevna ter da ne izključujejo majhnih kmetij, katerih cilj je predvsem proizvodnja specializiranih proizvodov in ne proizvodnja velikega obsega. Večina kmetij v južni Poljski, Mali Poljski in Svetokriškem vojvodstvu ustreza temu opisu.
<P>
Poročilo gospoda Veraldija obravnava ta vprašanja, zato sem glasoval za sprejetje tega poročila.
<SPEAKER ID="969" NAME="Bernadette Bourzai  " LANGUAGE="FR">
Ob upoštevanju težav v zvezi z iskanjem nove generacije evropskih kmetovalcev se je Evropski parlament odločil, da bo poiskal načine za spodbujanje nastanitve mladih kmetovalcev, ki bi morali voditi pregled zdravstvenega stanja SKP. Kot poročevalka skupine PSE v senci predlagam:
<P>
prednost je treba dati odzivom na vprašanja v zvezi s hrano, energijo, okoljem in zemljišči,
<P>
novim kmetovalcem zlasti kmetovalcem, ki ne podedujejo kmetije, in kmetovalcem, ki so na območjih s trajnimi neugodnimi naravnimi razmerami, morajo ukrepi za podporo, tj. višja pomoč za namestitev, subvencije za kmetijska posojila in spremljajoči ukrepi v zvezi z namestitvijo, koristiti,
<P>
ti ukrepi za podporo morajo biti obvezni na podlagi drugega stebra SKP, pri čemer je treba pregledati vidik dostopa do kmetijskege lastnine,
<P>
življenjske razmere na podeželskih območjih se morajo izboljšati, kar pomeni, da je treba spodbujati enakopraven dostop do javnih storitev, družabno ponudbo itd.,
<P>
razviti moramo dostop do poklicnega usposabljanja (nadomeščanje med izobraževanjem in dostop do raziskovanja na področju kmetijstva),
<P>
spodbujati moramo poklic kmetovalca in standarde, ki jih spoštujejo kmetovalci na evropski ravni.
<SPEAKER ID="268" NAME="Lena Ek  " AFFILIATION="ALDE">
v pisni obliki. - (SV) EU se ni potrebno ukvarjati z vsem. Načelo varčne, vendar močne EU, pomeni, da bi se morala EU ukvarjati le z vprašanji, za katera obstaja podlaga v ustanovitveni pogodbi, ter da bi bilo treba na področjih, na katerih so težave v zvezi z določitvijo pristojnosti, upoštevati sorazmernost, učinkovitost in relevantnost tam, kjer se pojavljajo težave razmejevanja.
<P>
Odločila sem se, da se vzdržim končnega glasovanja o poročilu o tem, kakšno prihodnost prinaša mladim kmetovalcem sedanja reforma skupne kmetijske politike. V poročilu so zajeti številni predlogi, na podlagi katerih bi se izboljšalo stanje za nove mlade nosilce dejavnosti, ter predlogi, ki lahko prispevajo k večji proizvodnji hrane. Vendar zajema besedilo hkrati tudi vprašanja, ki so dejansko pomembna za države članice, zato bi se morali o njih odločati na nacionalni ravni.
<SPEAKER ID="269" NAME="Ilda Figueiredo  " AFFILIATION="GUE/NGL">
v pisni obliki. - (PT) Številni predlogi v poročilu, za katere smo predlagali nekaj sprememb, so ustrezni zlasti tisti predlogi, ki zadevajo "nenehne težave" mladih kmetovalcev, kot so visoki stroški nastanitve, visoki dolgovi in premalo dosegljivih kmetij. Oblikovali smo različne predloge, s katerimi bi radi opozorili Evropsko komisijo na prihodnost, zlasti:
<P>
da je treba sprejeti ustrezne ukrepe, ki bi podprli, spremljali in svetovali mladim kmetovalcem pri začetnem zagonu ter katerih cilj je večja uspešnost in hkrati manjše število primerov, da kmetovalec opusti dejavnost ali celo bankrotira, ali njihova odprava v celoti;
<P>
da je treba podpreti ustanavljanje sklada kmetijskih zemljišč na podlagi zemlje, ki se je sprostila zaradi zgodnjega upokojevanja;
<P>
da je treba uvesti podporo za skupne nakupe dragih strojev in opreme, ki jih posamezni kmetovalci uporabljajo redko.
<P>
Vendar so neprimerni tisti ukrepi, ki so bili sprejeti za reševanje obstoječih problemov, pri čemer tako postane Portugalska država z najmanjšim deležem mladih kmetovalcev (manj kot 4 %) v državah članicah EU. Bistveno je, da se proizvodna dejavnost v sedanjem pregledu skupne kmetijske politike oceni natančno z donosnimi cenami za proizvodnjo.
<SPEAKER ID="270" NAME="Duarte Freitas  " LANGUAGE="PT">
Podeželje v Evropi se je v zadnjih desetletjih vedno bolj zapuščalo; to je trend, ki je povezan s postopnim staranjem prebivalstva.
<P>
Staranje kmečkega prebivalstva je zaskrbljujoče za prihodnost evropskega kmetijstva. Zato menim, da je poročilo Veraldija zelo pomembno, saj obravnava različne vidike, ki so povezani s pričakovanji in možnostmi mladih kmetovalcev, ki imajo ključno vlogo v trajnostnem razvoju podeželja.
<P>
Menim, da so mladi kmetovalci zelo pomembni za razvoj dinamičnega kmetijskega sektorja, kar je podlaga za doseganje ciljev lizbonske strategije. V skladu s skupno kmetijsko politiko se mora zamenjava generacij obravnavati kot ena od prednostnih nalog.
<SPEAKER ID="271" NAME="Urszula Gacek  " AFFILIATION="PPE-DE">
v pisni obliki. - (PL) Strinjati se moramo z dejstvom, da je Parlament z veliko večino sprejel poročilo o tem, kakšno prihodnost prinaša mladim kmetovalcem sedanja reforma skupne kmetijske politike.
<P>
Pomembne so zlasti so izjave o večji pomoči Evropske unije za mlade kmetovalce. Ena od teh izjav je izjava glede lažjega dostopa do posojil s subvencionirano obrestno mero za to skupino kmetovalcev.
<P>
Dodatna praktična pomoč je ključna v smislu vzpostavljanja dejanskih možnosti za mlade kmetovalce, ki želijo nadaljevati z družinsko tradicijo v vojvodstvu v Mali Poljski, da bi dosegli primeren dohodek.
<P>
Če bo cilj z obljubljeno pomočjo dosežen, se bo lahko položaj, kjer so vasi v Mali Poljski poseljene le s starejšim prebivalstvom, ki pazi na svoje vnuke, katerih starši menijo, da je edina uresničljiva možnost za njih, da si poiščejo delo drugje, izboljšal. To poročilo zato upošteva socialni in ekonomski vidik.
<P>
Mladi kmetovalci si želijo ohraniti tradicijo, vendar se prav tako zavedajo, da ne bodo sposobni spremeniti svojih družinskih kmetij v moderna, konkurenčna in donosna podjetja, če ne bodo upoštevali izkušenj drugih kmetovalcev in tehnologije, ki jo ti uporabljajo. Podpora za razvoj sodobnih metod in orodja za kmetijsko proizvodnjo je zato zelo pomembna lastnost danes sprejete resolucije.
<SPEAKER ID="272" NAME="Hélène Goudin  " LANGUAGE="SV">
V stranki Junijska lista kot običajno opozarjamo, da je v tem primeru dobro, da Evropski parlament nima pristojnosti soodločanja o kmetijski politiki EU, ker bi se lahko Unija ujela v past protekcionizma in obsežnih subvencij za različne skupine v kmetijski industriji, če bi Parlament to pristojnost imel.
<P>
To samoiniciativno poročilo vsebuje več nesmiselnih predlogov, kot je še eno "evropsko leto", katerega tema bo dialog med urbanimi območji in podeželjem. Če bi se uresničilo vsako evropsko leto, ki ga predlaga Evropski parlament, bi lahko sestavili seznam vseh naslednjih evropskih let do konca stoletja že zdaj.
<P>
Izjava iz odstavka 35, da bi moral biti cilj ukrepov za razvoj podeželja neposredno kmetovalci, krepi v stranki Junijska lista vtis, da se je za staro in preobremenjeno "skupno kmetijsko politiko" zdaj v proračunu EU spremenilo le ime v "razvoj podeželja".
<P>
Zaskrbljeno ugotavljamo, da poziva Evropski parlament zdaj k priznanju netrgovinskih vprašanj kot k merilu za uvoz v okviru STO. Menimo, da je to le priprava na uvedbo ovir za trgovino in protekcionizem proti drugim regijam v svetu.
<P>
Zato sem se odločila glasovati proti poročilu.
<SPEAKER ID="273" NAME="Ian Hudghton  " AFFILIATION="Verts/ALE">
v pisni obliki. - Veraldijevo poročilo o prihodnosti mladih kmetovalcev poudarja več pomembnih vprašanj, ki so pomembna na podeželskih območjih v EU. Poročilo prav tako priznava, da bi se morali načini kmetovanja, ki so značilni za posamezna geografska območja in kulturno tradicijo v Evropi, ohraniti, izboljšati in spodbuditi. Zato iskreno podpiram te izjave in menim, da bi se lahko uporabile v delovni obremenitvi EU.
<SPEAKER ID="274" NAME="Monica Maria Iacob-Ridzi" AFFILIATION="PPE-DE">
v pisni obliki. - (RO) Glasovala sem za sprejetje tega poročila, ker menim, da se ukrepi iz tega poročila dopolnjujejo z nacionalnimi programi na tem področju. Nacionalni program za razvoj podeželja v Romuniji določa ukrep, ki ponuja nepovratna sredstva največ 40 000 EUR na osebo iz sklada Evropske unije za razvoj podeželja. Vendar je potrebno za pridobitev sredstev izpolnjevati težke pogoje, pri čemer imamo v zvezi s tem še vedno majhno število zahtevkov.
<P>
Poročilo, ki ga sprejemamo danes, zagotavlja vrsto pomembnih ukrepov v smislu finančne podpore mladih kmetovalcev in v smislu nekaterih ključnih pravnih vidikih, kot sta lažje dedovanje kmetijskega premoženja ali lažji dostop do bančnih kreditov. Poklicno izobraževanje in usposabljanje, ki je na voljo mladim na podeželskih območjih, je prav tako pomembno. Tako menim, da mora prihodnja zakonodaja upoštevati veliko nesorazmerje med mladim prebivalstvom, mlajšim od 35 let, ki je dejavno v kmetijskem sektorju (le 8,5 % skupnega števila kmetovalcev v Evropi), in drugimi starostnimi kategorijami na tem področju.
<P>
Ti ukrepi bodo zagotovo prispevali k uspešnosti nacionalnih programov, kot je glavna os podpore za mlade kmetovalce, ki jo določa romunski nacionalni program za razvoj podeželja.
<SPEAKER ID="275" NAME="Christa Klaß  " AFFILIATION="PPE-DE">
v pisni obliki. - (DE) Kaj se zdaj sprašujejo mladi, ko se odločajo o izbiri poklica? Ali se sprašujejo o značilnostih poklica, o možnostih, ki jih ta ponuja v prihodnosti, oziroma ali se sprašujejo, kako najhitreje zaslužiti? Odgovor na vsa ta vprašanja je pogosto negativen, kadar je ena od možnosti poklic kmetovalca. Le 7 % kmetovalcev je mlajših od 35 let, kar pomeni, da ta poklic kritično upada. Veliko je mladih, ki bi kmetovali z veseljem ter delali na prostem in v stiku z naravo, obdani z rastlinami in živalmi. To možnost imajo na voljo. Zakaj je mladi ne izberejo? Ali zaradi pomanjkanja nadaljnjih možnosti ali splošne negotovosti, ki je povezana s tem poklicem? V preteklosti je dedovanje kmetije zagotavljalo zelo dobro in varno življenje, danes pa so dediči pogosto v slabšem položaju zaradi številnih pogojev in obremenitev, ki jih določajo predpisi. Zavedamo se, da lahko samo dobro usposobljeni in zelo motivirani kmetovalci zagotovijo naše visoke standarde na področju zdrave hrane in zdravega naravnega okolja v Evropi. Vendar se moramo zavedati tudi izzivov, s katerimi se soočajo mladi kmetovalci danes. Mlade kmetovalce moramo bolj vključiti v politične razprave in sprejemanje odločitev. Z mladimi kmetovalci je povezano upanje za razvoj Evrope. So kmetovalci, ki se soočajo s številnimi ekonomskimi in okoljskimi izzivi ter zagotavljajo dobro in uravnoteženo socialno okolje v podeželskih regijah. Zato potrebujejo zanesljivo politiko, ki jih bo podpirala.
<SPEAKER ID="276" NAME="Roselyne Lefrançois  " AFFILIATION="PSE">
v pisni obliki. - (FR) Strinjam se s sprejetjem tega poročila, ki poudarja temeljni izziv zamenjave generacij v kmetijskem sektorju v Evropski uniji.
<P>
Za odziv na nove kmetijske izzive so najbolj usposobljeni mladi kmetovalci. Zaradi izkušenj njihovih staršev imajo potrebno dinamičnost in navdušenje za izvedbo ključnih okoljskih, tehnoloških in ekonomskih sprememb, ki bodo omogočile evropskemu kmetijstvu v prihodnosti, da ostane najpomembnejši v svetu.
<P>
Zdaj moramo zagotoviti večjo stopnjo kmetijske proizvodnje ob stalnem upoštevanju kakovosti in varnosti proizvoda v okviru globalnega pristopa, ki temelji na ohranjanju naravnih virov in okolja.
<P>
Vendar so zaradi teh zahtev potrebne vedno večje finančne in osebne naložbe mladih kmetovalcev. Poleg tega se mora za pridobitev prilagojenih fizičnih in intelektualnih virov zagotoviti večja podpora Unije, kot je navedena v poročilu, zlasti na področju dostopa do tehnoloških inovacij.
<P>
SKP si ne more privoščiti, da bi pozabila na kmetovalce, ki bodo zagotovili, da ima Skupnost trajnostno neodvisnost oskrbe s hrano, ki spoštuje človeka in okolje.
<SPEAKER ID="277" NAME="Astrid Lulling  " AFFILIATION="PPE-DE">
v pisni obliki. - (FR) Glasovala sem za sprejetje poročila gospoda Veraldija, ker v celoti podpiram pobude za zagotavljanje trajnostnega, konkurenčnega in uspešnega kmetijstva v EU v prihodnosti.
<P>
Bistveno je spodbuditi in olajšati dostop mladih do kmetijsko-živilskega sektorja za spodbujanje zamenjave generacij in zagotavljanje dinamičnosti sektorja.
<P>
Da bi mladim kmetovalcev omogočili ustrezen odziv na številne izzive in pričakovanja, kot so proizvodnja kakovostne hrane, varnost hrane, varstvo okolja in ohranjanje biološke raznovrstnosti, je ključno pregledati znesek premije za ustanovitev kmetije, ki se že več let ni spremenil. Poleg tega moramo zagotoviti, da je ta premija povezana s poslovnim načrtom, zato da se ne omeji inovativni duh mladih kmetovalcev.
<P>
Vendar se moramo zavedati, da se kmetovalci srednjih let soočajo z enakimi izzivi. Pomembno je zagotoviti, da niso v slabšem položaju ali da škodujemo njihovim obstoječim operativnim metodam.
<SPEAKER ID="278" NAME="David Martin  " AFFILIATION="PSE">
v pisni obliki. - Spodbujanje mladih v kmetijskem sektorju je ključno za zagotavljanje kmetijske industrije v prihodnosti. Podpirati je treba novince v kmetijskem sektorju, vključno z mladimi kmetovalci. Podpiram splošne smernice iz Veraldijevega poročila o tem, kakšno prihodnost prinaša mladim kmetovalcem reforma SKP, zato sem skladno s tem stališčem tudi glasoval.
<SPEAKER ID="279" NAME="James Nicholson  " AFFILIATION="PPE-DE">
v pisni obliki. - Statistični podatki kažejo, da se podeželsko prebivalstvo v vsej Evropi istočasno zmanjšuje in stara. Poleg tega je delež kmetij, ki jih zdaj upravljajo mladi, zelo majhen. To je zaskrbljujoč trend, ki vpliva na vse države članice.
<P>
Mladi menijo, da v kmetijstvu nimajo poklicnih možnosti, saj so v številnih primerih zadeve, kot so dedovanje kmetij in težave, povezane z najemom posojila, enostavno tako pomembne, da se zaradi neugodnega položaja v zvezi z njim ne odločajo za kmetovanje.
<P>
To podrobno poročilo obravnava najpomembnejša vprašanja, ki odvračajo mlade od kmetovanja, ter navaja nekaj praktičnih rešitev za odpravljanje teh težav. Če želimo dejansko zagotoviti stabilnost in razvoj evropskega kmetijskega sektorja, moramo mlade spodbuditi, da začnejo s kmetovanjem, in odpraviti ovire, s katerimi se soočajo.
<P>
Poročilo priznava, da mora biti kmetovanje podobno kot katera koli druga sodobna industrija konkurenčno, učinkovito in sposobno se odzvati in prilagoditi zahtevam trga. Sprejeti moramo ukrepe, ki podpirajo in spodbujajo mlade v tem smislu, saj je nova generacija kmetovalcev ključna za dinamičen in inovativen evropski kmetijski sektor.
<SPEAKER ID="280" NAME="Zita Pleštinská  " AFFILIATION="PPE-DE">
v pisni obliki. - (SK) Slovaška ima, tako kot ostale nove države članice EU, velik delež podeželskih območij. Podeželska območja zajemajo skoraj 80 % celotne površine države, pri čemer živi na njih po statističnih podatkih več kot 44 % ljudi.
<P>
Sedanje razmere v živilski industriji, visoke cene živil in proizvodnja kakovostne hrane so veliki izzivi za evropska podeželska območja. Vesel sem, da zanima ekološki kmetijski sistem zlasti mlade kmetovalce. Zato je kmetijstvo vedno bolj pomembno za spodbujanje razvoja podeželja.
<P>
Podjetniški duh v kmetijstvu ima svoje tipične značilnosti, pri čemer je povezan z veliko več tveganji kot podjetniški duh v drugih gospodarskih sektorjih. Veliko mladih meni, da je zaradi visokih stroškov nemogoče ustanoviti kmetijsko podjetje. Uvedba različnih spodbud lahko pomaga mladim kmetovalcem ustanoviti podjetje ali (pozneje) posodobiti njihova podjetja.
<P>
Glasovala sem za poročilo poročevalca gospoda Donata Tommasa Veraldija o tem, kakšno prihodnost prinaša mladim kmetovalcem sedanja reforma skupne kmetijske politike, ker sem prepričana, da lahko s podpiranjem mladih kmetovalcev znatno pomagamo izboljšati stopnjo zaposlenosti v obrobnih evropskih regijah ter preprečimo odhajanje mladih s podeželskih območij.
<SPEAKER ID="281" NAME="Brian Simpson  " AFFILIATION="PSE">
v pisni obliki. - Glasoval bom za sprejetje tega poročila, vendar moram poudariti, da je zame nesprejemljiv predlog spremembe 35, zato bomo jaz in britanska laburistična delegacija glasovali proti temu posameznemu predlogu spremembe.
<P>
Trajnostni razvoj podeželja je ključen za ohranjanje našega podeželja in tradicionalnega načina življenja, ki ga uživajo naše podeželske skupnosti. Poslanci se morda dejansko spomnite, da smo ob vprašanju modulacije usklajeno prizadevanje za spremembo naših prednostnih nalog od neposrednih plačil v trajnostni podeželski razvoj podprli samo britanski laburistični poslanci.
<P>
Kmetovalci imajo ključno vlogo pri oblikovanju trajnostnega razvoja podeželja, vendar niso edini, ki sodelujejo pri tem, zato ne morem podpreti predloga spremembe 35.
<P>
Ta parlament se je navadil stalno zahtevati neposredna plačila kmetov in nedvomno bo naredil isto, ko bomo razpravljali o pregledu zdravstvenega stanja SKP v bližnji prihodnosti. Menim, da tisti, ki mislimo, da se morajo stvari v zvezi s sistemom, ki nagrajuje neučinkovitost na račun učinkovitega kmetijstva, spremeniti, resnično verjamemo v trajnostni razvoj podeželja.
<SPEAKER ID="282" NAME="Georgios Toussas  " LANGUAGE="EL">
Staranje kmetijskega prebivalstva, opuščanje obdelane zemlje in stalno upadanje števila mladih, ki delajo v kmetijstvu, je nedavni razvoj dogodkov, ki poteka v zadnjih dvajsetih letih. Vsa ta leta EU ni uspela rešiti težav, s katerimi se srečujejo mali in srednje veliki kmetje zlasti mladi. Ukrepi EU so del njene protikmetijske politike, ki je namenjena zmanjšanju proizvodnje in zgoščevanju zemlje v rokah nekaj večjih kmetov. To bo povzročilo zmanjšanje kmetijskega prebivalstva in zapuščanje podeželja zlasti v primeru mladih.
<P>
Poročilo se omejuje na ugotovitve. Zato ukrepi, ki jih predstavi so v okviru te politike, skrivajo pravi razlog težav: nasprotujočo si politiko EU. Skupaj s skupno kmetijsko politiko, ki deluje protikmetijsko, je ta politika namenjena spodbujanju in povečanju dobička mednarodnih monopolov in ogrožanju dohodkov malih in srednje velikih kmetij. Poročilo dejavno podpira delni pregled skupne kmetijske politike leta 2003, predlagane ukrepe "zdravstvenega pregleda" skupne kmetijske politike in vključitev kmetijskega gospodarstva v okvir protiljudske lizbonske strategije EU.
<P>
Opustitev protikmetijske in protiljudske politike EU je edina rešitev, ki bo kmetom omogočila, da ostanejo na svoji zemlji. Zagotovila bo dostojen dohodek in ne bo podpirala ciljev in koristi mednarodnih monopolov.
<SPEAKER ID="284" NAME="Genowefa Grabowska  " AFFILIATION="PSE">
v pisni obliki. - (PL) Kot članica skupne parlamentarne skupščine AKP-EU čestitam gospodu Hutchinsonu za njegovo poročilo, ki ga v celoti podpiram. Dejavnosti te skupščine in zlasti priložnosti, ki jih zagotavlja za neposreden stik med poslanci obeh strani, izjemno prispevajo k temu, da se prisotnost Unije čuti v najbolj oddaljenih afriških, karibskih in pacifiških regijah. Skupščina se ne osredotoča le na natančen načrt delovanja. Sposobna se je hitro odzvati na krizne razmere in dogodke, ko se pojavijo. Navsezadnje skupščina sprejema resolucije in odločitve, ki omogočajo sprostitev blaga in finančne pomoči Unije. Takšna pomoč je zelo potrebna in težko pričakovana zlasti v regijah, ki so jih prizadele naravne katastrofe.
<P>
Povedala bi, da sem zelo zadovoljna z organizacijskimi dogovori. Izmenična zasedanja v Evropi in državah regij AKP članom skupščine omogoča, da se seznanijo z razmerami na terenu, in boljše razumevanje razmer. Prav tako podpiram dogovore o delavnicah in misije za ugotavljanje dejstev in raziskovanje, povezane s skupščino. Zlasti izražam svojo odločno podporo za zamisel o forumu za ženske kot priložnost za razpravo in izmenjavo dobrih praks v zvezi z enakopravnim obravnavanjem moških in žensk. Menim, da si Evropski parlament, če želi, da ga države AKP obravnavajo kot institucijo za spodbujanje demokracije, ne sme zatiskati oči pred nepravičnostjo, ki jo ženske v navedenih regijah pogosto doživljajo.
<SPEAKER ID="285" NAME="Pedro Guerreiro  " AFFILIATION="GUE/NGL">
v pisni obliki. - (PT) Čeprav pozdravljamo vključevanje nacionalnih parlamentov in poslancev v pogajanja za sporazume o gospodarskem partnerstvu EU z afriškimi, karibskimi in pacifiškimi državami in sodelovanje pri pogajanjih, menimo, da se politično stališče, sprejeto v zvezi s sporazumi o gospodarskem partnerstvu, ne sme omejiti na "proces" brez omenjanja njegove vsebine.
<P>
Če bi se uporabil ta pristop, bi to predstavljalo neučinkovit pristop k oddaljevanju pozornosti od bistvene zadeve, tj. predlagan cilj sporazumov o gospodarskem partnerstvu, da se s sprejetjem sporazumov o prosti trgovini oblikujejo neokolonialni odnosi. S temi sporazumi bodo EU, velike sile in njihove glavne finančne in gospodarske skupine te države prisilile, da odprejo njihove trge, na katerih bodo lahko prodajale svoje blago in storitve, izkoriščale surovine teh držav in vsilile izvozno usmerjen proizvodni model, s čimer bodo uničile suverenost teh držav in poskrbele, da bo njihov razvoj odvisen od koristi EU.
<P>
To je DNK kapitalizma ...
<P>
V zvezi z žetvijo tistega, kar posadimo, bodo naše kapitalistične težnje za večino človeštva povzročile višje cene, nezaposlenost, revščino, lakoto in tako naprej.
<P>
Zato ne smemo podpreti sporazumov o gospodarskem partnerstvu in neokolonializma.
<SPEAKER ID="286" NAME="Ian Hudghton  " AFFILIATION="Verts/ALE">
v pisni obliki. - Glasoval sem za poročilo gospoda Hutchinsona. Delo, ki ga je v zadnjih desetletjih opravil ta parlament skupaj z državami AKP, je nekaj, s čimer smo kot institucija lahko zadovoljni.
<SPEAKER ID="287" NAME="Eija-Riitta Korhola  " AFFILIATION="PPE-DE">
v pisni obliki. - (FI) Že od prvega mandata sem članica skupne parlamentarne skupščine AKP-EU. Menim, da je poročilo gospoda Hutchinsona o delu skupščine leta 2007 izčrpni pregled napredka, ki se je v zadnjem letu dosegel, in izzivov, s katerimi smo se srečevali.
<P>
Menim, da je dejstvo, da bodo zdaj tudi stalni odbori odgovorni za spremljanje izvajanja resolucij, zagotovo korak v pravo smer. To je priložnost za veliko bolj poglobljen dialog, kot jim je bil na voljo prej v bolj formalnem spremljanju izvajanja, ki je potekalo na plenarnem zasedanju. Poleg tega ima skupščina ključno vlogo pri spremljanju pogajanj za sporazume o gospodarskem partnerstvu: sodelovanje med poslanci je spodbudilo preglednost procesa in zagotovilo lažje upoštevanje lokalnih vprašanj.
<P>
Menim, da je parlamentarna skupščina zaradi narave dela postala pomemben akter razvojnega sodelovanja EU. Krepitev parlamentarne razsežnosti in tesnega sodelovanja v procesu spremljanja izvajanja bo vedno bolj omogočalo neposredno usmerjanje sredstev EU za potrebe ljudi ter na primer doseganje razvojnih ciljev tisočletja glede zdravja in izobraževanja.
<SPEAKER ID="288" NAME="David Martin  " AFFILIATION="PSE">
v pisni obliki. - Pozdravljam poročilo Alaina Hutchinsona o delu skupne parlamentarne skupščine AKP-EU leta 2007. Večje vključevanje parlamentov in civilne družbe lahko izboljša in pomaga okrepiti odnose med državami AKP in EU. S takšnim sodelovanjem lahko izboljšamo kakovost razvojne pomoči in njeno namembnost. Zato sem glasoval za priporočila iz tega poročila.
<SPEAKER ID="289" NAME="Eoin Ryan  " AFFILIATION="UEN">
v pisni obliki. - (GA) Z veseljem sem podprl poročilo gospoda Hutchinsona o delu skupne parlamentarne skupščine AKP-EU lani. Rad bi navedel nekaj stališč tega poročila, ki so me dejansko navdušila.
<P>
Dobro je, da je poročevalec obravnaval sporazume o gospodarskem partnerstvu. Evropska unija mora natančno spremljati razgovore za sporazume o gospodarskem partnerstvu in skupna parlamentarna skupščina jih je spremljala. Kot je navedel poročevalec ima skupna parlamentarna skupščina osrednjo vlogo pri spremljanju pogovorov in oblikovanju povezav med obema stranema: EU in državami na jugu.
<P>
Pohvalil bi poročevalca, ker je omenil Somalijo, kot "pozabljeno krizo". Vendar Somalija ni pozabljena, pri čemer smo mi v EU in države AKP zavezane te regije podpirati, jim pomagati in jih namenjati pozornost.
<P>
Vendar to poročilo predvsem poudarja uspešno delo, ki ga je opravila skupna parlamentarna skupščina, delo, ki včasih ni cenjeno dovolj.
<SPEAKER ID="290" NAME="Andrzej Jan Szejna  " LANGUAGE="PL">
Poročevalec upravičeno namenja pozornost potrebi, da se oblikuje ustrezen okvir za odprt, demokratičen dialog, ki temelji na vsebini in je namenjen pogajanjem o sporazumih za gospodarstvo partnerstvo med državami članicami Evropske unije in državami AKP.
<P>
Naslednji pomemben vidik je večje sodelovanje nacionalnih parlamentov in družb posameznih držav za okrepitev sodelovanja med državami AKP in EU. Posebno pomembna morata biti tudi regionalno sodelovanje in vključevanje. Ukrepi, namenjeni krepitvi miru, se morajo prav tako odločno podpreti zlasti v navedenih državah AKP, v katerih so politične razmere nestabilne.
<SPEAKER ID="291" NAME="Bernard Wojciechowski  " AFFILIATION="IND/DEM">
v pisni obliki. - (PL) Glasoval sem za poročilo o dejavnostih skupne parlamentarne skupščine AKP-EU. Menim, da je dobra zamisel, da stalni odbor skupne parlamentarne skupščine AKP-EU spremlja izvajanje resolucij s srečanjem z uradniki Komisije, pristojnimi za zadevna področja. Do zdaj je to spremljanje izvajanja potekalo na plenarnih zasedanjih. Skupna parlamentarna skupščina AKP-EU ima pred sabo veliko nalog, ki so vse namenjene spodbujanju gospodarskega razvoja držav AKP.
<SPEAKER ID="293" NAME="Alessandro Battilocchio  " AFFILIATION="PSE">
v pisni obliki. (IT) Gospod predsednik, gospe in gospodje, glasoval sem za to poročilo, ki znatno prispeva k gospodarskemu razvoju Evrope. Zato pozdravljam odlično delo, ki ga je opravil gospod Pittella, ki je jasno določil predloge in načela, ki morajo s predpisi urejati ta zelo pomemben sektor.
<P>
Usklajevanje trga kreditov predstavlja še en ukrep na poti k temu izjemno pomembnemu cilju: dokončno oblikovanje resnično celostnega notranjega trga, ki poskuša preseči obstoječe zakonodajne razlike med državami članicami. Finančne storitve so skupni finančni interes, ker imajo ključno vlogo pri gospodarskem razvoju in ustreznem izvajanju schengenskih ciljev.
<P>
S tem mislim na državljane, ki imajo velike težave s pridobivanjem natančnih podatkov, ter izstopne kazni, pogosto v obliki visokih stroškov prekinitve sodelovanja, ki bremenijo uporabnike, ki želijo zamenjati kreditno institucijo.
<SPEAKER ID="294" NAME="Ilda Figueiredo  " AFFILIATION="GUE/NGL">
v pisni obliki. - (PT) Medtem ko danes sprejeto poročilo vsebuje nekatere pozitivne vidike in sicer informacije o nekaterih bančnih postopkih za potrošnike in njihovo omogočanje, dostop do teh storitev še vedno spada v okvir liberaliziranega finančnega trga, katerega cilj je že v osnovi dosegati največje možne dobičke in ne zaščita potrošnikov. Zato smo se glasovanja vzdržali.
<P>
Ni dovolj, da se zagotovi pravica do bančnega računa. Zagotoviti moramo, da se pristojbine ali druge oblike kazni, potrošnikom za kakršne koli storitve ne zaračunavajo zlasti v primerih, v katerih so najbolj ogroženi ljudje tisti, ki so finančno šibki, tisti, ki imajo račune z omejenimi sredstvi in transakcijami ali enostavno tisti, ki imajo bančne račune.
<P>
Bistveno je zagotavljanje javne storitve, ki v finančnem sektorju prav tako obstaja in brez katere bomo povečali socialne neenakosti, kar bo dramatično vplivalo na zadevne ljudi z manj finančnimi sredstvi, socialno solidarne institucije ter druge socialne organizacije, vključno z malimi in mikropodjetji.
<SPEAKER ID="295" NAME="Ian Hudghton  " AFFILIATION="Verts/ALE">
v pisni obliki. - Poročilo gospoda Pittelle ki sem ga podprl, poudarja pomembnost kulture, navad in jezikov v izbiri potrošnikov in zaščito finančnih proizvodov. Različnost kultur, navad in jezikov EU si zasluži spoštovanje na vseh področjih delovanja Unije in predvsem, če želi delovanje evropskih institucij pridobiti podporo javnosti.
<SPEAKER ID="297" NAME="Alessandro Battilocchio  " AFFILIATION="PSE">
v pisni obliki. - (IT) Gospod predsednik, gospe in gospodje, menim, da je delo, ki ga je izvedel pristojni odbor in poročevalec gospod Karas, poglobilo našo parlamentarno razpravo in pomagalo razjasniti, katere težave je treba obravnavati in rešiti na tem področju. Poleg tega sem zadovoljen, da je končno posebna pozornost namenjena majhnim subjektom in ne le velikim gibanjem kapitala.
<P>
Sektor finančnih storitev ni namenjen le velikim podjetjem, ki poslujejo na evropski ali medcelinski ravni, ampak je prav tako nujno sredstvo, za tiste, ki želijo nove zamisli in ideje poslovanja razširiti prek lokalnega trga. Zakonodajni ukrepi Evropske unije na visoki ravni bodo nedvomno povzročili večjo konkurenčnost in nižje stroške za potrošnike s pozitivnim vplivom na večjo izbiro in širšo dostopnost takšnih storitev za uporabnike.
<P>
Glede na pomembnost tega sektorja in prednosti, ki izhajajo iz boljše zakonodaje na tem področju, z veseljem priznavam, da bo Parlament zaradi tega priporočila končno predlagal ustrezne ukrepe, ki neposredno koristijo potrošnikom.
<SPEAKER ID="298" NAME="Ilda Figueiredo  " AFFILIATION="GUE/NGL">
v pisni obliki. - (PT) Liberalizacija maloprodajnih finančnih storitev na enotnem trgu je najnovejši predlog Evropske komisije po liberalizacijah, določenih v lizbonski pogodbi. Cilj je narediti še en korak na poti k doseganju popolne liberalizacije storitev v Evropski uniji.
<P>
Zaradi tega in drugih pobud se je zdaj predlagala liberalizacija različnih maloprodajnih finančnih storitev zlasti bančnih proizvodov, zavarovanja in pokojnin. Cilj je umik vsega, kar se lahko obravnava kot "prepreka" ob uporabi argumenta nižjih cen in večje izbire za potrošnike, če izkušnje dejansko dokazujejo točno nasprotno. Velika podjetja postopno zvišujejo svoje dobičke na račun dražjih storitev za potrošnike.
<P>
Čeprav smo zadovoljni s sprejetjem predloga spremembe, ki ga je predložila naša skupina, ob upoštevanju, da je potrebno upoštevati posebno skrb glede trženja prihrankov in starostnih pokojninskih proizvodov, ker so odločitve potrošnikov v zvezi s tem običajno odločitve, ki so za njih zelo pomembne in se sprejmejo enkrat v življenju, je dejstvo, da je večina poročila negativna. Zato smo glasovali proti.
<SPEAKER ID="299" NAME="Bruno Gollnisch  " LANGUAGE="FR">
Gospod predsednik, gospe in gospodje, poročevalec upravičeno poudarja, da sta za obstoj trga nujno potrebna ponudba in povpraševanje. Vendar zgleda, da to ne velja za čezmejni trg maloprodajnih storitev. Poročilo dejansko temelji na predpostavki, da bo omogočanje ponudbe spodbudilo povpraševanje.
<P>
Čeprav bi vsi želeli imeti koristi od cenejših kreditov ali donosnejših vlaganj, je malo verjetno, da bo Italijan jutri odšel na dansko ali ciprsko banko vzeti kredit za nakup hiše ali avtomobila. Vsi vemo zakaj: jezikovne težave, upravičena zaskrbljenost glede tveganja, negotovost glede davčne ureditve itd. Poročevalec, ki poudarja pomembnost vidika zaupanja, neposredne bližine in osebnega odnosa do stranke, si ne dela utvar.
<P>
S to željo, da se umetno ustvari takšen trg, se glavni cilji tega ravnanja ne prikrijejo: prisiliti države, da uskladijo svoje davke in predpise, da so pripravljene na vse možnosti ali uvedba 28. pravnega sistema, nadnacionalnega sistema, ki ga poleg tega spremlja uvedba evra v državah, ki so ga zavrnile, da se s tem omogoči popolna udeležba na tem hipotetičnem trgu.
<P>
Teh predlogov ne moremo podpreti.
<SPEAKER ID="300" NAME="Ian Hudghton  " AFFILIATION="Verts/ALE">
v pisni obliki. - Glasoval sem za poročilo gospoda Karasa o maloprodajnih finančnih storitvah na enotnem trgu. Moja domovina, Škotska, ima številna vrhunska finančna podjetja, ki jim dostop na notranji trg lahko koristi. Kljub temu je treba spoštovati različne finančne kulture in tradicije narodov EU, pri čemer menim, da poročilo gospoda Karasa vzpostavlja pravo ravnovesje v zvezi s prepoznavanjem potrebe po subsidiarnosti na tem področju.
<SPEAKER ID="301" NAME="Rovana Plumb  " AFFILIATION="PSE">
v pisni obliki. - (RO) Glasovala sem za "zeleno knjigo o maloprodajnih finančnih storitvah na enotnem trgu", ker dostop potrošnikov do maloprodajnih čezmejnih finančnih storitev predstavlja pomemben dejavnik krepitve enotnega trga pod pogojem, da se zagotovi visoka zaščita potrošnikov.
<P>
Kampanje za ozaveščanje potrošnikov v zvezi s čezmejnimi finančnimi storitvami je treba razvijati s skupnim prizadevanjem na nacionalni in evropski ravni.
<P>
Romunija mora spodbujati ozaveščanje potrošnikov in poznavanje sistema FIN-NET, ki ima ključno vlogo pri usklajevanju informacij, namenjenih javnosti v zvezi z dostopom do zakonitih pritožbenih mehanizmov in nadomestnih rešitev zlasti glede čezmejnih finančnih storitev.
<SPEAKER ID="302" NAME="Eoin Ryan  " LANGUAGE="GA">
V celoti podpiram poročili gospoda Karasa in gospoda Pittelle zaradi njunega prizadevanja za zagotavljanje, da je delovanje bančnega sektorja za posameznega potrošnika in mala podjetja učinkovitejše in dostopnejše. Zlasti se strinjam s členom v poročilu gospoda Karasa, ki poudarja samourejanje namesto uvedbo nove zakonodaje. Zakonodaja ni vedno prava rešitev; vsak primer je treba natančno preučiti in se o njem posvetovati, pri čemer je treba pozorno spremljati trajnost vsakega sektorja. Pogosto se zgodi, da je, kar je koristno za sektor, koristno tudi za potrošnika.
<P>
Vendar imam pripombe v zvezi z enim členom v poročilu gospoda Karasa, v katerem omenja razlike med davčno zakonodajo v različnih državah članicah. Zdi se mi, da navedeni člen kritizira načelo subsidiarnosti in da ni resničen. Posamezne države se morajo odločati o svojih davčnih razredih, pri čemer ti razredi na enotnem trgu spodbujajo konkurenčnost in ne obratno.
