<CHAPTER ID="005">
Obrazložitev glasovanja
<P>
Ustne obrazložitve glasovanja
<SPEAKER ID="102" NAME="Zuzana Roithová" AFFILIATION="PPE-DE">
(CS) Gospa predsednica, v včerajšnji razpravi o oznaki CE sem že opozorila Komisijo na dejstvo, da se registracija oznake CE še ni začela, čeprav je zdaj vključena v evropsko zakonodajo 16 let, zanjo pa sem prosila na interpelaciji v parlamentu pred tremi meseci.
<P>
Pozdravljam včerajšnjo obljubo komisarja za podjetništvo, kar zadeva pospešitev zadeve, vendar nisem prepričana, ali se zaveda pomembnosti registracije oznake na tujih trgih. Dokler se to ne zgodi, tožbe zaradi škode v primeru zlorabe evropske oznake skladnosti, ki simbolizira varnost proizvoda s strani proizvajalcev in uvoznikov za pridobitev nepoštene koristi ter prevaro potrošnikov v Evropi in tujini, niso mogoče. Gotovo bi pripomoglo k zmanjšanju nepoštene konkurence na trgu.
<SPEAKER ID="104" NAME="Gyula Hegyi" AFFILIATION="PSE">
- (HU) Najlepša hvala. Vstop v Gazo in soočenje z vsakdanjimi posledicami zasedbe in blokad je bila strašna izkušnja. Brezposelnih je 80 % prebivalstva, Izraelci občasno prekinejo oskrbo z električno energijo in vodo, veliko ljudi dobi hrano le enkrat dnevno, velika večina prebivalstva pa že več let ne more zapustiti območja, manjšega od Budimpešte. Kot je povedal izraelski profesor, je Gaza zapor in njeni prebivalci so zaporniki, od katerih je težko pričakovati razumno vedenje.
<P>
Hkrati je tudi ogorčenja vredno, da nekatere palestinske skupine uporabljajo rakete iz ozemlja Gaze, s katerimi ogrožajo življenja nedolžnih izraelskih civilistov. Kriza je pregloboka, da bi se rešila na tradicionalen način. Do zdaj sta obe strani postali zapornici lastnih skrajnežev in zaradi njih ne moreta sklepati dejanskih koncesij.
<P>
Mednarodna skupnost in predvsem Evropska unija morata prisiliti Izraelce in Palestince, da dosežejo sporazumno rešitev. Glasoval sem za priporočilo v upanju, da bodo države članice sprejele odločnejše ukrepe.
<SPEAKER ID="105" NAME="Zuzana Roithová" AFFILIATION="PPE-DE">
(CS) Tudi jaz sočustvujem s prebivalci Gaze, ki so postali talci v rokah Hamasa. Vendar ne morem podpreti današnje resolucije Evropskega parlamenta, ker člen, ki poziva k pogajanjem med palestinskimi organi in Hamasom, ni črtan. Vsi vemo, da pogajanja s teroristi, ki so zasedli Gazo, niso mogoča. Tak poziv je dejanje hinavščine, katerega cilj je postavitev Hamasa v vlogo partnerja palestinskih organov. Ne želim sodelovati pri legalizaciji te teroristične organizacije.
<P>
Bojim se, da bodo razmere kmalu zahtevale posredovanje, ki ga morajo vseeno odobriti Združeni narodi. In pri tem mora Evropa imeti zelo dejavno vlogo.
<SPEAKER ID="107" NAME="Koenraad Dillen" AFFILIATION="NI">
(NL) Gospa predsednica, v nasprotju s tem, kar trdi ta parlament, Svet ZN za človekove pravice dejansko nima tako pomembne vloge pri spodbujanju človekovih pravic po svetu. Kako je sploh lahko drugače? Le 25 od 47 članic je svobodnih demokracij, devet držav ni svobodnih in tri države, tj. Kitajska, Kuba in Saudova Arabija, so med najpogostejšimi kršiteljicami človekovih pravic na svetu. Te države teptajo deklaracijo ZN o človekovih pravicah ter zagovarjajo sebe in ostale režime pred vsako kritiko. V nekaterih primerih je Svet enostavno zmanjšal nadzor nad človekovimi pravicami. Svet še vedno ni obsodil sedanje največje svetovne krize na področju človekovih pravic, tj. Darfur. Namesto veselja ob taki stvaritvi mora ta parlament taka vprašanja raje vključiti v svojo resolucijo.
<SPEAKER ID="108" NAME="Philip Claeys" AFFILIATION="NI">
(NL) Gospa predsednica, strinjam se z izjavo kolega Dillna in poudarjam, da resolucija sramoti religije, ki jih je sprejel Svet. Ta resolucija dobesedno navaja, da morajo odgovorni ljudje spregovoriti in da se svoboda izražanja mnenja lahko omeji na vprašanja, povezana z javnim zdravjem in moralo. Ta resolucija seveda zadeva prepoved kritiziranja islama. Svet ZN za človekove pravice pri tem deluje v nasprotju s svojimi uradnimi cilji, tj. varstvom pravice do svobodnega izražanja in s tem tudi varstvom samih človekovih pravic.
<SPEAKER ID="110" NAME="Carlo Fatuzzo" AFFILIATION="PPE-DE">
(IT) Gospa predsednica, gospe in gospodje, vesel sem, da lahko spregovorim v imenu celotne skupine Evropske ljudske stranke in Evropskih demokratov ter v svojem imenu o ugodnem glasovanju za končno različico tega poročila. Poročilo obravnava prepričljivo dejstvo, da je veliko več starejših kot mladih ljudi, ker nam zdravniška oskrba in življenjski slog omogočata v povprečju daljše življenje - na žalost ne vsem, vendar v povprečju. Zato je veliko več starejših ljudi, tudi ker se je stopnja rodnosti znižala, zaradi česar v dokumentu pozivamo k ukrepom za spodbujanje stopnje rodnosti.
<P>
Poudarjam, da je Evropska ljudska stranka skupaj z UEN in drugimi skupinami zahtevala črtanje odstavka 24. Glasovali smo za črtanje, vendar se na žalost večina v tem parlamentu s tem ni strinjala. Menim, da je moj čas govora potekel.
<SPEAKER ID="111" NAME="Philip Claeys" AFFILIATION="NI">
(NL) Gospa predsednica, vrednost poročila gospe Castex je nedvomno v tem, da navaja velike demografske izzive, s katerimi se sooča Evropa. Našteta so zares dobra vprašanja, številne ideje in rešitve. Za otroke je treba nujno zagotoviti več in boljšo podporo, starejšim delavcem je treba zagotoviti tudi stalne priložnosti na trgih dela, zdravstvene službe pa se morajo nujno pripraviti na izzive pospešenega staranja prebivalstva.
<P>
Po drugi strani se ta parlament nagiba k obravnavanju priseljevanja kot instrumenta za zagotovitev demografske in gospodarske prihodnosti Evrope. Nedavno je eden od najpomembnejših svetovalcev britanskega predsednika vlade Lord Turner opisal načelo, da so potrebni priseljenci za zapolnitev primanjkljaja delavcev kot, citiram, "gospodarsko neizobraženih in popolnoma neprimernih". Evropa ima že milijon brezposelnih priseljencev, skupaj z vsemi težavami, ki spadajo zraven. S številnejšim vstopom priseljencev se obstoječe težave lahko le še poslabšajo.
<SPEAKER ID="113" NAME="Tunne Kelam" AFFILIATION="PPE-DE">
Gospa predsednica, med glasovanjem o poročilu gospoda Guelleca o kohezijski politiki nisem mogel podpreti sporazumnega predloga spremembe 4, ki poziva k "večjim finančnim sredstvom za kohezijsko politiko" v prihodnosti.
<P>
Samodejno povišanje subvencij EU morda ni najodgovornejši pristop, kadar imamo praktično težavo pri njihovi pomembni in učinkoviti uporabi. Namesto tega se strinjam z uporabo izraza "zadostna finančna sredstva".
<P>
Pisne obrazložitve glasovanja
<SPEAKER ID="116" NAME="Ilda Figueiredo  " AFFILIATION="GUE/NGL">
v pisni obliki. - (PT) V Evropski uniji, preplavljeni z zelo različnimi direktivami o podrobnih vprašanjih, katera bi bilo bolje obravnavati na ravni držav članic ob upoštevanju njihove posebne narave in ravni razvoja, si je zanimivo predstavljati, kako bo ukrepala Evropska komisija v zvezi z nadzorom nad izvajanjem zakonodaje Skupnosti.
<P>
Ena od ugotovitev, ki se lahko prikaže, je, da ima vsak generalni direktorat zelo različen način dela, vendar ni jasno, ali tudi države članice delujejo na različne načine, čeprav izkušnje kažejo, da manjše in srednje velike države na splošno delujejo natančneje od evropskih sil. To se je zgodilo s paktom stabilnosti.
<P>
Zadnje poročilo predstavlja nov element, ki ga pozdravlja odbor Evropskega parlamenta za peticije. Letno poročilo in z njim povezane priloge, ki jih je prvič vključila Evropska komisija, navaja posebno in podrobno obravnavo kršitev v zvezi s peticijami.
<SPEAKER ID="117" NAME="Bogusław Liberadzki  " AFFILIATION="PSE">
v pisni obliki. (PL) Gospa Frassoni je pripravila dobro poročilo. Podpiram predlog o poenostavitvi izvajanja zakonodaje Skupnosti in uvedbo paketnih sej za ta namen. Podpiram tudi delavnice, namenjene prenosu pravnih aktov Skupnosti.
<P>
Poleg tega odobravam zamisel o boljši učinkovitosti izvajanja zakonodaje Skupnosti prek tesnejšega sodelovanja med Evropskim parlamentom in nacionalnimi parlamenti. Ti ukrepi bodo pripomogli k boljši učinkovitosti politik Evropske unije, kar zadeva na primer ukrepe evropskih skladov in usklajevanje standardov za izdelke na trgu Skupnosti.
<SPEAKER ID="118" NAME="Daniel Strož  " LANGUAGE="CS">
Kar zadeva poročilo, ki se nanaša na letno poročilo Komisije o nadzoru nad izvajanjem zakonodaje Skupnosti, menim, da je ena od glavnih tem namen Komisije, da izboljša delovne metode v primeru prijavljenih kršitev zakonodaje Skupnosti v državah članicah. V okviru predlagane nove delovne metode se morajo vprašanja in pritožbe državljanov vrniti neposredno zadevnim državam članicam. Kot je poročevalka Frassonijeva poudarila, je nova delovna metoda Komisije, tj. vračanje pritožb, tvegana zaradi zavračanja temeljne odgovornosti Komisije do izvajanja zakonodaje Skupnosti.
<P>
V zvezi s tem poudarjam drugo dejstvo, ki je bilo že deležno pripomb v Evropskem parlamentu: gre za skupine lobistov, ki vedno uspejo dostopiti do obvestil Komisije, naslovljenih na države članice v primeru suma kršitev zakonodaje Skupnosti, medtem ko državljani o tem niso obveščeni. Kljub temu so državljani tisti, katerih podatki zagotavljajo nenadomestljiv vir informacij in nas opozarjajo na kršitve ali neizvajanje zakonodaje Skupnosti, ter ne nekakšne interesne skupine z lastnimi vizijami.
<SPEAKER ID="119" NAME="Andrzej Jan Szejna  " AFFILIATION="PSE">
v pisni obliki. (PL) Glasoval sem za poročilo gospe Frassoni o nadzoru nad izvajanjem zakonodaje Skupnosti (2005).
<P>
Gospa Frassoni je predstavila zelo dobro poročilo. Posamezna vprašanja v predlogu resolucije zlasti pozivajo h koheziji na področju skupnega ukrepanja institucij EU, nacionalnih parlamentov in samih državljanov. Glavne točke zadevajo boljši nadzor in predloge za poenostavitev izvajanja določb zakonodaje Skupnosti in izboljšanje njene učinkovitosti. Njihovo izvajanje je bistveno za boljšo učinkovitost politike Evropske unije o na primer ukrepih evropskih skladov in usklajevanju standardov za proizvode na trgu Skupnosti.
<P>
Poleg tega je poziv nacionalnim parlamentom v predlogu resolucije zelo pomemben. Nacionalni parlamenti morajo preseči izključno uradni prenos zakonodaje Skupnosti in preprečiti drobitev pri njenem vključevanju v nacionalno zakonodajo.
<SPEAKER ID="121" NAME="David Martin  " AFFILIATION="PSE">
v pisni obliki. - Pozdravljam predlog uredbe Andréja Bria o akreditaciji in nadzoru trga v zvezi s proizvodi v Evropski skupnosti. S predlogom se bosta izboljšala obseg varstva, namenjen potrošnikom, in varnost proizvodov. Za zagotovitev večje varnosti je nujno, da akreditacijo in nadzor trga izvaja javni organ. Poročilo odgovarja na te točke in glasoval sem za njegova priporočila.
<SPEAKER ID="123" NAME="Alessandro Battilocchio  " AFFILIATION="PSE">
v pisni obliki. - (IT) Gospa predsednica, gospe in gospodje, v času, ko se evropski trg zdi popolnoma nezmožen samoobrambe pred dampingom zunaj Evrope, z zadovoljstvom opažam prvi "institucionalni" korak proti novi zakonodaji in usklajevanju trga EU.
<P>
Evropski parlament je v Strasbourgu predlagal nov način urejanja proizvodov na trgu Skupnosti. Ti proizvodi bodo morali izpolnjevati veljavna pravila in po natančni presoji bodo lahko nosili oznako CE.
<P>
Poleg uvedbe skupne odgovornosti uvoznikov in tujih proizvajalcev za škodo, povzročeno zaradi neskladnih proizvodov, poročilo predlaga oblikovanje zapletenega sistema nadzora, ki določa kazni, sorazmerne z resnostjo kršitve, tako da se odvrača od neustrezne uporabe.
<P>
Potrošniki in podjetja lahko zato zrejo v prihodnost z novim optimizmom. Odprava ovir, temelj politike EU o prosti trgovini od samega začetka in ustvarjanje gospodarskega ozračja, prijaznega podjetjem, bodo izražali visoko raven varstva za potrošnike na podlagi upoštevanja visokih standardov o zdravstveni varnosti in varnosti proizvodov ter za podjetja, ki bodo končno imela koristi zaradi strogega sistema medsebojnega nadzora blaga, proizvedenega v Evropi.
<P>
Iz tega razloga glasujem za poročilo.
<SPEAKER ID="124" NAME="Ilda Figueiredo  " AFFILIATION="GUE/NGL">
v pisni obliki. - (PT) To poročilo Evropskega parlamenta predstavlja nekatere elemente, ki so morda pozitivni, čeprav so si nekako nasprotujoči. Na primer vsi, ki sodelujejo pri dajanju proizvoda na trg, od proizvajalca do distributerja in uvoznika, bi imeli enako odgovornost, vendar ni ustrezno navedeno, kako bi to delovalo.
<P>
Poročilo tudi dovoljuje ohranitev nacionalnih oznak, ki bi se po predlogu Evropske komisije odstranile, pri čemer bi bila priznana le oznaka CE. Dogovor nadomešča sklicevanje na "nacionalne oznake" z "drugimi oznakami".
<P>
Poročilo tudi vztraja, da okvir ni zavezujoč, vendar ga bo vsak, ki ga bo sprejel, moral upoštevati. Poleg tega vključuje navedbo malih in srednje velikih podjetij, ki zahtevajo upoštevanje svojih posebnih potreb.
<P>
Vseeno je cilj predloga Evropske komisije, v katerega poročilo ne dvomi, spodbujanje delovanja enotnega trga prek odstranitve preostalih ovir, pri čemer se to ne uporabi za določene sektorje dejavnosti, zlasti sektorji živil, krmil, zdravja in dobrega počutja živali, tobačnih izdelkov, veterinarskih zdravil, zdravil za ljudi, človeške krvi, človeških tkiv in celic, za katere že obstaja usklajena zakonodaja.
<SPEAKER ID="125" NAME="Bogusław Liberadzki  " AFFILIATION="PSE">
v pisni obliki. ? (PL) Gospa Schaldemose upravičeno izpostavlja, da ima lahko zadevna odločitev, katere cilj je vzpostavitev obsežnejšega in strožjega sistema za nadzor trženja izdelkov v Skupnosti, znaten vpliv na izvajanje mednarodne trgovine. Zato je potrebna ločena analiza.
<P>
Strinjam se, da je predlog, da so uvozniki solidarno odgovorni za škodo, ki jo povzročijo nevarni izdelki in izdelki, ki niso v skladu z akreditacijskim sistemom, namenjen povečanju učinkovitosti sistema in varovanju javnega interesa Skupnosti. Prav tako je njegov cilj zagotavljanje temeljne pravice državljanov do zaščite pred nepoštenimi in nevarnimi praksami.
<SPEAKER ID="126" NAME="David Martin  " AFFILIATION="PSE">
v pisni obliki. - Pozdravljam poročilo gospe Schaldemose, v katerem se poziva k sprejetju skupnega okvira za trženje izdelkov in za katerega sem tudi glasoval. Priporočila iz poročila bodo podprla prizadevanje EU za varstvo potrošnikov. Znak CE se napačno razume kot varnostni znak, čeprav je to pravzaprav le izjava o skladnosti izdelka z zakonodajo EU. Bistveno je, da preprečimo zlorabo znaka in obvestimo potrošnike, kaj zagotavlja znak CE.
<SPEAKER ID="127" NAME="Zita Pleštinská  " AFFILIATION="PPE-DE">
v pisni obliki. - (SK) Kot poročevalka v imenu skupine PPE-DE v zvezi z osnutkom poročila gospe Schaldemose o skupnem okviru za trženje izdelkov sem zadovoljna z rezultati glasovanja: kompromis, ki je bil dosežen, je že omogočil, da se je zakonodajni postopek končal na prvi obravnavi.
<P>
Doseženi kompromis vključuje prenos nekaterih členov, ki obravnavajo znak CE, v poročilo gospoda Brieja o nadzoru trga, da se bo zagotovilo njihovo hitrejše izvajanje. Naša odločitev v zvezi s tem je temeljila na jasni informaciji, ki dokazuje, da se izdelki, ki so narejeni v državah v razvoju in so napačno označeni z znakom CE, kar pomeni, da imajo logo CE, ki pomeni, da je izdelek v skladu z evropsko zakonodajo, vedno pogosteje pojavljajo v evropski bazi podatkov nevarnih potrošniških izdelkov (RAPEX).
<P>
Zaupanje ali nezaupanje v znak CE ne sme temeljiti le na znaku CE izven konteksta. Potrebno je zaupanje v celotni sistem akreditacije, priglasitve in nadzor trga.
<P>
Ne vidim razloga za uvedbo dodatnega označevanja izdelkov, čeprav gre za oznake kakovosti. Tako novo označevanje bi lahko zmedlo končne potrošnike, poleg tega pa bi lahko dodatni stroški vplivali na ceno blaga. Zato z zanimanjem pričakujem rezultate študije vpliva, ki ocenjuje uporabo nacionalnih znakov skupaj z znakom CE ter ki jo mora pripraviti Komisija na zahtevo Odbora za notranji trg in varstvo potrošnikov.
<SPEAKER ID="129" NAME="Ilda Figueiredo  " AFFILIATION="GUE/NGL">
v pisni obliki. - (PT) Utemeljitev Evropske komisije za pripravo predloga te uredbe je bila, da izvajanje "načela vzajemnega priznavanja [...] otežuje več problemov" (skratka, lahko se prepreči, da se izdelki, ki se tržijo v eni državi članici, tržijo v drugi). Komisija meni, da je treba čim bolj zmanjšati možnost, da bi se s nacionalnimi tehničnimi predpisi nezakonito oviral prost pretok blaga med državami članicami. Zato določa zahteve, ki jih morajo izpolnjevati organi pri izvajanju nacionalnega tehničnega predpisa, hkrati pa določa, da morajo ti organi nositi dokazno breme. Skratka, določa pogoje z jasnim ciljem omejevanja možnosti, da posamezna država izvaja svoja pravila.
<P>
Poročilo Evropskega parlamenta pravzaprav še bolj ovira ukrepe, ki jih lahko sprejme posamezna država članica, na primer: "Cilj te uredbe je okrepiti delovanje notranjega trga s prosto in neizkrivljeno konkurenco, in sicer z izboljšanjem prostega pretoka blaga, medtem ko se zagotavlja visoka raven varstva potrošnikov in varnosti izdelkov".
<P>
V praksi ne bo smela nobena država članica omejiti prodaje izdelkov na svojem ozemlju, če se ti izdelki proizvajajo in tržijo v drugi državi članici, čeprav morda niso v celoti skladni s predpisi namembne države članice.
<SPEAKER ID="130" NAME="David Martin  " AFFILIATION="PSE">
v pisni obliki. - Strinjam se s priporočili iz poročila gospoda Stubba. Cilj dokumenta je pojasniti in opredeliti vlogo nacionalnih organov in nosilcev gospodarske dejavnosti pri izvajanju načela vzajemnega priznavanja. Čeprav podpiram večjo učinkovitost pri izvajanju načela vzajemnega priznavanja, to ne sme vplivati na podlago enotnega trga za dodatno uskladitev. Poleg tega morajo biti varnostni vidiki del izvajanja tega načela. Prepričan sem, da so v poročilu ta vprašanja ustrezno obravnavana, zato sem glasoval zanj.
<SPEAKER ID="132" NAME="Jens Holm, Sřren Bo Sřndergaard in Eva-Britt Svensson  " AFFILIATION="GUE/NGL">
v pisni obliki. - Ne strinjamo se, da načelo vzajemnega priznavanja zagotavlja več pravic za potrošnike ter več socialnih ali okoljskih pravic. Načelo določa, da ni mogoče preprečiti dostopa izdelka, ki je sprejet nekje v Evropi, do druge države članice, razen če lahko organi zagotovijo dokaz, da je utemeljena uporaba nacionalnega tehničnega predpisa. Vendar so merila za izjeme od načela že določena s sodbami EU. Ta merila veljajo za vse države članice, ne glede na to, ali so sprejele paket o blagu.
<P>
Poleg tega se s paketom o blagu krepijo pravice potrošnikov na ravni EU. Razen tega nasprotujemo vsem ukrepom iz paketa o blagu, s katerimi bi se lahko zagotovila politična podpora prihodnji uskladitvi kazenskega prava na ravni EU. Ob upoštevanju vsega tega smo se odločili, da bomo glasovali za poročila.
<SPEAKER ID="133" NAME="Jörg Leichtfried  " AFFILIATION="PSE">
v pisni obliki. - (DE) Podpiram paket o notranjem trgu blaga, ker je bistven za skupni okvir za trženje izdelkov v tujini. Na notranjem trgu, ki temelji na načelih tehnične uskladitve pravil o prodaji izdelkov na evropskem trgu in načelu vzajemnega priznavanja, ne smemo dovoliti, da se trženje izdelkov, ki se že lahko prodajajo v eni državi članici, znatno zavleče, ali v najslabšem primeru dejansko prepreči v drugi državi zaradi pretirane birokracije.
<P>
Zato pozdravljam poročila kolegov poslancev, gospe Schaldemose in gospoda Brieja, ki zagovarjata zmanjšanje birokracije in skupni pravni okvir za prihodnje sektorske določbe, da se bo v prihodnosti zagotovilo toliko skladnosti, kot je to politično in tehnično mogoče. Končno, vseeno izpostavljam, da je treba oba predloga dodatno izpopolniti, da bodo ključne opredelitve in zlasti obseg pravnega okvira ustrezno pojasnjeni. Če v teh predlogih terminologija ne bo jasna, bo nemogoče doseči želeno uskladitev.
<SPEAKER ID="134" NAME="Karin Scheele  " AFFILIATION="PSE">
v pisni obliki. - (DE) S paketom o trženju izdelkov v Evropi, o katerem bomo glasovali danes, se bo nedvomno izboljšal položaj potrošnikov. Težave z uvoženimi igračami v zadnjem letu so pokazale, da je očitno treba ukrepati in da je treba zagotoviti, da uvozniki bolj odgovarjajo za varnost izdelkov.
<P>
Pomemben je dosežek Parlamenta, in sicer, da se bo novi pristop izvajal v manjšem obsegu, pri čemer je treba njegovo izvajanje oceniti za vsak primer posebej. Ne smemo biti zadovoljni s sedanjo obravnavo znaka CE. To zagotovo ni oznaka kakovosti, ki pomeni, da je izdelek proizveden v Evropi, kakor si znak v njegovi sedanji obliki razlaga preveč potrošnikov, zato je zelo zavajajoč.
<SPEAKER ID="135" NAME="Marianne Thyssen  " AFFILIATION="PPE-DE">
v pisni obliki. - (NL) Gospa predsednica, gospe in gospodje, trdno prepričana sem glasovala za tristranski sporazum v zvezi s tem zakonodajnim paketom, da bi skupni trg postal zares svoboden. Prav tako sem prepričana, da lahko končamo to zadevo v eni obravnavi in celo v enem letu od priprave predlogov. To zakonodajo je nujno treba sprejeti, zato se iskreno sprašujem, zakaj so morali potrošniki ter mala in srednja podjetja tako dolgo čakati.
<P>
Sodišče Evropskih skupnosti je oblikovalo načelo vzajemnega priznavanja skoraj pred tridesetimi leti in zdaj je to načelo vključeno v zakonodajo. Kljub temu ga države članice ne izvajajo sistematično. Prepričana sem, da je obrnjeno dokazno breme, ki ga zdaj izvajamo, najboljši način za spoštovanje tega načela in za omogočanje delovanja notranjega trga za neusklajene izdelke.
<P>
Poleg tega resnično zagotavljamo veliko boljše varstvo potrošnikov z veliko boljšim nadzorom trga. Za Evropo, ki se ponaša s svojimi visokimi standardi, ne bi bilo sprejemljivo nič manj.
<P>
Končno, poskrbeli bomo, da se bomo znebili več slabih, zaščitniških teženj. Novi akreditacijski sistem za organizacije, katerih izdelki so potrjeno v skladu z usklajenimi standardi, bodo povzročili upravne stroške, hkrati pa tudi boljši rezultat, delujoč notranji trg in enakopravnejše konkurenčne pogoje.
<P>
Stroški, ki jih bomo prihranili s tem paketom, bodo konec koncev ustvarili več delovnih mest in gospodarsko rast. Boljše varstvo potrošnikov je eden od dobrih razlogov, da ta paket odobrimo z navdušenjem.
<SPEAKER ID="999" NAME="Ford  " AFFILIATION="PSE">
v pisni obliki. - Glasoval bom za to resolucijo. Humanitarno in politično krizo v Gazi moramo obravnavati z veliko zaskrbljenostjo. Pozvati moramo Hamas, da ustavi napade na Izrael z ozemlja pod njegovim nadzorom, in Izrael, da ustavi vojaške dejavnosti, zaradi katerih umirajo civilisti, in zunajsodne uboje.
<P>
Politika izolacije Gaze je bila popolnoma neuspešna na politični in na humanitarni ravni. Blokado je treba odpraviti in ponovno odpreti prehode za vstop v Gazo in izstop iz nje.
<P>
Pozdravljam finančne prispevke, ki jih je EU namenila Palestincem v zadnjih letih in ki bi jih morala zagotavljati še naprej - z ustreznim nadzorom in spremljanjem.
<SPEAKER ID="137" NAME="Hélčne Goudin in Nils Lundgren  " AFFILIATION="IND/DEM">
v pisni obliki. - (SV) Žal EU spet izkorišča humanitarno katastrofo za izboljšanje svojega položaja na področju zunanje politike.
<P>
Stranka Junijska lista sočustvuje s civilnim prebivalstvom, ki so ga prizadeli spori, čeprav lahko te spore rešijo le Združeni narodi z močno mednarodno podporo, ne pa EU.
<SPEAKER ID="138" NAME="Pedro Guerreiro  " AFFILIATION="GUE/NGL">
v pisni obliki. - (PT) Čeprav se strinjamo z veliko pomisleki iz resolucije, prav tako drži, da ti pomisleki ne vključujejo ustrezne obtožbe in obsojanja Izraelske kolonialistične politike v zvezi s Palestino in njenimi prebivalci.
<P>
Med drugim:
<P>
resolucija ponovno izenačuje napadalce in napadane, okupatorje in okupirane, pri čemer se ne upošteva terorizem izraelske države;
<P>
resolucija ne obsoja nezakonitega embarga, ki ga je uvedel Izrael za Gazo in njeno prebivalstvo, in ne obsoja popustljivosti ali molka Združenih držav Amerike ali Evropske unije v zvezi s tem;
<P>
resolucija ne komentira obžalovanja vrednih izjav komisarja Frattinija, ki je odgovoren za pravosodje in notranje zadeve ter ki je izjavil, da bi bila EU pripravljena "upoštevati izraelske pomisleke in interese na način, ki ni bil del našega programa v prvih letih intifade". Grozno je, da nekdo, ki toliko govori o terorizmu, ignorira izraelski terorizem in tudi sodeluje z njim.
<P>
Mi bomo še naprej obsojali izraelsko politiko apartheida do Palestine in zagovarjali popolno spoštovanje neodtujljivih pravic palestinskega ljudstva, ki je vključeno v več resolucij ZN.
<SPEAKER ID="139" NAME="Jean Lambert  " AFFILIATION="Verts/ALE">
v pisni obliki. - Glasoval sem za skupni predlog resolucije o Gazi in sem vesel, da ima Parlament tako odločno stališče o odpravi blokade. Nastaja humanitarna katastrofa. V bolnišnicah ni dovolj zdravil za zagotavljanje osnovne oskrbe; pomoč v hrani za del prebivalstva izpolnjuje le približno dve tretjini potreb; ribiška industrija (ki je zaposlovala 10 000 ljudi) je v velikih težavah, ker lahko ladje lovijo le blizu obale.
<P>
Nastaja ekološka katastrofa, ki ogroža obalo v regiji, ker naprava za čiščenje odplak v kraju Beit Lahia ne deluje ustrezno in popravila niso mogoča, ker so dobavitelji blokirani. Podjetja ne morejo preživeti in brezposelni morajo delati s tihotapci in ekstremisti. Raketni napadi se nadaljujejo in peščica ljudi, ki pri tem sodeluje, ogroža mir in prihodnost veliko ljudi - Izraelcev in Palestincev.
<P>
Hamas mora ustaviti storilce. Ob mojem zadnjem obisku v Gazi so mi večkrat povedali, da imajo od tega koristi le ekstremisti. EU mora narediti vse, kar je mogoče, da odpravi blokado, Izrael pa mora priznati, da ne zagotavlja dolgoročne varnosti.
<SPEAKER ID="140" NAME="Andreas Mölzer  " AFFILIATION="NI">
v pisni obliki. - (DE) Že na začetku moramo biti popolnoma jasni: izraelski embargo očitno pomeni kršitev mednarodnega prava in je popolnoma nesprejemljiv.
<P>
Izrael zaradi embarga ter preprečitve dostopa do pitne vode in hrane umetno ustvarja razmere za prebivalce Gaze, kar nima primerjave v smislu nečloveškosti in pomanjkanja zanimanja za človeško dostojanstvo. Zaradi egipčanske vlade in treznega razmišljanja mejne policije se je zaenkrat preprečila večja katastrofa in ljudje, ki sami ne sodelujejo v sporu, so dobili dostop do osnovnih dobrin za zadovoljitev svojih osnovnih potreb. Na drugi strani je neodgovorno, da se odgovornost prenese na Egipt, ki ni odgovoren za zaostritev sedanjih razmer.
<P>
V 21. stoletju je nesprejemljivo, da se civilno prebivalstvo obravnava kot grešni kozel za teroristična dejanja Hamasa. Zato je treba takoj vzpostaviti infrastrukturo in zagotoviti preskrbo lokalnega prebivalstva.
<P>
Na drugi strani mora palestinska stran narediti čim več za izboljšanje razmer, da se bo omogočila sklenitev sporazuma do konca leta 2008. Vendar so v sedanjih okoliščinah možnosti za doseganje tega plemenitega cilja zelo oddaljene.
<SPEAKER ID="142" NAME="James Nicholson  " AFFILIATION="PPE-DE">
v pisni obliki. - Čeprav si je treba čim bolj prizadevati za rešitev razmer v Gazi, ta resolucija v najboljšem primeru ne bo nič prispevala, v najslabšem primeru pa bo imela negativni vpliv. Če Parlament želi biti pravi zagovornik miru na Bližnjem vzhodu, ne sme več oblikovati neuravnoteženih rešitev. Neka članica le težko glasuje proti resoluciji, ki obravnava humanitarna vprašanja, kar pa izgubi svoj pomen, če se ta vprašanja povežejo z nepošteno predstavitvijo Izraela. Parlamentarna resolucija ne sme pozvati Hamasa, da izpusti ujetnika kot preprosto "dejanje dobre volje". Hamas ni dobrodelen srednjeveški kralj; to je teroristična organizacija, ki je večinoma odgovorna za razmere v Gazi.
<P>
Parlament mora pri zahtevanju, da Izrael izpolnjuje svoje obveznosti, upoštevati, da izraelski delavci še naprej tvegajo svoja življenja pri oskrbi Gaze z električno energijo, kljub temu, da Hamas upravlja z oskrbo z električno energijo. Pri obravnavi potreb ljudi, ki trpijo, je treba vključiti prebivalce južnega Izraela, na ozemlje katerega se včasih izstreli povprečno ena raketa na uro in kjer 75 % otrok trpi zaradi tesnobe in posttravmatskega stresa.
<SPEAKER ID="143" NAME="Athanasios Pafilis  " AFFILIATION="GUE/NGL">
v pisni obliki. - (EL) Izraelski organi so odgovorni za vedno več kaznivih dejanj zoper Palestince. Več mesecev že omejujejo gibanje ljudi, blaga in hrane ter dostop do pitne vode, električne energije in drugih osnovnih storitev, medtem ko izraelska vojska še naprej napada in ubija civiliste.
<P>
Sočutje, izraženo v resoluciji, v zvezi s katastrofami, ki so prizadele Palestince, je farsa, ker sta EU in Združene države del težave. Imperialistični interesi podpirajo Izrael pri izvajanju protizakonite politike. Imperialisti želijo ohraniti nadzor nad regijo, kar je pomembno za njihov položaj in geostrateško dejavnost; želijo ohraniti svojo pravico do ukrepanja, vključno z vojaškim ukrepanjem.
<P>
Načrti četverice so pokazali, da je bil še en imperialistični poskus neuspešen, pri čemer bodo imeli sporazumi iz Annapolisa enak rezultat. Predlog za njihovo oživitev je poskus zatiskanja oči ljudi; žrtve se dejansko enačijo s storilci.
<P>
Imperialisti ne morejo zagotoviti rešitve za težave Palestincev. Rešitev mora temeljiti na prizadevanju Palestincev in Izraelcev ter na mednarodni solidarnosti z njihovim prizadevanjem za mirno sožitje na podlagi ustanovitve neodvisne palestinske države z glavnim mestom Vzhodni Jeruzalem.
<SPEAKER ID="144" NAME="Frédérique Ries  " AFFILIATION="ALDE">
v pisni obliki. - (FR) Čeprav sem kljub delni nenaklonjenosti zaradi popolnoma neuravnoteženega besedila na koncu glasovala zanj, sem to storila, ker se je z ustnim predlogom spremembe, ki ga je vložila skupina Evropske ljudske stranke, ponovno delno upoštevalo dejansko stanje v Gazi.
<P>
Ne glede na to, kdo je odgovoren, je popolnoma in v celoti nesprejemljivo, da sta v prvotnem besedilu odstavka 3 Izrael in Hamas obravnavana enakovredno.
<P>
Ali je prizadevanje Izraela za zaščito prebivalcev pred nasilnimi dejanji, ki jih vsakodnevno izvajata Hamas in palestinska milica, povezano z vsesplošnimi napadi, ki so se nedavno zgodili v Dimoni, ali številnimi raketami vrste kasam, ki so vsak dan usmerjene v Sderot in katerih cilj so večinoma šole in s tem otroci, tj. življenjska sila izraelske družbe?
<P>
Seveda imamo različne poglede na spor, vendar pošteni poslanci v tem parlamentu ne bodo dopustili, da bosta postala Izrael, demokratična država in vlada, in Hamas, teroristično gibanje, ki ga kot takega obravnava EU (to je res, prav tako kot ponovna zavrnitev izpolnitve pogojev četverice, pri čemer je nenavadno, da se ta zavrnitev prikriva v tej resoluciji), enakovredna partnerja v grozovitem nasilju.
<SPEAKER ID="145" NAME="Geoffrey Van Orden  " AFFILIATION="PPE-DE">
v pisni obliki. - Ton in velik del vsebine resolucije o Gazi sta protiizraelska. Jasno je, da Palestinci v Gazi živijo v stalnem pomanjkanju, kar je nečloveško. Vendar je za to le delno odgovoren Izrael, večinoma pa palestinski teroristi in ekstremisti, kot je Hamas, in neuspeh arabskih držav, da prispevajo k oživitvi prebivalstva in obnovi območja. Gazi je bilo dopuščeno, da ostane nezaceljena rana. Žal mi je, da se ljudi, ki imajo v rokah oblast v Gazi, ni pozvalo, da sprejmejo potrebne ukrepe za sklenitev mirne sprave z Izraelom. Pozdravljam poziv k izpustitvi vojaka Šalita. Zato sem se vzdržal glasovanja.
<SPEAKER ID="147" NAME="Hélčne Goudin in Nils Lundgren  " AFFILIATION="IND/DEM">
v pisni obliki. - (SV) Stranka Junijska lista podpira Svet Združenih narodov in pomembno delo tega organa.
<P>
Vendar nasprotujemo določbi iz odstavka 34, ki določa, da mora vsaka članica EU izražati stališče EU o teh zadevah. Vsaka država članica EU je avtonomna članica ZN in ima zato pravico, da izrazi svoje mnenje. Zato smo se odločili glasovati proti resoluciji.
<SPEAKER ID="148" NAME="Pedro Guerreiro  " AFFILIATION="GUE/NGL">
v pisni obliki. - (PT) Evropski parlament je sprejel resolucijo, ki je, čeprav gre za prizadevanje v isti smeri, skromnejša kar zadeva razlago resničnih ciljev, pri čemer ni pozabil na svoja prejšnja stališča o opredelitvi delovanja tega organa ZN, ki so vključevala očitne poskuse za zagotovitev spremljanja in organizacije tega organa- opozarjamo na kritiko in pritisk EU, na primer v zvezi z načinom izvolitve nekaterih držav v ta organ (pri čemer obžalujemo načelo "čiste preteklosti" in zagovarjamo uvedbo merila o izpolnjevanju pogojev), mehanizmom "posebnega postopka", krepitvijo mandatov držav in možnosti oblikovanja novih mandatov z navadno večino ali celo v smislu "splošnega periodičnega pregleda".
<P>
Med drugim izpostavljamo nesprejemljiv pritisk na posamezne države članice, da naj bodo njihovi predlogi v organu Združenih narodov odvisni od stališč, ki jih lahko sprejme EU, s čimer se podredi njihova suverenost v zvezi z zunanjo politiko. Prav tako izpostavljamo politično mnenje navedenih držav, vključno z nekaterimi državami, ki niso navedene, kar ponovno kaže na uporabo "dvojnega standarda", ali z drugimi besedami, prilagajanje človekovih pravic interesom EU.
<SPEAKER ID="150" NAME="Jan Andersson, Inger Segelström in Ĺsa Westlund  " AFFILIATION="PSE">
v pisni obliki. - (SV) Švedski socialdemokrati smo glasovali za poročilo o demografski prihodnosti Evrope. Vseeno menimo, da je poročilo preveč daljnosežno in da obravnava vidike, ki presegajo zadeve, povezane z demografskimi spremembami. Prav tako nasprotujemo predlogom o davčnih olajšavah za podjetja, ki zagotavljajo varstvo otrok v jaslih, in za ljudi, ki lahko delajo doma.
<P>
Vendar smo se odločili, da bomo glasovali za to poročilo, ker poleg tega obravnava pomembne vidike izziva, s katerim se spopada Evropa.
<SPEAKER ID="151" NAME="Ilda Figueiredo  " AFFILIATION="GUE/NGL">
v pisni obliki. - (PT) Žal vsi predlogi sprememb, ki smo jih predložili, niso bili sprejeti. Njihov cilj je bil izboljšati poročilo, podvomiti v nekatere razloge in vključiti ukrepe, za katere menimo, da so bistveni za zagovarjanje pravic žensk, družin in otrok. Zavedamo se na primer, kako nizke plače in priložnostna zaposlitev poslabšajo socialno nestabilnost in zato močno zmanjšajo možnosti za stabilno prihodnost ljudi, ki se odločajo za otroke.
<P>
Zato so večja stabilnost delovnih mest, višje plače, večja socialna varnost ter zdravje in varnost pri delu, manjši skupni čas dela brez znižanja plač ter zagotavljanje bolj poštene razdelitve prihodka in polna zaposlenost temeljna vprašanja za upravljanje demografskih sprememb.
<P>
Prav tako je pomembna vzpostavitev nove in boljše izobraževalne in socialne infrastrukture za mlade in starejše, vključno z več strukturami za vseživljenjsko učenje, otroško varstvo, zdravstveno nego in oskrbo starejših. Zato je treba vzpostaviti več javnih storitev in boljše javne storitve z zagotavljanjem enakega dostopa za vse.
<P>
Ker to poročilo ne spodbuja v celoti teh vidikov, se ne odziva učinkovito na te težave, kljub temu, da vsebuje pozitivne predloge, ki jih odobravamo, vendar ti predlogi niso dovolj, da bi glasovali za poročilo.
<SPEAKER ID="152" NAME="Hélčne Goudin in Nils Lundgren  " AFFILIATION="IND/DEM">
v pisni obliki. - (SV) Večji del Evrope se spopada z demografskimi izzivi. Vendar je treba te izzive rešiti z nacionalnimi ukrepi, ne pa s splošnimi predlogi EU, ki morda ustrezajo nekaterim državam, ne pa vsem. Veliko držav EU, vključno s Švedsko, se prav tako odločno spopada z nizko stopnjo rodnosti in demografskimi težavami, med drugim z dobro razvito politiko socialnega skrbstva in priseljevanjem. Države članice, ki to želijo, lahko preučijo ukrepe na Švedskem in v drugih skandinavskih državah ter jih posnemajo.
<SPEAKER ID="153" NAME="Genowefa Grabowska  " AFFILIATION="PSE">
v pisni obliki. (PL) V celoti podpiram poročilo o demografski prihodnosti Evrope. Dejstvo je, da se bo zaradi stalnega zmanjševanja naravne rasti v zadnjih letih skupaj s podaljšanjem povprečne življenjske dobe do leta 2050 verjetno znatno spremenila struktura prebivalstva v Evropski uniji. Spremembe bodo vključevale splošno staranje prebivalstva in zmanjševanje števila aktivnega prebivalstva. Zato bodo proračuni držav članic veliko bolj obremenjeni. Proces ne bo naporen le za posamezne države članice, ampak tudi za celotno Unijo. Unija se bo morda morala spopasti z izgubo konkurenčne prednosti in manjšo gospodarsko rastjo v primerjavi z razmerami na drugih delih sveta, za katere je značilna hitra demografska rast.
<P>
Jasno je, da bo imelo to demografsko neravnotežje negativne posledice za financiranje socialnega varstva in trajnost pokojninskih sistemov. Zato podpiram popravne ukrepe, ki so predlagani v poročilu in katerih cilj je demografska obnova, podaljšanje obdobja poklicne dejavnosti, zagotavljanje visokokakovostnega socialnega varstva in spodbujanje solidarnosti med generacijami. Ti ukrepi so ključni za ohranitev konkurenčnosti gospodarstva Unije, medtem ko hkrati zagotavljajo dolgoročno delovanje evropskega socialnega modela.
<SPEAKER ID="154" NAME="Carl Lang  " LANGUAGE="FR">
Evropejci izumirajo. Ker je povprečna stopnja rodnosti nižja od 1,5, bo v EU-27 do leta 2050 okrog 20 milijonov manj ljudi, pri čemer bo 30 % ljudi starejših od 65 let.
<P>
Ukrepi, ki jih je predlagala gospa Castex za izboljšanje evropske stopnje rodnosti, so smešne, ker si naši kolegi poslanci, tako kot vsi zagovorniki Evrope na vodilnih položajih, ne želijo obnove evropskega prebivalstva, ampak ga želijo nadomestiti s priseljenci iz Afrike in Azije. Zato je 15 členov v poročilu namenjenih pozivanju k zagotavljanju objektov za ponovno združitev družin, civilnih pravic za priseljence in večjemu prizadevanju za njihovo vključitev ...
<P>
Zaradi te politike, ki jo v Franciji zagovarja gospod Attali in izvaja gospod Sarkozy, se bo v Evropo do leta 2050 priselilo dodatnih 80 milijonov ljudi, zaradi česar bodo na koncu izginili naši državljani.
<P>
Da bi se zagotovilo preživetje evropskih državljanov je treba spremeniti migracijske tokove in izvajati politiko obsežnega spodbujanja rojstev na podlagi družine in sprejemanja življenja. To pomeni, da morajo naši narodi iskati suverenost in identiteto v novi Evropi, Evropi narodov.
<SPEAKER ID="155" NAME="Jörg Leichtfried  " AFFILIATION="PSE">
v pisni obliki. - (DE) Podpiram kohezijsko politiko za demografski razvoj Evropske unije, ker strukturna sprememba starostne piramide evropske družbe kaže na zaskrbljujočo prihodnost. Izpostavljam dejstvo, da se vse evropske industrijsko razvite države spopadajo z enakimi težavami na področju socialne politike, ki resno ogrožajo evropski model socialnega skrbstva, ki je bistven za našo sedanjo blaginjo.
<P>
V tem smislu zlasti izpostavljam, da se bo povprečna stopnja starostne odvisnosti leta 2050 povečala na 53 %, in sicer zaradi sedanje neobičajno nizke povprečne stopnje rodnosti v EU, ki je 1,5 in ki ne povzroča le medgeneracijskih sporov ter jo je zato mogoče obravnavati kot oviro za socialno kohezijo, ampak bi lahko prav tako ogrozila evropsko konkurenčnost v svetovnem gospodarstvu. Sedanje demografske spremembe zato zahtevajo splošno prilagoditev posameznih socialnih sistemov ter hitro in učinkovito izvajanje.
<SPEAKER ID="156" NAME="Fernand Le Rachinel  " AFFILIATION="NI">
v pisni obliki. - (FR) Poročilo gospe Castex o demografski prihodnosti Evrope je strašno banalno in vključuje vse klišeje, ki jih je mogoče najti v raziskavah o tej temi. Gospa Castex je med drugim pozabila navesti metode kontracepcije, ki so večinoma odgovorne za zmanjšanje stopnje rodnosti v Evropi, ki znaša le 1,5 na žensko, kar je daleč od zagotavljanja obnove prihodnjih generacij.
<P>
Prebivalstvu prijazno okolje je odvisno od možnosti, da so ženske pripravljene vzgajati svoje otroke sorazmerno dolgo obdobje. To je prednostna naložba za družbo, s katero bi se znatno znižala stopnja osipa v šolah in mladoletniškega prestopništva.
<P>
Nadomestitev manjšega števila rojstev s priseljevanjem je nevarna zamisel, ki bi lahko povzročila destabilizacijo naše zahodne družbe in je prava časovna bomba z vsemi posledicami, ki si jih lahko zamislimo. Pri utemeljitvi imigracije s pomanjkanjem kvalificirane ali nekvalificirane delovne sile, medtem ko je v Evropi dvajset milijonov brezposelnih, so prikrajšani evropski delavci, ki bodo zagotovo cenili predloge Komisije ali Evropskega parlamenta.
<P>
Zato bomo glasovali proti poročilu gospe Castex.
<SPEAKER ID="157" NAME="Bogusław Liberadzki  " AFFILIATION="PSE">
v pisni obliki. ? (PL) Gospa Castex upravičeno izpostavlja, da bo lahko Evropska unija ob upoštevanju dejstva, da se bo evropska povprečna starostna odvisnost (število oseb, starejših od 65 let, deljeno s številom oseb, starih od 14 do 65 let) s 25 % iz leta 2004 dvignila na 53 % leta 2050, izgubila konkurenčno prednost in doživela manjšo gospodarsko rast.
<P>
Strinjam se s predlogi za razvoj petih glavnih usmeritev za ukrepanje v zvezi z demografsko obnovo, tj. visokokakovostno aktivno življenje, učinkovitejša Evropa, boljše vključevanje priseljencev, zagotavljanje socialnega varstva in solidarnost med generacijami.
<SPEAKER ID="158" NAME="Marcin Libicki, Wojciech Roszkowski in Konrad Szymański  " AFFILIATION="UEN">
v pisni obliki. - Glasovali smo proti temu poročilu, ker so rešitve, ki so predlagane v njem v zvezi z demografsko krizo, neproduktivne.
<P>
V nasprotju s poročilom se lahko le s tradicionalnimi družinami in socialnim spoštovanjem materinstva zagotovi rešitev, ki jo potrebujemo.
<P>
Socialni poskusi, ki so predlagani v poročilu (tako imenovane "alternativne družinske strukture") prinašajo le tveganje za našo družbo.
<SPEAKER ID="159" NAME="Astrid Lulling  " AFFILIATION="PPE-DE">
v pisni obliki. - (FR) Le redko se zgodi, da s takim veseljem glasujem za resolucijo, ker menim, da ta resolucija jasno kaže, da imajo ženske in starejši glavno vlogo pri reševanju izziva naše demografske prihodnosti.
<P>
Pričakuje se, da bodo ženske pripravljene roditi več otrok, medtem ko dalj časa opravljajo poslovno dejavnost. V tem primeru je treba poiskati način, da se jih bo motiviralo.
<P>
Ženske ne smejo misliti, da delajo narobe ali da se izpostavljajo revščini vsakič, ko rodijo otroka.
<P>
Več kot imajo otrok, bolj so diskriminirane v smislu socialne varnosti, zlasti če skrbijo le za družino, manj zaslužijo in manjše bodo njihove pokojnine.
<P>
Najboljše rešitve zato ne bodo imele smisla, če ne bo politične spodbude za njihovo izvajanje. To se je žal zgodilo z resolucijo iz leta 1995 o razdelitvi pokojninskih pravic v primeru ločitve in resolucijo o razmerah zakoncev, ki pomagajo malim in srednjim podjetjem, s ciljem odprave številnih oblik diskriminacije, ki jo še vedno trpijo ženske, in hude stiske veliko preveč moških v zvezi z očetovskim dopustom.
<SPEAKER ID="160" NAME="David Martin  " AFFILIATION="PSE">
v pisni obliki. - Pozdravljam priporočila gospe Françoise Castex v zvezi z demografsko prihodnostjo Evrope. Menim, da je splošno sporočilo spodbujanja gospodarske konkurenčnosti in ohranjanja evropskega socialnega modela logično in pravično. Strinjam se z usmeritvijo poročila na vlogo področij, kot so izobraževanje, otroško varstvo in finančni mehanizmi za zagotavljanje tega cilja. Prav tako je treba spodbujati poklicno enakopravnost moških in žensk skupaj z dobro in razumno premišljeno politiko priseljevanja, ki vključuje cilj uspešne integracije. Poročilo obravnava ta vprašanja in glasoval sem za njegova priporočila.
<SPEAKER ID="161" NAME="Andreas Mölzer  " AFFILIATION="NI">
v pisni obliki. - (DE) Množično priseljevanje in staranje prebivalstva ogrožata avtohtono prebivalstvo. Prvo se napoveduje kot čudežna rešitev za drugo, vendar povzroča le etnomorfozo ali z drugimi besedami izmenjavo narodov (Umwolkung), tj. prisilno spremembo etnične sestave prebivalstva. Če se institucija EU ne bo končno začela prizadevati za politiko spodbujanja rodnosti avtohtonih Evropejcev, če ne bo spodbujala tradicionalnih družin z veliko otroki, končno ukrepala proti poskusom uničenja tradicionalnih družin, kot so poroke med homoseksualci, in ne bo sprejemala priseljevanja, tudi v primeru združevanja družin, bomo čez petdeset let sedeli tu in se pogovarjali o kosovizaciji Evrope, tako kot zdaj delamo v zvezi s kosovskim vprašanjem.
<P>
V poročilu, ki ga obravnavamo, je ponovno predlagano priseljevanje kot čudežno zdravilo, medtem ko se bo moralo evropsko avtohtono prebivalstvo kmalu prilagajati priseljencem. Zato sem glasoval proti današnjemu poročilu.
<SPEAKER ID="162" NAME="Zita Pleštinská  " AFFILIATION="PPE-DE">
v pisni obliki. - (SK) EU se mora odzvati na resne demografske spremembe, če želi ohraniti svoje demografsko in ozemeljsko ravnovesje. Na eni strani je treba obravnavati staranje prebivalstva. Stanje je zaskrbljujoče. Vsako leto po letu 2010 se bo število aktivnega prebivalstva zmanjšalo za 1 milijon, s čimer se bo ogrozila medgeneracijska solidarnost.
<P>
Na drugi strani so težave zaradi zmanjševanja stopnje rodnosti; te težave so aktualne že več let. Odlaganje rojevanja otrok na poznejše življenjsko obdobje je lahko razlog za povečanje neplodnosti parov. Zaščita mater in družine mora biti zato v središču vseh politik EU. Pokojninski sistemi ne smejo kaznovati žensk zaradi njihovega materinstva.
<P>
V zadnjih letih so se razlike med državami članicami zmanjševale, hkrati pa so se razlike v posameznih državah članicah močno povečevale. Prikrajšane so zlasti manj razvite regije, na katere tudi najbolj vplivajo demografske spremembe, tj. staranje prebivalstva in preseljevanje. Ker ni dovolj dobro plačanih delovnih mest, kvalificirani delavci odhajajo v velika mesta. Močna koncentracija gospodarske dejavnosti v glavnih mestih ogroža demografsko, gospodarsko, socialno in okoljsko ravnovesje ter povzroča zmanjšanje števila prebivalstva na podeželju, kjer pogosto ni osnovne infrastrukture, ki je potrebna za razvoj.
<P>
Glasovala sem za poročilo gospe Castex o demografski prihodnosti, ker je to eno od pomembnih poročil. Zavedati se moramo, da je demografski razvoj temeljni sestavni del vseh politik, ne glede na to, ali so to srednjeročne ali dolgoročne politike.
<SPEAKER ID="163" NAME="Luís Queiró  " AFFILIATION="PPE-DE">
v pisni obliki. - (PT) Obnova evropskega prebivalstva je ključni dejavnik pri zagotavljanju ravnotežja med najmlajšimi in najstarejšimi ter pri povečanju števila delovno sposobnega prebivalstva. Posledici sedanjega zmanjševanja stopnje rodnosti in daljše življenjske dobe bosta večja starostna odvisnost in manjše število delovno sposobnega prebivalstva. Zato je bistveno, da se sprejmejo ukrepi za spodbujanje demografske obnove, s katerimi se bo zagotovila produktivnejša in naprednejša Evropa z visoko stopnjo socialne varnosti in solidarnosti med generacijami.
<P>
Razviti moramo politiko za spodbujanje trajne obnove evropskega prebivalstva, s katero se bo zagotovila trajna gospodarska konkurenčnost, hkrati pa se bo ohranil evropski socialni model.
<P>
Ne smemo pozabiti še na en vidik tega vprašanja, ki je povezan z Evropo kot namembnim krajem pomembnih migracijskih tokov, glede na to, da to prebivalstvo stalno prispeva k povečanju stopnje rodnosti. Kombinacija demografskega vprašanja z vprašanjem migracije povzroča možna tveganja in pri demografski obnovi ne moremo preprosto računati na to prebivalstvo. Zato izpostavljam ukrepe, katerih cilj je povečati število rojstev, skupaj z ustrezno politiko na področju izobraževanja in usposabljanja ter solidarnosti med generacijami, da bi se ustavilo zmanjševanje števila prebivalcev v Evropi.
<SPEAKER ID="164" NAME="Olle Schmidt  " AFFILIATION="ALDE">
v pisni obliki. - (SV) Demografski izziv, s katerim se spopada Evropa, je zelo velik. Popolnoma ustrezno je, da se to vprašanje obravnava na evropski ravni. Jaz sem ga obravnaval kot avtor mnenja o prožni varnosti. Vendar je bistveni pogoj, da je izhodišče za razprave dejstvo, da je za večino predlaganih ukrepov, kot so višja upokojitvena starost, previdna družinska politika, dobri pogoji za starševski dopust itd., značilno načelo solidarnosti. Veliko predlogov v širokem obsegu rešitev, ki so navedene v poročilu, se izvaja in dobro deluje na Švedskem. Vendar to ne pomeni, da bi bili enako uspešni v drugih delih Evrope.
<P>
Temeljna težava v zvezi s poročilom gospe Castex zato ni njegov namen, ampak to, da je večina njegove vsebine povezana s politiko, ki bi jo morale izvajati države članice, včasih na ravni občin. Zato sem glasoval za predloge sprememb, v katerih je izpostavljeno načelo subsidiarnosti, končnega glasovanja pa sem se vzdržal.
<SPEAKER ID="165" NAME="Czesław Adam Siekierski  " AFFILIATION="PPE-DE">
v pisni obliki. ? (PL) Sprejeli smo pomembno poročilo o demografski prihodnosti Evrope. Omogočanje državljanom, da živijo dlje, je zagotovo dosežek držav članic Unije. Vendar prav tako pomeni postopno staranje prebivalstva. Dolgoročno lahko te razmere porušijo ravnotežje med produktivnim prebivalstvom in ljudmi, ki imajo to obdobje že za sabo. Ogrožajo solidarnost med generacijami, ker bo manjše število poklicno dejavnega prebivalstva povzročilo vedno večje stroške za storitve, nadomestila, pokojnine, skrb in zdravstvene storitve za ljudi, ki ne delajo.
<P>
Poziva se k ukrepanju v zvezi s podaljšanjem obdobja poslovne dejavnosti in povečanjem stopnje rodnosti, da bi se odzvali na te razmere. Prav tako so potrebni programi za celovito vključitev priseljencev.
<P>
S tehnično posodobitvijo in uvedbo informacijske tehnologije na delovnem mestu se bo zagotovilo učinkovitejše in produktivnejše delo. To bo bistveno prispevalo k izboljšanju razmer.
<P>
Prav tako je treba upoštevati migracijske tokove s podeželja v mesta in skrit človeški kapital na podeželju, zlasti v najmanj razvitih državah.
<P>
Demografija je eden od ključnih izzivov Evropske unije, zlasti zaradi velike prenaseljenosti na drugih delih sveta.
<SPEAKER ID="166" NAME="Ewa Tomaszewska  " AFFILIATION="UEN">
v pisni obliki. (PL) Glede na resnost demografske težave, s katero se spopada Evropa, je popolnoma primerno, da sta Parlament in Komisija namenila nekaj časa za obravnavo tega vprašanja. Žal moram glasovati proti poročilu o tej temi, ki ga je napisala gospa Castex, ker je bilo zavrnjenih toliko ključnih predlogov sprememb.
<P>
Zlasti ni mogoče dopustiti, da bi Parlament sprejel določbe o popolnem sprejetju opredelitve družine v zakonodaji države izvora izseljenca v primeru kolizije z zakonodajo države gostiteljice, skupaj s finančnimi obveznostmi v primeru mnogoženstva, ki so povezane s tem. To posega v notranje določbe držav članic, s čimer se krši načelo subsidiarnosti.
<SPEAKER ID="168" NAME="Bairbre de Brún  " AFFILIATION="GUE/NGL">
v pisni obliki. - (GA) Ne strinjam se s celotnim poročilom gospoda Guelleca, vendar ga kljub temu pozdravljam in sem glasovala zanj. Pozdravljam poudarek gospoda Guellec glede uravnoteženega regionalnega razvoja. Zmanjšati je treba razlike med državami članicami in tudi razlike znotraj držav članic ter razlike med regijami. Zagotoviti je treba, da bo cilj večjih sredstev spodbujanje regionalnega razvoja in boj proti socialni izključenosti. Kohezijsko politiko je mogoče obravnavati le kot orodje za izvajanje lizbonske strategije.
<SPEAKER ID="169" NAME="Pedro Guerreiro  " AFFILIATION="GUE/NGL">
v pisni obliki. - (PT) Čeprav to poročilo vsebuje nekatere vidike, ki se nam kljub njihovi skromnosti zdijo pozitivni, ne obravnava učinkovito pomembnih vprašanj v zvezi s financiranjem.
<P>
Primer tega kompromisa je pristop, ki je bil sprejet v zvezi s finančnimi sredstvi Skupnosti, ki so potrebna za učinkovito kohezijsko politiko. Poročilo v svojih uvodnih izjavah priznava, da "je treba v prihodnje zagotoviti večja finančna sredstva za kohezijsko politiko, da bi se spoprijeli s pričakovanimi novimi izzivi" (ali je to tudi dejansko povezano s kohezijo je ločeno vprašanje, ki še ni bilo pojasnjeno). Vendar poročilo v svojih členih ali z drugimi besedami v dejanskem predlogu le namiguje na nejasno potrebo po okrepitvi kohezijske politike, za kar je treba nameniti "dovolj" sredstev.
<P>
Žal so bili predlogi sprememb, ki smo jih predložili, zavrnjeni. Cilj teh predlogov sprememb je bil na primer priznanje, da se nekatere države in regije ne strinjajo z EU, preprečitev uporabe kohezijske politike za druge namene, zlasti za financiranje ciljev iz lizbonske strategije, ki bi bili v nasprotju s kohezijo, priznanje potrebe po povečanju finančnih sredstev za kohezijo, uvedba pogojev za pomoč Skupnosti za podjetja s ciljem zaviranja selitve podjetij, izpostavljanje potrebe po sprejetju trajnih ukrepov z ustreznimi sredstvi za večino oddaljenih regij in priznanje vloge ribištva pri koheziji.
<SPEAKER ID="170" NAME="David Martin  " AFFILIATION="PSE">
v pisni obliki. - Pozdravljam poročilo gospoda Ambroisa Guelleca o četrtem poročilu Komisije o gospodarski in socialni koheziji. Ugotovitve kažejo na jasen napredek v zvezi z izboljšanjem gospodarske in socialne kohezije v EU. Vendar ugotovitve, da so se razlike v več državah članicah povečale, zlasti med glavnimi mesti in podeželjem, kažejo na potrebo po nadaljnjem prizadevanju za izpolnitev cilja te politike v zvezi z zmanjšanjem razlik znotraj raznolikih regij EU in med njimi.
<SPEAKER ID="171" NAME="Miroslav Mikolášik  " AFFILIATION="PPE-DE">
v pisni obliki. - (SK) Kohezijska politika prispeva k reševanju težav, kot so demografske spremembe, izseljevanje s podeželja v mesta, ločevanje ali podnebne spremembe. S temi izzivi se je mogoče spopasti le, če kohezijska politika ostane politika Skupnosti. Zato sem odločno podprl to poročilo. Koristi te politike so jasno razvidne v državah, ki so v preteklosti prejele podporo iz kohezijskega sklada.
<P>
V Grčiji, Španiji, na Portugalskem in na Irskem se je dosegla visoka rast. Podobna pomoč mora biti na voljo za nove države članice. Tako kot vsi ljudje, ki odraščajo in živijo v bolj oddaljenih regijah, vem, da so med regijami in celo znotraj posameznih regij očitne razlike. Včasih so te razlike še večje kot razlike med posameznimi državami: različen življenjski standard, število razpoložljivih delovnih mest, dohodek in možnosti za izobraževanje. Zato izpostavljam, da je zares treba zmanjšati razlike med ozemeljsko dostopnimi regijami in regijami, ki se spopadajo s strukturnimi pomanjkljivostmi. Menim, da je treba v prihodnosti dati prednost politikam, s katerimi se zmanjšuje pritisk na glavna mesta in podpira razvoj manjših mest. Podpirati je treba razvoj podeželja, kjer imajo majhna in srednje velika mesta pomembno vlogo. Prav tako je treba dodeliti sredstva za projekte, katerih namen je, da bi postala posamezna regija privlačna sama po sebi. Podpiram to poročilo, ker vem, da je kohezijska politika pravi odgovor za veliko demografskih sprememb.
<SPEAKER ID="172" NAME="Cristiana Muscardini  " AFFILIATION="UEN">
v pisni obliki. - (IT) Gospa predsednica, gospe in gospodje, kohezija je bila v preteklosti ena od glavnih stalnic politike Skupnosti, izraz načela solidarnosti, ki je določal in spremljal gospodarsko rast v Evropski uniji.
<P>
To je bila gospodarska zgodba o uspehu za veliko držav članic; v nekaterih primerih se je govorilo celo o čudežu in zaradi ustreznega izvajanja kohezijske politike se je izboljšala kakovost življenja veliko naših državljanov.
<P>
Kohezija ima še pomembnejšo vlogo v Evropi s 27 državami članicami, kjer so jasne gospodarske in socialne razlike. Prvi učinki gospodarske pomoči EU so že počasi razvidni v nekaterih regijah, v katerih razvoj zaostaja, čeprav bo mogoče zaradi nizkega BDP na prebivalca oceniti gospodarsko konvergenco le bolj dolgoročno.
<P>
Primerljive okoliščine bodo v bližnji prihodnosti drugačne, morda celo danes. Zato se bo morala kohezijska politika spopasti z drugimi, novimi izzivi, ki imajo velik ozemeljski vpliv, kot so demografske spremembe, urbanizacija in novo urbanistično načrtovanje, migracijsko gibanje, oskrba z energijo in podnebne spremembe.
<P>
Čeprav sem glasovala za poročilo, pozivam Komisijo in nacionalne vlade, da oblikujejo skupni pristop za reševanje teh vprašanj na ustrezno dinamičen in sodelujoč način.
<SPEAKER ID="173" NAME="Athanasios Pafilis  " AFFILIATION="GUE/NGL">
v pisni obliki. - (EL) Cilj gospodarske in socialne kohezije je ustvariti iluzijo med delavci, da se lahko vrzel med socialnimi in regionalnimi razlikami zmanjša ter da se lahko izboljša življenjski standard delavcev v državah in regijah, v katerih se razlikuje od povprečja v Skupnosti.
<P>
Zakon neenake rasti v kapitalizmu pa je neprilagodljiv. Razlike se povečujejo; revni postajajo še revnejši, bogati pa postajajo še bogatejši. Delavci morajo to prenašati vsak dan.
<P>
Ob upoštevanju obremenitve zaradi kapitalističnega prestrukturiranja in neposrednega napada na pravice iz delovnega razmerja celo ustna uporaba tega izraza izginja in z njo nepomembna določba proračuna Skupnosti.
<P>
V tretji fazi izvajanja lizbonske pogodbe mora vse politike zamenjati čarobna beseda imperializma, tj. "konkurenca". To bo povzročilo konkurenco med državami, regijami in delavci, kjer vlada zakon džungle.
<P>
Resolucija je omejena na olepšane izjave in zgolj na želje, ki se ne dotikajo bistva težave. Le s prizadevanjem delavcev, nepokorščino in neupoštevanjem protidelavske in nepriljubljene politike EU se lahko popravi slabšanje življenjskih razmer delavskega razreda. Ta trend zdaj postaja izrazitejši tudi v razvitejših državah.
<SPEAKER ID="174" NAME="Luís Queiró  " AFFILIATION="PPE-DE">
v pisni obliki. - (PT) Kohezijska politika je ena od značilnih blagovnih znamk Evropske unije, eden od njenih glavnih dosežkov in ena od glavnih čarov naše skupnosti. Zamisel, da je prav in treba zagotavljati enako raven razvoja v vseh državah članicah, je koncept, ki ga ne smemo opustiti in katerega pozitivne rezultate moramo pozdravljati.
<P>
Vendar vse ni bilo uspešno na tem področju. Prvič, bistveno je, da so kohezijski skladi vedno bolj povezani z drugimi programi financiranja, da se zagotovi, da se koristi teh skladov ne izgubijo, ker ni hkratnih naložb v politike, katerih neposredni cilj so naprednejše faze razvoja. Včasih so potrebni večji koraki, sicer bomo vedno zaostajali.
<P>
Drugič, na Portugalskem je zaskrbljujoč stalen proces omejevanja zagotavljanja enakega dostopa do osnovnih storitev na njenem ozemlju. Kakšen je torej smisel, da se zahteva kohezija na ravni Skupnosti, če je ni v nacionalni politiki, pri čemer se na državljane v manj razvitih regijah ne pozabi zaradi razvojne zamisli, ampak zgolj zaradi stališča dodeljevanja sredstev, ki temelji na računovodstvu? Ni ga.
<SPEAKER ID="176" NAME="Bairbre de Brún  " AFFILIATION="GUE/NGL">
v pisni obliki. - - (GA) Ne strinjam se s celotnim poročilom gospe Gisele Kallenbach, vendar kljub temu pozdravljam poročilo in sem glasovala zanj. Zlasti pozdravljam poudarek gospe Kallenbach glede krepitve vloge lokalnih mestnih organov. Trajnostni razvoj mest je velik izziv v enaindvajsetem stoletju, pri čemer nam lahko okvir, ki ga je danes predstavila gospa Kallenbach, pomaga, da se bomo spopadli s tem izzivom.
<SPEAKER ID="177" NAME="Pedro Guerreiro  " AFFILIATION="GUE/NGL">
v pisni obliki. - (PT) To poročilo o spremljanju izvajanja teritorialne agende in leipziške listine vključuje vidike, ki se nam zdijo pomembni.
<P>
Vendar je treba izpostaviti, da je treba dejansko vsebino teritorialne razsežnosti kohezijske politike opredeliti s sprejetjem zelene knjige o tem vprašanju, ki se načrtuje za naslednji september.
<P>
Čeprav je treba pozdraviti veliko navedenih ciljev, ki so vsi smiselni - na primer razvoj policentričnega in uravnoteženega mestnega sistema ter novo partnerstvo med podeželjem in mestom, ki zagotavlja enakovreden dostop do infrastrukture, varstvo naravne in kulturne dediščine, ohranitev kakovostnih javnih prostorov ter izboljšanje stanovanjskih enot in opreme ulic, krepitev lokalnega gospodarstva in lokalne politike trga dela ter zagotavljanje dejavne politike izobraževanja in usposabljanja za otroke in mlade - izpostavljamo, da:
<P>
morajo biti za upravljanje zemljišč in načrtovanje rabe zemljišč pristojne države članice;
<P>
je treba novim prednostnim nalogam nameniti nova finančna sredstva;
<P>
ozemeljska razsežnost ne sme biti v nasprotju z gospodarsko in socialno kohezijo ali je ogroziti, skratka, zmanjšati je treba razlike med ravnmi razvoja različnih regij in spodbujati regije z najbolj omejenimi možnostmi, ki zaostajajo.
<SPEAKER ID="178" NAME="David Martin  " AFFILIATION="PSE">
v pisni obliki. - Poročilo Gisele Kallenbach o spremljanju izvajanja teritorialne agende in leipziške listine je poročilo, za katerega sem glasoval. Bolj se moramo zavzemati za ozemeljsko in mestno razsežnost politik EU. To lahko uspešno dosežemo z izboljšanjem sodelovanja med mesti in podeželjem ter izvajanjem učinkovitih strategij, katerih cilj je trajnostni prostorski razvoj.
