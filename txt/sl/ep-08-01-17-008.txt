<CHAPTER ID="008">
Obrazložitev glasovanja
<SPEAKER ID="086" NAME="Predsednik">
Glede glasovanja bi predlagal naslednje: začeli bomo z obrazložitvami glasovanja in nato prekinili sejo ob 13.00. Kakršne koli obrazložitve glasovanja, ki jih ne bomo obravnavali, se lahko nato predstavijo to popoldne na koncu razprave in po glasovanju.
<P>
(Glasno ploskanje.)
<P>
(Parlament je predlog odobril.)
<P>
Obrazložitev glasovanja
<SPEAKER ID="090" NAME="Roger Helmer" AFFILIATION="NI">
Gospod predsednik, povedati moram, da sem glasoval proti temu ukrepu. Čeprav je gospod Cashman zelo očarljiv gospod, moram priznati, da kadarkoli vidim dokument z njegovim podpisom, ta dokument obravnavam z določeno mero skepticizma.
<P>
Težava je v tem, da smo ustanovili Agencijo Evropske unije za temeljne pravice, kot da v državah članicah tako varstvo človekovih pravic ne bi obstajalo. Sprašujem se, ali je takšna institucija potrebna na evropski ravni. Ali ne gre le za razširjanje birokracije in ustvarjanje navideznih nevladnih organizacij? To je obremenitev za davkoplačevalce, poleg mnogih drugih, s čimer se ne bo prispevalo k človekovim pravicam.
<P>
Razen tega brez ustave, ki nam je bila obljubljena in ki jo nameravate potrditi brez referenduma, za to agencijo ni temeljev.
<SPEAKER ID="091" NAME="Derek Roland Clark" AFFILIATION="IND/DEM">
Gospod predsednik, glasoval sem proti temu poročilu, saj Združeno kraljestvo že spoštuje človekove pravice. Podpisalo je mnogo mednarodnih sporazumov; ne potrebuje napotkov o vedenju s strani EU, ki je razveljavila rezultate francoskega in nizozemskega referenduma, ki sta bila povsem zakonita.
<P>
Na teh dveh referendumih je bila ustava zavrnjena. Nadomestila jo je enakovredna pogodba, ki je bila zdaj odobrena, še preden so jo tisti, ki so jo podpisali, v celoti videli.
<P>
EU očitno ne spoštuje demokratičnih pravic, zato je ni mogoče šteti za varnega ali zanesljivega varuha človekovih pravic.
<SPEAKER ID="092" NAME="Thomas Wise" AFFILIATION="IND/DEM">
Gospod predsednik, zahvaljujem se za priložnost, da pojasnim svojo odločitev. Ta priložnost se mi je zdaj ponudila prvič. Proti temu predlogu sem glasoval, saj zadevni odbor, ki se res imenuje odbor za državljanske svoboščine, pravosodje in notranje zadeve, državljanom ne zagotavlja svoboščin in pravičnosti ter se vmešava v notranje zadeve. Britancem je bil obljubljen referendum, vendar ga ne bomo dobili. Kaj bo Evropska unija storila v zvezi s tem?
<SPEAKER ID="093" NAME="Syed Kamall" AFFILIATION="PPE-DE">
Gospod predsednik, zelo se vam zahvaljujem za priložnost, da pojasnim svojo odločitev v zvezi s tem pomembnim vprašanjem.
<P>
Morda ne veste, da predstavljam volilno okrožje London, ki je najboljše mesto na svetu in prestolnica najboljše države na svetu.
<P>
Treba je razumeti, da je London dejansko zelo raznoliko mesto. Naj pojasnim: v njem lahko najdemo 300 jezikov in 14 religij, na splošno pa se ljudje dobro razumejo. Zato bi se lahko EU od Londona veliko naučila o tem, kako zagotavljati človekove pravice in spoštovati človekovo dostojanstvo.
<P>
Ni potrebe po tem, da bi se ta vprašanja reševala na ravni EU. Kaj bi se lahko London, najbolj raznoliko mesto v Evropi - morda celo na svetu - naučil od te institucije? Kaj bi se lahko naučil o človekovih pravicah? Kaj bi se lahko naučil o temeljnih pravicah? Popolnoma nič.
<P>
Naj dodam naslednje. Prihodnja ratifikacija evropske ustave, je kljub zavrnitvi na dveh referendumih, nedemokratična, strahopetna ...
<P>
(Predsednik je prekinil govornika.)
<SPEAKER ID="094" NAME="Daniel Hannan" AFFILIATION="PPE-DE">
Gospod predsednik, na kakšni pravni osnovi temelji ta agencija? Agencijo za temeljne pravice bi odobrila evropska ustava. Odobrila bi jo lizbonska pogodba. Edina pravna podlaga, ki jo ima zdaj, pa je neurejena zbirka sporočil, sporočil za javnost in resolucij Sveta.
<P>
Evropska unija nima težav s sistematičnim kršenjem človekovih pravic. Ima pa težave s sistematičnim kršenjem demokratičnih pravic. Težava je v tem, da je zapisana Listina o človekovih pravicah brez pomena, razen če obstajajo mehanizmi, s katerimi se zahteva odgovornost voditeljev.
<P>
V ustavah nekdanje Vzhodne Nemčije in Sovjetske zveze najdemo številne lepe obljube o svobodi. Vendar, kot so ljudje v teh deželah ugotovili, te obljube niso pomenile nič brez demokracije.
<P>
Zato se je treba, če želite uvesti to listino o človekovih pravicah, najprej posvetovati z ljudmi na referendumu. Pactio Olisipio censenda est.
<SPEAKER ID="095" NAME="Jim Allister" AFFILIATION="NI">
Gospod predsednik, tudi jaz sem glasoval proti temu smešnemu predlogu o agenciji v zvezi s spoštovanjem človekovih pravic v EU.
<P>
Združeno kraljestvo je med številnimi drugimi državami že dolgo podpisnik Evropske konvencije o človekovih pravicah. V tej konvenciji so zajete pravice, v zvezi s katerimi se zahteva zunanji nadzor, sodišče, ki je potrebno, pa je že v tem mestu in deluje v skladu s to konvencijo in ne v skladu s katerim koli drugim dokumentom, ki ga zahteva EU.
<P>
Zato je to povsem nepotrebno, gre za povsem odvečno porabo javnega denarja. Primarni namen te agencije je EU zagotoviti dodaten sloj državnega aparata, da bi ta lahko ponašala kot neke vrste superdržava v Evropi, ki državljanom zagotavlja pravice, ki jih že imajo.
<P>
Če EU želi zagotavljati pravice, naj prizna temeljno pravico glasovanja o vprašanjih, kot je naslednje: glasovati za ali proti ustavi.
<SPEAKER ID="097" NAME="Miroslav Mikolášik" AFFILIATION="PPE-DE">
(SK) Gospod predsednik, ker se kriminalne dejavnosti vse bolj povečujejo in grožnja terorizma raste, mora Europol postati bolj prilagodljiv.
<P>
Trije protokoli od leta 2000 do 2003, ki spreminjajo in dopolnjujejo Konvencijo o Europolu, še vedno niso začeli veljati. Gotovo organizacija, ki spodbuja pravo, ne more biti učinkovita, če spremembe njenega zakonodajnega instrumenta začnejo veljati šele več let po sklepu o tem, da se jih sprejme. Ta predlog o sklepu Sveta obravnava to situacijo, zato sem zanj glasoval.
<P>
Ena pomembna sprememba v zvezi s sedanjo situacijo je načrt o financiranju Europola iz proračuna Skupnosti in o tem, da se osebju zagotovi status uradnikov EU. To bo povečalo sodelovanje Evropskega parlamenta pri upravljanju Europola in poenostavilo upravljanje s proračunom in osebjem. Poleg tega se bo stališče Evropskega parlamenta z izboljševanjem demokratičnega nadzora Europola okrepilo. Razen tega bodo finančni izdatki Skupnosti primerljivi s trenutnimi izdatki držav članic.
<SPEAKER ID="098" NAME="Oldřich Vlasák" AFFILIATION="PPE-DE">
(CS) Gospod predsednik, dovolite mi, da pojasnim, zakaj se nisem udeležil glasovanja o tem poročilu. Prvič, menim, da Europol deluje dobro na osnovi dvostranskih sporazumov in dvostranskega sodelovanja. Drugič, Češka republika se je skupaj z drugimi državami vključila v schengensko območje. Nujno je, da se predvsem navadimo na to sodelovanje, ga preučimo in posledično izboljšamo. Poleg tega bo vsaka nadaljnja integracija, katere namen bi bil Europol preoblikovati v evropsko policijo, zahtevala ratifikacijo lizbonske pogodbe. Le takrat bomo lahko govorili o morebitnih spremembah pravne podlage Europola.
<SPEAKER ID="099" NAME="Roger Helmer" AFFILIATION="NI">
Gospod predsednik, zanimivo se mi je zdelo, da ste prekinili mojega kolega, gospoda Kamalla, takoj po preteku 60 sekund, medtem ko ste veliko bolj radodarni s časom, ki ljudje govorijo o stvareh, ki se vam zdijo prijetnejše.
<P>
Ena od napak, ki jih delamo v Evropski uniji je to, da "sodelovanje" zamenjujemo z "nadnacionalnostjo". Povsem se strinjam s policijskim sodelovanjem - vsaka razumna oseba bi se, v tem času. Vendar povsem nasprotujem vzpostavitvi nadnacionalnih organov - kot naj bi bil Europol - kar je, kot je eden od mojih kolegov opredelil agencijo za temeljne pravice, ena od lastnosti državnosti, ki jih zahteva Evropska unija.
<P>
Težava je v tem, da tem organizacijam primanjkuje demokratične legitimnosti, kar je zelo nevarno. Europolu in Evropski uniji bo primanjkovalo demokratične legitimnosti dokler se o lizbonski pogodbi ne bo odločalo na referendumu.
<SPEAKER ID="100" NAME="Derek Roland Clark" AFFILIATION="IND/DEM">
Gospod predsednik, temu poročilu popolnoma nasprotujem. Glasoval sem proti. Strinjam se sodelovanjem med policijo, vendar se ne strinjam z obveznim sodelovanjem in dolžnostmi, zlasti zato, ker bo imela ta policija v svojih vrstah oborožene policiste, ki jih bo mogoče poslati kamor koli v Evropski uniji.
<P>
Združeno kraljestvo nima oboroženih policistov. Ne bomo sprejeli tega, da na zahtevo Europola k nam prihajajo oboroženi policisti. V to ne verjamemo. Našo državo upravljamo na drugačen način.
<P>
Zlasti sem razočaran nad tem, da sta bila predloga sprememb 56 in 57 zavrnjena, ker bi, če bi bila sprejeta, odpravila imuniteto te policije. Združeno kraljestvo je vajeno policije, ki mora, če povzroči materialno škodo, krši pravice posameznikov ali odvzame prostost nekomu brez utemeljenega razloga, kasneje odgovarjati za te kršitve. Sicer pa ne bi bil presenečen, saj ste navsezadnje pripravljeni sprejeti ustavo, ne da bi se s kom posvetovali.
<SPEAKER ID="101" NAME="Thomas Wise" AFFILIATION="IND/DEM">
Gospod predsednik, že drugič nasprotujem temu predlogu.
<P>
V Britaniji velja enostavna filozofija: nihče ni nad zakonom; nad zakonom ni niti kraljica, monarhinja Anglije. Potrebno bo dolžno postopanje. V tej zakonodaji smo ustvarili situacijo, kjer so ljudje zunaj zakona, kjer jih ni mogoče zakonito preganjati.
<P>
Naslednje sem v Parlamentu že povedal : če je Evropska unija odgovor, je moralo biti vprašanje precej neumno, to pa še nikoli ni v tolikšni meri veljalo, kot zdaj.
<P>
Kennedy je nekoč povedal: "Tisti, ki onemogočajo miren ugovor, povzročajo neizogibno nasilno nasprotovanje".
<SPEAKER ID="102" NAME="Nirj Deva" AFFILIATION="PPE-DE">
Gospod predsednik, bistveno je, da v zvezi z mednarodnim kriminalom, terorizmom, drogami itd. sodelujemo prek nadnacionalnih mej. Za to zdaj skrbijo Europol in drugi policijski organi.
<P>
Vendar vzpostavitev Evropskega policijskega urada, ki bo še povečal centralizacijo moči, ne bo rešila težav, ki so se pojavile v lokalnih skupnostih v Britaniji. Moja država in člani moje stranke, so danes kot vdani konservativci glasovali proti tej resoluciji.
<P>
Moja stranka je tudi zahtevala, da imamo referendum o ustavni pogodbi EU. Svoje nasprotovanje lahko izrazim le v tem Parlamentu, gospod Brown pa ne drži svoje obljube o izvedbi takega referenduma.
<P>
Zato bi prosil gospoda Browna, da Britancem omogoči ta referendum.
<SPEAKER ID="103" NAME="Syed Kamall" AFFILIATION="PPE-DE">
Gospod predsednik, razumem, da ta predlog o sklepu Sveta, kot je poudarjeno v poročilu, določa preoblikovanje Europola v agencijo EU.
<P>
To bi imelo dve posledici. Sredstva bi se zagotovila iz proračuna Skupnosti, osebje Europola pa bi si pridobilo status uradnikov Skupnosti. To poročilo vsebuje tudi določbe o usklajevanju, ki jih vsi pozdravljamo, ter organizaciji in izvajanju preiskav in operativnih dejavnosti, ki se izvajajo skupaj z zadevnimi organi držav članic ali s skupnimi preiskovalnimi skupinami.
<P>
Konservativci so v zvezi z bojem proti kriminalu za odprto sodelovanje s policijo v EU in zunaj nje. Vendar ne sprejmemo tega, da ima EU kakršno koli vlogo pri centralizaciji takega sodelovanja. Europol torej ni nujno potreben, saj obstajajo že druge organizacije, ki imajo to funkcijo na svetovni ravni.
<P>
Zato bi rad dodal, da je prihodnja ratifikacija evropske ustave, kljub zavrnitvi na dveh referendumih, nedemokratična, strahopetna in nezakonita.
<SPEAKER ID="104" NAME="Daniel Hannan" AFFILIATION="PPE-DE">
Gospod predsednik, vesel sem te priložnosti, da vam pojasnim svojo odločitev. Za čas za govor sem zaprosil v razpravi o tem vprašanju, vendar je ena od posledic povezanosti moje stranke z Evropsko ljudsko stranko to, da se britanskim konservativcem ne dodeli časa za govor v pomembnih razpravah.
<P>
Želel sem povedati, da to poročilo temelji na napačnem razumevanju pojmov. Ljudje pravijo, da zaradi čezmejnega in mednarodnega kriminala potrebujemo čezmejno policijo.
<P>
To že imamo. Policijski organi nacionalnih držav že desetletja zelo uspešno sodelujejo. Imamo Interpol, Haaško konvencijo, pogodbe o izročitvah, priznavamo čas, prebit v zaporu v drugi državi, kot sestavni del kazni, itd.
<P>
Razlika je v tem, da te stvari temeljijo na demokratičnih odločitvah med neodvisnimi državami, medtem ko predlog o Europolu pomeni federalizacijo tistega, kar bi moralo biti občutljivo nacionalno vprašanje - in sicer urejanje kazenskega prava.
<P>
Če bi to želeli storiti, bi morali o tem najprej vprašati ljudi na referendumu, zato je treba izvesti referendum tudi v zvezi z lizbonsko pogodbo.
<SPEAKER ID="105" NAME="Jim Allister" AFFILIATION="NI">
Gospod predsednik, nekateri razlogi, ki so se razširjali v zvezi s tem predlogom o Europolu, so precej neprimerni. Predlagano je bilo, da moramo spremeniti pravno podlago, da je treba to zagotoviti iz sredstev EU, da morajo biti zaposleni v Europolu uradniki EU, da moramo razširiti njegove naloge ter da potrebujemo agencijo za boj proti organiziranemu kriminalu in terorizmu. Kakšen neverjeten nesmisel je to. Proti organiziranemu kriminalu in terorizmu smo se borili precej uspešno, prek primernega dolgoročnega sodelovanja med policijskimi organi.
<P>
Gre za ustvarjanje drugega vidika aparata državnosti EU, da bi ta imela učinkovito policijo. To bodo postali ti uradniki, ki se bodo vmešavali v notranje zadeve držav članic in - kot je bilo poudarjeno - imuniteta za njihova dejanja pa bo nacionalnim državam onemogočila celo sodno presojo. Gre za nesmiseln in povsem nepotreben predlog.
<SPEAKER ID="107" NAME="Nirj Deva" AFFILIATION="PPE-DE">
Gospod predsednik, v zvezi s poročilom Polferjeve so konservativci o vprašanju južnega Kavkaza glasovali v skladu s poročevalko.
<P>
Vendar ali ni zanimivo, da na eni strani s tako vnemo ščitimo demokratične svoboščine in pravice ljudi v južnem Kavkazu, jim zagotavljamo zakonitost in to, da lahko izražajo svoja prepričanja, na drugi strani pa v primeru ustavne pogodbe Evropske unije gospod Brown iz Laburistične stranke ni izvedel obljubljenega referenduma.
<P>
Moja stranka, konservativna stranka je jezna, da je bila obljuba prelomljena, zato danes stojim tukaj in pozivam laburistično vodstvo, naj izvede referendum o tem pomembnem ustavnem vprašanju, prav tako pa smo zaskrbljeni tudi v zvezi s tem, kaj se dogaja v južnem Kavkazu.
<SPEAKER ID="108" NAME="Syed Kamall" AFFILIATION="PPE-DE">
Gospod predsednik, razumem, da to poročilo pozdravlja vključitev Armenije, Azerbajdžana in Gruzije v evropsko sosedsko politiko in odobritev dvostranskih akcijskih načrtov evropske sosedske politike.
<P>
Prav tako razumem, da poročevalec poziva EU, da razvije regionalno politiko za južni Kavkaz, ki bi se izvajala skupaj z državami iz regije. Seveda je ena od parol, ki se bodo pojavile v mnogih od teh poročil, beseda "demokracija". Morda ne veste, da predstavljam London. Predstavljam London, najboljše mesto na svetu, ki je prestolnica najboljše države na svetu; v Londonu imamo zelo raznoliko skupnost, vključno z veliko ljudmi iz Armenije, Azerbajdžana in Gruzije.
<P>
Ena od stvari, ki je tem ljudem všeč glede življenja v Londonu, je demokracija in pravica, ki jo imajo v zvezi z odločanjem o pomembnih vprašanjih. Ves čas me sprašujejo: "Zakaj nas učite o demokraciji, lastnim državljanom v Britaniji pa to pravico odrekate, ko gre za referendum o ustavi?" Zato je ustava, kljub zavrnitvi na dveh referendumih, nedemokratična, strahopetna in nezakonita.
<SPEAKER ID="109" NAME="Daniel Hannan" AFFILIATION="PPE-DE">
Gospod predsednik, zahvaljujem se vam za potrpežljivost in dobro voljo, ki jo kažete na tem zasedanju. Tako kot včeraj se zahvaljujem tudi različnim službam in tolmačem, da nam pomagajo.
<P>
Glavno vprašanje v južnem Kavkazu zdaj je spor o rezultatih volitev. Zahod si je bolj ali manj zatisnil oči pred zmago sedanje gruzijske vlade na volitvah, ki je bila podobna zmagi Sadama, in sicer v prvem krogu, z več kot 90 % večino, zdaj, ko pa si ta vlada prizadeva za ponovno izvolitev, pa razpravljamo o tem, ali so bile volitve svobodne in pravične.
<P>
Kakšen zgled daje Evropska unija tem državam, ki si prizadevajo za demokracijo, ko kaže takšen prezir do lastnih demokratičnih procesov? Zdi se, da je treba ta parlament periodično opozarjati, da je 55 % francoskih volivcev in 62 % nizozemskih volivcev glasovalo proti evropski ustavi, pa vendar se ta dokument vrača - tokrat brez referendumov - v obliki lizbonske pogodbe.
<P>
Še enkrat bi želel povedati: ljudem je treba omogočiti, da se o lizbonski pogodbi odločijo na referendumu. Pactio Olisipio censenda est.
<SPEAKER ID="110" NAME="Predsednik">
Gospod Hannah, moja dobra volja se lahko kosa le z vašo. Vedno se sprašujem, kako se vam uspe temo navezati na referendum. To vam uspe vsakič, ne glede na to, o čem govorimo.
<SPEAKER ID="112" NAME="Roger Helmer" AFFILIATION="NI">
Gospod predsednik, glasoval sem za ta ukrep, ne zato, ker bi bilo tako moje mnenje, vendar zato, ker sem kot vdan konservativec sledil stranki.
<P>
Če bi se odločal sam, bi se glasovanja najbrž vzdržal ali pa bi glasoval proti. Vprašanja v zvezi s Črnim morjem niso na prvem mestu za moje volivce v East Midlandsu v Združenem kraljestvu, pa mislim da tudi na drugem ali tretjem ne. Zato bi lahko na nek način rekli, da to vprašanje ni bilo najbolj pomembno.
<P>
Vendar ne verjamem, da bi morala Evropska unija imeti skupno zunanjo in varnostno politiko. Mislim, da bi morale nacionalne države imeti lastne zunanje politike, se pa povsem strinjam s tem, da sodelujejo, ko je to v njihovem interesu - naj bo to z državami v Evropski uniji ali z državami zunaj nje.
<P>
V vsakem primeru skupna zunanja in varnostna politika ne more biti demokratično legitimna, če ne bo referenduma o lizbonski pogodbi.
<SPEAKER ID="113" NAME="Derek Roland Clark" AFFILIATION="IND/DEM">
Gospod predsednik, nedvomno je namen te nove politike med drugim izboljšati oskrbo z nafto in plinom prek te regije v zahodno Evropo.
<P>
To bi bila ruski plin in nafta, s čimer dopuščate, da postanete talec. Vsi vemo, da je Rusija prekinila dobavo plina v Ukrajino pred dvema letoma; ko bo Evropa postala še bolj odvisna od njene oskrbe s plinom, bo to morda nekoč to storila tudi njej.
<P>
Francozi ravnajo pravilno, da 70 % električne energije pridobivajo iz jedrske energije, in skrajni čas je, da EU oblikuje politiko za spodbujanje te pravice v Uniji.
<P>
Namesto tega pa posegate v južni Kavkaz, okoli Črnega morja, v ureditve, ki niso preveč stabilne, ureditve, ki morda ne želijo naše prisotnosti. Vendar seveda raje storite to, kot da bi si prizadevali za referendum o novi ustavi med lastnimi ljudmi.
<SPEAKER ID="114" NAME="Syed Kamall" AFFILIATION="PPE-DE">
Gospod predsednik, z veseljem bi vam rad povedal, da sem še vedno tu, čeprav morda vi in ostali tega niste tako veseli. Vsem se zahvaljujem za potrpežljivost.
<P>
To samoiniciativno poročilo dejansko pozdravlja sporočilo Komisije "Sinergija Črnega morja - nova pobuda za regionalno sodelovanje", katerega namen je spodbujati sodelovanje s črnomorsko regijo in znotraj nje s tem, da se obstoječe dvostranske politike dopolni z novim regionalnim pristopom. V skladu s tem poročilom morajo za sprejetje takega pristopa sporočilu slediti nadaljnji dosledni ukrepi s strani EU, s čimer bi se spodbujala prava regionalna razsežnost, ki je prilagojena temu obdobju.
<P>
O kateri regiji govorimo? Naj pojasnim - črnomorska regija vključuje države članice EU, in sicer Bolgarijo, Grčijo in Romunijo, ter Turčijo in partnerice evropske sosedske politike Armenijo, Azerbajdžan, Gruzijo, Republiko Moldavijo, Ukrajino ter Rusko federacijo. Velik filozof Brook Benton - ki mu je sledil in ga posnemal velik filozof Randy Crawford - je nekoč rekel: "Nad Gruzijo so se zgrnili temni oblaki". S tem, ko Evropejcem in Britancem ni omogočeno glasovanje na referendumu o ustavi, so se črni oblaki zgrnili tudi nad demokracijo v Evropi.
<SPEAKER ID="115" NAME="Daniel Hannan" AFFILIATION="PPE-DE">
Gospod predsednik, cenim vašo spoštljivost. Vesel sem, da lahko govorim o tem poročilu, saj menim, da Evropska unija pri obravnavanju Turčije dela veliko napako, morda zelo veliko napako.
<P>
Zdaj se zdi povsem jasno, da Turčiji nikoli ne bomo priznali polnega članstva. To je razvidno iz večine glasov v Parlamentu, iz obljub o referendumih v Avstriji in Franciji, kjer članstvu nasprotuje 70 % oz. 80 %.
<P>
Če bi to Ankari že na začetku povedali in bi se dogovorili o drugi možnosti, bi morda lahko ostali prijatelji in partnerji. Namesto tega Turke vodimo za nos, jim nalagamo na tisoče strani pravnega reda Skupnosti, jih silimo, da klečeplazijo v zvezi z Armenijo, Ciprom, obravnavanjem svojih manjšin, morda 10 ali 15 let kasneje, po vsem tem, pa bomo samo zamahnili z roko. S tem tvegamo, da bomo ustvarili prav tisto, česar se bojimo: islamsko državo.
<P>
Turčija je bolj demokratična kot Evropska unija. Svojo vlado je zamenjala mirno. Želim si, da bi imeli dovolj poguma za posvetovanje z lastnimi ljudmi. Pactio Olisipio censenda est.
<SPEAKER ID="116" NAME="Miroslav Mikolášik" AFFILIATION="PPE-DE">
(SK) Črnomorska regija, območje proizvodnje in tranzita, ima strateški pomen za diverzifikacijo in varnost oskrbe z energijo za Evropsko unijo. Prepričan sem, da bi moralo regionalno sodelovanje poleg Turčije in Rusije kot enakovredne partnerje vključevati tudi države članice EU. Zato sem glasoval za poročilo.
<P>
Zaskrbljen sem zaradi nadaljnjih konfliktov v tej regiji, ki ogrožajo stabilnost in razvoj območja. Zato pozivam Evropsko unijo, da je bolj aktivna v svojih prizadevanjih za odpravo konfliktov na tem strateškem območju, predvsem da se vključi v mirovne operacije ter tesneje sodeluje z rusko in ukrajinsko vlado. Obstajajo očitne težave v zvezi z neenakim razvojem zasebnega sektorja v več državah okoli Črnega morja. Treba je izboljšati naložbeno okolje v regiji za lokalne in mednarodne družbe prek ukrepov za okrepitev boja proti podkupovanju in goljufijam ter spodbujanje reform tržnega gospodarstva.
<SPEAKER ID="117" NAME="Predsednik">
V skladu z odločitvijo tega parlamenta se bo obrazložitev glasovanja nadaljevala po popoldanskem glasovanju.
<P>
Obrazložitev glasovanja
<SPEAKER ID="120" NAME="Alessandro Battilocchio  " AFFILIATION="PSE">
v pisni obliki. - (IT) Gospod predsednik, gospe in gospodje, rad bi povedal, da v celoti podpiram to poročilo, plod dolgega in odličnega dela našega kolega Michaela Cashmana.
<P>
Evropski center za spremljanje rasizma in ksenofobije je bil preoblikovan v agencijo, katere naloga je bila varovanje in spodbujanje človekovih pravic, uradno pa je bila ta agencija ustanovljena 1. marca 2007. Priznati moramo, da od takrat sploh ni delovala, ker ni imela direktorja in večletnega okvira.
<P>
Kot odgovor na to lenobo in birokratsko neučinkovitost poročevalec predlaga omejitev večletnega okvira na najmanjše število področij. Poziva Komisijo in Svet, da pospešita postopek izbire kandidatov za mesto direktorja, da se omogoči hiter sporazum med institucijami EU, s čimer se bo ponovno aktiviralo ta bistven instrument za varovanje človekovih pravic državljanov.
<P>
Pozivam kolege, da podprejo to poročilo, saj predstavlja prvi korak k temu, da bo agencija začela delovati.
<P>
Podpiranje politik EU o človekovih pravicah in njihov razvoj ne more in ne sme biti predmet obravnav in zamud politične in gospodarske narave.
<SPEAKER ID="121" NAME="Carlos Coelho  " AFFILIATION="PPE-DE">
v pisni obliki. - (PT) Februarja 2007 sem seveda podprl ustanovitev Agencije Evropske unije za temeljne pravice, saj menim, da bi ta agencija lahko bistveno prispevala k povečanju skladnosti in povezanosti politike EU o temeljnih pravicah.
<P>
Ta agencija je bila uradno ustanovljena 1. marca 2007, vendar še vedno čaka na osnovne elemente, da bo lahko v celoti začela delovati, z drugimi besedami, na imenovanje svojega direktorja in odobritev večletnega okvira.
<P>
Cilj te pobude je sprejetje večletnega okvira, ki mora usmerjati delo agencije v naslednjih petih letih z določanjem tematskih področjih, na katerih mora ta agencija delovati.
<P>
Zato pozdravljam izredno prizadevanje poročevalca, gospoda Cashmana, za pospešitev pogajanj in, tako kot on, upam, da bo to spodbudilo Komisijo in Svet, da čim prej zaključita tako razpravo o tem večletnem okviru kot tudi postopek izbire kandidatov za mesto direktorja.
<P>
Prebivalci Evrope ne bodo razumeli razloga za nadaljnje zamude, ki bi onemogočale tej agenciji za temeljne pravice, da bi v celoti začela delovati.
<SPEAKER ID="122" NAME="Sylwester Chruszcz  " AFFILIATION="NI">
v pisni obliki. - (PL) Nasprotujem ustanovitvi Agencije Evropske unije za temeljne pravice, zato nisem podprl večletnega okvira za obdobje 2007-2012.
<P>
Menim, da predlagana ustanovitev te agencije in njenih funkcij ni le potrata denarja, temveč tudi nevarna politična pobuda, katere dolgoročni učinki bodo uničujoči za države članice Unije. Osnovne naloge, ki so dodeljene tej agenciji, predstavljajo jasen poseg v suverenost držav članic. Obstoj agencije ne more biti upravičen. V vsaki evropski državi že obstajajo institucije, katerih naloga je varovanje demokracije in varstvo človekovih pravic.
<P>
Po mojem mnenju se bodo dejavnosti agencije neizogibno razširile prek tematskih področij, za katera je bila ustanovljena. Danes se je na primer pri glasovanju o predlogu spremembe 6 k uvodnim izjavam pojavilo vprašanje o opredelitvi pojma človeško bitje in določitvi točke, ko si to bitje pridobi človekove pravice.
<P>
Menim, da je ta način ukrepanja nezaslišan poskus skrivnega vsiljevanja nevarnih ideoloških pojmov v okvir Evropske unije.
<SPEAKER ID="123" NAME="Glyn Ford  " AFFILIATION="PSE">
v pisni obliki. - Podpiram to poročilo kljub razočaranju, da je bil nekdanji Evropski center za spremljanje rasizma in ksenofobije, ki je bil ustanovljen po priporočilih posvetovalnega odbora Sveta ministrov o rasizmu in ksenofobiji, kjer sem predstavljal Evropski parlament, zdaj preurejen v širšo Agencijo Evropske unije za temeljne pravice.
<P>
Center za spremljanje na Dunaju je opravil izredno dragoceno delo pri spodbujanju najboljše prakse v boju proti rasizmu, ksenofobiji in antisemitizmu, pri preprečevanju njihovega nastanka ter pri poročanju o sedanjem stanju v Evropi in v državah kandidatkah. Nevarnost je v tem, da se bo to v novi agenciji izgubilo ali vsaj oslabelo. Razvoj bom skrbno spremljal.
<SPEAKER ID="124" NAME="Patrick Gaubert  " AFFILIATION="PPE-DE">
v pisni obliki. - (FR) Francoska delegacija skupine PPE-DE pozdravlja sprejetje Cashmanovega poročila o sprejetju večletnega okvira Agencije EU za temeljne pravice za obdobje 2007-2012.
<P>
Med drugim besedilo opredeljuje točno določena tematska področja aktivnosti agencije, da se ji omogoči, da bo svoje naloge in cilje uspešno uresničevala.
<P>
Večina francoske delegacije je v skladu z mnenjem skupine zavrnila predloge sprememb liberalcev, katerih namen je razširiti naloge agencije na homofobijo in nasilje, povezano z njo, ter na rasizem v zvezi z Romi. Tega niso storili zato, da bi izrazili svoje nasprotovanje temu utemeljenemu in upravičenemu cilju, temveč zato, ker so te naloge že zajete v predlogu sklepa, ki med tematska področja agencije vključuje vprašanja rasizma, ksenofobije in s tem povezane nestrpnosti, diskriminacije na podlagi spola, rasne ali etnične pripadnosti, vere ali prepričanja, invalidnosti, starosti ali spolne usmerjenosti ter diskriminacije pripadnikov manjšin.
<P>
Pozdravljamo sprejetje tega poročila, ki bo omogočilo agenciji, da začne v celoti delovati, na podlagi česar bo lahko dokončala svoje naloge in zaščitila pravice državljanov EU.
<SPEAKER ID="125" NAME="Ambroise Guellec  " AFFILIATION="PPE-DE">
v pisni obliki. - (FR) Francoska delegacija skupine PPE-DE pozdravlja sprejetje Cashmanovega poročila o sprejetju večletnega okvira za Agencijo EU za temeljne pravice za obdobje 2007-2012.
<P>
Med drugim besedilo opredeljuje točno določena tematska področja aktivnosti agencije, da se ji omoči, da bo svoje naloge in cilje uspešno uresničevala.
<P>
Francoska delegacija je v skladu z mnenjem skupine zavrnila predloge sprememb liberalcev, katerih namen je razširiti naloge agencije na homofobijo in nasilje, povezano z njo, ter na rasizem v zvezi z Romi. Tega ni storila zato, da bi izrazila svoje nasprotovanje temu utemeljenemu in upravičenemu cilju, temveč zato, ker so te naloge že zajete v predlogu sklepa, ki med tematska področja agencije vključuje vprašanja rasizma, ksenofobije in s tem povezane nestrpnosti, diskriminacije na podlagi spola, rasne ali etnične pripadnosti, vere ali prepričanja, invalidnosti, starosti ali spolne usmerjenosti ter diskriminacije pripadnikov manjšin.
<P>
Pozdravljamo sprejetje tega poročila, ki bo omogočilo agenciji, da začne v celoti delovati, na podlagi česar bo lahko dokončala svoje naloge in zaščitila pravice državljanov EU.
<SPEAKER ID="126" NAME="Pedro Guerreiro  " AFFILIATION="GUE/NGL">
v pisni obliki. - (PT) Ne glede na kritično oceno vidikov, ki smo jih že imeli priložnost poudariti, bo dejanski namen Agencije Evropske unije za temeljne pravice, ko bo pravočasno začela delovati, razjasnjen.
<P>
V razpravi o opredelitvi ciljev in prednostnih nalog za njen večletni okvir za obdobje 2007-2012 so bila njena tematska področja jasno omejena na naslednje: diskriminacija na podlagi spola, rasne ali etnične pripadnosti, vere ali prepričanja, invalidnosti ter spolne usmerjenosti ali diskriminacija pripadnikov manjšin; odškodnina žrtvam, preprečevanje kaznivih dejanj in s tem povezanih vidikov, ki so bistveni za varnost državljanov; zaščita otrok, vključno s pravicami otrok; priseljevanje in vključevanje priseljencev; azil; nadzor vizumov in meje; sodelovanje v demokratičnem delovanju Unije; vprašanja človekovih pravic v zvezi z informacijsko družbo; dostop do učinkovitega in neodvisnega sodstva.
<P>
Evropski parlament je dodal skrajno revščino in socialno izključenost. Vendar socialne pravice, vključno s pravicami delavcev, niso bile obravnavane kot prednostna naloga, tudi v času, ko je bil o temeljnih socialnih pravicah izražen dvom s strani politik, ki jih spodbuja EU.
<SPEAKER ID="127" NAME="Elisabeth Morin  " AFFILIATION="PPE-DE">
v pisni obliki. - (FR) Kot francoska delegacija skupine PPE-DE pozdravljam sprejetje Cashmanovega poročila o sprejetju večletnega okvira za Agencijo EU za temeljne pravice za obdobje 2007-2012.
<P>
Med drugim besedilo opredeljuje točno določena tematska področja aktivnosti agencije, da se ji omoči, da bo svoje naloge in cilje uspešno uresničevala.
<P>
Kot francoska delegacija in skupina PPE-DE zavračam predloge sprememb liberalcev, katerih namen je razširiti naloge agencije na homofobijo in nasilje, povezano z njo, ter na rasizem v zvezi z Romi. Dejansko so te naloge že zajete v predlogu sklepa, ki med tematska področja agencije vključuje vprašanja rasizma, ksenofobije in s tem povezane nestrpnosti, diskriminacije na podlagi spola, rasne ali etnične pripadnosti, vere ali prepričanja, invalidnosti, starosti ali spolne usmerjenosti ter diskriminacije pripadnikov manjšin.
<P>
Pozdravljam sprejetje tega poročila, ki bo omogočilo agenciji, da začne v celoti delovati, na podlagi česar bo lahko dokončala svoje naloge in zaščitila pravice državljanov EU.
<SPEAKER ID="129" NAME="Bairbre de Brún in Eva-Britt Svensson  " AFFILIATION="GUE/NGL">
v pisni obliki. - Glasovala sem za spremenjeni predlog, saj vsebuje izboljšave v zvezi z varstvom podatkov.
<P>
Vendar se ne strinjam z vse večjim premeščanjem vprašanj pravosodja in notranjih zadev iz držav članic na Evropsko unijo. Zato sem glasovala proti zakonodajni resoluciji.
<SPEAKER ID="130" NAME="Gérard Deprez  " AFFILIATION="ALDE">
v pisni obliki. - (FR) Močno podpiram poročilo našega odličnega kolega gospoda Díaza de Mera.
<P>
Preoblikovanje Europola v agencijo Skupnosti je zahteva, ki sem jo vedno podpiral.
<P>
To dejansko pomeni, da se bo od zdaj naprej Europol financiral iz proračuna Skupnosti ter da bo osebje Europola imelo status uradnikov Skupnosti. V obeh primerih so se pristojnosti našega Parlamenta znatno povečale.
<P>
Poleg tega sklep Sveta znatno razširja obseg in zmožnosti Europola za ukrepanje, kar prav tako podpiram.
<P>
Na kratko, v celoti podpiram odločitev o povečanju operativnosti Europola in pravemu demokratičnemu nadzoru nad njim.
<SPEAKER ID="131" NAME="Bruno Gollnisch  " AFFILIATION="NI">
v pisni obliki. - Ukana Sveta je bila v celoti uspešna: preoblikovanje statusa Evropskega policijskega urada, Europola, kot medvladne agencije, ki se financira iz proračuna držav članic, v medvladno agencijo Evropske unije, ki se financira iz proračuna EU, ter uporaba statusa uradnikov Skupnosti, vse to na podlagi tehničnih, ne političnih zahtev.
<P>
Ker so se naloge Europola dejansko znatno razširile, da bi poleg organiziranega kriminala vključile tudi druga področja, Svet meni, da se bodo novi cilji lažje uresničevali na ravni EU kot na ravni držav članic. Tako se zaradi zelo vprašljivega načela subsidiarnosti uporablja logika Europola glede sistematične odprave pristojnosti držav članic in poglobitve nadnacionalnega modela.
<P>
Prav to je filozofija in pristop reform lizbonske pogodbe, ki jih evropski in nacionalni vodje kot organ želijo vsiliti prebivalstvu in narodom proti njihovi volji.
<P>
Evropa ne posluša več svojega prebivalstva. Še huje, ne upošteva ga in se mu laže. Zdaj, ko je 26 držav že oznanilo, da te pogodbe ne bodo ratificiralo na referendumu, lahko le upamo, da bodo te narode in prebivalstvo Evrope rešili Irci, edini narod, ki se lahko odloča sam, z zavrnitvijo tega nesmiselnega besedila.
<SPEAKER ID="132" NAME="Genowefa Grabowska  " AFFILIATION="PSE">
v pisni obliki. - (PL) Države članice Evropske unije so Europol ustvarile kot institucionalni odziv, s katerim borijo proti organiziranemu kriminalu. Danes, 12 let po ustanovitvi Europola, razpravljamo o razširitvi njegovih pristojnosti in poenostavitvi njegovih nalog.
<P>
Poročevalec je pravilno ocenil trenutno pravno in dejansko stanje Europola. Upravičeno kritizira preveč zapleten in dolg postopek, predviden za spremembo statusa Europola in njegovo vključitev v organizacijsko strukturo Unije. Popravne ukrepe, predlagane v poročilu, je prav tako treba obravnavati in podpirati.
<P>
Prejšnji poskusi spremembe pristojnosti Europola kažejo, kako težko države sprejmejo sporazum, ko so vezane na načelo soglasnosti. Zato menim, da bomo lahko šele takrat, ko bo lizbonska pogodba ratificirana in bo začela veljati v vseh 27 državah članicah, lahko uvedli postopkovne spremembe in izboljšali to situacijo, saj bo pogodba prav tako preoblikovala postopek sprejemanja odločitev v EU.
<P>
Poleg tega bo podelitev statusa agencije EU Europolu z vsemi posledicami, ki jih to zajema, vključno s finančnimi, omogočila Evropski uniji kot celoti, da se bolj učinkovito bori proti organiziranemu kriminalu.
<SPEAKER ID="133" NAME="Pedro Guerreiro  " AFFILIATION="GUE/NGL">
v pisni obliki. - (PT) Ker niti predlog o pogodbi niti predlog o sprejemanju odločitev o predpisih glede strukture, dejavnosti, področja ukrepanja in nalog Europola s kvalificirano večino nista bila ratificirana, so evropske institucije že naveličane poskusov preoblikovanja Evropskega policijskega urada v evropsko agencijo.
<P>
Poleg temeljne kritike tega postopka nas skrbi še to, da se soočamo z:
<P>
možnostjo, da "posebne vrste podatkov v zvezi z rasno ali narodnostno pripadnostjo, političnim prepričanjem, verskim ali filozofskim prepričanjem, pripadnostjo politični stranki ali sindikatu, spolno usmerjenostjo ali zdravjem" ne bodo izključene iz obdelave;
<P>
nesprejetjem zaščitnih ukrepov za varstvo osebnih podatkov, ki se obdelujejo na področju policijskega in pravosodnega sodelovanja na ravni EU ter v odnosih s tretjimi državami, zlasti z Združenimi državami (npr. podatki o letalskih potnikih);
<P>
nezmožnostjo zagotavljanja dostopa posameznikom do svojih podatkov ali celo s tem, da posamezniki niso seznanjeni, da njihove podatke obdeluje Europol;
<P>
nezmožnostjo pojasnitve nadzora nacionalnih parlamentov.
<P>
To bi bila očitna kršitev pravic, svoboščin in jamstev državljanov.
<SPEAKER ID="134" NAME="Antonio Masip Hidalgo  " AFFILIATION="PSE">
v pisni obliki. - (ES) Glasoval sem za besedilo, ki je bilo s prispevki skupin sprejeto soglasno. Gre za vprašanje, ki vpliva na bistveno sodelovanje proti kriminalu. Vendar moram poudariti, kot sta to storila moja kolega gospod Fava in gospod Moreno, da so vzvišeni cilji resolucije v nasprotju s kljubovalnim odnosom poročevalca, gospoda Díaza de Mera, ki je bil generalni direktor španske policije 11. marca 2004 in ki ni želel sodelovati s sodiščem, ki je vodilo primer o največjem terorističnem bombnem napadu v Evropi doslej.
<P>
Poleg tega je poročevalec eden največjih zagovornikov ali pripadnikov nečastne teorije, da za ta masaker niso bile odgovorne islamistične celice, temveč teroristi ETE. Gospod Díaz de Mera in drugi, ki so de opisali kot peones negros (črni kmetje), so poskusili zavesti mednarodno javno mnenje in, kljub temu, da njihovo stališče na koncu ni bilo obravnavano kot kaznivo dejanje (bilo je le predmet sankcij in resnega opomina sodišča), mora biti ta parlament seznanjen z vsemi dejstvi. Njihovi osebni napadi razkrivajo njihovo pomanjkanje argumentov. Končno, obžalujem, da gospod Díaz de Mera ni pokazal niti spoštovanja, ki ga je izrazil njegov kolega Jaime Mayor, ko je umaknil svoje ime iz terorističnega besedila.
<SPEAKER ID="135" NAME="Luca Romagnoli  " AFFILIATION="NI">
v pisni obliki. - (IT) Gospod predsednik, gospe in gospodje, želim glasovati za poročilo Díaza de Mera Garcíe Consuegre o ustanovitvi Evropskega policijskega urada (Europola). Spreminjajoče se okoliščine v Evropski uniji, nove oblike kriminalnih dejavnosti in nove teroristične grožnje pomenijo, da je treba obstoječi organ reorganizirati. Vseeno menim, da bi bilo treba določene točke pojasniti.
<P>
Preoblikovanje Europola v agencijo EU ne sme pomeniti dodatnega finančnega bremena za države članice; predvsem ne sme izrabiti katerih koli že nezadostnih državnih sredstev, ki so namenjena nacionalni policiji. Nasprotno je treba za preiskovalne organe in tiste, ki so odgovorni za javni red in mir, bolje poskrbeti in jih okrepiti. Dejansko morajo biti dejavnosti Europola sestavljene iz podpore in usklajevanja temeljnega, nenadomestljivega dela različnih policijskih organov držav članic. Zato sem zadovoljen, da predlog vsebuje določbe o usklajevanju, organizaciji in vodenju preiskav in operativnih dejavnosti skupaj z pristojnimi organi držav članic ali s strani skupnih preiskovalnih enot.
<SPEAKER ID="137" NAME="Pedro Guerreiro  " AFFILIATION="GUE/NGL">
v pisni obliki. - (PT) To samoiniciativno poročilo razkriva prave ambicije "evropske sosedske politike", zlasti za južni Kavkaz.
<P>
Te bodo določile geostrateški program z njegovih političnih, ekonomskih in vojaških vidikov, z drugimi besedami načrt EU za intervencijo na tem nevralgičnem področju, s povečanim pritiskom na Kitajsko in Rusijo.
<P>
To bo pomenilo več vmešavanja v konflikte, ki izhajajo iz razpada ZSSR, ter manipulacije z njimi, s ciljem zagotavljanja, da glavne sile EU in finančne/gospodarske skupine dobijo nadzor nad to regijo, prav tako pa je očitno tudi rivalstvo med kapitalisti.
<P>
Poglejte samo "priporočila", kot je pobuda o sklepanju sporazumov o prosti trgovini in nadaljnja liberalizacija ali jasen poziv k vmešavanju prek "podpiranja" ukrepov "civilne družbe", s čimer se zagotovi "razdelitev sredstev [Skupnosti] brez [...] vmešavanja države".
<P>
Pristop k vprašanju energije je zlasti pomemben, saj poudarja pomembnost energetskih posrednikov, ki lahko obidejo Rusijo in nadzor nad energetskimi infrastrukturami in viri.
<P>
Na koncu opozarjamo na neskladnost med "brezpogojno podporo ozemeljski celovitosti in nedotakljivosti mednarodno priznanih meja Gruzije" in pozivom k načelom listine Združenih narodov, ko se to ni upoštevalo za Srbijo.
<SPEAKER ID="139" NAME="Pedro Guerreiro  " AFFILIATION="GUE/NGL">
v pisni obliki. - (PT) Gre za še eno samoiniciativno poročilo, ki ima enako logiko kot poročilo o južnem Kavkazu in "evropski sosedski politiki": z drugimi besedami, vmešavanje in pritisk za zagotovitev dostopa do trgov (zlasti energetskih trgov), in nadzora nad njimi, ter nadaljnja liberalizacija.
<P>
Poročilo zagovarja spodbujanje "reform tržnega gospodarstva", spodbuja "usklajevanje in nadaljnjo liberalizacijo ukrepov" ter podpira "oblikovanje območja proste trgovine v skladu z načeli STO". To je proces, v katerem naj bi EU imela "vodilno vlogo" pri "spodbujanju regije, da sprejme potrebne ukrepe".
<P>
Obenem poročilo "poudarja, da je ključnega pomena vzpostavljanje in razvijanje dobrih sosedskih odnosov med državami črnomorske regije ter njihovih odnosov s sosedami na podlagi medsebojnega spoštovanja, ozemeljske celovitosti, nevmešavanja v notranje zadeve drugih in prepovedi uporabe sile ali grožnje s silo kot temeljnih načel pri krepitvi regionalnega sodelovanja", vendar zagovarja, da se spodbujajo "evropske vrednote" "ne glede na stopnjo pripravljenosti, ki so jo pokazale partnerske vlade". To je jasno nasprotovanje/neskladnost med tem, kar se priporoča (drugim) in tem, kar se stori. EU zahteva, da drugi spoštujejo to, česar sama ne spoštuje. Kako cinično.
<SPEAKER ID="141" NAME="Karin Scheele  " AFFILIATION="PSE">
v pisni obliki. - (DE) Še pred kratkim je bila Kenija za mnogo ljudi počitniški raj. Obiskovalci so bili dobro zaščiteni pred množično korupcijo in grozno revščino, v kateri živi velika večina prebivalstva. Od dogodkov konec decembra in sleparskih predsedniških volitev pa o Keniji in njenih političnih težavah nenadoma govorijo vsi.
<P>
Medtem ko so uradni opazovalci parlamentarne volitve na splošno ocenili kot uspešne, so se glede pravilnosti rezultatov predsedniških volitev pojavili dvomi. S tem, da smo danes podali predlog resolucije v zvezi s Kenijo, ponovno obsojamo zelo razširjene nepravilnosti in ravnanje trenutnega predsednika Kibakija, ki je s tem, da je zavrnil ponudbo predsednika Johna Kufuorja o pomoči pri reševanju krize, resno ogrozil prizadevanja za posredovanje. Pozivamo politične vodje Kenije, da storijo vse, kar je v njihovi moči, da preprečijo nadaljnje nasilje v državi in zagotovijo spoštovanje človekovih pravic. Med razpravo o tej temi smo ponovno razpravljali o vprašanju učinkovitosti neposredne proračunske pomoči in ga preučili. S to temo, ter tisto v zvezi s Kenijo, se bomo še naprej ukvarjali v prihodnjih mesecih.
<SPEAKER ID="142" NAME="Pedro Guerreiro  " AFFILIATION="GUE/NGL">
v pisni obliki. - (PT) Namen te razlage o glasovanju je poudariti naše mnenje, da bodo s priznanjem prizadevanj za posredovanje, s katerimi so začele sosedne države, Razvojna družba južne Afrike in Afriška unija, Kenijci lahko našli in določili svojo lastno pot. Kenijci morajo sami najti rešitve in odpraviti trenutne razmere v svoji državi.
<P>
Zato menimo, da je vsak poskus posredovanja EU negativen, kar je navedeno in predlagano v resoluciji, zlasti ob upoštevanju ciljev, ki jih je EU določila v svoji "strategiji za Afriko" in v okviru sodelovanja/rivalstva med imperialisti glede te celine, ki je prav tako povsem očitno in se zelo čuti v tej regiji.
<P>
Na koncu moram poudariti, da v resoluciji niso omenjene resne in zaskrbljujoče socialno-gospodarske razmere v tej državi - kar je vzrok za nezadovoljstvo, ki so ga ljudje izrazili na volitvah - ter da so za to situacijo spodbujanja neoliberalnih politik odgovorne predvsem mednarodne finančne institucije, velike kapitalistične sile in njihova nadnacionalna podjetja.
<SPEAKER ID="143" NAME="Zuzana Roithová  " LANGUAGE="CS">
V celoti podpiram resolucijo o razmerah v Keniji, ki temelji na posodobljeni raziskavi opazovalne misije EU v Keniji na začetku leta.
<P>
Zagotoviti moramo, da organi v Keniji nemudoma raziščejo okoliščine teh volitev in preprečijo nadaljnje nasilje. Vztrajati moramo na tem, da se zagotovi neposredni prenos ter spoštovanje osnovnih človekovih pravic in pravic, ki jih določa Afriška listina. Vendar na podlagi te resolucije Evropska komisija ni odgovorna za reševanje vprašanja o prenosu 400 milijonov EUR vladi Konga. Menim, da se bomo kmalu vrnili k temu vprašanju.
<SPEAKER ID="145" NAME="Edite Estrela  " AFFILIATION="PSE">
v pisni obliki. - (PT) Glasovala sem za odstavek 20 poročila o vlogi žensk v industriji, saj je bistveno, da Komisija izvede študijo o negativnih posledicah dolgih delovnih ur na zasebno, družinsko in socialno življenje, kot je na primer to, da otroci veliko časa preživijo sami, prepuščeni sami sebi, kar pogosto vodi v neuspeh v šoli in kriminal. Države članice morajo izboljšati nadzor nad podjetji, ki silijo svoje delavce, da ostajajo na delu izven zakonsko določenega delovnega časa, ter določiti stroge kazni za ta podjetja.
<SPEAKER ID="146" NAME="Ilda Figueiredo  " AFFILIATION="GUE/NGL">
v pisni obliki. - (PT) Evropski parlament je danes sprejel moje poročilo o vlogi žensk v industriji. To je zelo pozitivno, vendar obžalujem, da je prišlo do nekaterih manjših popravkov.
<P>
Vendar je v poročilu priznana pomembna vloga žensk v industriji ter se v njem poziva Komisijo in države članice, da sprejmejo potrebne ukrepe, vključno z učinkovitim nadzorom, za boj proti stereotipom in diskriminaciji, zlasti diskriminaciji pri plačilu. Ta položaj je še resnejši, če upoštevamo, da so plače žensk v industriji okoli 30 % nižje od plač moških, medtem ko je povprečje v drugih sektorjih 15 %, kljub temu, da je direktiva o enakem plačilu prisotna že več kot 30 let.
<P>
V poročilu je poudarjena pomembnost pogajanj za sklenitev kolektivnih pogodb v boju za odpravo diskriminacije žensk, zlasti v zvezi z dostopom do zaposlitev, s plačami, delovnimi pogoji, poklicnimi potmi in poklicnim usposabljanjem.
<P>
V njem je poudarjena pomembnost programov Skupnosti, ki spodbujajo oblikovanje blagovnih znamk, zaščito označb porekla proizvodov in zunanjo promocijo proizvodov Skupnosti iz industrijskih sektorjev, kjer prevladujejo ženske.
<P>
Zelo pomembno je zagotoviti priznanje pravice delavk in delavcev, da sodelujejo v procesu prestrukturiranja, ki zadeva industrijska podjetja, z zagotavljanjem, da imajo njihove strukture, zlasti evropski sveti delavcev, popoln dostop do informacij in možnost odločilnega posredovanja, vključno s pravico do veta.
<SPEAKER ID="147" NAME="Hélčne Goudin in Nils Lundgren  " AFFILIATION="IND/DEM">
v pisni obliki. - (SV) To poročilo obravnava več vidikov, ki so sami po sebi pomembni, vendar v zvezi s katerimi imajo države članice države še vedno pooblastila za ukrepanje in so odgovorne za razvoj in izboljšanje svoje zakonodaje. Razmerje moških in žensk v upravnih odborih podjetij, razvoj načrtov za enakopravnost v velikih podjetjih in delež žensk v upravnih odborih podjetij niso vprašanja, ki bi se najbolje in najučinkoviteje urejala na ravni EU. Zato smo glasovali proti zadevnemu poročilu.
<SPEAKER ID="148" NAME="Genowefa Grabowska  " AFFILIATION="PSE">
v pisni obliki. - (PL) Očitno evropska industrija doživlja daljnosežne spremembe. Zato je težko, da ne bi priznali njene strateške pomembnosti za razvoj vseh držav članic Evropske unije in njenih državljanov, ne glede na njihov spol.
<P>
Vloga žensk, zaposlenih v evropski industriji in možnosti, ki so jim na voljo, niso odvisne le od ravni gospodarskega razvoja v državi, temveč tudi od tradicij v zvezi z odobritvijo enakih možnosti in spoštovanjem predpisov o človekovih pravicah. Ženske v veliki meri sodelujejo v industriji in bistveno prispevajo v skoraj vseh sektorjih. Vendar se je treba strinjati s poročevalko, da je vloga žensk v industriji, ki vključuje najnovejše tehnologije, kot je aeronavtična industrija ali kemična industrija, zelo nezadostna.
<P>
Zato je povsem primerno, da je v poročilu poudarjen ta vidik ter da se v njem upravičeno osredotoči na vprašanja enakosti spolov. V poročilu je prav tako poudarjeno, da vključevanje žensk v industrijo ne sme biti omejeno le na delo v sektorjih, ki ne zahtevajo kvalifikacij, kjer so ženske prve žrtve, ko pride do prestrukturiranja.
<P>
Poročevalka poziva k podpori, zlasti malih in srednjih podjetij, da se ohrani sorazmerno visoka raven zaposlenosti žensk, zlasti v primeru žensk, ki se znajdejo v neprijetnem poklicnem položaju. Ta predlog je vreden podpore, kot tudi celotno poročilo, četudi le iz tega razloga.
<SPEAKER ID="999" NAME="Marian Harkin  " AFFILIATION="ALDE">
v pisni obliki. - Podpiram odstavek 33, ker je treba sprejemati take proaktivne ukrepe - vsaj začasno, da se zagotovi sodelovanje žensk pri sprejemanju odločitev na vseh ravneh. Poleg tega zelo podpiram odstavek 20, saj je treba v celoti raziskati vpliv dolgega delovnega časa na zdravje, fizično in psihično ter na družinsko življenje. Tako študijo potrebujemo za spodbujanje ravnovesja med delovnim in poklicnim življenjem ter družini prijaznih politik.
<SPEAKER ID="149" NAME="Mieczysław Edmund Janowski  " AFFILIATION="UEN">
v pisni obliki - (PL) Človekove pravice so temelj demokracije. Te pravice vključujejo zelo pomembno načelo enakosti žensk in moških, ter seveda upoštevajo okoliščine, ki izhajajo iz bioloških razlik med njimi. En vidik tega vprašanja zadeva tudi zaposlovanje in vlogo žensk v industriji. Preprosto nemogoče je izvesti aritmetično razdelitev v dve enaki polovici.
<P>
Razen tega nas zanimajo enake možnosti, ki so odvisne od dostopa do izobraževanja in poklicnega usposabljanja v tehničnih in ekonomskih predmetih. Drugo pomembno vprašanje je omogočanje pomoči materam, ki vzgajajo otroke, in zagotavljanje, da niso predmet diskriminacije na delovnem mestu. Bistveno je uvesti prožne določbe za ženske, ki vzgajajo otroke. Obdobje t. i. starševskega dopusta je treba v celoti priznati in ga dodati obdobju, ki se šteje za čas dela v skladu s predpisi o pokojnini.
<P>
V mnogih naših državah so ženske za delo, ki je kakovostno in količinsko enako, še vedno plačane bistveno manj kot moški. Nobenega opravičila ni za ustvarjanje ovir, ki preprečujejo ženskam, da bi imele vodstvene ali nadzorne vloge v nadzornih odborih podjetij ali v odborih upraviteljev. Potrebni so ukrepi za odpravo stereotipov v zvezi s tem. Predloženo poročilo predstavlja korak v to smer, zato sem zanj glasoval.
<SPEAKER ID="150" NAME="Astrid Lulling  " AFFILIATION="PPE-DE">
v pisni obliki. - (FR) V mnogih uvodnih določbah in odstavkih te izredno dolge resolucije, navajamo tisto, kar je očitno. Pozivamo k ukrepom, ki so bili na srečo sprejeti pred nekaj časa. Res je, da se nekatere direktive o enakem obravnavanju ter enakih možnostih žensk in moških le malo uporabljajo, vendar če je diskriminacija še vedno prisotna na področjih, ki jih zajema ta vrsta direktiv, kdo je za to odgovoren? Vse te direktive vključujejo pritožbene mehanizme. Ženske, ki so bile predmet diskriminacije, morajo samo iti na sodišče, kjer bo njihov primer rešen v njihovo korist, kot se je na srečo zgodilo v mnogih primerih v moji državi.
<P>
Na žalost to poročilo vključuje vrsto nesmiselnih trditev, ki niso povezane z vlogo žensk v industriji.
<P>
Zahteva o 40 % zastopanosti žensk v upravnih odborih podjetij je poseg, ki nasprotuje načelu subsidiarnosti pri vprašanjih, za katera so pristojne države članice.
<P>
Nismo mi tisti, ki naj bi pozvali k nadzoru pri premeščanju podjetij. Utopično je zahtevati "večjo izbiro na delovnem mestu". Če je sedež mojega podjetja v mestu Luksemburg in nima podružnic, ne morem vložiti zahteve za delo v Schifflangu, kjer živim.
<P>
V skladu s temi ugotovitvami sem glasovala za poročilo.
<SPEAKER ID="151" NAME="Zuzana Roithová  " LANGUAGE="CS">
Strinjam se z mnogimi idejami v poročilu o ženskah v industriji. Vendar nisem zadovoljna s tem, da posebna pozornost ni bila namenjena regionalni brezposelnosti žensk, ki so izgubile svoje zaposlitve v evropskih tekstilnih tovarnah v času nastajanja poročila. Prav tako menim, da nobena kvota za zaposlovanje žensk ne bo rešila situacije.
<P>
Moja druga opomba obravnava uravnoteženo porazdelitev časa med delom in družino. To zadeva tako ženske kot moške. Menim, da rešitev niso resolucije. Rešitev je izvajanje evropskega koncepta prožne varnosti. Nizozemska je primer, kjer se je razvil odličen zakonodajni okvir za delo s krajšim delovnim časom. Rezultat je manjša brezposelnost ter omogočanje moškim in ženskam, da imajo več časa za družino. Učinkovita izraba krajšega delovnega časa prav tako kaže, da ni treba, da to vodi v manjši prihodek.
<SPEAKER ID="152" NAME="Olle Schmidt  " AFFILIATION="ALDE">
v pisni obliki. - (SV) Kot liberalec in član liberalne stranke na Švedskem, Folkpartiet, vedno menim, da so poročila o enakosti iz Parlamenta nekoliko sumljiva. Liberalna stranka Švedske je z leti sprejela mnenje, da je najboljši način za postopanje v teh zadevah na prostovoljni ravni, vendar vemo, da to ni vedno dovolj. Zaradi pozitivnih prizadevanj Švedske na tem področju smo postali poznani kot ena najbolj enakopravnih držav na svetu. Ali torej ne želimo razširiti našega uspeha v EU?
<P>
Seveda želimo. Vprašanje je le, s kakšnimi metodami. Glede zadevnega poročila sem se počutil dolžnega, da glasujem proti številnim odstavkom, katerih duha podpiram, vendar katerih obseg in pristop se zdita dvomljiva. Menim, da so za podjetja načrti o enakosti in izmerljivi cilji pomembni instrumenti. Po drugi strani ne verjamem, da je to nekaj, kar bi morala EU obravnavati kot prednostno nalogo. Enako velja za vzpostavitev "metodologije analize funkcij", ki bo "zagotovila" enako plačilo za moške in ženske. Sklad za prilagoditev globalizaciji, o katerem sem resno dvomil od začetka, prav tako ne bi smel posebej upoštevati spola - to bi pomenilo dvojno krivico.
<P>
Človek ne more pričakovati, da bo vsako poročilo napisano tako, kot bi ga napisal sam, vendar je v tem poročilu veliko napak. Vendar je tema tako pomembna, da sem na koncu glasoval za poročilo kot celoto.
<SPEAKER ID="153" NAME="Andrzej Jan Szejna  " AFFILIATION="PSE">
v pisni obliki. - (PL) Glasoval sem za poročilo gospe Figueiredo o vlogi žensk v industriji. Čestitam poročevalki za zelo dobro in temeljito poročilo.
<P>
Vprašanje o enakih pravicah moških in žensk je zelo pomembno, zato mu moramo še naprej namenjati čim več pozornosti, saj Evropska unija temelji na načelu nediskriminacije. Prednost moramo dati odpravljanju vseh znakov neupoštevanja tega načela. To je zlasti potrebno, ker se narava industrije spreminja, ko si prizadevamo ustvariti družbo, ki temelji na znanju. Sektorji, v katerih so ženske običajno zaposlene, so povezani s predelovalno industrijo, medtem ko najnovejši sektorji industrije temeljijo na razvoju najnovejših tehnologij, kot so informacijske in komunikacijske tehnologije. Zato bi si morali čimbolj prizadevati za zagotovitev, da se bo v teh novih sektorjih upoštevalo načelo enakih možnosti.
<SPEAKER ID="155" NAME="Cristiana Muscardini  " AFFILIATION="UEN">
v pisni obliki. - (IT) Resolucija, o kateri bomo glasovali, bo prejela podporo in glas skupine UEN. Upamo, da bomo kmalu dobili boljšo ureditev interneta, katere namen bo zaščita otrok in sprejemanje učinkovitejših ukrepov v zvezi s ponudniki, ki gostijo spletne strani z otroško pornografijo. Vse države morajo nemudoma ukrepati in onemogočiti dostop do prepovedanih spletnih strani z boljšim usklajevanjem med odgovornimi policijskimi organi.
<P>
Poleg tega upamo, da bo mogoče rešiti občutljivo vprašanje glede informacij, ki so si jih izmenjavale teroristične organizacije prek interneta, ter da se bo ta tema morda obravnavala na enem od prihodnjih forumov. Brez predpisov ne more biti svobode in, kar je najpomembneje, internet ne more in sme biti območje svobode za storilce kaznivih dejanj in tiste, ki širijo sovraštvo in nestrpnost. Nujne primere je treba reševati z odločnimi, resnimi ukrepi, ne pa z improviziranimi. Boj proti terorizmu in sovraštvu med prebivalstvom mora biti pravilo in cilj Evropske unije ter vseh svobodnih demokratičnih držav.
