<CHAPTER ID="012">
Standardi kakovosti in varnosti človeških organov, namenjenih za presaditev - Akcijski načrt o darovanju in presajanju organov (2009-2015) (razprava) 
<SPEAKER ID="341" NAME="Predsednica">
Naslednja točka je skupna razprava o:
<P>
poročilu gospoda Mikolášika v imenu Odbora za okolje, javno zdravje in varnost hrane o predlogu direktive Evropskega parlamenta in Sveta o standardih kakovosti in varnosti človeških organov, namenjenih za presaditev - C6-0480/2008 - in
<P>
poročilu gospoda Perella Rodrigueza v imenu Odbora za okolje, javno zdravje in varnost hrane o sporočilu Komisije: Akcijski načrt o darovanju in presajanju organov (2009-2015): krepitev sodelovanja med državami članicami.
<SPEAKER ID="342" NAME="Miroslav Mikolášik">
poročevalec. - (SK) Veseli me, da imam danes to edinstveno priložnost, da stopim pred vas in spregovorim o napredku, ki smo ga dosegli pri pogajanjih v Parlamentu, pa tudi pri nadaljnjih tristranskih pogovorih o tej zelo pomembni temi darovanja in presajanja organov.
<P>
Osebno menim, ne samo kot poročevalec, ampak tudi kot zdravnik, da je ta predlog zakona izjemno pomemben. Trdno verjamem, da ta nova direktiva temeljito obravnava največji izziv, s katerim se trenutno soočamo v postopku darovanja in presajanja organov in sicer s pomanjkanjem organov za bolnike, ki čakajo nanje.
<P>
V sklopu zagotavljanja najboljšega varovanja zdravja državljanov Evropske unije, je naš cilj zagotoviti, da bodo človeški organi, namenjeni za presaditev, varni in visoko kakovostni.
<P>
Odbor za okolje, javno zdravje in varnost hrane je o osnutku poročila glasoval 16. marca, ko je bil sprejet z veliko večino v sklopu priporočil poročevalca. Naknadno smo izvedli tri intenzivne medinstitucionalne tristranske pogovore, kjer so sodelovali Parlament, Komisija in Svet pod vodstvom španskega predsedstva.
<P>
Posebej želim izpostaviti naslednje točke, ki so bile ključnega pomena pri naši razpravi.
<P>
Prvič, načela, ki veljajo za darovanje organov.
<P>
Prostovoljno darovanje in darovanje brez plačila predstavljata temeljno načelo, ki mu v nobenih okoliščinah in na noben način ne smemo nasprotovati. Ohraniti moramo nesebično naravo darovanja, tako da bomo lahko preprečili vse oblike komercializacije ali finančno motiviranost darovalcev. Istočasno moramo živim darovalcem zagotoviti najvišjo možno zaščito. Tu želim omeniti živahno razpravo, ki jo je sprožila tema darovanja organov živih darovalcev. Na eni strani ta metoda še vedno dopolnjuje pridobivanje organov mrtvih darovalcev, na drugi strani pa gre za alternativo z izjemnim potencialom.
<P>
Seveda ne nameravamo zavirati napredka na tem področju, vendar moramo zagotoviti, da bo darovanje organov živih darovalcev, ki s prejemnikom niso genetsko ali družinsko povezani, vedno prostovoljno in brez plačila. Načelo neplačila ne velja za primere tako imenovanega nadomestila, kjer živi darovalec lahko prejme prispevek v skladu s stroški, ki so povezani z darovanjem. Vendar pa morajo države članice točno opredeliti pogoje, pod katerimi se takšen prispevek izvede, da bi se tako lahko izognili vsem oblikam finančnih spodbud ali dobička za morebitne darovalce.
<P>
Druga pomembna zadeva v sklopu načel vključuje merila za dodeljevanje - zagotavljanje, da organi osebi niso odvzeti preden smrt ni uradno priznana ter ob soglasju darovalca, ki je bil v celoti seznanjen s tem. Te smo zagovarjali v uvodnih delih določbe, poznanih pod imenom uvodne navedbe.
<P>
Drugo načelo vključuje sledljivost, varovanje osebnih podatkov in zaupnost. Države članice morajo zagotoviti sledljivost vseh organov, ki so pridobljeni in presajeni na njihovem ozemlju, od darovalca do prejemnika in nasprotno. Ta koncept nadomešča prvoten predlog o anonimnosti, ki pa ne prispeva k varnosti postopka. Osebni podatki morajo ostati zaupni.
<P>
Tretje načelo je okvir za kakovost in varnost. Jasno smo se strinjali, da naj države članice vzpostavijo nacionalni okvir, ki bo organizacijsko določal vse faze postopka, od darovanja do presaditve. Države članice bodo naknadno obvestile Komisijo o dejavnostih in rezultatih, ki so jih dosegle v sklopu uresničevanja te uredbe v roku treh let, po njeni uveljavitvi. Tu pričakujemo velik napredek, predvsem v primeru držav, kjer sistem ni dovolj ustrezno razvit in kjer lahko znatno pripomore k povečanju števila presaditev s sprejetjem ustreznih sistemskih ukrepov.
<P>
Predvsem želim izpostaviti vlogo koordinatorja presaditev ali usklajevalne skupine za presaditve, katerih pomen je nesporen. V številnih državah, kjer delovanje poteka brezhibno, se je izkazal za koristnega.
<P>
Na koncu želim omeniti merila, kot so organiziranje in izvedba zbiranja, določitev vlog pristojnih organov, vključevanje tretjih držav, izmenjava organov s tretjimi državami in varnost postopka. Odobrili smo tako imenovane delegirane akte, ki izhajajo iz določb Lizbonske pogodbe (kmalu bom zaključil).
<P>
Na koncu želim poudariti, kako zelo pomembno je povečati ozaveščenost javnosti in zato pozivam Komisijo, da bi spodbudila države članice naj spodbujajo darovanje organov s pomočjo posebnih programov. Rad bi se zahvalil vsem, ki so prispevali k uspešni izvedbi pogajanj, predvsem pa pozdravljam učinkovit in konstruktiven pristop španskega predsedstva.
<SPEAKER ID="343" NAME="Andrés Perelló Rodríguez" LANGUAGE="ES">
Gospa predsednica, gospa Jiménez García-Herrera, komisar, 43 let je minilo od takrat, ko je Dr. Christiaan Barnard izrekel stavek: "Jesus, dit kan werk", kar v afriškem jeziku pomeni: "Jezus, to bo delovalo", medtem ko je z dvomom opazoval bitje srca, ki ga je pravkar presadil. Takrat je presaditev uporabnih organov osebe, ki jih ne potrebuje več, v osebo, ki jih potrebuje za življenje, postala splošna praksa.
<P>
Prav tako drži, da to še ni skrajšalo čakalnega seznama, na katerem je 56 000 Evropejcev, prav tako pa ni preprečilo možnosti, da bo 12 ljudi na tem seznamu umrlo do konca te razprave, ker ne bodo prejeli organa, ki ga potrebujejo. To predstavlja izziv za Parlament, ki mora na tem plenarnem zasedanju sprejeti direktivo, ki jo je odlično pojasnil Dr. Mikolášik, pa tudi akcijski načrt.
<P>
Nobenega dvoma ni, da moramo zagotoviti jasne in učinkovite kanale pomoči za evropsko javnost, tako da noben Evropejec ne bo umrl zaradi pomanjkanja organov, ki je posledica pomanjkljivosti v sistemu presaditev.
<P>
Evropejci, ki živijo dlje, zmanjšanje prometnih nesreč in napredek v znanosti, vse to je seveda treba pozdraviti, vendar pa to hkrati pomeni, da mora biti na voljo več organov, saj je več ljudi, ki jih potrebujejo.
<P>
Odziv Evropejcev, ko jih vprašamo, ali so pripravljeni darovati organe, da bi tako rešili sodržavljana, je zelo močan in pozitiven. Razlog, da se to pogostokrat ne odraža neposredno v številu presaditev, izvedenih v posameznih državah, gre nedvomno pripisati potrebi po izboljšanju temeljnih vidikov našega sistema presajanja, kot so usklajevanje, informiranje, strokovno usposabljanje in izobraževanje javnosti o tem vprašanju.
<P>
V nekaterih državah imamo primere, ki kažejo, da se število presaditev na milijon prebivalcev poveča, če sta usklajevaje in usposabljanje na optimalni ravni. Če mi dovolite, bom navedel primer Španije, kjer je bil vzpostavljen model, ki mora služiti kot mejnik.
<P>
Poleg zagotovil kakovosti in varnosti pri presaditvah in dopolnilne, brezplačne in prostovoljne narave presaditev živih darovalcev, vzpostavljene z direktivo, so v akcijskem načrtu določena tudi priporočila o potrebi po nenehnem usposabljanju strokovnjakov ter zagotavljanju informacij in izobraževanja družbe o tem vprašanju, brez česar je težko delati.
<P>
Vse to predstavlja podlago za optimizacijo sistema, ki jo lahko poimenujemo usklajen evropski sistem za presaditve, ki bi ga uporabljale vse države članice, kot orodje za uresničevanje cilja, ki smo si ga zastavili. Naš cilj je doseči točko, ko noben Evropejec ne bo umrl zaradi pomanjkanja organa, ki ga potrebuje, da bi živel in do katerega bi prišlo zaradi sistemov, ki niso bili izpopolnjeni.
<P>
V Evropi 21. stoletja ne moremo dopustiti, da bi zaradi pomanjkanja usklajevanja ali neoptimiziranih sistemov prišlo do izgube organa in da bi zaradi tega bil prikrajšan še en Evropejec. Ravno to bomo dosegli s to direktivo in akcijskim načrtom, kar je rezultat trdega dela.
<P>
To priložnost želim izrabiti in izpostaviti pripravljenost in sodelovanje, ki sta ga izkazala tako poročevalca - v tem primeru gospod Mikolášik - in poročevalci v senci. Prav tako bi rad izpostavil velik zagon, ki ga je špansko predsedstvo - , ki ga zastopa špansko Ministrstvo za zdravje in Dr. Matesanz, kot direktor španske nacionalne organizacije za presajanje -, dalo tej direktivi in akcijskemu načrtu, saj smo lahko v vsakem trenutku računali na njegovo pomoč.
<P>
Poudariti želim, da si tisti, ki so tako trdo delali, zaslužijo našo zahvalo, hkrati pa vas pozivam, da jim poplačamo tako, da soglasno sprejmemo to poročilo. Kot poslanec sem hvaležen za delo, ki je bilo opravljeno, kot Evropejec pa sem hvaležen, da bo s tem korakom mogoče rešiti življenja vseh državljanov Unije, ki bi lahko kdaj potrebovali takšno pomoč.
<SPEAKER ID="344" NAME="Trinidad Jiménez García-Herrera" LANGUAGE="ES">
Gospa predsednica, komisar, gospe in gospodje, vesela sem, da lahko spregovorim na plenarnem zasedanju Parlamenta in sodelujem v skupni razpravi o darovanju in presajanju organov.
<P>
Vsekakor gre za pomembno razpravo, prvič ker neposredno vpliva na življenje in zdravje več tisoč Evropejcev. V zvezi s tem vas želim spomniti, da je po ocenah v Evropski uniji na čakalnem seznamu za presaditev pravega organa trenutno 56 000 bolnikov, kljub nenehnem povečevanju števila darovanj in presaditev v zadnjih letih in da številni od njih umrejo, ker takšnega organa ne prejmejo.
<P>
Drugič, gre za pomembno razpravo, ker nam omogoča, da izboljšamo velikodušnost in solidarnost naše družbe. Naj navedem primer: trenutno je v Evropski uniji 18 darovalcev na vsak milijon prebivalcev. Če bi nam to številko uspelo izenačiti z najvišjimi številkami, kot je 34 v Španiji ali več kot 30 na Portugalskem, bi v Evropi rešili 20 000 življenj več.
<P>
Prav tako bi s spodbujanjem darovanja organov živih darovalcev v Evropski uniji, da bi se dvignilo na raven v skandinavskih državah, Združenem kraljestvu in na Nizozemskem, lahko vsako leto dialize rešili še dodatnih 2 000 ljudi. Gospe in gospodje, nikoli ne smemo pozabiti, da brez darovalcev ni presaditev.
<P>
Današnja razprava nam bo omogočila, da spodbudimo izvajanje skupne strategije Unije za doseganje najboljše strukture v svetu, namenjene darovanju in presajanju organov. Poleg tega nam člen 168 nedavne uveljavljene Lizbonske pogodbe omogoča, da vzpostavimo ta skupni, visokokakovosten in varen okvir za postopek darovanj in presaditev.
<P>
Sedaj imamo na voljo dve pomembni pobudi Komisije na to temo, ki sta bili predstavljeni v 2008 in na katerih je Svet, skupaj s Parlamentom, trdo delal v zadnjih mesecih.
<P>
Prva je predlog o urejanju kakovostnih in varnostnih vidikov organov, namenjenih presaditvi, z direktivo. Kot sem omenila, ta direktiva vzpostavlja skupni pravni okvir, s katerim bomo lahko omejili nekatera tveganja v vseh fazah postopka uporabe organov za zdravljenje, od darovanja do presaditve. To vključuje zagotavljanje kakovosti in varnosti organov, pa tudi varstvo darovalcev in prejemnikov in sicer z imenovanjem pristojnih organov.
<P>
Drugič, imamo tudi akcijski načrt, ki bo pomagal okrepiti sodelovanje med državam članicami in cilje, ki jih delimo na: prvič, povečanje razpoložljivosti organov; drugič, izboljšanje učinkovitosti in dostopnosti do sistema za presajanje; in tretjič, izboljšanje kakovosti in varnosti.
<P>
Gospe in gospodje, ti dve pobudi nam dajeta skupni okvir, evropski okvir, ki vključuje najboljše skupne elemente, pa tudi najboljše organizacijske prakse in prakse dobrega počutja, na katerih so gradile različne države članice. Povedano drugače, gre za okvir, ki temelji na kakovosti, varnosti in inovacijah.
<P>
To počnemo z vzpostavljanjem evropskega modela za darovanje in presajanje, ki je osredotočen na vsem nam skupne vrednote in načela: solidarnost, poštenost in povezanost, ki so simboli identitete Unije. S tem bomo lahko dosegli samozadostnost pri darovanju organov in se tako tudi spopadli s turizmom na področju presajanja.
<P>
Zagotovo se strinjate z mano, da bosta uveljavitev te direktive in podpora Parlamenta akcijskemu načrtu, spodbudili izmenjavo organov med državami članicami in spodbudili darovanje.
<P>
Prvič, vzpostavljamo okvir EU s katerim bomo Evropejcem zagotovili enak dostop do zdravja na splošno, predvsem pa do presaditve organov. Drugič, učinkovitejši okvir Unije bo neposredno koristil bolnikom, ki imajo zaradi svojih značilnosti, manjše možnosti, da najdejo organ, ki bi ustrezal njihovim potrebam. Posledično se bo zmanjšalo število zavrženih organov zaradi tega, ker ni ustreznih prejemnikov v določenem geografskem območju.
<P>
Gospe in gospodje, preden zaključim, špansko predsedstvo se želi zahvaliti češkemu in švedskemu predsedstvu za delo, ki sta ga opravili na začetku pogajanj v 2009 ter s tem vzpostavili razmere za znaten napredek, zahvaljujoč sodelovanju držav članic in Komisije.
<P>
Špansko predsedstvo se prav tako želi zahvaliti Parlamentu za trdo delo, predvsem pa poročevalcema, gospodu Mikolášiku in gospodu Perellu, za delo, ki sta ga opravila pri zagovarjanju potrebnega sporazuma in soglasij.
<P>
Ravno z skupnim delom vseh institucij Unije smo lahko dosegli sporazum, ki nam bo omogočil, da začnemo z izvajanjem evropske storitve, ki bo na eni strani 500 milijonom ljudem dala najboljša zagotovila za kakovost in varnost, na drugi strani pa bo spodbujala dostop do zdravljenja, od katerega so vsako leto odvisna mnoga življenja, pa tudi solidarnost naše družbe. Razširimo to, kar Evropska unija pomeni danes.
<SPEAKER ID="345" NAME="John Dalli">
član Komisije. - Gospa predsednica, 56 000 Evropejcev čaka na presaditev organa v Evropi; za številne izmed teh ljudi pomeni uspešna presaditev razliko med življenjem in smrtjo. Prav zaradi tega smo danes tu: da zagotovimo visoko kakovostno in varno presajanje organov v Evropi. Ravno temu sta namenjena predlog Komisije za direktivo in akcijski načrt. Želim se zahvaliti poročevalcu Dr. Mikolášiku in poročevalcem v senci za njihovo odlično delo pri predlagani direktivi o kakovosti in varnosti organov. Prav tako se želim zahvaliti gospodu Perellu Rodriguezu za njegovo podporno samoiniciativno poročilo o akcijskem načrtu o darovanju in presajanju organov.
<P>
Naj ponovim, da so ključni cilji teh dveh pobud izboljšati kakovost in varnost človeških organov za presajanje, povečati razpoložljivost organov ter izboljšati učinkovitost in dostopnost sistemov za presaditve. Predlog za direktivo določa pravni okvir za zahteve glede kakovosti in varnosti, akcijski načrt pa je osredotočen na povečanje razpoložljivosti organov in na učinkovitost sistemov za presajanje.
<P>
Šestletni akcijski načrt določa 10 prednostnih ukrepov za krepitev sodelovanja med državami članicami prek skupnih ukrepov in izmenjave najboljših praks. Nisem pozabil na želje Parlamenta po vključitvi dejavnosti akcijskega načrta, ki v direktiv niso mogle postati pravne obveznosti v skladu s členom 168 Pogodbe, predvsem glede meril za dodeljevanje organov, beleženja želj morebitnih darovalcev in vprašanj, povezanih z zdravniškimi praksami. Komisija je pripravljena podpreti države članice pri obravnavi teh vprašanj, ki so pomembna za Parlament.
<P>
V zvezi z direktivo me zelo veseli, da smo sedaj blizu sporazumu v prvi obravnavi, po hitri in konstruktivni razpravi med Parlamentom, Komisijo in Svetom. Če se ne motim, je to prvi sporazum, ki bo dosežen na prvi obravnavi po uveljavitvi Lizbonske pogodbe.
<P>
Prepričan sem, da besedilo s predlaganimi spremembami vključuje ključne pomisleke Parlamenta, kot je navedeno v poročilu gospoda Mikolášika. Dovolite mi, da podam mnenje o nekaterih specifičnih vprašanjih.
<P>
Močno podpiram krepitev načel prostovoljnega in neplačanega darovanja, ki je ključnega pomena za zagotavljanje kakovosti in varnosti organov. Prav tako pozdravljam pojasnilo, da načelo neplačila ne sme preprečevati živim darovalcem, da bi prejeli nadomestilo, če je strogo omejeno na pokrivanje stroškov in izgube prihodka zaradi darovanja. Popolnoma delim zaskrbljenost Parlamenta glede boja proti trgovini z organi. Vendar je obseg predloga omejen na kakovost in varnost tako, kot je določeno v členu pogodbe o javnem zdravju. V sklopu tega pozdravljam besedilo, ki navaja, da bo direktiva posredno prispevala k boju proti trgovini z organi, na primer prek odobritve centrov za presajanje, vzpostavitve pogojev javnega razpisa in sistemov za sledljivost organov.
<P>
Prav tako razumem pomisleke Parlamenta glede preglednega, nediskriminatornega dodeljevanja organov, ki temelji na znanstvenih merilih. Čeprav tema ne spada v področje odgovornosti EU, lahko sprejmem vključitev tega načela v uvodne izjave. Prav tako pozdravljam dejstvo, da predlagano besedilo priznava, da v večini držav članic darovanje živih obstaja sočasno z darovanjem umrlih. Darovanje živih povečuje število razpoložljivih organov in pozdravljam besedilo, ki krepi prizadevanja za zaščito živih darovalcev, kot način za zagotavljanje kakovosti in varnosti organov za presaditev.
<P>
Glede določb, ki se nanašajo na sisteme soglašanja in potrdila o smrti, ta vprašanja ureja nacionalno pravo. Vendar pa lahko komisija v duhu kompromisa sprejme dodatna predlagana pojasnila. Prav tako nisem pozabil na željo Parlamenta po vključitvi aktivnosti, ki jih direktiva ne more obravnavati, v akcijski načrt, predvsem glede meril za dodeljevanje organov, beleženja želj morebitnih darovalcev in vprašanj, povezanih z zdravniškimi praksami. Komisija je pripravljena podpreti države članice pri obravnavi teh vprašanj.
<P>
Naj izpostavim še eno vprašanje: sprejetje zakonodaje je prvi korak. Pomembno je, kako se ta zakonodaja potem izvaja. Ravno zaradi tega Komisija vztraja, da države članice poročajo, kako so prenesle direktive v nacionalno pravo. "Primerjalne tabele". Parlament je to vedno podprl. Žal mi je, da Parlament tokrat prvič ni podprl vključitev obveznosti držav članic glede poročanja o prenosu v direktivo.
<P>
Številne spremembe usklajujejo predolge z določbami komitologije, ki izhajajo iz Lizbonske pogodbe. Pozdravljam možnost, ki je bila zagotovljena Komisiji, da v jasno opredeljenih primeru sprejme delegirane akte v skladu z nujnim postopkom. Izjavljam, da bo Evropska komisija storila vse, da bi Evropski parlament in Svet v celoti obveščala o možnostih sprejetja delegiranih aktov v skladu z nujnim postopkom. Kakor hitro bodo službe Komisije predvidele, da bi lahko bili sprejeti delegirani akti v skladu z nujnim postopkom, bodo neuradno opozorile tajništva Evropskega parlamenta in Sveta.
<P>
V imenu Komisije prav tako izjavljam, da določbe te direktive ne vplivajo na nobeno prihodnje stališče institucij glede izvajanja člena 290 Pogodbe o delovanju Evropske unije, ali posamezne zakonodajne akte, ki vsebujejo takšne določbe.
<P>
Na koncu naj povem, da je Komisija pripravljena podpreti kompromisni paket.
<SPEAKER ID="346" NAME="Cecilia Wikström" LANGUAGE="SV">
Gospa predsednica, najprej se želim zahvaliti gospodu Mikolášiku za tako odlično in zelo konstruktivno sodelovanje pri tem pomembnem poročilu.
<P>
Na področju darovanja in presajanja človeških organov obstajajo številni izzivi. Nosimo odgovornost in upravičiti moramo pričakovanja velikega števila ljudi na čakalnem seznamu, ki vsak dan živijo v negotovosti, medtem ko čakajo na novo življenje, ki ga jim lahko zagotovi nov organ. Črta med življenjem in smrtjo ne more biti bolj jasna.
<P>
Naloga Evropskega parlamenta prav tako vključuje odločen boj proti prezira vredni trgovini s človeškimi organi. To je nekaj, kar tudi počnemo. Z določitvijo jasnih etničnih in varnostnih pravil, lahko bolje zagotavljamo samoumevno pravico ljudi do njihovega telesa, njihove celovitosti in samoodločanja. Veseli me, da so bili upoštevani vidiki, ki jih je zagovarjal Odbor za pravne zadeve.
<P>
Težko si je predstavljati boljšo sliko našega skupnega namena, kot je varovanje življenj ljudi v naših različnih državah članicah. To poročilo to sliko jasno izrisuje.
<SPEAKER ID="347" NAME="Eva Lichtenberger" LANGUAGE="DE">
Gospa predsednica, gospe in gospodje, drži, to je vprašanje o življenju in smrti. Ravno zaradi tega je ta razprava tako nabita s čustvi.
<P>
V različnih državah Evrope obstajajo popolnoma različni sistemi za presajanje organov in načini, kako ljudje dajejo soglasje ali nesoglasje glede tega, ali se lahko njihovi organi uporabijo in ali lahko njihovi družinski člani dajo soglasje za presaditev. V skladu s tem poročilom bodo v prihodnje te države z zelo restriktivnimi sistemi morale podrobno obravnavati primere drugih držav, da bi prav tako zabeležile pozitivne učinke. To, da tako veliko ljudi čaka na presaditev, nam mora predstavljati sporočilo, da moramo poleg več možnosti in večje dostopnosti, zagotoviti tudi kakovost, varnosti in dostopnost. To bi predstavljalo tudi pomembno orodje v boju proti trgovini z organi - resnično nizkotna dejavnost - hkrati pa bi omogočalo boljšo urejanje živih presaditev, ki se morajo dejansko izvajati brez plačila.
<SPEAKER ID="348" NAME="Peter Liese" LANGUAGE="DE">
Gospa predsednica, gospa Jiménez García-Herrera, komisar, gospe in gospodje, Španci so evropski prvaki v nogometu, to ve večina ljudi, kar je lepo, vendar ni tako pomembno, kot dejstvo, da so Španci tudi evropski prvaki na področju presajanja organov.
<P>
Ključ španskega modela je organizacija v bolnicah in to moramo vsi zelo dobro razumeti. V drugih evropskih državah so organi, in žal mi je, da moram to povedati, zavrženi, ker družinski člani niso dali soglasja, ali ker žrtev nima kartice darovalca ali ker je navedla, da ne želi darovati organov, vendar je večina organov v Evropi izgubljena preprosto zaradi dejstva, da zdravniki nimajo dovolj časa, da bi se ukvarjali s to zadevo.
<P>
Španija je to veliko bolje organizirala s koordinatorji presaditev. Kjer koli se uporablja ta sistem, je mogoče rešiti več ljudi in več ljudi lahko živi zdravo življenje, ne da bi morali trpeti zaradi dializ ali drugih težkih izkušenj. Prav zaradi tega bi morali vztrajati, da države članice upoštevajo to točko v poročilu gospoda Perella.
<P>
Direktiva se predvsem nanaša na kakovost in varnost, vendar tudi na učinke na ljudi, ki čakajo na organe. To pa zaradi tega, ker organ trenutno v eni državi članici mogoče ne bo uporabljen, ker ni mogoče dovolj hitro najti ustreznega prejemnika. Če bomo imeli skupne standarde kakovosti in varnosti, lahko izboljšamo tudi čezmejno izmenjavo organov, da bi tako pomagali ljudem. Kar pomeni, da je tudi to pomembna točka.
<P>
Drug zelo pomemben element v direktivi je ta, da se moramo boriti proti trgovini z organi. Gre za temo, ki je ne smemo zanemarjati. Zato sem skupaj z nekaterimi drugimi poslanci povabil tudi strokovnjaka, ki je preiskoval trgovino z organi in namerno ubijanje ljudi na Kitajskem za pridobivanje organov, namenjenih presajanju, da se jutri pogovori z nami. Vse kolege poslance pozivam, da sodelujejo pri tej temi.
<P>
Z direktivo in akcijskim načrtom smo dali jasno sporočilo. Prostovoljno in neplačano darovanje je določeno na pravno zavezujoč način in rad bi se zahvalil vsem, ki so pomagali pri uresničevanju teh ciljev.
<SPEAKER ID="349" NAME="Karin Kadenbach">
v imenu skupine S&D. - (DE) Gospa predsednica, gospa Jiménez García-Herrera, komisar, gospe in gospodje, tudi jaz se strinjam s predhodnimi govorniki in bi začela z besedami "življenje je lepo". Gre za stavek, ki ga vedno znova slišim od bivšega kolega viceguvernerja Ernsta Högerja, ki je zaradi klopa doživel resne težave s srcem, vendar je imel srečo, da je decembra 2004 prejel umetno srce. Ernst Höger je še vedno živ, je med nami, poln življenja in energije in nam sporoča "življenje je lepo".
<P>
Danes smo slišali številke: 50-60.000 Evropejcev čaka na priložnost, da nam bodo lahko v prihodnosti, tako kot Ernst Höger, povedali, da "je življenje lepo". Vsak dan jih umre dvanajst samo zato, ker naši sistemi niso bili razviti do stopnje, kjer bi lahko ljudem pravočasno zagotovili organe, ki jih potrebujejo, tudi od drugje. Ravno zaradi tega je naša naloga, da to uveljavimo tudi v praksi. Prepričana sem, da je ta akcijski načrt resnično pomemben, da moramo zagotoviti varnost pri darovanju in presajanju organov, da moramo tudi živim darovalcem, ki jih prav tako potrebujemo, zagotoviti - to izpostavljam z mislijo na številne bolnike na dializi - gotovost najboljših zdravstvenih standardov in da moramo biti izjemno odločni v boju proti vsaki trgovini z organi - povedano drugače, prostovoljno in neplačano darovanje je ključnega pomena.
<P>
Zagotoviti moramo soglasje darovalcev. Razviti moramo evropski sistem, s katerim bomo lahko odpravili veliko vrzel med enim darovanjem na milijon državljanov v mnogih državah članicah in skoraj 40 darovanji na milijon v Španiji, našim evropskim prvakom. Skupaj z našimi nacionalnimi sistemi zdravstvenega varstva si moramo prizadevati za čimprejšnjo izvedbo teh akcijskih načrtov ter zagotoviti najvišje standarde, da bo lahko 55 000 ljudi, ki trenutno čakajo, reklo "življenje je lepo".
<SPEAKER ID="350" NAME="Frédérique Ries" LANGUAGE="FR">
Gospa predsednica, jutri pričakujemo, da bomo imeli to direktivo o darovanju in presajanju organov, ki je ključnega pomena. V Evropi približno 60 000 bolnikov, ki čaka na srce, pljuča, ledvice ali jetra, že več let pričakuje ta zakon. Vsak dan jih dvanajst umre, ker so čakali predolgo.
<P>
Tako kot prejšnji govorniki, tudi jaz želim poudariti odličen rezultat, ki smo ga dosegli in ki ne bi bil možen brez sodelovanja med našima poročevalcema gospodom Perellom Rodriguezom in gospodom Mikolášikom, poročevalci v senci, kamor spadam tudi sama, in španskim predsedstvom. To priložnost želim izkoristiti in se zahvaliti Dr. Matesanzu, ki je bil med našim obiskom v Madridu odličen vodič.
<P>
Ne pozabimo na cilj. Glavna prednostna naloga je povečati število donacij organov v Evropi, s tem pa seveda istočasno bolj seznaniti ljudi v Evropi z darovanjem, saj odstopanja, ki so zelo očitna, govorijo sama zase: v Španiji je 34 umrlih darovalcev na milijon prebivalcev, v moji državi 27 in le en darovalec v Romuniji. Zato moramo o darovanju istočasno izobraziti tudi ljudi; omogočiti morebitnim darovalcem, da dostopajo do informacij; v vseh 27 državah članicah ustanoviti nacionalne organe, ki bodo nadzirali kakovosti in varnost organov, od pridobivanja pri darovalcih, do presaditve; prav tako pa tudi spodbuditi k - kot je že bilo povedano - boljšim primerom organiziranosti, kot na primer že obstaja v Španiji, kjer je napredek povezan s sistemom zgodnjega obveščanja, nenehnim opozarjanjem v celotni verigi, od smrti darovalca do presaditve.
<P>
Naš kompromis direktive, naša slavna sprememba 106, ki povzema vsa naša prizadevanja, daje bolnikom pravo sporočilo, sporočilo upanja, z odobritvijo - do tega je včasih prišlo ravno ob koncu zelo poglobljenih razprav - uporabe neoptimalnih organov v primeru skrajne nujnost, predvsem s spodbujanjem živih darovalcev, kjer je to seveda možno. Tu govorim predvsem o darovanju ledvic ali jeter, darovanju, ki je potrebno, ki se zelo hitro širi, ki ga spodbujajo zdravniki in specialisti, in ki v tem trenutku še vedno predstavlja, v povprečju, le 5 % darovanj.
<P>
Naredimo več in tesneje sodelujmo: to je logična podlaga, na kateri temelji akcijski načrt, ki ga je vodil gospod Perello Rodriguez. Eden izmed primerov je moj predlog o spletni prijavi v register, nacionalni ali evropski register darovalcev, ob zamisli, da bi osebni izkaznici ali vozniškem izpitu osebe dodali referenco, s katero bi jo bilo mogoče identificirati kot darovalca, kar bi omogočilo hitrejšo obravnavo, kadar bi bilo to potrebno.
<P>
Na koncu želim povedati, da smo opravili odlično delo in da smo etiki upanja dali prednost pred etiko prepovedi.
<SPEAKER ID="351" NAME="Satu Hassi">
v imenu skupine Verts/ALE. - (FI) Gospa predsednica, gospe in gospodje, zahvalila bi se rada gospodu Mikolášiku in gospodu Perellu Rodriguezu za njuno odlično delo. Najtežje vprašanje v pogovorih se je nanašalo na žive darovalce. Na eni strani je dolg čakalni seznam bolnikov, ki čakajo na presaditev ledvice, na drugi obstaja potreba po zaščiti živih darovalcev in preprečevanju nezakonite trgovine z organi ter izjemnemu izkoriščanju revnih ljudi, ki je s to trgovino povezano.
<P>
Nismo dosegli tako dobrega rezultata, kot si ga želimo v Skupini Zelenih/Evropske svobodne zveze. Najboljša rešitev, kar se tiče človekovih pravic darovalcev bi bila vztrajanje na tem, da države članice uvedejo strog nacionalni sistem za preprečevanje nezakonite trgovine z organi, če želimo dovoliti darovanje živih oseb izven kroga družinskih članov in bližnjih sorodnikov. Čeprav je dogovorjeno zakonodajno besedilo nekoliko manj zahtevno pri svojih ciljih, upam, da bodo vse države EU izvedle stroge ukrepe za izkoreninjene nezakonite trgovine z organi. Glede na Svet Evrope, 5-10 % presajenih ledvic prihaja iz nezakonite trgovine z organi, kar torej pomeni več tisoč žrtev letno. Prostovoljno darovanje brez plačila, prav tako predstavlja najvarnejšo možnost, tudi za prejemnike organov.
<P>
Kazniva dejanja ne morejo biti povezana s trgovino z organi, če ni posrednika in povpraševanja. Strašno je bilo brati poročila o tem, kako se organi kupujejo v revnih državah in regijah, kot so Afrika, Azija, pa tudi vzhodna Evropa. Najbolj grozna so bila poročila, ki opisujejo, da so bili ljudje pri tem ubiti. Na primer, avstralski kirurgi za presajanje organov so obsodili prakso ubijanja ljudi zaradi njihovih organov na Kitajskem. V Evropi moramo storiti vse, kar je v naših močeh, da bi se izognili delovanju trga za tovrstno kriminaliteto.
<SPEAKER ID="352" NAME="Marisa Matias">
v imenu skupine GUE/NGL. - (PT) Gospa predsednica, komisar, gospa Jiménez, pomanjkanje organov za presaditev predstavlja velik problem. Že večkrat je bil obravnavan in predstavlja veliko težavo, ki sproža vprašanja, tako o javnem zdravju, kot tudi o povezanih zadevah, kot je krepitev sivega trga in trgovanje z organi; prav to zadnje vsekakor ni dobro za naše zdravstvene sisteme ali naše državljane. Zato se moramo boriti proti temu kriminalu in eden izmed načinov za to, ki se zdi pomembnejši in bolj ustrezen, je s pomočjo zakonodaje in predlogov, kot so predlogi, o katerih danes razpravljamo. Zato se želim osredotočiti na najpomembnejša vprašanja, ki so povezana s tema dvema predlogoma.
<P>
Sistem, ki smo ga imeli do sedaj, omogoča skrajno neenakost, saj ne vsebuje teh dveh predlogov. Neenakosti med državami članicami, neenakosti med obstoječimi sistemi, neenakosti pri dostopu do organov, neenakosti med posamezniki v družbi: Verjamem, da ne smemo več dopuščati teh neenakosti. Zato jih je treba še dodatno zmanjšati in ti predlogi so namenjeni ravno temu. Kljub temu menim, da je za ta problem kriv Evropski sistem, ki ohranja nekatere posebnosti nekaterih držav, tako da niso dolžne zagotoviti strožjih sistemov. Delo, ki sta ga opravila poročevalca gospod Mikolášik in gospod Perello Rodriguez, je izredno pomemben ter prispeva k reševanju problema, s katerim se soočamo.
<P>
Če govorimo o predlogih, na katerih temeljijo in jih podpirajo vprašanja, kot so darovanje, prostovoljstvo, svojevrstnost, zaupnost, varovanje podatkov, sledljivost, odgovornost - tu mislim, da je interes Parlamenta pomemben, ne samo pri darovanju, ampak tudi pri zagotavljanju pomoči, dokler bolnik ne ozdravi - in sodelovanje med državami članicami, smo na pravi poti.
<P>
V zvezi z darovanjem med živimi ljudmi moram omeniti le, da sem vesela, ker je bila vključena ta razširitev pravic. To očitno zagotavlja vse pravice in pogoje, vendar je zelo pomembno, da prekinemo omejen krog tradicionalne družine, saj bi to pomenilo še dodatne oblike neenakosti. Zato se mi zdi, da je spodbujanje darovanj, kot glavnega vira za presaditve, kot tudi varovanje podatkov in varnosti bolnikov, dovolj dober razlog, da smo danes zbrani in glasujemo za ta dva predloga, ki sta izredno pomembna za Evropsko unijo.
<SPEAKER ID="353" NAME="Anna Rosbach" LANGUAGE="DA">
Gospa predsednica, upam, da nihče od prisotnih ne bo potreboval te direktive. Sedemindvajset držav EU pomeni 27 različnih sklopov prepisov plus ljudje, ki prihajajo iz držav izven Unije in so tu nezakonito, ter ki so ravno zaradi tega, ker so revni, pripravljeni podariti ledvico za zelo malo denarja. Žal smo bili v zadnjih letih priče številnim primerom šušmarjenja, ki je prizadelo tako bolnike, kot tudi darovalce. Zato potrebujemo usklajevanje na ravni EU, prav tako pa moramo zagotoviti, da so prejemniki in darovalci deležni najboljše obravnave. V nekaterih državah članicah EU se rodiš kot darovalec, medtem ko v večini držav lahko daruješ le, če za to sprejmeš osebno odločitev. Zato vladajo razmere, ko imamo 27 različnih zakonskih ureditev in sistemov zavarovanja, kar nikakor ne prispeva k možnosti za sodelovanje.
<P>
Govorimo o zelo zapleteni temi, saj moramo zagotoviti, da bo kakovost organov ostala glavna prednostna naloga. Že zaradi zdravstvenih razlogov je pomembno, da obravnavamo vprašanje nezakonitega darovanja, saj pogostokrat ne poznamo darovalca, s tem pa tudi ne njegovega zdravstvenega stanja. Zelo žalostno bi bilo, če bi končali z ledvicami, srcem in drugimi organi, ki prihajajo od darovalcev z nalezljivimi boleznimi, okužbami, levkemijo ali še s čim hujšim. Zato moramo pregledati zadevne organe še preden so uporabljeni. Prepričani moramo biti, da so posegi izvedeni varno, povedano drugače, da je osebje, odgovorno za operacijo, dobro usposobljeno na svojem področju in da se izvaja najvišja raven nadzora.
<SPEAKER ID="354" NAME="Pilar Ayuso" AFFILIATION="PPE">
(ES) Gospa predsednica, komisar, gospa Jiménez García-Herrera, najprej želim izpostaviti delo, ki sta ga opravila poročevalca - gospod Mikolášik in gospod Perello - in delo, ki sta ga opravila, da bi dosegla najboljši možni kompromis za politiko presaditev v Evropski uniji.
<P>
Poudariti želim prispevek španskega predsedstva in Dr. Matesanza, direktorja španske nacionalne organizacije za presajanje, saj je Španija trenutno vodilna v svetu z vidika darovalcev, s 34,4 na milijon prebivalcev. To je mogoče pripisati izključno nenehnim izboljšavam organizacije in ukrepov, ki so bili izvedeni za povečanje ozaveščenosti med prebivalstvom glede darovanja organov.
<P>
To moramo doseči za celotno Evropsko uniji: povečati število darovalcev, zagotoviti, da so vse presaditve izvedene ob enakih standardih kakovosti, hkrati pa moramo spodbujati sodelovanje med vsemi državami članicami.
<P>
Prav tako moramo zagotoviti, da bo vsako darovanje prostovoljno in ne bo nagrajeno, razen v izjemah, ki jih je navedel komisar Dalli, da bi se tako spopadli s trgovino z organi, ki je v celoti povezana s pomanjkanjem organov. Akcijski načrt lahko k temu prispeva s tem, da pomaga pri reševanju pomanjkanja organov in izboljšanju javnega dostopa do presaditev.
<P>
Rešitev, ki je bila dosežena za žive darovalce, je zelo pomembna, saj ne smemo pozabiti, da živi darovalci dopolnjujejo to področje in so se izkazali za učinkovite, tudi kadar ni genske povezave med darovalcem in prejemnikom.
<SPEAKER ID="355" NAME="Gilles Pargneaux" AFFILIATION="S&amp;D">
(FR) Gospa predsednica, komisar, spodbujanje, usklajevanje in nadzor darovanja organov: to so naši cilji in ravno zaradi tega je zelo pomembno, da smo se zbrali in da omogočimo razvoj donacij in presajanja organov v Evropi.
<P>
Trenutno na presaditev v Evropi čaka 60.000 ljudi - Evropejcev in Evropejk - in po naših ocenah jih vsak dan umre 12, saj čeprav 81 % Evropejcev pravi, da so naklonjeni karticam darovalca organov, jih ima te kartice le 12 %. Torej gre predvsem za vprašanje usklajevanja praks ob upoštevanju primera Španije, odlične učenke sedemindvajseterice. Stopnja darovanja organov je med državami zelo različna. Zato gre za vprašanje usklajevanja.
<P>
Komisar, kot ste prej navedli, izziv prav tako predstavlja vzpostavitev evropske mreže darovalcev organov, s katero bi lahko bolje zadovoljili potrebe evropskih državljanov.
<P>
Prav tako gre za vprašanje izboljšanja sodelovanja med vsemi državami članicami. Poskrbeti moramo, da bomo lahko vzpostavili nacionalne organe, odgovorne za nadzor kakovosti in varnosti organov, od pridobitve pri darovalcu do presaditve. V Franciji bi tako na primer lahko oseba, ki čaka na presaditev jeter, prejela primeren organ iz Nemčije ali Italije ter bila pri tem prepričana, da se po vseh Evropi uporabljajo skupni minimalni standardi.
<P>
Gre tudi za ponovno zagotavljanje, kot je bilo navedeno, prostovoljne in brezplačne narave darovanja, kot učinkovitejšega načina v boju proti trgovini z organi in turizmu s presajanjem, da bi tako lahko preprečili bogatim bolnikom izlete v tujino - na primer na Kitajsko - kjer bi prejeli organ.
<P>
Na koncu pozdravljam akcijski načrt, namenjen razvoju presaditev v Evropi, o katerem bomo danes tudi glasovali, in zelo sem zadovoljen z delom poročevalcev, predvsem s poročilom gospoda Perella Rodrigueza.
<SPEAKER ID="356" NAME="Miroslav Ouzký" LANGUAGE="CS">
Najprej želim izraziti osuplost nad tem, da je bil predstavnik moje skupine prekinjen v uvodnem delu govora v imenu skupine. Zelo verjetno je šlo za kakšno napako.
<P>
V svojem govoru želim pohvaliti delo obeh poročevalcev, za katerega menim, da je zelo pomembno. Če obstaja kakšno področje v zdravstvenem varstvu in javnem zdravju, ki je pristno evropejsko, potem so to zagotovo presaditve. Ta standard je zelo logičen in zelo dobrodošel korak. Prav tako čestitam poročevalcem, ker so izpustili etični element, ki bo seveda spadal v pristojnost držav članic. Kot je že bilo omenjeno, obstajajo različni pristopi in v moji državi na primer uporabljamo prej omenjeno načelo domnevnega soglasja. Spet nekatere druge države zahtevajo izrecno soglasje.
<P>
Menim, da je to temeljni element, ki lahko izboljša in razširi obseg obstoječega Intertransplant in če je bilo tu povedano, da je to jasno prvi standard, ki ga je mogoče sprejeti na prvi obravnavi po sprejetju Lizbonske pogodbe, potem me to veseli. Še bolj pa me veseli, da je to tema, ki je pristno evropejska. To zelo cenim.
<SPEAKER ID="357" NAME="Predsednica">
Kar se tiče seznama govornikov, že iščemo vzrok.
<SPEAKER ID="358" NAME="Oreste Rossi" AFFILIATION="EFD">
(IT) Gospa predsednica, gospe in gospodje, povečanje razpoložljivosti organov, izboljšanje njihove kakovosti in dostopa do njih ter večja ozaveščenost javnosti glede teh vprašanj: to so zahteve Odbora Evropskega parlamenta za okolje, javno zdravje in varnost hrane, če želimo skrajšati čakalne sezname za presaditve.
<P>
Zato moramo spodbujati biotehnološke raziskave in pretok organov znotraj Evropske unije, prav tako pa moramo uvesti kartico evropskega darovalca, preprečiti turizem na področju presajanja in okrepiti naše nasprotovanje nezakoniti trgovini z organi z izrekanjem strožjih kazni za kršilce. Da bi se lahko izognili nezakonitim praksam, je treba žive darovalce obravnavati le kot zadnjo možnost, ko ni na voljo nobenih drugih rešitev, kot je darovanje po smrti. Živ darovalec ne sme prejeti nobenega plačila, razen nadomestila, ki krije stroške po operaciji, ki pa so določeni v predpisih posameznih držav.
<P>
Države članice morajo prav tako izboljšati ali ohraniti stroge pravne ukrepe glede presaditev in živih darovalcev, ki niso v krvnem sorodstvu, da bi tako zagotovile preglednost sistema in izključile možnost nezakonite prodaje organov ali prisilnih darovanj. Prav tako morajo zagotoviti poplačilo socialnih stroškov živih darovalcev in jih zaščititi pred diskriminacijo, predvsem s sistemi zavarovanja.
<P>
Parlament poudarja, da je treba žive darovalce obravnavati, kot dodatek k darovalcem po smrti. Darovanje organov mora ostati izključno nekomercialno, podpirati mora ukrepe, namenjene varstvu darovalcev in zagotavljati, da darovanje poteka na prostovoljni podlagi iz nesebičnih razlogov.
<SPEAKER ID="359" NAME="Predsednica">
Gospod Ouzký, še enkrat hvala, ker ste nas opozorili na to. Stvar smo preučili. Šlo je za težavo pri dodelitvi, ki jo je povzročil računalniški sistem. Zato boste v zapisniku kot govornik vaše skupine navedeni vi. Upam, da bo s tem rešeno to vprašanje. Hvala, ker ste nas opozorili na to.
<SPEAKER ID="360" NAME="Elisabetta Gardini" AFFILIATION="PPE">
(IT) Gospa predsednica, gospe in gospodje, komisar, danes obravnavamo presaditve organov, kar zagotovo predstavlja enega izmed najbolj pozitivnih vidikov napredka na področju zdravstva, ki pa hkrati odpira številne probleme v zvezi s pravicami darovalcev in bolnikov, ki jih moramo obravnavati na etični, socialni, pravni in gospodarski ravni.
<P>
Gre za vprašanje potovanja po pošteni poti, ki obravnava veliko neravnovesje med potrebo po in količini razpoložljivih organov, ne da bi pri tem bilo prizadeto načelo brezplačnega, prostovoljnega darovanja. Naš cilj mora biti preprečiti vse oblike komercializacije in nezakonite trgovine ter sočasno zagotavljanje kakovosti in varnosti organov, namenjenih za presajanje in uvajanje ukrepov, ki združujejo zaupnost in sledljivost. Ni treba poudarjati, da je v sklopu čezmejne izmenjave in znatnih razlik med sistemi presajanja, ki jih uporabljajo različne države članice, te cilje mogoče uresničiti le s spodbujanjem sodelovanja in usklajevanja.
<P>
V zvezi s tem menim, da je zelo pomembno vzpostaviti evropsko bazo podatkov in sprejeti skupne standarde kakovosti in varnosti. Vendar pa moramo pri tem paziti, da ne bomo uvedli nesmiselnih togih predpisov ali ustvarili še dodatnih birokratskih bremen, ki bi ogrozila napredek, ki trenutno učinkovito poteka. To ne bi bilo le v nasprotju z našimi cilji ...
<P>
(Predsednica je prekinila govornico)
<SPEAKER ID="361" NAME="Kristian Vigenin" AFFILIATION="S&amp;D">
(BG) Gospa predsednica, komisar, gospe in gospodje, obravnavamo temo, ki se po svoji naravi neposredno nanaša na omejeno število ljudi, v primerjavi z drugimi vprašanji, ki so pomembna za zdravstveno varstvo v Evropski uniji. Na drugi strani pa gre za zadevo pomembnega interesa zaradi dveh osnovnih razlogov. Prvi razlog je ta, da se na presaditve gleda, kot na vrhunski dosežek sodobne medicine. Drugi razlog je v tem, da so v praksi vsi državljani morebitni darovalci, kar sproža številna različna vprašanja.
<P>
Poleg tega želim izpostaviti, da je človeško življenje neprecenljivo in da si je na vse razumne načine treba prizadevati za ohranitev takšnega življenja. Statistike kažejo, da se razmere med različnimi državami članicami zelo razlikujejo. V nekaterih državah je bila dobro vzpostavljena celotna veriga, medtem ko se v drugih državah sistemi zdravstvenega varstva soočajo z ogromnimi težavami, presaditve pa so uvrščene v skupino "eksotične medicine". Bolniki, ki v teh državah potrebujejo presaditev, so se prisiljeni zateči k turizmu na področju presajanja, čeprav se jasno zavedajo visokega tveganja in da kršijo zakonodajo in etiko, saj je njihovo življenje pogostokrat rešeno na račun drugega življenja, izgubljenega ali uničenega z nasiljem.
<P>
Pomembno je, da se izognemo komercializaciji darovanja organov, zagotovimo, da je darovanje organov živih darovalcev popolnoma brezplačno ter istočasno poskrbimo za zagotavljanje celotne potrebne nege in nadomestil zaradi izgube dohodka. Predvsem je pomembno vzpostaviti pregleden sistem za nadzor organov znotraj Evropske unije, tudi po izvedbi presaditve.
<P>
Verjamem, da bo predlagana direktiva evropskim državljanom, ki potrebujejo presaditev, izboljšala dostop do organov ter s tem povečala zaupanje v sistem darovanj in spodbudila izmenjavo dobrih praks, ki jih je mogoče izvajati na nadnacionalni ravni.
<SPEAKER ID="362" NAME="Marina Yannakoudakis" AFFILIATION="ECR">
Gospa predsednica, vsi podpiramo direktive, ki pomagajo reševati življenja in želim čestitati poročevalcu za njegovo delo pri poročilu, ki je načeloma videti enostavno, vendar vsebuje zapletene podrobnosti.
<P>
Na področju darovanj po smrti moramo obravnavati občutljiva vprašanja, kot so etika, stališče družine pokojnega, vprašanje ali naj bo kartica darovalca obvezna in ali sploh naj bo kartica evropskega darovalca. Vsa ta področja je treba ustrezno obravnavati, saj ni prave ali napačne poti.
<P>
Področje živih darovalcev predstavlja največji izziv. Obstaja pomembna rdeča nit, ki je ne smemo prekoračiti in ta linija zagotavlja, da lahko živi darovalci darujejo prosto in brez finančnih koristi.
<P>
Z direktivo je bilo doseženo ravnovesje med zagotavljanjem dobre kakovosti darovanj po smrti ter sočasnem zavedanju, da potrebujemo žive darovalce. Njena moč leži v njenem zavedanju, da samo darovanje po smrti ne more zagotoviti potrebne oskrbe z organi in je zato vzpostavila nadzor in smernice, s katerimi je mogoče zagotoviti, da kadar pride do darovanja organov živih ljudi, da je to mogoče izvesti pravilno, ob sočasnem zagotavljanju varnosti za darovalca in prejemnika in zagotavljanju, da se to izvede brezplačno in prostovoljno.
<P>
(Predsednica je prekinila govornico)
<SPEAKER ID="363" NAME="Horst Schnellhardt" AFFILIATION="PPE">
(DE) Gospa predsednica, komisar, gospe in gospodje, tudi jaz imam med osebjem nekoga, ki je bil odvisen od presaditve organov. Videl sem, kako vesel je bil, ko je bil deležen koristi, ki jih prinaša. Vendar pa sem hkrati videl, kako je čakal in kako omejena je bila kakovost njegovega življenja. Zelo pomembno je, da ta predlog sedaj sprejmemo. V Nemčiji še vedno vsako leto umre tisoč bolnikov - in to je dejstvo - ker ni razpoložljivih organov, zato je pomembno, da odpravimo to pomanjkljivost in zagotovimo kakovost. To je zelo pomembno za družbo.
<P>
V Evropi imamo najboljše pogoje, da lahko dosežemo znatno izboljšanje, zahvaljujoč obstoju notranjega trga in evropskih institucij. Izkoristimo te razmere. Zelo me veseli, ker smo v direktivi predvideli, da morajo darovanja biti neplačana in prostovoljna in s tem zagotovili, da bo človeško dostojanstvo ohranjeno.
<P>
Kar se upada darovalcev tiče, želim pozvati Komisijo - to je že večkrat dokazala - , naj ustvari kulturo razprave in informacij v Evropi, da bo s tem okrepljeno sprejemanje med državljani. Resnično ne verjamem, da moramo uskladiti različne sisteme. Te pa moramo koordinirati in menim, da je imenovanje koordinatorja za presaditve v bolnicah pomemben korak.
<P>
(Predsednica je prekinila govornika)
<SPEAKER ID="364" NAME="António Fernando Correia De Campos" AFFILIATION="S&amp;D">
(PT) Gospa predsednica, gospa Jiménez, komisar, sposobnost nadomestiti okvarjene človeške organe z organi druge osebe ter tako preprečiti, da bi bili zavrnjeni, je eden izmed največjih uspehov sodobne medicine. Primerjave v Evropi kažejo razlike. Kažejo na to, da se povprečne države, kot je Portugalska, zelo dobro odrežejo pri takšnih primerjavah in da večje države, kot je Španija, danes spadajo med vodilne na področju organizacije in najboljših politik.
<P>
Obstajajo nekatera načela in prakse, ki jih je treba zaščititi. Prvič, krepitev vsega znanstvenega znanja in informacij, ki vodijo do povečanja števila darovalcev, ki darujejo organe, ko so še živi, in darovanj po smrti na splošno. Drugič, prepoved komercialnih darovanj, ne samo v državah članicah, ampak tudi zunaj njih, prepoved turizma povezanega s presaditvami in boj proti trgovini z organi. Tretjič, prokativno spodbujanje darovanja v bolnicah, kot način za premagovanje pomanjkanja.
<P>
Zadnjič, gospa predsednica, zagotavljanje enakega dostopa do presaditev vsem tistim, ki jih potrebujejo in kakovost v skladu z usklajenimi kliničnimi merili, kjer se spoštuje univerzalni dostop do zdravja: paradigma socialne Evrope, na katero smo ponosni. Čestitke poročevalcem za opravljeno delo.
<SPEAKER ID="365" NAME="James Nicholson" AFFILIATION="ECR">
Gospa predsednica, najprej se želim zahvaliti obema poročevalcema za zelo trdo delo, ki sta ga opravila pri poročilih in pripravila odlično gradivo, ki vsebuje resničen načrt za darovanje in presajanje organov v Evropi.
<P>
Vsi zelo dobro poznamo številke - vsak leto na tisoče ljudi v Evropi potrebuje presaditev organov. Glede na to me veseli, da bomo s skupnimi prizadevanji povečali število registrov darovalcev organov s spodbujanjem različnih oblik načrtov registracije in okrepili čezmejno sodelovanje, da bo tako mogoče zagotoviti najboljše ujemanje med darovalci in prejemniki. Zame ključno vprašanje predstavlja povečanje ozaveščenosti in prepričan sem, da nam lahko ti dve poročili pri tem pomagata.
<P>
Naj hkrati povem, kako vesel sem, ko vidim, da smo v teh poročilih izpostavili ključna načela, v skladu s katerimi mora biti darovanje organov vedno nesebično dejanje, prostovoljno in neplačano. To je pomembno, če želimo spodbuditi ljudi k darovanju ter zagotoviti varnost in kakovost celotnega sistema. Rešenih je bilo veliko življenj. Rešimo jih lahko še veliko več. Pozdravljam to poročilo.
<SPEAKER ID="366" NAME="Theodoros Skylakakis" AFFILIATION="PPE">
(EL) Gospa predsednica, direktiva, o kateri danes razpravljamo, se bo v prihodnjih letih nanašala na vedno večje število ljudi, saj tehnologija in genetika napredujeta. Danes nikakor ne moremo napovedati števila presaditev, na katerega se bo nekoč nanašala ta direktiva, kar lahko postane veliko pomembnejše, kot si predstavljamo.
<P>
Zato je zelo dobro, da ima besedilo trdno osnovo, ki temelji na nesebičnosti in prostovoljnem darovanju ter zahteva od držav članic, da sprejmejo zelo stroge postopke v celotnem procesu. Vendar pa obstaja ena pomanjkljivost kompromisa, o katerem bomo glasovali, in sicer da slabi nadzor v primerjavi z besedilom, o katerem smo prvotno glasovali, ki navaja, da bo izvajan nadzor ali "revizija", medtem ko je prvotno besedilo zagotavljalo tako nadzor in ocenjevanje organizacij, ki bodo izvajale presaditve in zagotavljale organe. Gre za pomanjkljivost za katero upam in verjamem, da ni resna. Kljub temu pa menim, da jo je treba izpostaviti, saj je preglednost ključnega pomena za vprašanja, povezana s presajanjem.
<SPEAKER ID="367" NAME="Zbigniew Ziobro" AFFILIATION="ECR">
(PL) Gospa predsednica, močno se moramo zavzeti za presajanje in transplantologijo, kjer sta kot del storitev zdravstvenega varstva nujno potrebni boljša organizacija in usklajevanje. Prav tako pa je izjemno pomembno, da povečamo zaupanje družbe v to vejo medicine, predvsem zato, ker se vsake toliko časa pojavijo novice, ki pritegnejo zanimanje javnega mnenja v Evropi, o najrazličnejših nepravilnosti, vključno z nezakonito trgovino z organi iz neznanih virov.
<P>
Kot generalni državni tožilec na Poljskem sem vodil preiskavo, pri kateri so bile ugotovljene številne nepravilnosti pri pridobivanju organov, vključno z nezakonitimi plačili zdravnikom, kar jih je spodbudilo, da so iskali informacije o darovalcih, ki so bili domnevno možgansko mrtvi. Za posredovanje informacij o enem samem darovalcu, so lahko zdravniki zaslužili več, kot znaša njihova mesečna plača.
<P>
Pri presajanju mora družba biti gotova, da vse poteka v skladu z zakonom, pregledno in brez skritih interesov ter da se ta plemenit zdravstven postopek uporablja le za namene reševanja človeških življenj. Zaupanje je najpomembnejše.
<SPEAKER ID="368" NAME="Françoise Grossetête" AFFILIATION="PPE">
(FR) Gospa predsednica, ministrica, komisar, današnja razprava jasno kaže, da so dokazi skrb vzbujajoči in da moramo, če se želimo soočiti s tem izzivom, okrepiti čezmejno izmenjavo organov, da bi vzpostavili povezavo med darovalci in prejemniki. Iz tega prav tako izhaja, glede na dolg čakalni seznam, da obstaja le malo možnosti, da bodo bolniki prejeli organ, ki ga potrebujejo, če teh ukrepov ne bomo izvedli.
<P>
Nujno moramo sprejeti skupne zavezujoče standarde o kakovosti in varnosti darovanj v 27 državah članicah, da bi tako izboljšali čezmejno izmenjavo in povečali obseg darovanj. Zato je v zvezi s tem vprašanjem potreben evropski okvir.
<P>
Seveda moramo biti zelo pozorni na vprašanje nezakonite trgovine z organi. Izvesti moramo vse ukrepe v boju proti mrežam, ki spominjajo na mafijo in proti turizmu v zvezi s presajanjem. Prav tako pa moramo paziti, da ne bomo ovirali darovanj živih darovalcev, ki morajo biti prostovoljna in temeljiti na informacijah. Zagotoviti moramo načelo brezplačnih presaditev in preprečiti vsak pritisk na morebitne darovalce.
<P>
Zato moramo spodbuditi tiste bolnike, ki želijo prostovoljno dati organe, da bi rešili življenje, saj je tveganje, da bo telo zavrnilo te presajene organe veliko manjše, kot v primerih organov umrlih darovalcev.
<P>
Prav tako želim opozoriti tiste, ki želijo zaradi etičnih razlogov, omejiti darovanje organov živih darovalcev v Evropi, s tem ko trdijo, da obstaja tveganje za prepovedano trgovino. Darovanje organov živih darovalcev mora biti predvsem zelo strogo urejeno in to je edina rešitev.
<SPEAKER ID="369" NAME="David Casa" AFFILIATION="PPE">
(MT) Gospa predsednica, kot je omenil komisar, v Evropski uniji na presaditev organa čaka 56 000 ljudi. Mnogi izmed teh primerov, kot je že bilo rečeno, lahko predstavljajo razliko med življenjem in smrtjo, zato verjamem, da to predstavlja pomemben potek, ki zahteva dodatno obravnavo. Ukrepi ne bodo neposredno prispevali k večjemu številu organov za presaditev, vendar pa mora izvajanje skupnih praks v državah članica povečati stopnjo zaupanja in zanesljivosti med temi državami, kar bo pripeljalo do povečanja darovanja organov znotraj držav in med državami samimi.
<P>
Nekaterih problemov, ki so omenjeni v poročilu, na primer trgovina z organi, ni mogoče neposredno obravnavati. Vendar pa cenim prizadevanja poročevalca pri povečevanju ozaveščenosti glede tega vprašanja in upam, da bodo priložena končnemu dokumentu v nezavezujoči obliki. Na koncu želim čestitati komisarju Dalliju in poročevalcema za dobro delo, ki so ga opravili pri tej občutljivi temi.
<SPEAKER ID="370" NAME="Daciana Octavia Sârbu" AFFILIATION="S&amp;D">
(RO) Presajanje in darovanje organov vsako leto reši in podaljša življenja več tisoč evropskih državljanov. Žalostno je, da več tisoč drugih bolnikov umre, medtem ko čakajo na presaditev, čeprav v Evropski uniji obstajajo ustrezni darovalci. Gre za težko in kontroverzno vprašanje, ki sproža pomembna vprašanja. Parlament s tem poročilom potrjuje skupno stališče, v skladu s katerim je nezakonit vsak komercialen element v tem procesu, ki bi lahko pripeljal do prodaje ali nakupa organov.
<P>
Za nas je ključnega pomena, da čim prej odobrimo in uvedemo učinkovit sistem, ne samo zaradi tega, ker bomo s tem rešili življenja bolnikov, ampak tudi zaradi tega, ker bo takšen sistem pripomogel k zmanjšanju povpraševanja po organih, ki bi sicer bili pridobljeni nezakonito za dobiček, ali celo priti volji darovalca.
<SPEAKER ID="371" NAME="Izaskun Bilbao Barandica" AFFILIATION="ALDE">
(ES) Gospa predsednica, čestitati želim vsem, ki so sodelovali pri tej pobudi, saj bo pripomogla k podaljšanju pričakovane življenjske dobe številnih ljudi ter solidarnost in bratstvo spremenila v nekaj več, kot le besede.
<P>
Svetovni rekord pri darovanju organov ima Baskija - Euskadi. V 2009 smo imeli stopnjo 38,5 darovalcev na vsak milijon prebivalcev. To pomeni, da vsako leto izvedemo 60 presaditev ledvic in 30 presaditev jeter na vsak milijon prebivalcev. V Združenih državah Amerike so te številke 54,7 in 21,4; v Evropi 35,1 in 13,4; in v Španiji 48,8 in 24,6.
<P>
Ta uspeh gre pripisati postopku, ki se uporablja v bolnicah, da bi bilo mogoče zaščititi darovalce ter postopku organizacije in povečevanju ozaveščenosti, ki predstavljata dve zamisli, ki ju moramo podpreti. Prav tako je to mogoče pripisati delu, ki se je začelo leta 1986 z vzpostavitvijo sistema za usklajevanje regionalnih presaditev: še en primer, kako lahko regije prispevajo k Evropi.
<SPEAKER ID="372" NAME="Frieda Brepoels" AFFILIATION="Verts/ALE">
(NL) Pred približno dvema letoma je Evropski parlament z veliko večino sprejel poročilo gospoda Adamouja. Poročilo je prvič obravnavalo politike na ravni EU na področju darovanja in presajanja organov. Z velikim veseljem sem pri tem sodelovala kot ena izmed poročevalcev v senci.
<P>
Danes z velikim zadovoljstvom opažam, da so poročevalec gospod Mikolášik in njegovi poročevalci v senci opravili odlično delo in jim je celo v tem kratkem času uspelo doseči sporazum s Svetom na prvi obravnavi. V večini primerov so bile ključne točke poročila izpred dveh let vključene in nadgrajene. Zato upam, da bosta ta direktiva in akcijski načrt prispevala k povečanju števila darovalcev organov v Evropski uniji in da se bolniki ne bodo več znašli na čakalnem seznamu.
<SPEAKER ID="373" NAME="Krisztina Morvai" AFFILIATION="NI">
Gospa predsednica, želim si nekaj pojasnil poročevalca glede dveh vprašanj. Eno je vprašanje sistema "domnevnega soglasja" in sistema "domnevne odsotnosti soglasja". Če prav razumem, ta dva sistema v državah članicah še vedno sočasno obstajata. V enem sistemu je predvideno, da bi umrli darovalec dal soglasje za presaditev. Očitno je, da je ta sistem veliko bolj učinkovit s stališča števila razpoložljivih presaditev. Ali ne bi bilo dobro predlagati vsem državam članicam, da uporabijo sistem domnevnega soglasja?
<P>
Drugo vprašanje je anonimnost v primerjavi s sledljivostjo. Zdi se, da se ti dve stvari med seboj izključujeta. Za kakšna vprašanja gre? Kaj je anonimnost in sledljivost?
<SPEAKER ID="374" NAME="Alf Svensson" AFFILIATION="PPE">
(SV) Gospa predsednica, približno 95 % nas trdi, da si želimo presajen organ, če bi se s tem naše življenje podaljšalo. Vendar nas je le polovica pripravljena darovati organe. Zato moramo na tem področju vplivati na javno mnenje.
<P>
Ali je mogoče izboljšati usklajevanje? Vsekakor. Srce, ki je bilo odvzeto iz telesa umrle osebe, je uporabno le štiri ure. Vsaj tako je bilo. Vendar pa je danes uporabno tudi do 24 ur, če se odločimo za uporabo sodobne medicinske tehnologije, ki je bila razvita za presaditve.
<P>
Sedaj nam je na voljo medicinsko znanje, ki nam omogoča "očistiti" ali obnoviti pljuča, če povem na preprost način - tako da jih je mogoče uporabiti za presaditev na takšne načine, ki so bili v preteklosti nepredstavljivi. Poznano dejstvo je, da so pljuča živa še dve uri po tem, ko nastopi smrt.
<P>
Prizadevajmo si, da se dejansko znanje uporabi v praksi. Verjamem, da je to osnovni predpogoj, če želimo, da bo to usklajevanje postalo stvarnost in ne samo nekaj, o čemer govorimo.
<SPEAKER ID="375" NAME="Janusz Władysław Zemke" AFFILIATION="S&amp;D">
(PL) Hvala za besedo. Rad bi se vrnil na zadevo, ki je po mojem mnenju, temeljnega pomena.
<P>
V različnih državah članicah Evropske unije se za identifikacijo morebitnih darovalcev uporabljajo različne metode. V nekaterih državah je od morebitnega darovalca treba pridobiti pisno soglasje, medtem ko se v drugih državah predpostavlja, da je mogoče odvzeti organe darovalcu, če nihče ne nasprotuje. Ti ukrepi seveda bistveno vplivajo na število darovalcev. Glede na to želim vprašati predstavnika Evropske komisije, ali ne bi bilo dobro, če bi Komisija aktivneje podprla drugo rešitev, kjer pisno soglasje ni potrebno? Razmere, v katerih bi bilo mogoče organe odvzeti tistim, ki temu niso nasprotovali, bi znatno prispevale k povečanju števila darovalcev.
<SPEAKER ID="376" NAME="Angelika Werthmann" AFFILIATION="NI">
(DE) Gospa predsednica, gospe in gospodje, na čakalnem seznamu za presaditev organa je več kot 55 000 bolnikov. Med čakanjem vsak dan umre približno 10 ljudi.
<P>
Presajanje organov - , da, seveda, ampak le prostovoljno, z izjavo o soglasju in brez plačila, da bi se tako bilo mogoče spopasti z nezakonito trgovino z organi, prav tako pa mora temeljiti na najvišji možni kakovosti in varnosti za vpletene.
<SPEAKER ID="377" NAME="Elżbieta Katarzyna Łukacijewska" AFFILIATION="PPE">
(PL) Veseli me, da vprašanje darovanja in presajanja organov predstavlja prednostno nalogo španskega predsedstva, saj lahko rečemo, da gre za odločitev med življenjem in smrtjo. Kljub temu, da se število presaditev vsako leto poveča, se število oseb, ki čakajo na presaditev ne zmanjšuje.
<P>
Kljub vse večji družbeni ozaveščenosti, je mogoče med državami članicami opaziti velika nesorazmerja na področju darovanja in presajanja. Zato je poleg vzpostavitve evropskega modela za darovanje in presajanje, v katerem bodo uporabljene najboljše prakse in rešitve, zelo pomembno, da izboljšamo družbeno ozaveščenost in sprejemanje. Zato me veseli, da Španija, ki je dosegla najboljše učinke, tako pri številu darovalcev in izvedenih presaditev, kot tudi pri pridobivanju velike družbene podpore pri zamisli presajanja in darovanja organov, predstavlja model za predlagane ukrepe.
<SPEAKER ID="378" NAME="Ricardo Cortés Lastra" AFFILIATION="S&amp;D">
(ES) Gospa predsednica, gospa Jiménez García-Herrera, naj najprej povem, da prihajam iz Kantabrije, majhne regije v Španiji s stopnjo 61 darovanj na milijon prebivalcev, kar je najvišja stopnja v Španiji in v Evropi. Čestitati želim gospodu Perellu in gospodu Mikolášiku za poročilo in za podporo tega predloga direktive, ki predstavlja odgovor na pomanjkanje organov v Evropski uniji.
<P>
Uspeh španskega primera predstavlja model, ki je lahko uporaben tudi v preostalem delu Evropske unije, z elementi, kot so pristojni nacionalni organi, sledljivost organov in živi darovalci.
<P>
Prav tako želim čestitati španskemu predsedstvu, da je to vprašanje odločno podprlo, kot eno izmed prednostnih nalog.
<P>
Gospe in gospodje, kot vemo je na trenutno čakalnem seznamu skoraj 56 000 bolnikov. Obseg darovanj in razpoložljivost organov se med državami članicami močno razlikujeta. Na programe presajanja ključno vpliva pomanjkanje organov. Dobra praksa, ki jo je mogoče doseči, v nekaterih državah članicah deje veliko boljše rezultate, kot v drugih. Zaradi tega - pravkar bom končal - je sprejetje tega poročila ključnega pomena za izboljšanje teh razmer v vseh državah članicah
<SPEAKER ID="379" NAME="Salvatore Iacolino" AFFILIATION="PPE">
(IT) Gospa predsednica, gospa Jiménez García-Herrera, komisar, gospe in gospodje, ljudem se sedaj pogostokrat odreče pravica do presaditve. Odrekanje te pravice je verjetno najbolj problematično stanje, kar se tiče socialnega skrbstva, nenazadnje tudi zaradi psiholoških posledic, vendar kljub temu še vedno obstajajo kronična odstopanja med številom ljudi, ki so na čakalnem seznamu in med številom bolnikov, ki prejmejo organ. Poleg tega je postopek darovanja zelo občutljiv glede pravnih in zdravstvenih vprašanj, pogostokrat pa je oslabljen zaradi postopkov, ki so na splošno oviralni in počasni, čeprav bi si morali prizadevati za krepitev dobrobiti.
<P>
Evropska unija se mora zavezati zagotavljanju resničnih solidarnostnih in prostovoljnih ukrepov, ki z izboljšanjem strokovne narave in kulture darovanja ne vplivajo na zmanjšanje strogosti postopkov. Sprejemanje skupnih standardov kakovosti predstavlja napredek, na katerega je treba z naklonjenostjo gledati, kot na del cilja, h kateremu lahko Svetovna zdravstvena organizacija še dodatno prispeva.
<SPEAKER ID="380" NAME="Karin Kadenbach" AFFILIATION="S&amp;D">
(DE) Gospa predsednica, zelo pozorno sem spremljala razpravo. Besede v mislih ljudi izrisujejo podobe. Danes smo vedno znova slišali o nezakoniti trgovini z organi - o nezakoniti dejavnosti in o trgovini. Verjamem, da ta direktiva precej jasno navaja, da je trgovina z organi nezakonita dejavnost. Ne smemo poslati sporočila, da bi trgovina z organi v nekaterih okoliščinah lahko bila zakonita.
<P>
Poslance pozivam, da poudarijo, tudi kadar so v stiku z mediji, da si želimo darovanja organov, povedano drugače, aktivnosti, kjer je ena oseba pripravljena pomagati drugi živeti dlje, vendar pa za to razen hvaležnosti ne prejme nobenega plačila. Zato nezakonita trgovina z organi ne more obstajati, saj trgovanje z organi ni dovoljeno. Obstaja le darovanje organov.
<SPEAKER ID="381" NAME="Trinidad Jiménez García-Herrera" LANGUAGE="ES">
Gospa predsednica, komisar, gospe in gospodje, vsem političnim skupinam in vsem govornikom bi se rada zahvalila za podporo in konstruktiven ton njihovih govorov. Prav tako želim izraziti zadovoljstvo, saj s tem sporazumom, ki ga bomo danes v tej razpravi dosegli, zaključujemo proces.
<P>
Poleg zahtevnosti sprejemanja zakonodaje o tehničnih vidikih, ki bi lahko spremenili znanstveni napredek, smo se v tem šestmesečnem mandatu morali soočiti tudi s praktičnimi težavami izvajanja Lizbonske pogodbe. Špansko predsedstvo se zaradi tega iskreno zahvaljuje vsem evropskim institucijam - Parlamentu, Komisij in Svetu - in vsem državam članicam za njihovo sodelovanje pri dokončanju te naloge. Šlo je za nalogo, ki je vključevala, prvič, prožnost in prilagajanje in drugič, odgovornost in željo po soglasju, ki je bilo danes popoldne doseženo.
<P>
Gospe in gospodje, uspelo nam je zagotoviti, da je Unija učinkovitejša in pomembnejša za javnost in tega moramo biti veseli. Vendar pa, kot veste, delo s sprejetjem te direktive še ni končano. Prav nasprotno: še naprej si moramo prizadevati, da bo pri njenem prenosu ohranjen duh varovanja javnega zdravja, za katerega smo si prizadevali in ga dosegli.
<P>
Še naprej si moramo prizadevati, da bi zagotovili več solidarnosti in ohranili družbene vrednote, ki si jih želijo vsi, vključeni v pripravo in izvedbo te direktive. Prav tako nas čaka še veliko dela v sklopu akcijskega načrta, ki nam daje edinstveno priložnost za nenehno učenje, prilagajanje in izboljšave.
<P>
Še enkrat hvala vsem parlamentarnim skupinam za njihovo podporo, naklonjenost in konstruktiven odnos. Skupaj bomo to uresničili. Smo že dosegli.
<SPEAKER ID="382" NAME="John Dalli">
član Komisije. - Gospa predsednica, zaradi zelo dobrega sodelovanja med Komisijo, Parlamentom in Svetom sem prepričan, da smo dosegli sporazum glede vseh ključnih vprašanj. Še enkrat želim čestitati in se zahvaliti Dr. Mikolášiku in gospodu Perellu Rodriguezu za njun prispevek.
<P>
Verjamem, da bo z zagotovitvijo visokih standardov kakovostni in varnosti za človeške organe, predlagana direktiva v veliko pomoč evropskim bolnikom. Direktiva bo v Uniji zagotovila primerljiv standard varnosti in povečala zaupanje v sisteme presajanja. Prepričan sem, da predlagana direktiva predstavlja pravo ravnovesje med varstvom podatkov državljanov in sledljivostjo organov ter posredno prispeva k boju proti trgovini z organi.
<P>
To ne predstavlja rešitve vseh problemov na področju presajanja organov; ta direktiva vzpostavlja okvir, pojasnjuje meje odgovornosti in določa nekatere standarde. Vendar pa moramo narediti več na področju organizacije naših bolnic, zbiranja in širjenja informacij, pravilne karakterizacije organov in ukrepov proti nezakoniti trgovini. V tem zadnjem sklopu bo sledljivost nekoliko pripomogla k obravnavi tega problema, vendar je vse odvisno od izvajanja v državah članicah.
<P>
Državam članicam je zagotovljena velika prožnost in upamo, da bodo vse države članice temu vprašanju namenile ustrezno pozornost. Pristojni organi, ki jih morajo ustanoviti, morajo biti ustrezno opremljeni in imeti ustrezen kader, da bi lahko zagotovili pravilno zbiranje in nadzor podatkov, sledljivost, nadzirane standarde, karakterizacijo organov in presaditev ter skrbno poročali o neželenih učinkih in reakcijah, kar bo vsem nam v prihodnje omogočilo zmanjšati tveganje.
<P>
Predsednica, ministrica Sveta, spoštovani poslanci, iz prispevkov spoštovanih poslancev k tej razpravi je razvidno, da se kompromisno besedilo, ki je danes na mizi, odziva na pomisleke vseh nas. Hvala za vaš prispevek, vaše sodelovanje in podporo.
<P>
Analitična tabela sprememb predloga direktive Evropskega parlamenta in Sveta o standardih kakovosti in varnosti človeških organov, namenjenih za presaditev
<P>
- C6-0480/2008 -
<P>
Poročevalec: Gospod Miroslav Mikolášik (PPE)
<P>
Spremembe:
<P>
Neposredno sprejemljivo: sprememba 106 (celotno besedilo, sklop št. 1, sporazumni predlog spremembe). Komisija je naklonjena sprejetju kompromisnega besedila sozakonodajalcev
<SPEAKER ID="383" NAME="Miroslav Mikolášik">
poročevalec. - (SK) Rad bi se vam zahvalil za prispevek k tej razpravi in izrazil trdno prepričanje, ki smo ga po mojem mnenju vsi delili v času pogajanj, da ta direktiva presega politična nesoglasja, saj je namenjena ljudem, bolnikom in reševanju življenj.
<P>
Menim, da bo večje število organov in uspešnejše zdravljenje bolnikov pripomoglo, da se jih bo več vrnilo v polno življenje, k svojim družinam in na nova ali obstoječa delovna mesta ter bodo tako temeljito spremenili kakovost njihovega življenja.
<P>
Odprtost, dostopnost, varnost, kakovost, razpoložljivost, nesebičnost, več živih darovalcev, brez plačila in prostovoljno darovanje - to so načela, ki smo jih vključili v to direktivo.
<P>
Verjamem, da bo ta direktiva prav tako pripomogla k večjemu številu organov, zahvaljujoč boljšemu sodelovanju in čezmejni izmenjavi med posameznimi državami ter da bo države članice EU med seboj povezala na nov in temeljen način.
<P>
S pomočjo te direktive bomo vsi prispevali nekaj, za kar smo se odločili že na samem začetku: več soglasja, več ljubezni, več sodelovanja, predvsem pa več srečnih bolnikov.
<SPEAKER ID="384" NAME="Andrés Perello Rodríguez" LANGUAGE="ES">
Gospa predsednica, dejstvo, da je Parlament v času težkega kriznega obdobja, ki ga preživljata Evropa in svet, lahko sprejel prvo direktivo po uveljavitvi Lizbonske pogodbe na prvi obravnavi, veliko pove o dovzetnosti Parlamenta. Prav tako krepi zaupanje v demokratične institucije in kaže, da so poslanci v Parlamentu usmerjeni v prihodnost in si z isto pripravljenostjo in močjo solidarnosti, kot evropska družba, želijo napredka, ki bi sledil znanosti.
<P>
Ne vem, če smo storili vse dovolj dobro ali pa bi lahko storili še kaj več, vendar želim odpraviti vse dvome, ki so se mogoče pojavili. Prepričan sem, da če bomo izpolnili vse, kar bomo v Parlamentu sprejeli, bomo ljudem zagotovili daljša življenja in preprečili, da bi v Uniji prihajalo do zločinov zaradi trgovine z organi. Ti zločini se lahko zgodijo kjerkoli drugje v svetu, vsekakor pa to ne drži za Evropsko unijo.
<P>
Torej, če je zaradi katerega koli govora še vedno ostal kakršen koli dvom, kot so povedali kolegi poslanci, želim te dvome odpraviti. To ni bila naša naloga. Upoštevati smo skušali vest vseh, moralne in etične ukrepe, ne da bi pri tem pozabili na temeljni cilj: da niti en sam Evropejec ne sme ostati brez presaditve organa, ki ga potrebuje za življenje, saj lahko dosežemo več presaditev, s tem pa tudi manj trgovanja z organi.
<P>
Zato - sedaj bom končal - ne vemo, ali nam je z delom, ki smo ga opravili, uspelo ohraniti vest vseh, sem pa popolnoma prepričan, da bomo rešili številna življenja. To je bila naša naloga in to smo tudi naredili.
<SPEAKER ID="385" NAME="Predsednica">
Skupna razprava je zaključena.
<P>
Glasovanje bo potekalo v sredo, 19. maja 2010.
<P>
(Seja, ki je bila prekinjena ob 16.25, se je nadaljevala ob 16.30.)
<P>
Pisne izjave (člen 149)
<SPEAKER ID="883" NAME="Jim Higgins  " AFFILIATION="PPE">
v pisni obliki. - Pozdravljam novo zakonodajo o urejanju standardov kakovosti in varnosti pri darovanju organov v EU. Predvsem uvedbo posebnih ukrepov, kot je vzpostavitev vseevropske baze podatkov za organe, s katerim bo mogoče zagotoviti, da organi, ki rešujejo življenje, ne bodo zavrženi. Nova zakonodaja bo rešila številna življenja in optimizirala darovaje organov, s tem ko bodo države članice lahko izmenjevale organe. Če pred to zakonodajo ni bilo primernega prejemnika v določeni državi članici, je bil organ zavržen. Sedaj je organ lahko zagotovljen enemu izmed 56.000 državljanov EU, ki čakajo na presaditev. Ta predpis predstavlja pomemben okvir, ki ga morajo ustrezne države članice nadgraditi. V primeru Irske potrebujemo neodvisen organ, ki bo nadziral presaditve in pridobivanje darovanih organov. Trenutno sta Irska in Malta edini državi EU brez nacionalnega organa za presaditve, ki bi kar najbolj povečal uporabo organov. Da bi bilo mogoče odpraviti čakalne sezname za presaditve, kar je eden izmed glavnih ciljev te uredbe, moramo med državljani EU okrepiti profil darovanja organov - na Irskem bi to bilo mogoče doseči z uvedbo programa za povečevanje ozaveščenosti, ki bi ga podpirala vlada.
