<CHAPTER ID="004">
Bela knjiga o športu (razprava)
<SPEAKER ID="049" NAME="Predsednik">
Naslednja točka je poročilo Manolisa Mavrommatisa v imenu odbora za kulturo in izobraževanje o beli knjigi o športu.
<SPEAKER ID="050" NAME="Manolis Mavrommatis" LANGUAGE="EL">
Gospod predsednik, gospod komisar, gospe in gospodje, najprej se zahvaljujem Komisiji in komisarju Figlu za njihovo pobudo pri pripravi bele knjige o športu akcijskega načrta Pierre de Coubertin. To je prvič, da si EU prizadeva za obravnavo športnih primerov.
<P>
Zahvaljujem se tudi komisarju Špidli, ker danes nadomešča komisarja Figla, ki je trenutno na potovanju v tujini.
<P>
Poleg tega se zahvaljujem odboru za kulturo in izobraževanje ter odboru za ekonomske in monetarne zadeve, odboru za zaposlovanje in socialne zadeve, odboru za notranji trg in varstvo potrošnikov, odboru za pravne zadeve, odboru za državljanske svoboščine, pravosodje in notranje zadeve, odboru za regionalni razvoj ter odboru za pravice žensk in enakost spolov. Pri pripravi poročilo o beli knjigi o športu so med sabo odlično sodelovali.
<P>
V poročilu Evropskega parlamenta so bile glavne točke bele knjige zajete v 16 sporazumnih predlogih sprememb, o katerih so se skupno dogovorile vse politične skupine v odboru za kulturo. Glavne točke so bile zajete tudi s 426 predlogi sprememb, predloženimi glavnemu odboru in preostalim sedmim odborom, ki so nato predstavili svoja mnenja.
<P>
Znova je v središču pozornosti doping, ki se žal pojavlja vsako leto v skoraj vseh športih. S pomočjo bele knjige Evropski parlament namerava sprejeti ukrepe, ki bi športnikom omogočili, da se izognejo pretirano zapolnjenim urnikom, ki jih silijo k uživanju substanc za izboljšanje zmogljivosti in vzdržljivosti.
<P>
Poleg tega lahko notranja in zunanja neodvisna preverjanja poklicnih združenj in športnih organizacij ter izobraževanje športnikov in športnic o stranskih učinkih dopinga prispevajo k omejevanju te težave.
<P>
V razpravah smo se osredotočili na dve vprašanji v zvezi s finančno platjo športa. Prvo vprašanje so športne stave. V odboru za kulturo smo si enotni, da bo morebitna liberalizacija trga iger na srečo in loterij ovirala financiranje ljubiteljskega športa, dokler bo obstoječ sistem državnih upravljavcev stav temu trgu zagotavljal znaten prihodek.
<P>
Zato bela knjiga poziva države članice in Komisijo, da sprejmejo regulativne ukrepe, ki bodo zagotovili, da bosta ljubiteljski in poklicni šport zaščitena pred vsemi neprimernimi vplivi, povezanimi s stavami.
<P>
Z nadaljnjo zaščito trga stav povečujemo preglednost in zagotavljamo državno pomoč za ljubiteljski šport ter kulturne in druge družbene dejavnosti.
<P>
Drugo vprašanje je prodaja medijskih pravic. Kot vsi vemo, države članice EU televizijske pravice za glavne športne dogodke prodajajo na različne načine. To zlasti velja za tekme lige prvakov in pokala UEFA.
<P>
Pravice se lahko prodajajo individualno ali kolektivno, v obeh primerih pa gre za glavni vir prihodka za poklicni šport v Evropi. Poleg tega so pravice do športnih dogodkov pomemben vir programske vsebine in prihodka za številne lastnike medijev.
<P>
Poročilo Parlamenta prav tako priznava pomen pravične prerazporeditve prihodka med športna združenja, ne glede na njihovo velikost, ter med poklicnim in ljubiteljskim športom.
<P>
Zato je kolektivna prodaja medijskih pravic, za katero Komisija meni, da ni v skladu s konkurenčnim pravom, pomembna za prerazporeditev prihodka. Tako bi lahko dosegli večjo solidarnost med športi.
<P>
Zato pozivamo Komisijo, da prizna kolektivne prodaje in sprejme dejstvo, da takšno praktično solidarnost med majhnimi športnimi klubi zakonodaja sankcionira.
<P>
Nazadnje, kot smo navedli v poročilu gospoda Beleta o poklicnem nogometu, zvezi UEFA in FIFA morata doseči dogovor in sodelovati z agencijami Komisije. Zagotoviti morata, da je nogomet splošno sprejet med državljani in državami članicami EU, ne da bi pri tem izgubil svojo neodvisnost ali deloval izven pristojnosti, določenih v skladu s statuti.
<P>
Za vse je pomembno, da zvezi UEFA in FIFA v svojih statutih priznata pravico pritožbe na rednih sodiščih. Seveda pa moramo sprejeti načelo samourejanja in strukture evropskega športnega modela v zvezi z organizacijo športnih dogodkov.
<P>
Naj za konec ponovno poudarim, da smo vsi zadovoljni, ker s prenovljeno lizbonsko pogodbo države članice uradno priznavajo šport. Seveda priznavamo in spoštujemo posebno naravo športa. Za države članice in svet športa na splošno je zelo pomembno, da bo lahko EU v prihodnosti znatno prispevala k evropski politiki na področju športa in jo tudi spodbujala.
<SPEAKER ID="052" NAME="Vladimír Špidla">
komisar. - (CS) Najprej se opravičujem v imenu svojega kolega, komisarja Figla, ki se ni mogel udeležiti te seje zaradi dolgo načrtovanega delavnega obiska v Egiptu. Z veseljem sem sprejel predlog, da ga nadomeščam, med drugim zaradi tega, ker je veliko mojih pristojnosti povezanih s športom.
<P>
Zahvaljujem se poročevalcu za odlično poročilo, ki ga je s svojimi kolegi pripravljal pol leta. Prepričan sem, da je to poročilo uravnotežen dokument, ki obravnava vsa pomembna vprašanja. Zahvaljujem se Evropskemu parlamentu za njegovo podporo beli knjigi o športu in tesno sodelovanje z Evropsko komisijo.
<P>
Kot je poudaril Evropski parlament, je pomembno, da ne pozabimo na načelo uporabnosti zakonodaje Skupnosti na področju športa v Evropi, pri čemer moramo spoštovati tudi posebno naravo športa. Zato bo Evropska komisija na področju športa dejavna še naprej in bo od zdaj naprej na tem področju uporabljala zakonodajo Skupnosti, vključno s pravili o konkurenci. Bela knjiga in njene priloge pomagajo športnim organizacijam in državam članicam, da pravni red Skupnosti uporabljajo pri odločitvah na področju konkurence in sodbah Sodišča Evropskih skupnosti.
<P>
V zvezi s vprašanjem posebne narave športa bo Evropska komisija vodila in podpirala odprt dialog s športnimi organizacijami, državami članicami in Evropskim parlamentom v okviru strukturiranega dialoga o športu. Ta dialog bo izveden tako, da bodo posebne značilnosti športa temeljito obravnavane.
<P>
Evropska komisija na splošno ne nasprotuje nobenim predlogom sprememb, ki bodo obravnavana na tem plenarnem zasedanju, zlasti če je njihov cilj ohranitev ustrezne in enakopravne udeležbe reprezentativnih struktur pri nadzoru športa. Vendar se ne strinjamo z brezpogojno obveznostjo, v skladu s katero bi morali mladi igralci svojo prvo poklicno pogodbo podpisati s klubom, pri katerem so trenirali, saj to krši temeljno pravico prostega gibanja delavcev.
<P>
Kot veste, se izvajanje bele knjige nadaljuje v skladu z načrtom. Šestindvajset od 53 ukrepov iz akcijskega načrta Pierre de Coubertin je bilo že izvedenih; letos bodo na primer izvedene tri študije (izidi bodo znani leta 2009), in sicer o financiranju športa, zastopnikih igralcev in prostovoljnem delu v športu.
<P>
Lani jeseni je pod vodstvom mojih kolegov, komisarja Frattinija in komisarja Figla, potekala konferenca o visoki stopnji nasilja v športu, na kateri so bile določene konkretne metode, ki bi lahko prispevale k boju proti temu pojavu. Tudi rezultate ocene učinka, ki ga ima šport na gospodarstvo, lahko obravnavamo kot pomemben uspeh.
<P>
V zvezi s vprašanjem domačih igralcev je Evropska komisija nedavno prejela rezultate neodvisnega strokovnega poročila, v katerem so bila analizirana pravila zveze UEFA. Evropska komisija trenutno preverja skladnost teh pravil z zakonodajo Skupnosti.
<P>
Različni programi EU so omogočili nove možnosti za financiranje športa in telesne dejavnosti, zlasti programa vseživljenjskega učenja "Mladi v akciji" in "Evropa za državljane". Upamo, da bo lizbonska pogodba kmalu začela veljati, in veseli nas, da Evropski parlament podpira pripravljalne ukrepe na področju športa, ki prispevajo k izvajanju nove pristojnosti EU na tem področju.
<P>
Dovolite mi, da se vam še enkrat zahvalim za vaš prispevek, podporo in odlično sodelovanje na tem pomembnem, občutljivem in zelo priljubljenem področju.
<SPEAKER ID="053" NAME="Emine Bozkurt">
pripravljavka mnenja odbora za zaposlovanje in socialne zadeve. - (NL) Gospod Špidla je povedal vse. V športu pomembna vloga pripada zaposlovanju in socialnim zadevam. Šport dejansko ima pomembno družbeno funkcijo, na primer pri boju proti rasizmu. Rasizem v družbi se izraža tudi v športu.
<P>
Zelo sem zadovoljna nad pozornostjo, ki jo ta bela knjiga namenja odpravi rasizma in diskriminacije v poklicnem in ljubiteljskem športu.
<P>
Poleg tega šport med drugim koristi tudi socialni vključenosti, vključevanju priseljencev in ponovnemu vstopu na trg dela. Zato pozdravljam priporočilo Komisije državam članicam, da izkoristijo obstoječa sredstva EU.
<P>
Poleg tega postaja šport vedno bolj poklicen, zato je treba zagotoviti ustrezno usposabljanje za športnice in športnike, tako da se lahko po koncu kariere ponovno vključijo v družbo.
<P>
Za konec naj še poudarim, da je treba tudi izboljšati poklicne sposobnosti športnih menedžerjev in zato podpiramo sistem dodeljevanja licenc na evropski ravni.
<SPEAKER ID="054" NAME="Toine Manders">
pripravljavec osnutka mnenja odbora za notranji trg in varstvo potrošnikov. - (NL) Zahvaljujem se poslancem za njihovo zelo prijetno sodelovanje pri tem poročilu. Vendar menim, da je bilo za to poročilo potrebno veliko časa.
<P>
Žal ugotavljam, da v zvezi z nekaterimi vprašanji ni dovolj temeljito. Menim, da je zelo pomembno oblikovati smernice, h katerim se lahko športne organizacije zavežejo.
<P>
V zvezi z državno podporo si moramo prizadevati za enako obravnavanje po vsej Evropi, zlasti v primeru poklicnih športnih organizacij.
<P>
Poleg tega ugotavljam, da je razlika med posebnimi značilnostmi športa in gospodarskimi dejavnostmi, ki so pogosto povezane s športom, preveč jasna, kajti menim, da gospodarske dejavnosti, vključno s tistimi, ki varujejo šport, v pogodbi ne smejo biti obravnavane kot izjeme. Na srečo tudi to ni omenjeno v tem poročilu. Zato ga tudi odločno podpiram. Menim, da je dobro, da športne organizacije temu vprašanju posvečajo več pozornosti, kar je pomemben korak naprej. Najlepša hvala.
<SPEAKER ID="055" NAME="Gerardo Galeote" LANGUAGE="ES">
Gospod predsednik, prepričan sem, da bo prihodnje izvajanje člena 149 lizbonske pogodbe pozitivno koristilo športu v Evropski uniji.
<P>
Vendar v ozemeljskem oziroma praktičnem smislu menim, da mora Evropska komisija pri izvajanju svoje zakonodajne pobude upoštevati različne lokalne razmere in razlike med športnimi disciplinami.
<P>
Prispevki Komisije morajo biti splošni in ustrezati skupnemu evropskemu interesu, na pa potrebi po intervencionizmu. Zato mora spoštovati načelo subsidiarnosti.
<P>
Takšno je mnenje odbora za regionalni razvoj. Zato pozdravljam predloge sprememb, ki so jih v zvezi s tem predložile številne parlamentarne skupine, in upam, da bo Parlament te predloge tudi sprejel.
<SPEAKER ID="056" NAME="Neena Gill">
pripravljavka mnenja odbora za pravne zadeve. - Gospod predsednik, pozdravljam belo knjigo o športu in zlasti podpiram poudarek na zagotavljanju večje pravne gotovosti, ker je zanašanje na pristop za vsak primer posebej na sodiščih povzročilo neskladnost pristopa v zvezi s športom. Upoštevam ukrepe, ki jih je Komisija danes opisala, vendar me zanima, ali namerava Komisija predlagati smernice, s katerimi bi jasno določila, za katere vidike športa velja zakonodaja EU in kateri vidiki so v pristojnosti športnih organov.
<P>
Še eno pomembno vprašanje, ki bi ga morala Komisija nujno obravnavati, je nezakonita trgovina z otroki, zlasti iz zahodne Afrike, zaradi zahteve po nadarjenih afriških nogometaših v Evropski uniji. To je v nekaterih afriških državah spodbudilo nastanek nogometnih akademij, ki delujejo brez licence, in zelo sem zaskrbljena, ker brezvestni zastopniki otroke izkoriščajo in jih nato prodajajo klubom kot blago. Nekateri se v Evropi počutijo zapuščene, saj za uresničitev svojih sanj porabijo vse družinske prihranke. Države članice, evropski klubi in afriške vlade morajo povečati svoje prizadevanje, da te otroke zaščitijo.
<P>
Za konec me zanima, kaj namerava Komisija storiti v zvezi z vprašanjem športa in pravic intelektualne lastnine, zlasti zaradi vedno večje dostopnosti športnih posnetkov v internetu.
<SPEAKER ID="057" NAME="Esther de Lange">
pripravljavka mnenja odbora za državljanske svoboščine, pravosodje in notranje zadeve. - (NL) Najprej se v imenu odbora za državljanske svoboščine, pravosodje in notranje zadeve zahvaljujem poročevalcu za njegovo izjemno poročilo ter pozornost, ki jo posveča državljanskim svoboščinam, pravosodju in notranjim zadevam na področju športa. Pozivam zlasti k okrepitvi čezmejnega sodelovanja med policijskimi silami na podlagi izmenjave informacij, pri čemer je seveda treba upoštevati varstvo podatkov.
<P>
Drugič, menimo, da je treba pri spodbujanju sistemov dodeljevanja licenc posebno pozornost posvečati zaščiti mladoletnikov ter zmanjševanju diskriminacije, rasizma in nasilja.
<P>
Tretjič, kot je bilo že omenjeno, je treba zmanjšati trgovino z ljudmi. V mislih imam predvsem trgovino z otroki in izkoriščanje nadarjenih mladih športnikov, zlasti v tretjem svetu, ter trgovino z ženskami v okviru prisilne prostitucije ob velikih športnih dogodkih.
<P>
Gospod predsednik, pred ratifikacijo nove pogodbe je napočil čas, da začnemo izvajati ukrepe iz tega poročila. Za konec citiram klubsko pesem Feyenoorda, ki pravi, da štejejo le dejanja in ne besede, zato pozivam Evropsko komisijo, da uresniči ukrepe iz bele knjige in izjemne besede gospoda Mavrommatisa. Gospod komisar, znova zavpijmo od veselja, kot pravijo pri nogometnem klubu FC Groningen.
<SPEAKER ID="058" NAME="Pál Schmitt">
v imenu skupine PPE-DE. - (HU) Hvala, gospod predsednik. Redki vedo, da šport predstavlja 4 % bruto domačega proizvoda Evropske unije in zaposluje približno 15 milijonov ljudi. Če je ta izjava resnična, bodo si statistični podatki o prihodkih in zaposlovanju na področju športa za posamezne države članice podobni. Vendar je to v popolnem nasprotju z dejstvom, da nekatere države, žal tudi moja država Madžarska, za spodbujanje športa in zdravega življenjskega sloga namenijo zelo majhen delež nacionalnega proračuna, in sicer približno pol odstotka. Zato me upravičeno zanima, kdo koga podpira. Če vlogo športa vzamemo resno, ga ne smemo obravnavati le kot sektor, ki ustvarja dobiček; zagotoviti moramo, da vlade povečajo svojo moralno in finančno podporo športu. Menim, da pri telesnem in duševnem zdravju ter delovni zmožnosti in dobrem počutju naslednje generacije gre za strateško vprašanje, zato pozdravljam belo knjigo o športu in dejstvo, da lizbonska pogodba to vprašanje temeljito obravnava. Ne smemo pozabiti, da je šport pomemben za izobraževanje, socialno kohezijo in zdravje ter da izboljšuje kakovost našega življenja. Vendar je v tem primeru delež, ki se namenja za šport in ki v nekaterih država znaša komajda pol odstotka, povsem v nasprotju s pomenom športa kot družbenega pojava. Upam, da bodo države članice akcijski načrt Pierre de Coubertin vzele resno ter da bo Komisija zagotovila potrebne smernice in, kadar je to potrebno, gospodarsko pomoč iz razvojnih skladov, s katerimi razpolaga. Poleg tega upam, da od zdaj naprej nihče v Evropi ne bo mogel izjaviti, da ne ve, kaj mislimo, kadar razpravljamo o športu, ker je bela knjiga odlična smernica za vse vlade in ministre za šport. Kot zagovornik športa sem vesel, da dokument obravnava tudi avtonomijo, zmogljivost samourejanja in posebnost športnih organizacij. Čestitam svojemu cenjenemu kolegu gospodu Mavrommatisu. Hvala.
<SPEAKER ID="059" NAME="Hannu Takkula">
v imenu skupine ALDE. - (FI) Gospod predsednik, najprej se zahvaljujem poročevalcu, gospodu Mavrommatisu, za njegovo odlično delo in zavezanost temu poročilu.
<P>
Prvič, menim, da je zelo pomembno, da v času izvajanja bele knjige politike na področju športa kot nedobičkonosne, prostovoljne dejavnosti splošnega interesa ostanejo v pristojnosti Evrope. Pomembno je tudi to, da lahko s pomočjo tega dokumenta dokažemo, da spoštujemo posebnost športa, samourejanje in strukturirani dialog, zato želimo določiti smernice za uporabo zakonodaje Evropske unija v športu.
<P>
Poleg tega obstaja pomembna povezava med športom, gibanjem in javnim zdravjem. Težave, ki jih trenutno imamo v Evropi in jih poskušamo obvladovati, so presnovni sindrom, sladkorna bolezen tipa II in debelost. Zdravo gibanje nam omogoča najučinkovitejši način, kako te težave preprečiti.
<P>
Drugič, zavedati se moramo, da je za politiko evropskega športa za vse pomembna ohranitev sistemov iger na srečo. Te sisteme je treba ohraniti zato, ker so ustvarili edinstveno priložnost za financiranje ljubiteljskega športa ter kulture, znanosti in raziskav. Na ta način šport koristi tudi drugim sektorjem. To je treba v prihodnosti upoštevati.
<P>
Tretjič, naj omenim, da bo šport z lizbonsko pogodbo pridobil trdnejšo pravno podlago. Na te spremembe se moramo pripraviti, pri čemer že zdaj načrtujemo pilotni program in proračunske postavke za leto 2009. Preiti moramo z besed k dejanjem, kar velja tudi za šport.
<P>
Na splošno lahko z dokumentom, o katerem razpravljamo, veliko dosežemo. Še enkrat se zahvaljujem komisarju Figlu in zlasti gospodu Mavrommatisu, velikemu zagovorniku športa, ki je postavil temelje za spodbujanje razvoja športa v okviru evropske kulture in družbe.
<SPEAKER ID="060" NAME="Zdzisław Zbigniew Podkański">
v imenu skupine UEN. - (PL) Gospod predsednik, razvoj športa in podpora številnim športnim vidikom sta upravičeno obravnavana kot ena od glavnih strateških ciljev Evropske skupnosti.
<P>
Poročilo obravnava nekatera zelo pomembna vprašanja, povezana z ureditvijo organizacije športa, in poudarja gospodarsko razsežnost športa. Zelo sem vesel, da poročilo poudarja tudi pomen tako imenovanega športa za vse. To zamisel je treba podpirati zlasti zato, ker veliko športnih dogodkov na ravni klubov ali združenj ni namenjeno ustvarjanju dobička. Ker je trg postal tako komercializiran, jim grozi izginotje. Zato je priznavanje pomena ljubiteljskega športa v skladu s približevanjem športa državljanom.
<P>
Poročilo upravičeno opozarja na negativne pojave v svetu športa. V mislih imam na primer doping in izkoriščanje športnikov. V nevarnosti so tudi mladi športniki, ki so na začetku svoje kariere, zato je njihova zaščita zelo pomembna. To upravičuje omejevalne določbe v zvezi s prestopom mladih športnikov ter odobritev načel v zvezi s podpisom prve pogodbe s klubom, pri katerem je športnik treniral. To je korak v pravo smer, tako kot sodelovanje v boju proti dopingu in usklajevanje dejavnosti na mednarodni ravni. Poleg tega je pomembno poklicnim športnikom zagotoviti enake pravice, kot jih imajo pogodbeni delavci. Za konec čestitam gospodu Mavrommatisu za dobro pripravljeno poročilo.
<SPEAKER ID="061" NAME="Jean-Luc Bennahmias">
v imenu skupine Verts/ALE. - (FR) Gospod predsednik, bela knjiga o športu, ki je nadaljevanje samoiniciativnega poročila gospoda Beleta o prihodnosti poklicnega nogometa, je pomemben in potreben dokument. Skrajni čas je bil, da Evropski parlament in Evropska komisija obravnavata vprašanje športa. Vendar dobre namere niso dovolj za soočenje s težavami, ki grozijo našim športom. Za reševanje težav, kot so rasizem, mafijske skupine, nasilje v športnih objektih in zunaj njih, doping ter nakup mladih zamenljivih igralcev iz Afrike in drugod, so potrebni ukrepi.
<P>
V zvezi s težavami, kot so upravljanje z ogromnimi vsotami denarja, zlasti v nogometu, vendar tudi v drugih športih, obstoj različnih vrst zastopnikov, med drugim tudi zastopnikov igralcev, klubov in trenerjev, določitve tržnih vrednosti ter liberalizacija iger na srečo, potrebujemo jasne direktive, ki omogočajo stalnost ter razvoj evropskih športnih zvez in lig na ravni ljubiteljskega in poklicnega športa.
<P>
Dandanes so šport, gospodarstvo, finance, zaposlovanje in diplomacija med seboj tesno povezani. Športniki zaradi tega ne smejo biti prikrajšani, čeprav so tudi sami državljani, ki lahko ravnajo in tudi morajo ravnati vestno. Politiki morajo prevzeti svojo odgovornost. Evropska unija bo morala to storiti na olimpijskih igrah na Kitajskem, da bi ponovno poudarila pomen ter brezpogojnost spoštovanja kultur, lokalnih verskih prepričanj in demokracije.
<P>
Glasovali bomo za poročilo gospoda Mavrommatis o beli knjigi o športu, ker gre za odlično poročilo.
<SPEAKER ID="062" NAME="Věra Flasarová">
v imenu skupine GUE/NGL. - (CS) Olimpijski ogenj trenutno potuje po vseh celinah sveta in nas opozarja na sporočilo športa, za kar se lahko zahvalimo starim Grkom. Seveda so bili oni tisti, ki so prvi dojeli, kako pozitiven vpliv ima šport na človeško kulturo. S pomočjo športa se naučimo, da lahko ljudje med sabo tekmujejo brez povzročanja škode, poškodb ali celo smrti, poleg tega pa nas uči poštene igre ter vsem ponuja enake možnosti in pravice. Vendar so sodobni časi šport spremenili v posel, ki ga označujejo negativni vplivi, s katerimi se že srečujemo skoraj povsod, in sicer denar, korupcija, lobiranje, rasni predsodki ter nov pojav drog za izboljšanje zmogljivosti; vse to so dejavniki, ki škodijo neoporečnosti športa in zmanjšujejo pozitivni potencial športa za vzgojo mladih ter odpravo ovir med ljudmi in rasami.
<P>
Zato pozdravljam delo Komisije v zvezi z belo knjigo o športu in cenim poročilo gospoda Mavrommatisa. Oba dokumenta poudarjata potrebo po zaščiti športa kot kulturne vrednote. Poudarjam, da je treba podpirati tudi ljubiteljski šport ter ustvariti pogoje, ki jih ljudje potrebujejo, da se lahko ukvarjajo z rekreacijskimi športnimi dejavnostmi, kar ni lahko, zlasti v velikih somestjih, pri čemer morajo biti te dejavnosti finančno dostopne tudi socialno prikrajšanim ljudem. Šport otrokom in mladim ponuja nadomestno možnost, da preživljajo svoj prosti čas in so dejavni. Šport lahko služi vsem generacijam na enak način, zato ne smemo pozabiti starejših državljanov, ampak moramo poiskati dodatne načine, kako jim omogočiti športno udejstvovanje. Šport je način izboljšanja telesne pripravljenosti, vendar seveda vpliva tudi na človeško psiho. Poklicni šport je le vrh piramide, katere temelje je treba postaviti s pomočjo športnih dejavnosti, ki vključujejo čim večje število ljudi.
<SPEAKER ID="063" NAME="Thomas Wise">
v imenu skupine IND/DEM. - Gospod predsednik, ne bo vas presenetilo, da ne pozdravljam ugotovitve tega poročila. Dejstvo, da za področje športa upravičuje uporabo pravnega reda Skupnosti, je v nasprotju z vsemi trenutnimi dokazi. Poročilo ne upošteva najglasnejših pritožb športnih organov po vsej Evropi, in sicer, da jim Bosmanovo in Kolpakovo pravilo onemogočata spodbujanje razvoja domačih talentov. Zaradi tega nacionalna moštva dosegajo slabše rezultate na mednarodni ravni.
<P>
Celo Sepp Blatter, predsednik zveze FIFA, meni, da je treba pravila spremeniti. Vendar se bo z lizbonsko pogodbo položaj športnih organov še poslabšal, saj bo Komisiji omogočila neposredno vmešavanje, oprostite, izvajanje zakonodaje na področju športa.
<P>
Ker britanska vlada ni hotela izpolniti obljube v zvezi z izvedbo referenduma o pogodbi, ne moremo rešiti britanskega športa pred neizbežnim vmešavanjem Komisije. Morda nas bo rešil referendum na Irskem.
<SPEAKER ID="064" NAME="Slavi Binev" AFFILIATION="NI">
(BG) Gospod predsednik, dragi kolegi, tisti, ki me poznate, veste, da je šport in vse, kar je povezano s telesno vzgojo, zame način življenja. Podpiram objavo bele knjige o športu, ker upam, da bo zagotovila temelje za usklajeno politiko v prihodnosti. Kadar govorimo o evropski politiki na tem področju, menim, da moramo najprej pomisliti na naše otroke, njihovo zdravje, prihodnost in socialno vključevanje.
<P>
Spodbujanje športa v izobraževalnih standardih je pomemben dejavnik za duševni in telesni razvoj naših otrok ter glavno orodje za zaščito njihovega zdravja. Sprejetje bele knjige ter vzpostavitev integrirane strukture za razvoj, spodbujanje in izvajanje skupnih politik za posamezne vrste športa, od športa za najmlajše do poklicnega športa, pri čemer seveda ne smemo pozabiti na invalide, bosta vsem državljanom omogočila sodelovanje in osebno vključevanje v skupnosti ter prispevala k spodbujanju medkulturnega dialoga.
<SPEAKER ID="065" NAME="Ivo Belet" AFFILIATION="PPE-DE">
(NL) Današnje sprejetje poročila o beli knjigi bi moralo biti pomemben trenutek, ki pa ga je zasenčila tragična smrt enega od najboljših belgijskih nogometašev. Nogometaš François Sterckele je danes zjutraj imel prometno nesrečo. Bil je eden od največjih talentov belgijskega nogometa. Njegovi družini, prijateljem in privržencem kluba Brugge izražam iskreno sožalje.
<P>
Gospe in gospodje, Sterckele je kot mlad nogometaš in mlad talent dobil veliko priložnosti v različnih belgijskih klubih, v katerih se je razvil v najboljšega strelca belgijske lige. To je odličen dokaz, da se vlaganje v mlade, lastne talente res izplača. Gospe in gospodje, prav to želimo s tem poročilom podpreti. Zato podpiramo tudi pravilo o domačih igralcih, kot ga na primer uporablja UEFA. Poleg tega cenimo to, da je Evropska komisija pripravljena podpirati usposabljanje mladih igralcev.
<P>
Priporočam vam, da si preberete poročilo nemške zvezne lige, ki je bilo pred kratkim objavljeno. Veliko nas je mnenja, da je nemška liga vzor za Evropo. Navajam nekaj primerov: ima zelo strogo ureditev v zvezi z dodeljevanjem licenc, veliko vlaga v lastni talent in ima tudi zelo jasna pravila, s katerimi preprečujejo, da nemške klube prevzamejo vlagatelji, ki nimajo nobene povezave s klubom ali njegovimi privrženci.
<P>
Skupna pobuda dveh predstavnikov Sveta, in sicer francoskega in nizozemskega ministra za šport, je odličen odgovor. Zato pričakujemo, da si bo jeseni francosko predsedstvo prizadevalo za uvedbo ukrepov, ki bodo zagotovili prihodnost poklicnega in ljubiteljskega športa v Evropi.
<SPEAKER ID="066" NAME="Emine Bozkurt" AFFILIATION="PSE">
(NL) Najprej se zahvaljujem gospodu Mavrommatisu za njegovo izjemno poročilo in odlično sodelovanje. Pred kratkim sem govorila kot pripravljavka mnenja odbora za zaposlovanje in socialne zadeve, zdaj pa kot poročevalka v senci za novinarje.
<P>
Poudarjam tri točke, in sicer pomen jasnih direktiv, loterij in domačih igralcev. Najprej si oglejmo posebne vidike športa in športnih organizacij, ki zahtevajo jasne smernice in za katere velja evropska zakonodaja. Menim, da moramo v zvezi s tem poiskati nadomestilo za naš omejen pristop za vsak primer posebej.
<P>
Poleg tega je treba obravnavati vprašanje domačih igralcev. Zagotoviti moramo, da so mladi poklicni igralci zaščiteni in da trenirajo v stabilnem okolju. Zato podpiramo pravilo o domačih igralcih, ki mladim omogoča, da podpišejo svojo prvo pogodbo s klubom, pri katerem so trenirali. Na ta način bo lahko veliko nacionalnih igralcev igralo pri določenem klubu, ne da bi bili pri tem diskriminirani zaradi narodne pripadnosti, kar ni naš namen. Za nas je spoštovanje prostega gibanja igralcev pomembno načelo. Zato se ne strinjamo s tako imenovanim pravilom šest plus pet, ki ga predlaga zveza FIFA.
<P>
Za konec še nekaj besed o loterijah. Nacionalne loterije imajo pomembno funkcijo. Lahko bi rekli, da izvajajo javno storitev, saj podpirajo številne socialne organizacije, vključno s športnimi strukturami. Liberalizacija trga ima pozitiven učinek, zato je treba ta učinek in izvedljive nadomestne možnosti pred kakršnim koli ukrepanjem natančno preučiti.
<SPEAKER ID="067" NAME="Ramona Nicole Mănescu" AFFILIATION="ALDE">
(RO) Gospod predsednik, čestitam gospodu Mavrommatisu za to poročilo.
<P>
Pobuda v zvezi z belo knjigo o športu ni le primerna, ampak tudi nujna. Ob upoštevanju velikega števila zaposlenih na področju športa in prihodkov, ki jih šport ustvarja, je treba več pozornosti posvečati načinu izvajanja delovnega prava na tem področju; vrhunski rezultati se pogosto dosegajo v zgodnji starosti, vendar to že meji na izkoriščanje mladoletnikov.
<P>
Zagotoviti moramo, da so prihodki iz športnih dejavnosti zakonito pridobljeni in obdavčeni v skladu z zakonom.
<P>
Ena od težav je tudi nasilje v športu. V spopadih med privrženci vsako leto umre veliko ljudi. Policijske sile in klubi morajo med seboj sodelovati, da bi zagotovili prijetno in varno okolje med športnimi dogodki, poleg tega pa bi moral pravni sistem zaostriti kazni za nasilna dejanja v zvezi s športnimi dogodki.
<P>
Gospod predsednik, za konec menim, da poročilo gospoda Mavrommatisa dokazuje, da za izboljšanje in povečanje učinkovitosti športa potrebujemo usklajeno politiko in konkretne ukrepe na evropski ravni, zato upam, da bomo v zvezi s tem videli še več pobud.
<SPEAKER ID="068" NAME="Sebastiano  -" AFFILIATION="Nello) Musumeci (UEN">
(IT) Gospod predsednik, gospe in gospodje, vključitev novega člena 149 v lizbonsko pogodbo predstavlja priznavanje pomembne gospodarske in družbene vloge športa. Obravnaval bom le nekaj od številnih področij življenja, ki so povezana s športom in ki jih poudarja poročilo gospoda Mavrommatisa.
<P>
Prvo področje je odnos med športom in zdravjem; čeprav vsi že vemo, da je telesna dejavnost bistvena za ohranitev dobre telesne pripravljenosti, v nekaterih državah članicah EU obstaja negativen trend zmanjševanja števila šolskih ur, ki so namenjene športu. Ta trend skupaj z nezdravo prehrano povzroča debelost med mladimi, kar negativno vpliva na njihovo telesno pripravljenost.
<P>
Šport je izviren in prijeten način učenja jezika. V 70. letih prejšnjega stoletja sem spoznal zelo dobro organiziran in razširjen sistem študijskih počitnic v Združenem kraljestvu, usmerjenih v učenje Shakespearovega jezika prek različnih športnih disciplin. Šport bi moral podpirati enotnost med narodi, vendar žal temu ni vedno tako, saj smo redno priča nasilnim prizorom na stadionih in zunaj njih, zlasti v nogometu.
<P>
Gospod predsednik, v Evropi smo še vedno zelo daleč od zadovoljivih standardov v zvezi z ljubiteljskim in poklicnim športom, poštenim in neoporečnim športom, športom kot orodjem posameznikovega razvoja ter instrumentom kohezije in solidarnosti med ljudmi, za to pa je v celoti odgovorna politika. Lahko le upamo, da bo bela knjiga o športu delovala kot opozorilo ter da bo za vselej spremenila ta trend in nadomestila prekomerno pomanjkanje pozornosti in zanemarjanje v zvezi s tem.
<SPEAKER ID="069" NAME="Doris Pack" AFFILIATION="PPE-DE">
(DE) Gospod predsednik, gospe in gospodje, najprej čestitam gospodu Mavrommatisu za njegovo dobro poročilo in odlično sodelovanje s številnimi poslanci, ki jih je to vprašanje zanimalo. Šport ima bolj pomembno vlogo, kot sta jo Komisija in Svet sprva priznavala.
<P>
Menim, da sta bela knjiga in poročilo dobri podlagi za razvoj vseh prihodnjih dejavnosti in politik na področju športa, zlasti zato, ker bo z lizbonsko pogodbo šport končno pridobil pravno podlago, ki si jo zasluži. Bela knjiga in to poročilo poskušata doseči ravnovesje med nasprotujočimi si interesi, različnimi vrstami športa, ljubiteljskim in poklicnim športom, med posebnimi značilnostmi športa in zahtevami zakonodaje EU, med družbenimi in kulturnimi ter gospodarskimi in finančnimi interesi ter dobičkonosnim in prostovoljnim sodelovanjem na teh področjih.
<P>
Zato menim, da si takšno prizadevanje zasluži pristno priznavanje. Takšno prizadevanje ustvarja priložnost za spodbujanje in ohranitev evropskega športnega modela. Na ta način se ohranijo posebne značilnosti naših športnih organizacij, ki v veliki meri delujejo neodvisno in bi tako želele delovati še naprej, zlasti zato, ker so zelo odvisne od prostovoljnega dela.
<P>
Drugič, podpirati in spodbujati je treba izvajanje mehanizmov samourejanja na nacionalni in evropski ravni. V zvezi s tem poudarjam odstavek 16, ki je po mojem mnenju zelo pomemben.
<P>
Tretjič, poročilo ponuja večjo pravno gotovost v zvezi z uporabo zakonodaje EU v športu. Četrtič, o vlogi športa pri izobraževanju je potekalo že veliko razprav, pri čemer sem leta 2004 tudi sam pripravil poročilo o tej temi.
<P>
Petič, poročilo obravnava gospodarske vidike, vključno s potrebno finančno zavezo zlasti v primeru loterij, ki za različne športe ni bila izključena.
<P>
Pred desetimi leti smo v mojem poročilu o Evropski uniji na področju športa pozivali k pripravi bele knjige, zato sem vesel, da danes lahko o njej glasujemo.
<SPEAKER ID="070" NAME="Christa Prets" AFFILIATION="PSE">
(DE) Gospod predsednik, vse športne organizacije že dolgo časa pozivajo, da se športu pripišeta večji pomen in preglednost, zato danes to tudi obravnavamo. Z lizbonsko pogodbo bo ta tema še bolj v ospredju.
<P>
Poudarjeni so bili že številni vidiki športa, kot so na primer prispevek družbi, vloga pri razvoju in izpolnitvi posameznika ter spodbujanju socialnega vključevanja itd. Šport je tudi zelo pomemben dejavnik pri spodbujanju zdravja, zato je treba vanj veliko vlagati, zlasti pa v telesno vzgojo v šolah. To je naložba, ki bi se res izplačala.
<P>
Zato pozivamo vse ministre za izobraževanje v državah članicah, da v šolah obvezno uvedejo vsaj tri ure telesne vzgoje na teden. V primeru manjšega števila ur telesna vzgoja nima smisla. Sedemsto tisoč klubov in združenj neprecenljivo prispevajo k naši družbi, zato nasprotujem morebitni liberalizaciji iger na srečo in loterij, ker je trenutno 10 % dajatev iz te industrije namenjenih športu, brez teh sredstev pa te organizacije ne bi mogle delovati. Tega se moramo vsi zavedati.
<P>
Pomembno gospodarsko razsežnost športa potrjujejo tudi številni statistični podatki, med drugim tudi podatek iz leta 2004, v katerem je šport ustvaril 407 milijard EUR dodane vrednosti in 15 milijonov delovnih mest. To pomeni, da so potrebna pravila. Doseči moramo natančno ravnovesje med gospodarskimi vidiki športa, preglednostjo, prodajo klubov in dodeljevanjem licenc, kot je že poudaril gospod Belet. V zvezi s tem potrebujemo pravila, ki so poštena, tako da lahko poštena igra dejansko pride do izraza.
<P>
Zagotoviti moramo ustrezno prerazporeditev med malimi in velikimi klubi, s čimer bi lahko razvili naslednjo generacijo športnikov in športnic. Menim, da je treba v medijih vzpostaviti pravičnejše ravnovesje. Nogomet ni edina športna zvrst. Kljub temu vas vse vljudno vabim na ogled evropskega nogometnega prvenstva 2008 na Dunaju. Zelo se veselim tega velikega športnega dogodka.
<SPEAKER ID="071" NAME="Sharon Bowles" AFFILIATION="ALDE">
Gospod predsednik, ne smemo dovoliti, da v športu zaradi dobrih namer pride do nepričakovanih posledic. Pravila o gospodarski konkurenci ne morejo vedno veljati. Kolektivna prodaja televizijskih pravic je finančna rešitev številnih klubov, ki bi jih v nasprotnem primeru izrinili bogati klubi. V utopičnem svetu bi si lahko vse ogledali zastonj, vendar bi to v resničnem svetu zelo zmanjšalo kakovost športnih dogodkov.
<P>
Upoštevanje avtorskih pravic varuje prihodke, ki zagotavljajo visokokakovostne dogodke. Vse pogostejši primeri trženja iz zasede in nezakonito razpošiljanje vrhuncev športnih dogodkov škodijo enako kot katera koli druga vrsta piratstva. Poleg tega ne smemo omejevati prožnosti v zvezi z načinom pridobivanja prihodka, gibanjem igralcev ali njihovo izbiro glede podpisa prve pogodbe. Nazadnje je treba dosledno upoštevati načelo subsidiarnosti ter odločanje ohraniti znotraj industrije in blizu privržencem.
<SPEAKER ID="072" NAME="Ryszard Czarnecki" AFFILIATION="UEN">
(PL) Gospod predsednik, bela knjiga obravnava dolgotrajne težave, kot je doping, in vprašanje v zvezi s finančnimi spori med izdajatelji televizijskih programov glede pravic televizijskega razširjanja, kar seveda ima negativne posledica za privržence in gledalce. Poleg tega bela knjiga obravnava veliko resnejšo težavo, ki vedno bolj ogroža pošten šport, zlasti nogomet. Govorim o upravljavcih stav. Upravljavci stav morda celo predstavljajo največjo težavo sodobnega športa. Kot primer navajam najnovejši škandal, ki je škodil belgijski nogometni ligi in v katerem naj bi kitajska mafija prirejala izide belgijskih nogometnih tekem. Prihodnja liberalizacija trga iger na srečo, vključno s tistimi, ki so povezane s svetom športa, bo omogočila dodatne kršitve načel poštene igre.
<P>
Za konec se ne strinjam s predlogom Evropskega parlamenta, ki nasprotuje stališču zveze FIFA glede pravila šest plus pet. Predlog zveze FIFA je dober. Z njim lahko rešimo nacionalni šport.
<SPEAKER ID="073" NAME="Tadeusz Zwiefka" AFFILIATION="PPE-DE">
(PL) Gospod predsednik, ena od glavnih težav, ki jo poudarjam, je pomanjkanje pravne gotovosti. Komisija ni jasno določila, za katere vidike športa velja zakonodaja Skupnosti ter kateri vidiki so v celoti športne narave in so zato v pristojnosti športnih organizacij.
<P>
Strinjam se z mnenjem poročevalca, da izključno zanašanje na Sodišče Evropskih skupnosti ne zagotavlja dodatne pravne jasnosti. Tega ne zagotavlja niti stališče Evropske komisije, v skladu s katerim organizacija športa mora biti v skladu s pogodbami. To ne dovolj.
<P>
Zato podpiram poziv Evropski komisij, da sprejme pojasnjevalne smernice, ki bodo zagotovile jasnost in natančnost dejavnosti na tem področju. Seveda je treba poudariti, da kakršni koli ukrepi Komisije morajo biti v skladu z načelom samourejanja v športu. Poleg tega morajo ti ukrepi spoštovati strukture evropskega športnega modela in temeljna načela v zvezi z organizacijo športnih tekmovanj.
<P>
Ne strinjam se s stališči določenih športnih organizacij, ki menijo, da bi nekakšna konsolidacija ali kodifikacija načel v zvezi s športnimi dejavnostmi zunaj izključno športnega okvira, vendar ob upoštevanju načel samourejanja, povzročila še več sporov na sodiščih. Menim, da bi bilo prav nasprotno. Večja pravna gotovost lahko samo koristi.
<P>
Poleg tega pozivam športne organizacije, da sprejmejo pravico do pritožbe na rednih sodiščih. Vsak posameznik ima pravico do pritožbe na sodiščih. Pristojnost sodišč, ki so izključno športne narave, ni vprašanje, vendar je to, da določene športne organizacije omejujejo te pravice, nesprejemljivo.
<P>
Za konec poudarjam še eno zelo pomembno zadevo. Šport ima zelo pomembno vlogo v družbi. Zato države članice morajo ohraniti pravico do ukrepanja za zaščito pravice do obveščenosti ter gledalcem zagotoviti dostop do televizijskih prenosov velikih športnih dogodkov. V mislih imam olimpijske igre in evropsko ali svetovno prvenstvo. Takšni dogodki morajo biti dostopni vsem. Preden zaključim, se zahvaljujem gospodu Mavrommatisu za njegovo odlično delo v zvezi s tem poročilom.
<SPEAKER ID="074" NAME="Richard Corbett" AFFILIATION="PSE">
Gospod predsednik, jasno je, da morajo šport upravljati športni organi, vendar ker je šport tudi gospodarska dejavnost, nedvomno spada tudi na področje delovnega prava, zakonodaje o konkurenci, avtorskega prava, medijskih pravic itd.
<P>
Težava je v tem, da je bila ta zakonodaja pogosto oblikovana brez upoštevanja posebnih potreb in zahtev športa. Sedanje pogodbe niso dovolj prožne, da bi upoštevale te posebne potrebe. Vesel sem, da bo lizbonska pogodba zagotovila več možnosti odstopanja, izjem ali razlage zakonov ob upoštevanju posebnih potreb športa.
<P>
Ne moremo na primer uporabljati zakonodaje o konkurenci v strogem gospodarskem smislu, če bi to nazadnje uničilo konkurenco v športnem smislu. Najboljši primer tega je kolektivna prodaja televizijskih pravic, kot je na primer stalna praksa pri angleški nogometni ligi English Premier League, kjer se izvaja porazdelitev po vseh klubih. To nasprotuje praksi v Španiji, kjer si dva kluba med seboj razdelita več kot polovico televizijskih prihodkov.
<P>
Poleg tega moramo upoštevati, da je sistem zveze UEFA glede domačih igralcev sorazmeren odziv in je sprejemljiv v skladu z zakonodajo Evropske unije v nasprotju z okornim pravilom zveze FIFA "šest plus pet".
<SPEAKER ID="075" NAME="Grażyna Staniszewska" AFFILIATION="ALDE">
(PL) Gospod predsednik, kot članica odbora za regionalni razvoj bi rada poudarila vlogo regij in lokalne vlade pri razvoju športne infrastrukture, organizaciji široko dostopnih dogodkov ter spodbujanju športa in zdravega načina življenja med prebivalci lokalnih skupnosti, tj. med evropskimi državljani.
<P>
Poleg tega bi rada poudarila vprašanje dostopa do športa za invalide. Države članice morajo invalidnim učencem zagotoviti dostop vsaj do osnovnih ur telesne vzgoje. Če je mogoče, je treba tem učencem zagotoviti tudi dostop do razredov na višji ravni.
<P>
Gospe in gospodje, poudariti je treba, da je šport ena od najbolj učinkovitih metod doseganja socialne integracije. Zato mora dobiti veliko večjo podporo Evropske unije s posebnimi programi, zlasti za organizatorje mednarodnih športnih dogodkov za mlade, vključno s tistimi, ki posebej poudarjajo integracijo z vključevanjem invalidov. Šport zagotavlja več kot fizično dejavnost in zdravje. Neprecenljivo prispeva k razvijanju duha strpnosti, poštenosti in spoštovanja načel poštene igre. Vse to je zelo pomembno za otroke in mlade, tj. mlade državljane Evropske unije.
<SPEAKER ID="076" NAME="Christopher Heaton-Harris" AFFILIATION="PPE-DE">
Gospod predsednik, preden začnem govoriti, moram povedati, da imam veliko finančnih interesov v zvezi s tem vprašanjem, ki so navedeni v moji izjavi, dostopni prek interneta.
<P>
Prav tako bi rad čestital poročevalcu, gospodu Mavrommatisu, za njegovo zavzetost in znanje na tem področju, zlasti v zvezi z dopingom v športu.
<P>
Prvi osnutek njegovega poročila, preden so bili vloženi predlogi sprememb, je bil dejansko najboljši krajši dokument na tem področju. Vendar so kot vedno posredovali odbori, predlogi sprememb, ki jih je sprejel odbor za kulturo pa so uničili skoraj vse dobre strani poročila. To je povzročil na primer bizaren poziv k evropski policijski enoti za šport v odstavku 59 ali omemba "finančnega dopinga" v odstavku 16, ki nasprotuje zasebnim naložbam in v nekaterih primerih vhodnim naložbam v Evropski uniji. To poročilo žal obravnava šport z vidika poklicnega nogometa. Glede na nalogo nogometnega sodnika, večinoma na ljubiteljski ravni, ki sem jo opravljal v zadnjih 28 letih, vam lahko povem, da to poročilo nikakor ne obravnava problematike ljubiteljskega nogometa, kaj šele problematike ljubiteljskega športa na splošno.
<P>
Ta parlament pravi, da ne želimo vplivati na odločitve upravljavskih organov, vendar smo že v današnji razpravi opazili napad na pravilo zveze FIFA "šest plus pet". Upravljavski organi morajo biti previdni. Dajanje prednosti športu v Evropski uniji ni dobro.
<P>
To vodi k športnim stavam, o katerih smo slišali že veliko mnenj. Uporaba tega poročila za to, da se skuša končati razprava o liberalizaciji iger na srečo in trga loterije, je očitno napačna. Ta razprava se mora preusmeriti, voditi pa jo mora drug odbor. Tisti, ki govorijo o tem, morajo preučiti razmere v Italiji, kjer je postopna liberalizacija trga zagotovila več denarja za vse.
<P>
Omenili smo kolektivno prodajo televizijskih pravic, ki jo spodbujam, saj je bila učinkovita v Združenem kraljestvu, vendar trdno verjamem v subsidiarnost, zato je treba to vprašanje prepustiti državam članicam.
<P>
Ta bela knjiga o športu ima veliko dobrih strani, čeprav v premajhnem obsegu obravnava olimpijske igre invalidov in paraolimpijske igre. Vendar pa je to poročilo na splošno žalitev za irske volivce, saj omenja lizbonsko pogodbo, kot da bi že veljala in kot da njihov glas ne velja. Zato bo morala konservativna delegacija Združenega kraljestva na koncu glasovati proti.
<SPEAKER ID="077" NAME="Donato Tommaso Veraldi" AFFILIATION="ALDE">
(IT) Gospod predsednik, gospe in gospodje, zahvaljujem se poročevalcu za odlično poročilo, namenjeno zagotavljanju strateških smernic v zvezi z vlogo športa v Evropski uniji.
<P>
Šport je družbeni pojav, ki je vedno spodbujal vrednote, kot so solidarnost, timski duh in identiteta, kot je navedeno v izjavi o splošni pomembnosti športa, priloženi amsterdamski pogodbi. Športna dejavnost prispeva k razvoju fizičnih, umskih in družbenih sposobnosti, zato mora biti šport vključen v izobraževalni sistem in druge vidike družbenega življenja.
<P>
Ne smejo se podcenjevati koristi, ki jih ima športna dejavnost za invalide: Vse države članice, lokalni in regionalni organi ter športne organizacije morajo zagotoviti in olajšati invalidnim dostop do športnih objektov. Šport se srečuje z novimi grožnjami v sodobni družbi, kot je izkoriščanje mladih igralcev, doping, rasizem, nasilje in pranje denarja. Nasilje je problematično na stadionu in zunaj njega.
<P>
Čestitam Komisiji za njeno zavzetost za preprečevanje motenj z zagotovitvijo dialoga z državami članicami, mednarodnimi organizacijami, športnimi organi in policijskimi enotami. Poleg tega je treba poudariti gospodarsko stran športa. Diskriminatorni davčni sistemi, ki jih uporabljajo države članice v korist igralcev, lahko povzročijo izkrivljanje konkurence. Zato je treba sprejeti pravila za zagotovitev poštene konkurence med športnimi organi.
<SPEAKER ID="078" NAME="Christofer Fjellner" AFFILIATION="PPE-DE">
- (SV) Gospod predsednik, popolnoma se strinjam s poudarjanjem športa v poročilu. Šport bistveno prispeva k družbi in ustvarja veliko pomembnih vrednot, ki jih težko celovito obravnavam le v dveh minutah. Poleg tega prispeva k združevanju Evrope. Vendar če je nekaj pomembno, ne pomeni, da je politično, in če nekaj prispeva k združevanju Evrope, ni glavna odgovornost EU.
<P>
Menim, da na to pri tej razpravi pozabljamo, čeprav ljudje vztrajajo, da je treba na ravni EU sprejeti več pobud na področju športa. S tem se ne strinjam. Menim, da ne potrebujemo posebne evropske politike o igrah na srečo. Po mojem mnenju zastopniki športnikov ne zaslužijo preveč denarja in ne strinjam se z ugovorom, da zanje ni potrebno posebno usposabljanje. Prav tako ne smemo izenačevati dohodkov uspešnih in manj uspešnih klubov. Poskus omejevanja prenatrpanih urnikov športnikov, kot to opredeljuje poročilo, verjetno ne bo preprečil dopinga.
<P>
Vendar moramo preučiti veliko napačnih trditev v zvezi s trgom za igre na srečo v Evropi. Ne obstaja povezava med zasebnimi udeleženci na trgu za igre na srečo in dogovorjenimi tekmami. Nasprotno so nekateri največji škandali v Evropi prizadeli države z monopoli. Monopoli na področju iger na srečo niso povezani z omejevalno politiko iger na srečo. Nasprotno je veliko državnih monopolov v državah članicah med največjimi oglaševalci. Ni res, da države s konkurenco nimajo urejenega trga za igre na srečo. Nasprotno veliko držav z monopoli slabo ureja storitve na področju iger na srečo, pri čemer lahko monopoli zelo pogosto ravnajo po svojih željah.
<P>
Ne smemo skušati izključiti EU iz področja, na katerem ima dejansko pomembno vlogo, na podlagi nepravilnih dejstev. V Evropi velja prost pretok storitev, ki mora seveda veljati tudi za storitve na področju iger na srečo. Napačni podatki držav članic o zasvojenosti z igrami na srečo pogosto prikrivajo dejanski protekcionizem in zaščito lastnega prihodka od monopolov na področju iger na srečo. Vsa ta hinavščina v zvezi s politiko iger na srečo dejansko le kaže, da so finančni ministri držav članic tisti, ki trpijo za najhujšo vrsto zasvojenosti z igrami na srečo. Zato švedski konservativci ne podpiramo velikega dela tega poročila.
<SPEAKER ID="079" NAME="Predsednik">
Pravkar sem prejel enajst prošenj za besedo, zato ne morem vseh odobriti. Pozivam poslance, ki med razpravo ne bodo govorili, da predložijo pisno izjavo z največ 200 besedami, ki bodo predložene dobesednemu poročilu o razpravi, ali na koncu govorov podajo obrazložitev.
<SPEAKER ID="080" NAME="Mihaela Popa" AFFILIATION="PPE-DE">
(RO) Gospod predsednik, dragi kolegi, čestitam kolegu Mavrommatisu in se mu zahvaljujem za sodelovanje, saj sem vložila nekaj predlogov sprememb k temu poročilu.
<P>
Menim, da je treba uvesti prost dostop do športnih dogodkov za mlade pod 14 let, da se uvedejo evropska prvenstva na ravni šol in univerz ter "evropski dan brez aditivov za živila". Športno in šolsko infrastrukturo je treba prilagoditi potrebam invalidnih, da se uvede obvezno zdravstveno zavarovanje za zelo uspešne športnike in oblikujejo evropski projekti za preprečevanje nasilja na športnih igriščih. Ustvariti je treba evropske projekte, namenjene učencem s posebnimi telesnimi značilnostmi.
<P>
Na koncu bi rada izrazila svoje prepričanje, da bomo s sprejetjem bele knjige o športu prispevali k spodbujanju bolj zdrave evropske družbe z večjimi vrednotami.
<SPEAKER ID="081" NAME="Costas Botopoulos" AFFILIATION="PSE">
(EL) Gospod predsednik, že vse življenje sem velik ljubitelj športa tako kot udeleženec kot gledalec. Moram dodati, da sva več let s kolegom poslancem in prijateljem gospodom Mavrommatisom pisala športne članke za isti časopis.
<P>
Vendar po današnji razpravi nisem več tako optimističen. Kar koli storimo in kakor koli se trudimo za ureditev teh razmer, dogodki pokažejo, da so razmere precej neugodne.
<P>
Doping je vsakodnevna težava, ki je povzročila veliko smrtnih primerov. Komercializacija športa je dosegla ekstremno stopnjo. Zaradi uspešnosti športa se je zelo povečalo število spektakularnih predstav, kar je povzročilo korupcijo. Televizija cveti na področju športa.
<P>
Zato menim, da je zelo pomembna simbolična kretnja. Ob upoštevanju problematike v zvezi z olimpijskimi igrami menim, da bomo morali razmisliti o tem, ali naj se prizorišče iger za vedno vrne v Grčijo.
<SPEAKER ID="082" NAME="Toomas Savi" AFFILIATION="ALDE">
Gospod predsednik, kot predsednik estonske smučarske zveze se strinjam z zaskrbljenostjo poročila v zvezi z zmanjševanjem števila ur telesne vzgoje v osnovnem in srednjem izobraževanju. Telesna vzgoja pomaga šolarjem pri razvijanju navade zdravega življenjskega sloga. Za veliko ljudi, ki se ukvarjajo s športom, je povečanje zanimanja za športne dejavnosti velik izziv.
<P>
Estonska smučarska zveza je na primer vzpostavila celoletni sistem sodelovanja za otroke in nestrokovnjake, vendar je bil ta projekt zelo drag. V zvezi s tem moram poudariti, da financiranje športnih dejavnosti v velikem obsegu temelji na dobičku iz iger na srečo. Veliko vrst športa se financira iz dobička državnih loterij in licenciranih iger na srečo. Menim, da moramo najti nadomestne vire finančne podpore, če tega denarja ne uporabimo.
<SPEAKER ID="083" NAME="Antonio De Blasio" AFFILIATION="PPE-DE">
(HU) Hvala vam, gospod predsednik. Čestitam poročevalcu za pripravo tega poročila. Danes smo slišali že veliko, vendar bi vas rad opozoril zlasti na nekaj vidikov. Debelost postaja endemična, k temu pa zelo prispeva naš večinoma sedeč načina življenja. Razmere bi se lahko izboljšale, kot je dejal tudi prejšnji govornik, in sicer z uvedbo obvezne vsakodnevne telesne vzgoje v državah članicah od osnovnega do visokošolskega izobraževanja. Za to potrebujemo zmogljivosti in spremembo učnega načrta. Razmere glede zmogljivosti bi se lahko izboljšale, če bi vlada prevzela večjo vlogo, saj bi bilo treba ponovno vložiti vsaj polovico prihodka od športa, ki zajema 4 % BDP EU, da bi se razmere bistveno spremenile. Vsekakor priporočam, da se to stori. Upam, da bo bela knjiga izboljšala razmere. Hvala za pozornost.
<SPEAKER ID="084" NAME="Vladimír Špidla">
komisar. - (CS) Ker se bo čez nekaj minut začelo glasovanje, ne morem dolgo govoriti. Vendar bom spregovoril o nekaj temah in odgovoril na nekaj vprašanj. Po mojem mnenju razprava izraža, kako zapleten pojav je šport v življenju sodobne družbe. Poleg tega sem vesel, da bomo imeli po glasovanju o poročilu gospoda Mavrommatisa zelo trdno podlago za prihodnjo skladno evropsko politiko na področju športa: podlago iz bele knjige in poročila Parlamenta.
<P>
Razumljivo je, da je razprava razkrila različna stališča, ki jih bo treba v bližnji prihodnosti vključiti in upoštevati pri delu. Poudaril bi rad nekaj vprašanj, ki sem jih navedel in so po mojem mnenju zelo pomembna. Eden od problemov, ki je dejansko zajet v beli knjigi, je izobraževanje športnikov, zlasti mladih, da se preprečijo opisane razmere, in sicer da po končani karieri še vedno nimajo zagotovljene dolgoročne prihodnosti. Prav tako je pomembno, da se obravnavajo problemi trgovine z ljudmi ali tveganje trgovine v nekaterih primerih v športu. Poleg tega mora Komisija obravnavati vprašanje intelektualne lastnine, zlasti v zvezi z internetom, ki je nazadnje naloga Komisije, toda ker vidim, da vzdušje ni naklonjeno dolgim govorom, bom hitro odgovoril na zastavljena vprašanja.
<P>
Najprej je bilo zastavljeno vprašanje tako imenovanih smernic. Komisija meni, da še vedno ni pravi čas za oblikovanje smernic, vendar se strinja, da je treba temu vprašanju nameniti pozornost. Od drugih vprašanj bi rad omenil vprašanje loterij, ki se zelo pogosto zastavlja. V zvezi s tem bi rad opozoril na to, da loterije niso vključene v direktivo o storitvah, zato spadajo na področje zakonodaje Skupnosti, kar pomeni, da je treba sprejeti odločitev v vsakem posameznem primeru. Drugo pomembno vprašanje je bila kolektivna prodaja pravic televizijskega razširjanja za televizijske programe. Komisija predvideva, da bo našla rešitev, ki bo vključevala bistven element solidarnosti, kot je bilo omenjeno. Menim, da sem se zelo hitro dotaknil večine zastavljenih vprašanj. Seveda je to le en korak, ki sta ga skupaj sprejela Komisija in Parlament, vendar zelo pomemben.
<SPEAKER ID="085" NAME="Manolis Mavrommatis" LANGUAGE="EL">
Gospod predsednik, še enkrat se zahvaljujem vsem poslancem, ki so danes govorili, in tistim, ki so vložili predloge sprememb k poročilu o beli knjigi o športu.
<P>
V osmih odborih je bilo vloženih skupaj 520 predlogov sprememb. Zavzemal sem se za čim bolj usklajene rešitve, ki so bile zdaj dosežene. Že dejstvo, da je te predloge sprememb vložilo in izglasovalo osem odborov kaže, kako je to poročilo dejansko pomembno. Seveda izraža tudi pomembnost besedila, ki ga je treba vključiti v reformno pogodbo.
<P>
To je pomemben prvi korak za šport in EU. S skupnim sodelovanjem in pomočjo lahko veliko dosežemo.
<SPEAKER ID="086" NAME="Martin Schulz" AFFILIATION="PSE">
(DE) Gospod predsednik, nisem prepričan, na podlagi katerega pravila lahko v tem kritičnem času prevzamem besedo, vendar bom to vseeno storil. Prosim vas, da obvestite Predsedstvo, da je zame osebno in zagotovo tudi za vse predsednike skupin sedanje vzdušje v dvorani povsem nesprejemljivo. Ne slišimo govorov prek slušalk, saj je preveč hrupno; razmere so precej grozne.
<P>
Večina govora komisarja Špidle in gospoda Mavrommatisa je bila zelo nerazumljiva zaradi groznega hrupa v dvorani. To je nesprejemljivo. Ali bi lahko zagotovili, da Predsedstvo zapusti dvorano vsaj za pet minut med koncem razprave in glasovanjem, ker v dvorani teh razmer ne bomo prenašali.
<P>
(Ploskanje.)
<SPEAKER ID="087" NAME="Predsednik">
Ta razprava je končana.
<P>
Sledi čas glasovanja, zato bomo nadaljevali z glasovanjem.
<P>
Pisne izjave (člen 142)
<SPEAKER ID="088" NAME="Iles Braghetto  " AFFILIATION="PPE-DE">
v pisni obliki. - (IT) Pozdravljam delo poročevalca gospoda Mavrommatisa in težko pričakovano belo knjigo o športu, ki jo je sprejela Komisija. To je koristen in potreben ukrep, saj je športna dejavnost bistvena razsežnost evropske družbe.
<P>
Pozornost namenjam stališču odbora za zaposlovanje in socialne zadeve, in sicer da je treba šport ceniti s socialnega vidika, zlasti pri mladih ljudeh, da se naučijo strpnosti, spoštovanja in sodelovanja. Menim, da morajo države članice s pomočjo jasnih in preglednih smernic in politik Skupnosti zagotoviti primerne prostore za šport in vključiti celotno družbo, tudi prikrajšane skupine, da lahko športna dejavnost združi ljudi in prispeva k boju proti rasizmu in ksenofobiji.
<P>
Glede na to, da pomanjkanje fizične dejavnosti spodbuja bolezni, kot so debelost in druge kronične bolezni, menim da je bistveno sodelovanje športnega in zdravstvenega področja. Evropska unija ima bistveno usklajevalno vlogo pri obveščanju državljanov in njihovem spodbujanju k vključitvi v različne športne dejavnosti.
<SPEAKER ID="089" NAME="Magor Imre Csibi  " AFFILIATION="ALDE">
v pisni obliki. - (RO) Poudaril bi rad pomembnost telesne vzgoje v osnovnih in srednjih šolah v EU. Zdaj je telesna vzgoja edini predmet v šolskem učnem načrtu, ki otroke pripravlja na zdrav način življenja. Pozdravljam pobudo EU, da se poveča število ur telesne vzgoje v šolah.
<P>
Poleg povečanja števila ur telesne vzgoje moramo upoštevati tudi dve pomembni vprašanji: privlačnost in možnost raznolikih ur telesne vzgoje. Moja izjava temelji na pogovorih, ki sem jih imel z učenci in učitelji telesne vzgoje v Romuniji. Žal je dejstvo, da neprivlačnost ur telesne vzgoje povečuje odsotnost.
<P>
Eden od razlogov je pomanjkanje ustreznega materiala za zagotovitev raznolikosti ur. Drug problem je odsotnost posebnih ur telesne vzgoje za pretežke ali debele mlade ljudi. Ure telesne vzgoje so enako intenzivne za zdrave otroke in otroke s težavami. Zato so mladi včasih prisiljeni, da se ne udeležijo športnih dejavnosti.
<P>
To so nekateri problemi, ki so prisotni v več državah članicah Evropske unije in za katere moramo najti rešitev. Pozivam Evropsko komisijo, naj poišče rešitve in jih uskladi s primeri dobre prakse v državah članicah.
<SPEAKER ID="090" NAME="Gyula Hegyi  " AFFILIATION="PSE">
v pisni obliki. - (HU) Poročilo o športu kolega iz Grčije je pomemben dokument o vprašanju, ki mi je zelo blizu. Šport je del evropske kulture že več tisoč let. Stara Grčija je človeštvu med drugim podarila olimpijske igre. Danes je veliko ljudi zaskrbljenih o tem, ali bo mogoče zaščititi olimpijske igre pred bojkotom in političnimi strastmi, ki jih je mogoče upravičiti z drugih vidikov. Vesel sem, da so na Madžarskem ključne sile v politiki in javnem mnenju proti bojkotu olimpijskih iger v Pekingu. Kot opažam, je mnenje podobno v celotni Evropi. Zato lahko tokrat upamo, da po prejšnjih neuspešnih bojkotih politika ne bo pokvarila zadovoljstva športnikov in športnic ter več sto milijonov športnih privržencev. Udeležba politikov na otvoritveni slovesnosti je povsem drugo vprašanje. Politiki se morajo odločiti v okviru svojih političnih pristojnosti in ne smejo vključevati športa ali športnikov.
<SPEAKER ID="091" NAME="Monica Maria Iacob-Ridzi" AFFILIATION="PPE-DE">
v pisni obliki. - (RO) Ko govorimo o revidirani lizbonski strategiji, ne smemo zanemariti sektorja, ki zaposluje 15 milijonov ljudi in prispeva k 4 % BDP Evropske unije. Šport dejansko lahko bistveno prispeva k našima dvema velikima ciljema: h gospodarski rasti in k zaposlovanju.
<P>
Zato bi rad poudaril nekaj proračunskih vidikov podpore Evropske unije za športni sektor. Zdaj v veljavnih pogodbah ni jasnega sklicevanja, ki bi nam zagotavljalo dejavno udeležbo prek programov in sredstev. Vendar lahko, dokler ne začne veljati lizbonska pogodba, še vedno sprejmemo pripravljalne ukrepe v odboru za proračun, ki bi lahko, čeprav v majhnem obsegu, sprožili zelo koristne projekte za evropski šport od leta 2009.
<P>
Obžalujem, da med predstavitvijo novega predhodnega predloga proračuna ta teden nismo celoviteje razpravljali o proračunski postavki, ki jo je mogoče vpeljati v Poglavje 3 - državljanstvo EU - proračun. Upam, da bomo do prve obravnave proračuna jeseni predložili konstruktivne predloge na tem področju.
<SPEAKER ID="092" NAME="Lívia Járóka  " AFFILIATION="PPE-DE">
v pisni obliki. - (HU) Najprej čestitam cenjenemu prijatelju gospodu Mavrommatis za poročilo, ki spodbuja države članice Evropske unije, da izmenjavajo najboljše prakse za preprečevanje nasilja, rasizma in ksenofobije na športnem igrišču in zunaj njega. Ukrepi za boj proti rasizmu, ki se žal vedno bolj pojavlja na športnih dogodkih, je naloga, ki jo morajo skupaj opraviti organi držav članic, športne zveze in organizatorji tekmovanj. To je tudi v njihovem skupnem interesu. Nekatere odlične pobude, ki izstopajo na tem področju, vključujejo kampanjo Združenja evropskih nogometnih zvez (UEFA) z naslovom Nogomet proti rasizmu v Evropo (FARE) in več prireditev z naslovom Rasizem pokvari igro. Najbolj učinkovit mehanizem za boj proti rasizmu in izključitvi v športni areni je dejansko sama igra, saj v posameznikih spodbuja občutek timskega duha, sodelovanja in poštene konkurence ter spodbuja sodelovanje in solidarnost kot družbeni vrednoti.
<P>
Glede na statistiko se nekatere družbene skupine, predvsem najbolj prikrajšanje etnične manjšine, veliko redkeje udeležujejo športnih dejavnosti in imajo slabši dostop do športnih objektov, ki jih upravlja vlada. Zato mora Evropska unija vzpostaviti ustrezen referenčni okvir za promoviranje enakih možnosti pri spodbujanju in financiranju športa. Vodstvo športnih zvez v državah članicah mora medtem v sodelovanju z lokalno in regionalno vlado spodbujati udeležbo prikrajšanih skupin v njihovi športni veji.
<SPEAKER ID="093" NAME="Roumyana Jeleva  " AFFILIATION="PPE-DE">
v pisni obliki. - (BG) Čestitam našemu kolegu Mavrommatisu za odlično poročilo. Pozdravljam vključitev športa v lizbonsko pogodbo, zahtevo, da se v proračun za leto 2009 vključi posebna proračunska postavka za dejavnosti na področju športa, in razvoj ukrepov za spodbujanje športa v državah članicah. Menim, da današnja razprava pomeni začetek spodbujanja skladne evropske politike na področju športa.
<P>
Kot članica odbora za regionalni razvoj iz Bolgarije, države s slabo razvito športno infrastrukturo, zlasti na področju ljubiteljskih športov, bi rada pozvala Evropsko komisijo in države članice, naj dejavnejše uporabljajo Evropski sklad za regionalni razvoj in druga finančna orodja za vlaganje v mestno okolje ter razvoj infrastrukture in projektov, povezanih s športom. Menim, da mora šport postati in lahko postane bistveni del strategij za trajnostni razvoj naših regij, občin, mest in vasi s pomočjo EU.
<SPEAKER ID="094" NAME="Lasse Lehtinen  " AFFILIATION="PSE">
v pisni obliki. - (FI) Šport je tekmovanje, vendar zanj ne more veljati zakonodaja EU o konkurenci.
<P>
Da se ohrani posebnost športa, je treba v prihodnosti zagotoviti možnost njegovega samourejanja v skladu z najboljšimi tradicijami posameznega športa. Kot zakonodajalci moramo sprejemati zakone, ki zagotavljajo, da so politiki in sodniki čim bolj izključeni s področja športa. Ta na videz sporna zahteva je v tem poročilu celoviteje obravnavana kot v beli knjigi Komisije.
<P>
Za evropski šport za vse in množične dejavnosti je pomembno, da lahko države članice ohranijo svoje nacionalne sisteme iger na srečo, ki bistveno prispevajo k specifičnosti športa. Spremljevalni pojav pri igrah na srečo je mogoče lažje preprečiti v državah z monopolom. Pri vseh vrstah športa imata poklicni šport in dejavnost, povezana z njim, koristi od prostovoljne in brezplačne množične dejavnosti in javnega financiranja.
<P>
Parlament mora biti sposoben zagotoviti, da socialna osnova za šport ne razpade pod pritiskom tržnih sil.
<SPEAKER ID="095" NAME="Janusz Lewandowski  " AFFILIATION="PPE-DE">
v pisni obliki. - (PL) Šport je tako pomemben del vsakdanjega življenja in tako globaliziran, da privlači pozornost institucij Evropske unije. Skupno prizadevanje za boj proti nekaterim povezanim pojavom je bolj učinkovito kot ukrepi posameznih držav članic.
<P>
Doping je priznana in razširjena težava današnjega tekmovalnega športa. Zato poročilo Evropskega parlamenta daje prednost boju proti dopingu. Poslanci iz nekdanjega komunističnega bloka vedo, kako lahko doping postane nacionalizirana metoda vzgajanja prvakov, ki jo odobravajo organi države, ki svoj ugled gradi z uspešnostjo na področju športa. Poročevalec je glede na realnost razmer pametno pripomnil. Izjavil je, da zdravljenje simptomov s povečanim nadzorom ne bo učinkovito. Spremljati ga morajo ukrepi za odpravo ključnih razlogov za nastanek tega pojava. Povzročata ga niz dogodkov, ki presega zmogljivosti telesa, in izobraževanje.
<P>
Še en vidnejši problem pri množičnih športnih dogodkih je izražanje rasizma in diskriminacije. Razlikujem med tema dvema pojmoma in omejitvami, ki jih zahteva FIFA, na primer v zvezi s številom domačih in tujih članov ekipe. Na take omejitve vpliva zaskrbljenost v zvezi z napredkom in razvojem mladih talentov (namesto premestitve) in ne pomenijo diskriminacije igralcev na podlagi narodne pripadnosti.
<P>
Prav tako pozdravljam pozornost, ki je namenjena pojavu, povezanim s komercializacijo športa in njegovimi stranskimi učinki, kot so igre na srečo in neenak dostop do televizijskih prenosov športnih dogodkov. Menim, da so tudi to pomembna vprašanja.
<SPEAKER ID="096" NAME="Marusya Ivanova Lyubcheva  " AFFILIATION="PSE">
v pisni obliki. - (BG) Gospod predsednik, pozdravljam dejstvo, da Evropski parlament razpravlja o beli knjigi o športu. Pozornost moramo nameniti potrebi po uravnoteženih politikah, namenjenih razvoju poklicnega in ljubiteljskega športa. Športna odličnost je draga, vendar je enako pomembno, da se poveča financiranje množičnega športa od otroštva do upokojitve. Ustanoviti je treba infrastrukturo, ki omogoča vključevanje vseh družbenih skupin državljanov.
<P>
Šport zahteva izobraževanje od zgodnje starosti ter je bistven pri odpravljanju veliko drugih problemov, kot je zloraba mamil, alkohola in tobaka. Vse države članice moramo pozvati, da zagotovijo prostore za brezplačen šport ter območja brez mamil, alkohola in tobaka. Nedavno sem opravila raziskavo javnega menja, ki jasno kaže, da mladi, ki se ukvarjajo s športom, ne uživajo mamil in alkohola. Njihova vedenjska kultura se pogosto zelo razlikuje, saj jim šport prinaša zelo pomembni vrednoti, tj. strpnost in solidarnost. Zato je povezovanje izobraževanja s športom zlasti pomembno. Prav tako bi rada z vami delila naslednje: obstajajo posebne športne šole, katerih dejavnosti morajo biti nujno uravnotežene z delom športnih klubov, ki zaposlujejo njihove športnike. Pravna ureditev v zvezi s tem je pomembna na področju športa in izobraževanja.
<SPEAKER ID="097" NAME="Siiri Oviir  " AFFILIATION="ALDE">
v pisni obliki. - (ET) Veliko je bilo rečeno o vlogi športa v kulturi, njegovemu učinku na zdravje itd. Šport ima pomembno vlogo s fizičnega in psihološkega vidika. V zadnjih letih se je v Evropi zelo dejavno spodbujala družbena korist športa, saj vsakemu zagotavlja možnost čim boljšega vključevanja v življenje skupnosti. Zelo obžalujem, da ne velja enako za šport invalidov. Kot predsednica športnega društva za telesno prizadete v Estoniji vem, kako težko je organizirati športne dogodke za invalide, da se jim zagotovijo medijska pokritost ter sredstva vlade in sponzorjev. Naši športniki in športnice se zavedajo, da nimajo zagotovljenih enakih pogojev in možnosti.
<SPEAKER ID="098" NAME="Silvia-Adriana Ţicău  " AFFILIATION="PSE">
v pisni obliki. - (RO) Kulturna statistika, ki jo je leta 2007 objavil Eurostat, je bila pridobljena na podlagi dejavnosti, ki jih države članice uvrščajo v to kategorijo. Žal sta bila šport in turizem izključena, kar bi bilo treba po mojem mnenju spremeniti. Pozitivno obravnavam razvoj športnega turizma v zadnjih letih ter spodbujanje zimskih in navtičnih športov.
<P>
Zagotovitev športnih objektov v hotelskih kompleksih ali vzpostavitev turističnih poti za kolesarje bi lahko ugodno vplivala na zdravje prebivalstva in okolje. V velikih evropskih mestih so že vzpostavljeni parkirni objekti, ki turistom zagotavljajo brezplačen najem koles za celotno obdobje, ko so vozila parkirana.
<P>
1. maja sem v mestu Galaţi, iz katerega prihajam, na ciljni črti čakala ljudi, ki so svoj čas žrtvovali za udeležbo na krosu. Zlasti sem se razveselila, ko so ciljno črto prestopili otroci in invalidi. Izobraževanje je bistveno pri spodbujanju športa. V Romuniji se je leta 2001 začela gradnja več sto športnih dvoran za osnovne in srednje šole v mestnem in podeželskem okolju. Menim, da je treba tovrstne naložbe nadaljevati.
