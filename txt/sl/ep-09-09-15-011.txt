<CHAPTER ID="011">
Izjava kandidata za mesto predsednika Komisije (razprava) 
<SPEAKER ID="143" NAME="Predsednik">
Naslednja točka je izjava kandidata za mesto predsednika Komisije.
<SPEAKER ID="144" NAME="José Manuel Barroso">
kandidat za mesto predsednika Komisije. - - (FR) Gospod predsednik, gospe in gospodje, živimo v brezprimernem času. Osebno sem prepričan, da bodo zgodovinske knjige prihodnosti govorile o obdobju pred finančno krizo in obdobju po finančni krizi. Toda ta kriza ni samo finančna, gospodarska in socialna. Je tudi kriza vrednot. Zato menim, da moramo v središče našega odziva na to krizo postaviti naš evropski socialni model, naše socialno tržno gospodarstvo.
<P>
Hkrati je kriza pokazala, kako neodvisni smo postali v tem globaliziranem obdobju. Obstaja finančna kriza, toda tudi energetska kriza. Obstajajo problemi zanesljive preskrbe s hrano in podnebne spremembe, področje, na katerem je Evropa zdaj vodilna. Zato menim, da lahko rečemo, da je to trenutek resnice za Evropo. Hočemo globalizacijo oblikovati z našimi vrednotami z obrambo naših interesov, ali pa hočemo trpeti globalizacijo s tem, da sledimo drugim?
<P>
Zame je izbira jasna. S tem izzivom se moramo soočiti skupaj, saj je Evropa, če tega ne bomo storili družno, v nevarnosti, da se jo odrine na rob. Imamo izkušnje. Ne verjamem, da ima katera koli druga regija na svetu enake izkušnje kot mi z vzpostavitvijo notranjega trga, skupnih pravil, skupnih institucij in seveda enotne valute ter solidarnostne in kohezijske politike. Imamo to edinstveno izkušnjo. Zato menim, da lahko globalizacijo oblikujemo, namesto da jo trpimo, saj smo po naravi globalizacijska delavnica; smo prvaki svetovnega upravljanja.
<P>
Zdaj ni čas za obstoječe stanje ali rutino. Imeti moramo načrt za spremembe. Zdaj bolj kot kdaj koli prej potrebujemo močno Evropo. Z Lizbonsko pogodbo bomo v prihodnosti močnejši in sposobnejši ukrepati.
<P>
Ko rečem močna Evropa, naj pojasnim, kaj to pomeni. Ne pomeni nujno večjo centralizacijo pristojnosti. Zavezan sem demokratičnemu načelu subsidiarnosti, seveda subsidiarnosti, povezani s solidarnostjo, kjer se odloča na najustreznejši ravni.
<P>
Ko govorim o močnejši Evropi, govorim tudi o evropskem duhu, kulturi evropskega odločanja, metodi Skupnosti in volji, ukrepati združeno - ne samo sposobnosti ukrepanja, ampak tudi volji za ukrepanje, politični volji. Potrebujemo Evropo, ki je brezkompromisna, ko gre za obrambo njenih vrednot in interesov, ki zavrača kakršen koli protekcionizem, vendar brez naivnosti, in ki lahko pokaže ta proaktivni duh. Ta proaktivni duh je vodil pripravo dokumenta, ki sem vam ga vsem poslal pred to sejo.
<P>
Mandat Komisije, ki ga trenutno vodim, je bil mandat prve Komisije razširjene Evrope sedemindvajseterice. Menim, da imamo zdaj, ko smo utrdili to Evropo, na razpolago pogoje za nov cilj: novi socialni cilj, saj smo v krizi, brezposelnost pa je glavni problem, s katerim se soočajo Evropejci; novi cilj v zvezi z bojem proti podnebnim spremembam, področjem, kjer že imamo vodilno vlogo; in novi cilj v smislu načina, na katerega obvladujemo globalizacijo.
<P>
Drugo vprašanje je - govorili smo o diskriminaciji pri zagotavljanju javnih sredstev geografsko ali med narodi in državami -, kaj pa sektorji? Je pošteno, da te velike družbe dobijo javna sredstva iz denarja davkoplačevalcev, medtem ko ga mali in družinski podjetniki ne dobijo? Ali ni to temeljna kršitev načela enakih možnosti med gospodarskimi akterji v Evropski uniji?
<P>
Menim, da je zdaj za nas prišel čas, da dosežemo široko soglasje in neko stopnjo sloge na poti naprej. Pred vsemi vami danes uradno zagotavljam, da bom - če me potrdi ta Parlament - uveljavljal te politične smernice v svojem drugem mandatu in jih bom skupaj s prihodnjimi komisarji prenesel v zakonodajni in delovni program naslednjega mandata Komisije. Zdaj ne bom ponovil teh smernic, toda po razpravah z vsemi vami menim, da bo koristno, če nekatere elemente v smernicah naredimo konkretnejše in tudi upoštevamo številne izmed vaših predlogov. V interesu preglednosti bi želel zdaj z vsemi vami izpostaviti ta področja.
<P>
Prvič, najosnovnejše: ob polnem izvajanju našega načrta za oživitev gospodarstva, da bi našli izhod iz te gospodarske in finančne krize, moramo usmeriti pogled tudi v prihodnost. Ponovno moramo oživiti naše obsežno socialno tržno gospodarstvo. Vlagali bomo v nove vire trajnostne rasti, v pametno zeleno rast, v omrežja prihodnosti od digitalne infrastrukture do evropskih superomrežij za električno energijo in plin - vse to za spodbujanje visokih ravni zaposlovanja in socialnega varstva ter za okrepitev evropskega modela družbe ob sočasnem uspevanju v vse bolj konkurenčnem svetu.
<P>
Solidarnost mora ostati ključna. Zato se hočem poleg vseh že sprejetih in predlaganih odločitev v smislu strukturnih skladov in podvojitve naše plačilnobilančne podpore za nekatere države v težavah zavezati tudi uporabi vseh instrumentov, ki so mi na voljo, da se državam članicam z resnimi proračunskimi omejitvami - namreč novim državam članicam - pomaga na poti do oživitve.
<P>
Toda ne moremo se vrniti k prejšnjemu modelu rasti. Jasno se je izkazal za netrajnostnega. Ustvariti moramo pogoje, kjer je prehod k nizkoogljičnemu gospodarstvu vir konkurenčne prednosti za naša podjetja, vir delovnih mest za naše delavce in vir upanja za prihodnje generacije. Da, strinjam se s tistimi izmed vas, ki so rekli, da usklajevanje ne zadostuje. Da, začrtati moramo pravi evropski načrt. Da, potrebujemo celovito vizijo za usklajeno evropsko strategijo, strategijo Evropske unije 2020, ki gradi na odprtih trgih z združevanjem novih virov trajnostne rasti, zaposlovanja in socialne kohezije, našega podnebnega programa in programa energetske varnosti, svežega pristopa k industrijski politiki in premika k družbi znanja. Zavzemam se za poseben poudarek na inovacijah in podpornih ukrepih za MSP. Da, to pomeni prenovo lizbonske strategije po letu 2010. Da, potrebujemo precej celovitejši pristop h gospodarskim, socialnim in okoljskim sklopom različnih strategij. Kot predsednik Komisije se zavezujem, da bom storil vse, kar je v moji moči, da države članice prepričam, naj sprejmejo tudi ta pristop usklajevanja in skladnosti.
<P>
V smernicah sem dejal, da gospodarstvo potrebuje finančni sistem, ki je bolj etičen, odločnejši in odgovornejši. Ureditev in nadzor nista držala koraka z vključevanjem in novostmi na finančnih trgih - ne v Evropi, ne na svetovni ravni. Naj povem, da sem bil pretresen zaradi obsega neetičnega vedenja, ki smo mu bili priča. Ne moremo dovoliti vrnitve k "običajnemu poslovanju". Na primer vprašanje bonusov zahteva nujno ukrepanje. Zdaj smo na vodilnem položaju v G20 - procesu, ki se je, naj mimogrede povem, začel v Evropi -, toda res je, da je treba storiti več. Naslednji teden, tik pred zasedanjem G20 v Pittsburghu, bo Komisija sprejela predloge za izgradnjo pravega sistema evropskega nadzora - sistema, ki odraža celovito naravo našega enotnega trga.
<P>
Pregled našega ukrepanja čez tri leta bo zagotovil priložnost, da ugotovimo, kakšno nadaljnje ukrepanje je potrebno. Ključnega pomena je, da dobimo ureditev, ki zagotavlja odgovornost in zakonitost finančnega sektorja, ne da bi zadušila novosti. Hočem, da Evropa obdrži vodilno svetovno vlogo pri finančnih storitvah.
<P>
V svojih smernicah sem pojasnil tudi, zakaj kriza zahteva precej močnejše osredotočanje na socialno razsežnost v Evropi na vseh ravneh odločanja - v Evropi, toda tudi na nacionalni ravni. Finančni sektor in gospodarstvo morda kažeta znake oživitve, toda - bodimo si na jasnem - krize še ni konec za tiste, ki so izgubili svoje delovno mesto, in ne moremo reči, da je krize konec, dokler se ne vrnemo k ustvarjanju zaposlovanja namesto naraščajoče brezposelnosti.
<P>
Zavezati se želim tudi visoki ravni zaposlovanja in socialne kohezije s številnimi ukrepi, o katerih sem razpravljal z nekaterimi izmed vas.
<P>
Jasno sem navedel svojo zvestobo spoštovanju temeljnih socialnih pravic in načelu pretoka delavcev. Razlaga in izvajanje direktive o napotitvi delavcev sta nepopolna glede obojega. Zato sem zavezan čim prej predlagati uredbo, ki bo rešila probleme, ki so se pojavili. O tej uredbi bosta soodločala Evropski parlament in Svet. Uredba ima to prednost, da daje precej več pravne gotovosti kot pregled same direktive, ki bi še vedno pustil preveč prostora za razhajajoče se prenose v nacionalno zakonodajo in pri katerem bi trajalo dlje, da bi dal prave učinke v praksi. Če pa pri pripravi uredbe odkrijemo, da obstajajo področja, kjer moramo pregledati direktivo samo, se ne bom obotavljal. Naj bom jasen - zavezan sem boju proti socialnemu dampingu v Evropi ne glede na to, kakšna je njegova oblika.
<P>
Načeto je bilo tudi vprašanje ocene socialnega učinka za vse prihodnje predloge in strinjam se, da je to potrebno. Prvi preizkusni primer takšne ocene socialnega učinka mora biti pregled direktive o delovnem času. Na podlagi te ocene učinka se bo naslednja Komisija posvetovala s socialnimi partnerji in predložila celovit zakonodajni predlog.
<P>
V smernicah poudarjam pomen storitev splošnega interesa za naš evropski model družbe. Lizbonska pogodba to točko zelo razjasnjuje in pripravljen sem sodelovati z vami, da razvijemo kakovosten okvir za storitve splošnega interesa.
<P>
Poudaril sem tudi enakost spolov in potrebo po odpravi različnega plačila glede na spol, zato se zdaj zavezujem sodelovanju z vami v zvezi z listino o ženskah, tudi kot način počastitve spomina na 15. obletnico pekinške konference v letu 2010.
<P>
V svojih smernicah izražam odločenost, da dosežem učinkovito delovanje novosti Lizbonske pogodbe v mednarodnih odnosih, vključno z Evropsko službo za zunanjepolitično delovanje in funkcijo visokega predstavnika in podpredsednika Komisije. Menim, da je ena izmed največjih novosti naše Lizbonske pogodbe, in zavezan sem okrepitvi sodelovanja z Evropskim parlamentom na področju zunanjih zadev na splošno.
<P>
Vendar Evropa potrebuje sredstva za doseganje svojih ambicij. Kot sem dejal v smernicah, to zahteva temeljito in celovito reformo proračuna Evropske skupnosti, ki zajema prihodke in odhodke. Odmakniti se moramo od ozkega osredotočanja na čiste zaključne račune in se premakniti k pristopu, utemeljenem na solidarnosti, porazdelitvi bremena in pravičnosti. To vključuje tudi vprašanje lastnih sredstev. Evropska unija mora imeti preglednejši in učinkovitejši način financiranja svojih politik in pripravljen sem - upam, da s podporo tega Parlamenta - ta boj prenesti na države članice, ko bomo preoblikovali proračun Unije. Želim tudi tesneje sodelovati z Evropsko investicijsko banko, da bi preučili inovativne oblike financiranja.
<P>
Zavezan sem tudi pametni ureditvi in ponovil bi, da bosta poenostavitev postopkov in zmanjšanje upravnega bremena podjetij, zlasti MSP, ostala prednostna naloga naslednjega mandata Komisije. Ta naloga - tako kot Odbor za oceno učinka in naknadno vrednotenje - bo v moji neposredni pristojnosti, da bi bila povsem odražena prednost, ki ji jo dajem. Branil bom tudi - kot smo v preteklih letih in včasih v težkih okoliščinah - celovitost enotnega trga, ker brez enotnega trga in brez kohezijske politike nikoli ne bomo imeli Evropske unije.
<P>
Toda zakaj se ustaviti tukaj? Zakaj braniti samo notranji trg? Dopolniti želim manjkajoče člene za sprostitev njegovih polnih koristi za podjetja in potrošnike.
<P>
Spoštovani poslanci, zavezan sem te prednostne naloge prenesti v organizacijo naslednjega kolegija, ko me boste potrdili, vendar pa lahko že danes z vami delim nekatere organizacijske spremembe, ki jih nameravam uvesti.
<P>
Vzpostavil bom delovno mesto komisarja za pravosodje, temeljne pravice in državljanske svoboščine, vključno s pravicami državljanov in manjšin, kot odraz tega, da je Evropska unija skupnost pravic in vrednot.
<P>
Vzpostavil bom tudi delovno mesto komisarja za notranje zadeve in migracijo, vključno z varnostjo. Ena izmed ključnih nalog tega komisarja bo razvoj resnično skupnega pristopa k migraciji: spodbujanje vključevanja zakonitih migrantov, boj proti nezakoniti migraciji in povezanim kriminalnim dejavnostim ter zagotavljanje solidarnosti med državami članicami. Potrebujemo solidarnost. Potrebujemo solidarnost, ko moramo podpreti naše baltske prijatelje ali države, ki jih je prizadela plinska kriza med Rusijo in Ukrajino, toda solidarnost potrebujemo tudi, ko moramo podpreti naše sredozemske prijatelje, kadar se soočajo z izzivi, s katerimi se ne morajo spopasti sami.
<P>
Vzpostavil bom tudi delovno mesto komisarja za podnebno ukrepanje, kar bo odražalo dejstvo, da so podnebne spremembe izziv, ki ga je treba obravnavati v vseh naših politikah. Imenovanje komisarja za podnebno ukrepanje bo poslalo pomemben znak, da Evropa ne glede na stopnjo ambicij, ki izvirajo iz Köbenhavna, resno misli glede ohranjanja zagona za ukrepanje.
<P>
Potrebujemo tudi temeljni pregled načina, na katerega evropske institucije dostopajo in uporabljajo znanstvene nasvete. V naslednji Komisiji želim vzpostaviti delovno mesto glavnega znanstvenega svetovalca s pristojnostmi za proaktivno, znanstveno svetovanje na vseh stopnjah razvoja in izvajanja politike. To bo odražalo osrednjo prednostno nalogo, ki jo imajo raziskave in razvoj. Menim, da imamo na tem področju še veliko dela. Če obstaja področje, kjer razdrobljena prizadevanja v Evropi ne dajejo rezultatov, ki jih želimo, je to vsekakor področje raziskav in inovacij. Menim, da vse od boja proti podnebnim spremembam do energetske varnosti obstaja potencial, če želimo sodelovati pri raziskavah in inovacijah v Evropi.
<P>
Kar predlagam, ni nič manj kot program preoblikovanja za Evropo. Da bi to uresničili, sem predlagal posebno partnerstvo med Parlamentom in Komisijo. Predstavljamo dve izjemni evropski instituciji in to nam daje posebno odgovornost, da vzpostavimo pravi evropski javni prostor za razpravo. Zavezan sem prispevati k evropski parlamentarni demokraciji.
<P>
O tem sem imel v zadnjih nekaj mesecih priložnost razpravljati s predsednikom Buzekom, kar je vodilo k mnogim izboljšavam, predlaganim v mojih smernicah, kot je na primer redni čas za vprašanja. Po srečanjih s skupinami sem pripravljen sprejeti predloge, ki so jih podali nekateri izmed vas, ne samo zaradi rednejšega sestajanja s konferenco predsednikov, ampak tudi za vzpostavitev ustreznega dialoga z vašo konferenco predsednikov odborov. Povedano konkretno, bom konferenco predsednikov odborov povabil, naj se vsako leto pred sprejetjem zakonodajnega in delovnega programa Komisije sestane s celotnim kolegijem komisarjev.
<P>
Resnično živimo v zelo izjemnih časih, časih negotovosti in premikov moči. Morda bo prišlo do temeljne spremembe v odnosih med najpomembnejšimi svetovnimi silami in v teh časih zaskrbljenosti vsekakor obstaja veliko tveganje pojava nacionalne sebičnosti, čistega nacionalizma, grdega nacionalizma in nekaterih oblik ekstremizma Obstaja resnična nevarnost, da bodo postali vprašljivi naši dosežki pri evropskem povezovanju. Zato menim, da je pomembno imeti ta poseben odnos med Komisijo in Parlamentom, da se spopademo s to nacionalno sebičnostjo.
<P>
Naj končam s prošnjo vsakemu izmed vas. Zdaj bolj kot kdaj koli potrebujemo močno Evropo in močno Evropsko komisijo - močna Komisija, bodimo odkriti, mora biti politična Komisija -, toda ni treba, da je politična Komisija strankarska Komisija. Zame kot predsednika Komisije je moja stranka Evropa. Naslednji kolegij, tako kot trenutni, bo vključeval znatno število članov iz različnih političnih družin. Zavezan sem temu, da se politična raznolikost Evrope odraža v kolegiju in najpomembnejših položajih. Samo s to podporo vseh strank lahko imamo dejansko močno Evropo in močno Komisijo.
<P>
Potrebujemo Komisijo, ki izpolnjuje svoje obljube. Potrebujemo tudi Parlament, ki je sposoben mobilizirati učinkovite večine, potrebne za Evropo ukrepanja. Če hočete močno Komisijo, ki se včasih upre državam članicam in nacionalni sebičnosti, morate Komisiji dati močno podporo, ki jo potrebuje.
<P>
Vsi imamo naša različna politična, ideološka stališča in prihajamo iz zelo različnih političnih družin, vendar menim, da v časih kot so ti, v katerih živimo, v časih krize, poleg naših prepričanj potrebujemo tudi močno etiko evropske odgovornosti. Pozivam k etiki evropske odgovornosti vsakega izmed vas - moj poziv z zanosnom za Evropo. Lotimo se tega evropskega potovanja skupaj.
<P>
(Bučen aplavz)
<SPEAKER ID="146" NAME="Joseph Daul" LANGUAGE="FR">
Gospod predsednik, gospe in gospodje, lansko leto so ljudje Evrope potrdili svojo podporo skupini Evropske ljudske stranke (Krščanskih demokratov) in našo skupino tretjič zapovrstjo naredili za vodilno silo tega Parlamenta.
<P>
S svojim glasom so naši sodržavljani izrazili jasne izbire: izbiro stabilne in močne Evrope v obdobju krize in dvoma, izbiro socialnega tržnega gospodarstva z etičnimi pravili in izbiro odgovorne podnebne in energetske politike. Ker je bila skupina PPE edina stranka, ki je nekaj mesecev pred izvolitvijo predlagala kandidata za mesto predsednika Komisije, je bilo razumeti, da so ljudje Evrope posredno potrdili izbiro gospoda Barrosa s tem, da so nam dali največ glasov.
<P>
Sam sem ponosen, da je skupina PPE izbrala tako, in upam si reči, da sem ponosen, da je sprejela to tveganje.
<P>
Vsak ve, katere so prednostne naloge skupine PPE: so tiste, ki so navdihnile očete Evrope in ki še naprej navdihujejo večino vlad današnje Evrope. Večji del teh ciljev je skupen in ga podpira trenutni predsednik Komisije gospod Barroso.
<P>
Gospe in gospodje, skupina PPE podpira gospoda Barrosa, ker se je izkazal. Izkazal se je pri energetskem in podnebnem svežnju in Evropi omogočil, da postane svetovna pobudnica v boju proti globalnemu segrevanju. Ta pionirska Evropa je tista, ki bo vzornica na konferenci v Köbenhavnu. Izkazal se je pri dvigovanju moralnih standardov v finančnih sistemih in Evropi omogočil, da je prva izkusila lekcije finančne krize, ki jih nihče, in res mislim nihče, ni pričakoval. Evropa in Barrosova Komisija sta tisti, ki našim ameriškim in azijskim partnerjem kažeta smer, ki jo je treba ubrati na vrhu G20.
<P>
V preteklosti se je Evropo opisovalo kot političnega pritlikavca. Kako ne bi bili veseli, da je glede dveh vprašanj, ki sta velikega pomena za Evropejce - kriza in podnebne spremembe -, Evropa končno na samem vrhu?
<P>
Dodal bi, da je gospod Barroso prvi kandidat za mesto predsednika Komisije, ki je v svoje delo in opredelitev smernic tako tesno vključil Parlament. Je prvi, ki je predlagal pravo partnerstvo med tema dvema institucijama s celo vrsto konkretnih ukrepov.
<P>
To je po mojem mnenju pomemben razvoj za evropski parlamentarizem; je priložnost, ki jo moramo poslanci EP izkoristiti. Zato moja skupina upa, da bo predsednik Barroso oblikoval novo Komisijo in čim prej začel delati.
<P>
Predsednik Komisije seveda ne more predstavljati samo ene stranke. Vsekakor mora sklepati kompromise s kolegijem komisarjev, ki pripadajo številnim političnim družinam. To pozdravljamo, saj je Evropo mogoče zgraditi le v duhu odprtosti in doseganja soglasja.
<P>
Po povedanem, gospod predsednik, gospa predsednica Sveta, vas pozivam še k nečemu. Ko bo predsednik Komisije izvoljen, morate nemudoma začeti oblikovati preostanek kolegija ne glede na veljavno Pogodbo.
<P>
Glede vas, gospod Barroso, če vam bo, kot upam, jutri večina poslancev EP dala svojo podporo, to ne bo brez obveznosti. To veste, vednar je moja dolžnost, da vam še enkrat povem tu. Ker se skupina PPE strinja z večino vaših prepričanj, imate tudi odgovornost: zagotoviti, da bo v naslednjih petih letih delo vaše Komisije izpolnjevalo naša pričakovanja in pričakovanja Evropejcev.
<P>
Zaupamo v vas, toda ne dvomite, da bomo tudi mi izpolnili svojo dolžnost kot zakonodajalci v partnerstvu, ki ga predlagate.
<P>
Gospe in gospodje, hvala za vašo pozornost.
<P>
(Aplavz)
<SPEAKER ID="147" NAME="Martin Schulz" LANGUAGE="DE">
Gospod predsednik, gospe in gospodje, zadnjih nekaj dni sem se spraševal, zakaj kandidat, ki je tako sporen v vseh skupinah v tem Parlamentu, povzroča tako malo oporekanja v Svetu. Menim, da je odgovor očiten. Če bi bil voditelj vlade, bi se tudi sam odločil za Joséja Manuela Durăa Barrosa. V zadnjih petih letih ne bi mogel obstajati boljši zagovornik interesov Evropskega sveta. Zato je vaš poziv, gospod Barroso, k sodelovanju s Parlamentom pravilen, toda prepozen.
<P>
(Aplavz)
<P>
Eden izmed vidikov zadnjih petih let je bilo dejstvo, da ste bili nenehno na razpolago vladam v Evropski uniji, in prav zato glede vas vlada toliko dvomov. Mnogi prijatelji so nevarnejši od sovražnikov. Komajda ste končali svoj govor s trditvijo: "Sem kandidat vsakogar!", preden je gospod Daul dejal: "To je kandidat skupine Evropske ljudske stranke". Kakšno tveganje za vas, gospod Barroso! Kakšen razlog bi imela druga morebitna večina v tem Parlamentu, da vas izvoli, če je vaš program program skupine Evropske ljudske stranke?
<P>
Lahko bi začeli z drugo večino. Julija smo videli, kako se je v tem Parlamentu oblikovala morebitna večina na podlagi različnih teženj med skupinami, ki jih je Guy Verhofstadt združil v proevropsko večino, temelječo na reformi. Posledica tega je bil odlog glasovanja do septembra, morda pa bi bile mogoče tudi druge stvari. Žal Skupina zavezništva liberalcev in demokratov za Evropo ni še naprej podpirala svojega voditelja, drugače bi bilo to mogoče. Zato danes glasujemo in tehtamo, ali je to, kar govorite, prepričljivo.
<P>
Toda komajda ste se začeli osredotočati na en program, preden ste začeli delati nekaj drugega. V zadnjih nekaj dneh ste odpošiljali svoje sle na konjskih hrbtih z naslednjim sporočilom: "Moi, j'ai la majorité, imam večino". Morda boste jutri imeli večino. Lahko se zgodi. Morda boste jutri imeli večino, ki jo bodo sestavljale skupina PPE in skupina ALDE, večina katerih bo glasovala za vas, in seveda edina skupina, ki bo za vas glasovala enotno, takoj in brez oklevanja: Evropski konzervativci in reformisti, stranka gospoda Kaczyńskega in njegovega brata, stranka gospoda Klausa, torijska stranka. Pravite, da želite doseči večino v korist Lizbonski pogodbi, toda to je stranka, katere člani nasprotujejo pogodbi. Kako lahko vodite Evropo na proevropski način, če sklepate tovrstna zavezništva?
<P>
(Aplavz)
<P>
Poleg tega ne gre samo za vas. Res je, da gre za vas, vendar gre tudi za vprašanje: Barroso - da ali ne? Gre za vprašanje, ali boste dobili večino - da ali ne? Vendar pa gre tudi za drugo vprašanje. Gre za usmeritev Evrope kot celote, to pa ni samo vaša odločitev. V tem primeru sta v odločanje o sestavi kolegija in o portfeljih, ki jih boste dali na razpolago, ter o programu za naslednjih pet let, ki ga boste predstavili, vključena Svet in predvsem Parlament.
<P>
Gre za vas, vendar pa gre tudi za vprašanje, ali nam bo končno uspelo urediti notranji trg in finančne trge in ali nam bo končno uspelo ustaviti poceni delovno silo v Evropi, ki uničuje socialno kohezijo naše družbe. Gre tudi za to, ali nam bo uspelo uvesti spremembo usmeritve v Evropski uniji, ki jo mora podpreti Komisija kot celota.
<P>
Zato gre po našem mnenju tudi za vprašanje s programom povezanih zadev. Ni dovolj Evropo zmanjšati na vprašanje posameznika in vprašanje, ali ima ta posameznik večino ali ne. Potrebujemo več! Potrebujemo ocene socialnega učinka. Rekli ste, da jih boste vzpostavili. Sodili vas bomo po tem, ali boste to res storili, ali ste pripravljeni sestavljati predpise skupaj s Parlamentom v medinstitucionalnem sporazumu.
<P>
V prihodnje mora Komisija vnaprej preučiti, kakšni bodo učinki njenih ukrepov na sisteme socialne varnosti v državah članicah. Hočemo in potrebujemo direktivo za javne storitve, za storitve splošnega interesa. Ni treba, da gre za to, da Komisija ne bo mirovala, dokler ne bo zadnje javno pokopališče v Evropi prešlo v zasebno last. To strategijo je treba končno ustaviti. Potrebujemo tudi spremembo smeri glede plačne politike v Evropi.
<P>
Katero koli orodje izberemo, gospod Barroso, pričakujem, da bom od vas slišal en stavek. Danes ga niste ponovili. Vendar pričakujem, da ga izgovorite. Cilj Komisije, še zlasti po sodbi Sodišča Evropskih skupnosti v zadevah Viking, Laval in Rüffert, mora biti enako plačilo za enako delo na enakem delovnem mestu za moške in ženske.
<P>
Na programe in vsebino se nanašajo vprašanja, ki jih hočemo pretresti z vami, toda ne samo z vami. Gre tudi za vprašanje, kdo bodo komisarji in katere portfelje bodo imeli. Ne vem, kaj je povzročilo večjo škodo Evropi, vi sami ali dejstvo, da gospodu McCreevyju niste preprečili tistega, kar je lahko storil. Znotraj EU potrebujemo spremembo usmeritve. Po tem vas bomo sodili.
<P>
(Aplavz)
<P>
Zato lahko razberemo povezavo med jutrišnjim glasovanjem in končnim glasovanjem o Komisiji. Obstaja način, da pridemo do tam. Obstaja možnost dosege večjega soglasja in zaupanja, kot je trenutno. Vendar pa vam glede na vašo bilanco za zadnjih pet let in na to, kaj ste nam doslej predstavili - ne govorim o tem, kaj se lahko zgodi v prihodnosti, temveč o tem, kar je trenutno pred nami -, lahko nekaj povem z gotovostjo: nimate podpore moje skupine.
<P>
(Aplavz)
<SPEAKER ID="148" NAME="Predsednik">
Obvestiti vas želim, da imamo novo postopkovno pravilo. Morda tega še niste opazili vsi. Pravilo pravi, da lahko poslanci, če med govorom dvignejo modri kartonček, zastavijo vprašanje osebi, ki govori. Vprašanje ne sme trajati več kot pol minute in se ga sme zastaviti samo s strinjanjem govornika. To je novo pravilo, ki ga prej nismo imeli. Poživilo naj bi naše razprave.
<SPEAKER ID="149" NAME="Miguel Portas" AFFILIATION="GUE/NGL">
(PT) Gospod predsednik, zelo kratek bom: gospod Schulz, zelo pozorno sem vam prisluhnil in strinjam se z mnogimi stvarmi, ki ste jih povedali glede predsednika Komisije, ki ponovno kandidira. Slišal sem vas reči celo, da socialisti ne podpirajo samo desnice in Evrope ne sestavlja samo desnica. Sprašujem vas, koliko članov vaše parlamentarne skupine - socialisti, Portugalci, Španci ali Angleži - je že podprlo novega kandidata ne glede na vaše mnenje, gospod Schulz?
<SPEAKER ID="150" NAME="Martin Schulz" AFFILIATION="S&amp;D">
(DE) Gospod predsednik, priznati moram, da ne poznam kolega poslanca. Vendar pa sem zadovoljen, da novi kolegi poslanci...
<P>
(Medklici)
<P>
Že nekaj časa je tu? Doslej ga pravzaprav nisem opazil. Po tem, kar sem slišal, tudi razumem, zakaj.
<P>
Danes zvečer bomo odločili o končnem glasovanju naše skupine. Ne vem, kako zelo demokratične so stvari v vaši stranki, toda mi smo demokratična stranka in tako bomo danes zvečer odločili z demokratičnim glasovanjem.
<SPEAKER ID="151" NAME="Predsednik">
Povedati želim, da je predvideno samo eno vprašanje na govor, saj drugače morda ne bomo končali razprave.
<SPEAKER ID="152" NAME="Guy Verhofstadt">
v imenu skupine ALDE. - (FR) Gospod predsednik, od začetka tega postopka imenovanja, kot veste, Skupina zavezništva liberalcev in demokratov za Evropo govori, da gre tu za program za naslednjih pet let, da tu ne gre za vprašanje ljudi ali osebnosti. Šteje to: program, ki ga predstavi kandidat, tisti, ki ga predstavi zdaj v okvirnem obrisu, nato podrobni program, ki bo, upam, predstavljen proti koncu leta, ko bo dokončana Komisija.
<P>
Drugič, na zahtevo mojih kolegov je naša skupina tudi dolgo razpravljala, ali naj počakamo, preden sprejmemo končno odločitev. To smo podprli julija, saj se nam je zdelo potrebno, da ima kandidat program, kar ni bilo pravilo v preteklosti. Menim, da je bila pravilna odločitev, da smo storili tako, počakali julija, da nismo imenovali in smo počakali na predloge, o katerih bomo zdaj razpravljali. Vendar pa se nam zdi, da ko kandidat enkrat predstavi svoje smernice, nima smisla ponovno reči, da bomo počakali nekaj tednov ali mesecev.
<P>
Preživljamo gospodarsko in finančno krizo, zato potrebujemo evropske institucije in potrebujemo Komisijo. Ni zelo odgovorno ...
<P>
(Aplavz)
<P>
... Ni zelo odgovorno danes reči: "Počakajmo". Počakajmo na kaj? Počakajmo dva tedna, tri tedne, dva meseca, dokler ne podajo predlogov? So tu. Prevzemimo naše odgovornosti, ne glede na to, ali glasujemo za ali proti, toda prevzemimo naše odgovornosti.
<P>
Tretjič, niso nas preveč prepričale smernice, ki jih je predstavil kandidat. Menim, da so ti predlogi, podrobni, kakor so včasih, utemeljeni na napačni filozofiji, to je na domnevi, da je recesije konec, da se odvija oživitev gospodarstva in da ne potrebujemo dodatnih politik Skupnosti, da bi se izkopali iz krize. To je slabo izhodišče, saj konec recesije ne pomeni, da je to začetek oživitve gospodarstva. Ujamemo se lahko v gospodarsko stagnacijo, kot se je zgodilo na Japonskem, kjer so na rast čakali 10 do 15 let. Zato potreba po dodatni novi celoviti strategiji Skupnosti presega 27 nacionalnih načrtov. To je zahteva, ki jo postavljamo kot liberalci in demokrati, in za Komisijo je prav toliko pomembno, da čim prej predstavi načrt za ureditev bank. Ne 27 različnih načrtov, kot jih imamo danes, ampak dosleden pristop, ki ga določi Komisija.
<P>
Slišal sem, gospod Barroso, da ste v naši skupini rekli, da ste pripravljeni podati predloge v zvezi s to novo celovito strategijo Skupnosti, ki presega 27 nacionalnih načrtov, in s to novo evropsko stabilizacijo bančnega sektorja. To je pozitivno, prosimo pa, da ta dva elementa podrobno opredelite in razvijete v programu, ki ga boste zdaj pripravili in predstavili s Komisijo.
<P>
Naša podpora je zelo jasna. Je pogojna. Pomeni, da se bo naša podpora nadaljevala do takrat, ko bomo videli, da se ti elementi, to je nova celovita strategija Skupnosti, načrt za stabilizacijo bančnega sektorja, ki presega stvari, ki ste jih ponovili danes, proračun, utemeljen na lastnih sredstvih, in srednjeročni pregled finančnega nadzora, uresničujejo v vsakem delu programa Komisije. Glede tega vam moram povedati, da sem še naprej mnenja, da bi morali uporabiti strukturo Evropske centralne banke, ne predlogov Larosičra, ki so trenutno izhodišče Komisije in Sveta.
<P>
Nazadnje, naša podpora bo odvisna tudi, kot veste, od nove strukture Komisije. Hočemo učinkovito Komisijo z bolj enakomerno porazdelitvijo pristojnosti kot v preteklosti in v tem okviru računamo tudi na obljubo, ki ste jo dali naši skupini, da bo v vaši ekipi dobil mesto tudi določen komisar iz Odbora za državljanske svoboščine, pravosodje in notranje zadeve, ki bo odgovoren za temeljne pravice in državljanske svoboščine. Pomembno je, da je ta komisar odgovoren skupaj z drugimi komisarji in ni le nekdo, ki jim podaja mnenja.
<P>
Zato za skupno dobro Evrope potrebujemo večjo drznost in bolj ambiciozno Komisijo in upamo, da boste to zagotovili, prav tako pa upamo, da boste s svojim končnim programom izpolnili naša pričakovanja.
<SPEAKER ID="153" NAME="Daniel Cohn-Bendit">
v imenu skupine Verts/ALE. - (FR) Gospod predsednik, kandidat za mesto predsednika, gospe in gospodje, priznam, da mislim, da imam privide.
<P>
Najprej nam je rečeno: "Vse se je spremenilo, zato ostajam!" Razlog, zakaj mora gospod Barroso ostati, je zaradi tega, ker se vse spreminja, on pa je stabilnost v spreminjajočem se svetu. Naj torej bo tako.
<P>
Nato slišim, kaj ima povedati gospod Daul. Bil sem udeležen v volilni kampanji v Franciji. V Franciji so nam med volilno kampanjo rekli, naj se glede bank zgledujemo po gospodu Sarkozyju, glede podnebnih sprememb po gospodu Sarkozyju, glede sprememb v Evropi po gospodu Sarkozyju. Zdaj slišim gospoda Daula reči, naj se glede podnebnih sprememb zgledujemo po gospodu Barrosu, glede vprašanj X, Y ali Z po gospodu Barrosu. Prijatelj, Elizejska palača vas bo oštela! Oštela vas bo! Kakorkoli, neverjeten je za celotni posel! Da, da, vem, maj 1968, moti vas, vedno potegnete na plan isto staro stvar. Nekoč vam bom razložil, če boste hoteli slišati o tem.
<P>
Vse, kar pravim, je, da je ta prostor tu prostor, kjer imamo pravico reči karkoli. José Manuel Obama: Da, zmore! Zdaj lahko stori, kar hoče, stori lahko vse, česar ni mogel storiti pet let. Videli boste, kaj se bo zgodilo, in v zvezi s tem, voditelji držav ali vlad, gospa Malmström, bodite previdni, ker so dnevi malega gospoda Barrosa, ki vas posluša, končani. Zdaj boste morali poslušati njega, uvedel bo novo celovito politiko, ne politiko usklajevanja, slediti boste morali njegovemu vodstvu ... Ne, ustavite se vendar, ustavite se, gospod Barroso! Vemo, kakšni ste! V petih letih v tem Parlamentu niti enkrat niste rekli, "motil sem se", kot smo storili jaz, Daniel Cohn-Bendit in drugi ...
<P>
Govorite o evropskih vrednotah, govorite o evropski etiki, toda problem je naslednji, gospod Barroso. Če hočete resnično spremeniti stvari, morate poslancem EP in državljanom nekaj razložiti: odziv na finančno in gospodarsko krizo mora sočasno biti odziv na okoljsko krizo. Poleg tega morate, če se hočete odzvati na te krize, preoblikovati Evropo - njena reforma ne zadostuje -, in s tem mislim spremeniti jo okoljsko in socialno. Vprašljiv mora postati naš proizvodni sistem. Banke: zakaj so ponorele? Ker imamo sistem, ki jih dela popolnoma nore. Zakaj? Iz preprostega razloga, da gre za imeti več in več in še več hitreje.
<P>
Ali je res, gospod Barroso, ali je res, voditelji držav ali vlad, da je večina tega Parlamenta danes pripravljena oporekati pristopu "vse več čim hitreje"? To je bistvo krize, in ko ljudje govorijo o trajnostnem razvoju, ne gre samo za nekaj posameznih ukrepov, gre za to, da se poskuša razložiti in razumeti, da medtem ko obstajajo področja, ki potrebujejo rast, to je selektivno rast - obnovljive vire energije in tako dalje -, obstaja cela vrsta področij, ki jih je treba brzdati. Obstajati mora ukrep in tu imam še več prividov.
<P>
Govorili ste o lizbonskem procesu. Govorili ste o raziskavah. Gospod Barroso, razložite mi nekaj. Pet let - pravzaprav štiri leta: lansko leto ste bili po krizi previdnejši - ste nam razlagali, da je osnova za gospodarsko in okoljsko učinkovitost deregulacija. Deregulacija. Resnično, spominjam se vaših govorov, spomnim se, kaj ste rekli. Nato ste se s krizo nenadoma zavedli, da to ne deluje tako. S krizo, in to je vaša zasluga, nikoli nismo rekli, da ste brez časti, rekli smo samo, da vam glede na to, da smo videli, na kakšen način ste, gospod Barroso, vodili Komisijo, ne zaupamo. Ste Evropejec, toda sočasno ste ujeti v ideologijo, ki je točno tista ideologija, ki je povzročila krizo, in ne tista, ki jo rešuje.
<P>
In, gospod Verhofstadt, to je zdaj renično še slabše. Med kampanjo smo rekli - tu bom končal, poleg tega se nam bo gospod Barroso zahvalil za to -, da nočemo glasovati julija. Zdaj so nam vsi hvaležni, da glasovanja ni bilo julija, ker je gospod Barroso lahko vsaj predstavil svoj program. Če bi bilo odvisno od gospoda Daula, če bi bilo odvisno od gospoda Barrosa, bi julija glasovali brez programa in vse bi bilo v najlepšem redu! Zahvalite se nam vsaj, da smo vam dali priložnost, da predstavite svoj program.
<P>
Ni za kaj, ni za kaj, gospod Barroso.
<P>
Drugič - toda ta je dobra - pravite: "zakaj še naprej odlašati?" Iz preprostega razloga, in ta nikoli prej ni obstajal, da bodo prebivalci Irske glasovali čez tri tedne, in če bodo, kot menim, da se bo zgodilo, kot se misli, da se bo zgodilo, glasovali za Lizbonsko pogodbo, potem obstaja še en pogoj za to Komisijo. Pravite nam: "je absolutno potrebno, ker smo v gospodarski krizi, videli boste, kaj se bo zgodilo".
<P>
V naslednjih dveh mesecih bo moral gospod Barroso sestaviti svojo Komisijo. Ne bo imel časa ukvarjati se z Lizbonsko pogodbo ali s Köbenhavnom, ker se bo moral pogajati z gospodom Sarkozyjem. Ali bo gospod Barnier dobil notranji trg? Če gospod Barnier dobi notranji trg, kaj bo dal Poljakom, ki jim je obljubil izvrstno Komisijo? Kaj bo dal Nemcem? Kaj bo dal Britancem? Pri Komisiji gre samo za barantanje In barantanje ga bo zaposlilo, toda medtem ko bo zaposlen z barantanjem, bodo drugi barantali v Köbenhavnu.
<P>
To je problem, to je stvarnost. Zato bom zaključil s tem, da vam povem, gospod Barroso, da ste človek časti, to je res, toda vedeti morate nekaj: skupina Zelenih/Evropske svobodne zveze vam ne zaupa in bo glasovala proti vašemu imenovanju, ker menimo, da Evropa potrebuje nekoga boljšega, nekoga, ki je boljši od vas, gospod Barroso!
<P>
(Aplavz)
<SPEAKER ID="155" NAME="Michał Tomasz Kamiński" LANGUAGE="PL">
Morda je gospod Cohn-Bendit res govoril predolgo in morda je res, da se težko strinjam z njim, toda vedno ima povedati zanimive zadeve in to je konec koncev pomembno v Parlamentu. To daje Parlamentu živahnost, o kateri ste govorili, gospod predsednik, v svojem govoru na začetku današnjega zasedanja.
<P>
Evropski konzervativci in reformisti bomo glasovali za kandidata za mesto predsednika Komisije Barrosa. Tega ne bomo storili, ker se z vami strinjamo o vsem, gospod predsednik. Žal je veliko vprašanj, glede katerih se ne strinjamo. Na začetku bom omenil vašo navdušeno podporo Lizbonski pogodbi. Ne strinjamo se s to navdušeno podporo, delimo pa vaše mnenje glede nenaklonjenosti in obsojanja vseh oblik nacionalne sebičnosti in nacionalizma, kar ste izrazili v svojem govoru.
<P>
Evropi, naši celini, za katero želimo, da zdaj in še naprej živi v miru, sta nacionalna sebičnost in šovinizem prinesla morje bede. Hvala bogu, da danes v Evropi živimo v miru.
<P>
Ne strinjamo se z nekaterimi izmed zadev, o katerih je govoril gospod Barroso. Pravico imamo, da se ne strinjamo, in to pravico bomo branili, čeprav nekateri nenehno dvomijo v enostavno dejstvo, da so volivci v Evropi izvolili Evropske konzervativce in reformiste, in obljubljam, da jih bodo izvolili še več. Tu bomo in naš glas se bo slišalo.
<P>
Zato smo upravičeni v imenu naših volivcev povedati, da podpiramo gospoda Barrosa pri njegovi težki nalogi. Veseli me, da je bila danes omenjena evropska solidarnost. Veseli me, da je bilo rečeno, da bo Komisija - nova Komisija pod vodstvom gospoda Barrosa - svoja prizadevanja usmerila v našo sposobnost, da premagamo gospodarsko krizo. To je izredno pomembno in veseli nas, da se zdi, da je ambiciozni program, ki ga je predstavil gospod Barroso, resnično usmerjen k najpomembnejšim področjem, kjer je potrebno naše ukrepanje. To kaže, kako velika je potreba po sodelovanju med narodi v današnji Evropi. Kriza je prizadela vse izmed nas ne glede na to, del katere politične strukture in gospodarstva smo, ne glede na regijo Evrope, kjer se nahajajo naše države. Kriza vpliva na vse izmed nas in vsi se moramo boriti proti njej.
<P>
Gospod predsednik, s podporo v imenu naše skupine bi vas rad pozval, da zagotovite, da Evropa v prihodnjih mesecih ne bo ostala brezbrižna to tistega, kar se dogaja v svetovni politiki. Ne skrivam dejstva, da je po mojem mnenju eden izmed najpomembnejših preizkusov, ki čakajo zahodni svet, to, kar se danes dogaja v Iranu.
<P>
Iran je država, ki ne skriva svojih jedrskih ambicij. Predsednik te države ne zanika samo grozljivega zločina holokavsta, ampak danes tudi grozi Izraelu z uničenjem. Zdi se mi, da ne bi smelo biti prostora za tovrstno vedenje in se ga ne bi smelo sprejemati v modernem, demokratičnem svetu. Naša skupina pričakuje, da bo Evropska komisija pod vašim vodstvom odločno nasprotovala nedemokratičnim postopkom in nedemokratičnim politikam trenutnih oblasti v Iranu, ki so usmerjeni proti našemu največjemu zavezniku na Bližnjem vzhodu - proti državi Izrael.
<P>
Pričakujemo tudi - in veseli me, da je to vedno razločno zaznati v tem, kar govorite, gospod predsednik -, da bo zunanja politika Evropske unije vedno razglašala svoboščine državljanov in da bo širila tudi naše skupne evropske vrednote prek naših meja.
<P>
Prepričan sem, da se vam ni uspelo izogniti napakam v prejšnjem parlamentarnem obdobju, toda saj se nihče, ki je vključen v politiko, ne more izogniti napakam - tako je žal na tem svetu. Vendar pa se zanašamo na vas, da boste s trdim delom, ki ga opravljate, visoko dvignili prapor evropskih vrednot in delali za dobro - in to želim poudariti - skupne in združene Evrope.
<SPEAKER ID="156" NAME="Lothar Bisky">
v imenu skupine GUE/NGL. - (DE) Gospod predsednik, gospod Barroso, gospe in gospodje, predstavljate nepretrgano politiko, gospod Barroso, ki je prispevala k največji gospodarski krizi v povojni zgodovini. Medtem ko se igralnice v glavnih finančnih središčih ponovno odpirajo, morajo državljani sveta poravnati račun. Posledice krize so brezposelnost, revščina, nižji dohodki in manj izobraževanja. Trdite, da je finančna kriza prvotno prišla iz ZDA in da so samo bančniki povzročili zlom. Trdimo, da je bil za spodbujanje igralniškega kapitalizma odgovoren politični sistem, vključno s politikami Komisije EU. Ideologija liberalizacije, deregulacije in privatizacije je vodila v krizo. Če nadaljujemo, kot smo v preteklosti, bo posledica še resnejša kriza.
<P>
Politični sistem mora prevzeti odgovornost, se učiti iz svojih napak in se odreči svojim neoliberalnim idealom. Evropska politika se mora dosledno osredotočati na interese ljudi Evrope. V vaših smernicah ne morem odkriti takšnega osredotočanja. Vendar pa sem vesel, da je bil v vaših današnjih pripombah dan večji pomen socialnim vprašanjem kot pred enim letom.
<P>
Naše politično nestrinjanje želim ponazoriti z nekaj primeri. Držati se hočete lizbonske strategije. Toda ljudje v Evropi potrebujejo dobra delovna mesta s plačami, ki jim bodo omogočile dostojno življenje. V načrt moramo vključiti skrajšanje in ne podaljšanja delovnega časa.
<P>
Pričakujemo, da bo nova Komisija preoblikovala direktivo o napotitvi delavcev. Evropa mora končno zagotoviti, da se socialnih pravic ne bo žrtvovalo za konkurenčni pristop. Iz tega razloga smo skupaj z nekaterimi drugimi predlagali pravno zavezujočo določbo o socialnem napredku in listino o javnih storitvah, ki bosta dali prednost socialni varnosti in storitvam splošnega interesa pred predpisi o notranjem trgu. Iz tega, kar ste povedali, lahko povzamem, da o tem nimate dobrega mnenja.
<P>
V Zimmermannovem poročilu Evropski parlament poziva k minimalni plači v višini najmanj 60 % povprečnega dohodka v vseh državah članicah. Trdite, da glede tega ne morete storiti nič. Mislim, da bi lahko na primer s smernicami politike zaposlovanja.
<P>
Osredotočate se izključno na Pakt za stabilnost in rast, ki se je izkazal za neučinkovito orodje, zlasti med krizo. Hočemo, da socialni pakt nadomesti lizbonsko strategijo in Pakt za stabilnost.
<P>
Menite, da bo nekaj novih predpisov o finančnem nadzoru brzdalo pohlep finančnega sveta. Pozivamo k prepovedi posebno tveganih oblik naložb in k davku na kapitalske transakcije.
<P>
Pravite, citiram, "podpiram vsak odstavek Lizbonske pogodbe". Hočemo socialno Evropo namesto nadaljevanja radikalnega osredotočanja na notranji trg. Hočemo zavezanost razoroževanju in civilno reševanje sporov namesto nenehne rasti vojaške zmogljivosti.
<P>
Evropo vidimo kot vodilno silo in po vsem svetu hočemo razširiti ideologijo proste trgovine in potrženja vseh področij življenja. Zavzemamo se za medkulturni, večstranski dialog in največjo možno podporo državam v razvoju pri premagovanju gospodarske, prehranske, finančne in podnebne krize.
<P>
Gospe in gospodje, skupaj izvolimo Komisijo, ki si za cilj zastavlja socialno, miroljubno, gospodarsko trajnostno in demokratično Evropsko unijo. Če hočemo, da ljudje Evrope sprejmejo projekt EU, moramo prenehati z radikalnimi koncepti prostega trga in začeti z neposrednejšo demokracijo. V tem primeru je gospod Barroso napačen človek za mesto predsednika.
<SPEAKER ID="157" NAME="Nigel Farage">
v imenu skupine EFD. - Gospod predsednik, gospodu Barrosu želim zastaviti vprašanje: zakaj neprimerna naglica? Zakaj spremeniti pravila igre? Zakaj mora vaša ponovna izvolitev za predsednika Komisije za naslednjih pet let potekati zdaj? Seveda je odgovor Irska in Lizbonska pogodba. Načrt je vsem pokazati, da je ladja stabilna, da vse dobro napreduje, da je vse, kar morajo storiti Irci, samo popraviti svojo nespametno napakico - in vaš delovni dokument je vsekakor napisan tako, kot da bi bila Pogodba že ratificirana.
<P>
Vendar pa se tu pozablja na nekaj pomembnega: zadnjih pet let ste bili šef, bili ste voditelj. Bili ste odgovorni za nadzor uveljavitve Ustavne pogodbe. Toda stvari so se izjalovile, kajne? Francozi so rekli "ne" in Nizozemci so rekli "ne", toda niste hoteli sprejeti teh demokratičnih izidov in ste skupaj z mnogimi poslanci tega Parlamenta sodelovali v popolni prevari, Lizbonski pogodbi.
<P>
Rekli ste nam, da se bo zastavo in himno opustilo, vendar nisem videl dokazov za to. Ne, posodobili ste jo v Lizbonsko pogodbo, vendar Ircem niste mogli preprečiti glasovanja, in Irci so rekli "ne". Vendar ponovno niste mogli sprejeti demokratičnega izida, o ne - Irci morajo ponovno glasovati!
<P>
Kje v vsem tem se, glede na to, da ste odgovorni vi, skriva načelo demokratične odgovornosti? Lahko bi trdili, da v Evropski uniji zdaj ni ostalo veliko demokracije, toda morala bi obstajati vsaj neka stopnja odgovornosti, in trdil bi, da vas tik pred tem, kar bi lahko bila četrta zavrnitev te Pogodbe, ki jo bo dokončno pokopala, ta Parlament ne bi smel postaviti za predsednika Komisije za naslednjih pet let, dokler ne dobimo tega izida.
<P>
Če bodo Irci drugič rekli "ne", potem moramo enostavno spoštovati, kar pravijo, in posloviti se boste morali od mesta predsednika Komisije. Zgodilo bi se na katerem koli drugem področju življenja, zgodilo bi se v kakršnem koli poslu, in trdim, da bi se resnično moralo zgoditi v evropski politiki.
<P>
Kaj pa vaše dosedanje početje? Spregledali ste lizbonsko strategijo: potonila je brez sledu dolgo preden nas je prizadel kreditni krč. Zdaj nam pravite, da moramo imeti komisarja za priseljevanje, s čimer nacionalnim državam jemljete njihovo najosnovnejšo pravico do odločanja, kdo živi, dela in se naseli v njihovih državah. Vztrajali ste s svojo obsedenostjo s podnebnimi spremembami, kar je vodilo k ogromnim stroškom in ni imelo nobenih materialnih koristi. Predvsem pa je dejstvo, da ste ignorirali ta irski referendum, da ste rekli, da Irska ne more ustaviti te Pogodbe: samo iz tega razloga vas ne morem podpreti.
<P>
Vendar pa je mogoče, da vse to razumem zelo napačno. Mogoče je, da ste navsezadnje pravi človek, saj je včeraj v časopisu Daily Telegraph anketa spraševala: Ali bi želeli, če se Lizbonska pogodba uveljavi brez referenduma, da Britanija ostane del Evropske unije? In s 43 % proti 26 % - prvič v več kot 30 letih - je velika večina Britancev povedala, da želi, da zapustimo Evropsko unijo, če bo gospodu Barrosu uspelo uveljaviti svojo voljo. Zato sem morda napačno razumel: morda ste pravi človek. Videli bomo.
<P>
(Aplavz in smeh iz nekaterih delov dvorane)
<P>
Da, zelo vesel je, da gre!
<SPEAKER ID="158" NAME="Krisztina Morvai" AFFILIATION="NI">
(HU) Gospod predsednik, Evropa je dosegla zgodovinsko prelomnico. Milijoni ljudi, ki živijo od poštenega dela, hočejo temeljito spremembo. Boriti se hočejo proti velikim nepravičnostim neoliberalizma in velikega svetovnega kapitala. To vključuje družinske kmetovalce, male kmete, lastnike malih podjetij in vladne uslužbence. Da bi lahko to storili, resnično potrebujejo človekove pravice. Žal mi je, da komisarja zdaj ni tu, da bi me slišal govoriti v obrambo človekovih pravic in državljanskih svoboščin. Te pravice so potrebne, da lahko ljudje izrazijo svoja stališča, z drugimi besedami, da lahko uživajo svobodo mnenja, pravico do svobodnega zbiranja in svobodo govora, ne da bi jih označili za fašiste, kot se je dejansko danes zgodilo v tej dvorani, ustrelili v oko, zastraševali s policijsko brutalnostjo, trpinčili ali izpostavili lažnim kazenskim postopkom.
<P>
Ko se je vse to jeseni 2006 zgodilo na Madžarskem, smo se obrnili na vas, da nekaj storite. Storili niste ničesar. Zakaj ne? Podpredsednika Parlamenta gospoda Schmitta bi prosil, da potrdi, kaj se je zgodilo, zakaj smo se obrnili na vas. Zaradi tega, kar se je zgodilo na srečanju, ki ga je organizirala stranka Fidesz, civilna stranka...
<P>
(Predsednik je prekinil govornico)
<SPEAKER ID="159" NAME="Cecilia Malmström">
predsednica Sveta. - (SV) Hvala, gospod predsednik, spoštovani poslanci, hvala za priložnost, da v tej razpravi povem nekaj besed. Povedati moram, da je čudovito vrniti se v Evropski parlament. Razprave in govori so tu nedvomno bolj dinamični in zabavni kot doma na Švedskem.
<P>
Čestitati želim gospodu Barrosu, da nam je podal tako jasen opis vloge, za katero si želi, da bi jo imela Komisija, in za njegov program reform za naslednjih pet let. Zelo natančno sem prisluhnila tudi poročevalcem skupin. Tu je seveda precej, kar bi lahko komentirala, toda danes tega ne bom storila, ker to ni razprava Sveta. Je razprava Parlamenta s kandidatom za mesto predsednika Komisije.
<P>
Kot sem omenila, ni moja naloga komentirati povedanega, vendar sem razpravi pozorno prisluhnila. Povedati želim samo dve stvari. Prva stvar je samoumevna: Joséja Manuela Barrosa je soglasno predlagalo 27 voditeljev držav ali vlad z različnimi političnimi usmeritvami. Ima našo jasno podporo, da še en mandat vodi Komisijo. To seveda ne zmanjšuje dolžnosti Parlamenta, da ga vzame pod drobnogled in sprejme odločitev o tem, ali ga bo potrdil ali ne.
<P>
Tudi moja druga pripomba je samoumevna, vendar jo je pomembno ponoviti. Živimo v zelo negotovih časih s precejšnjimi in težkimi izzivi. Potrebujemo močno Evropo, ki je sposobna ukrepati, in Evropo, v kateri evropske institucije pravilno delujejo in so zmožne sodelovati. Potrebujemo gotovost, jasnost in stabilnost, da se lahko skupaj spopademo z vprašanji, v zvezi s katerimi naši državljani pričakujejo rezultate in v zvezi s katerimi pričakujejo, da bo Evropa izpolnila obveznosti.
<SPEAKER ID="160" NAME="José Manuel Barroso">
kandidat za mesto predsednika Komisije. - Gospod predsednik, naj se najprej lotim nekaterih vprašanj s politično vsebino.
<P>
Komisija se ne zavzema in se nikoli ni zavzemala za privatizacijo javnih storitev. Menimo, da so javne storitve pomemben del našega evropskega modela družbe.
<P>
Kar menimo, da je pomembno, je to, da te javne storitve delujejo v okviru močnega enotnega trga ob upoštevanju pravil Skupnosti. To je zelo pomembno. Če hočemo imeti pravo Evropsko unijo, je treba spoštovati ta notranji trg.
<P>
Bodimo odkriti glede tega: včasih nekateri nacionalni politiki, ko pride do problema, rečejo, da je kriv Bruselj, ko so uspešni, pa pravijo, da je njihova zasluga. Zato ne začnimo z obtožbami, da zaradi Bruslja prihaja do privatizacije. To so nacionalne odločitve. Med našimi državami članicami imamo nekaj držav z nekaterimi javnimi storitvami, ki so se jih odločile privatizirati, vendar tega ni odredil Bruselj.
<P>
Menim, da gre običajna praksa udrihanja po Bruslju včasih predaleč. Vsi bi morali prevzeti svoje odgovornosti.
<P>
Druga točka je v zvezi z napotitvijo delavcev. Načela direktive so vsekakor takšna, kot jih je omenila Skupina socialdemokratov: spoštovanje temeljnih pravic delavcev; to sem povedal zelo pogosto. Za nas sta sveti pravici: pravica do stavke, pravica združevanja.
<P>
Temeljne pravice so nekaj zelo pomembnega. Prihajam iz države, kjer včasih ni bilo državljanskih pravic ali socialnih pravic, zato vem, kaj pomeni imeti dostop do teh socialnih pravic.
<P>
Sočasno smo zavezani prostemu pretoku v Evropi. Brez tega prostega pretoka ne bomo imeli Evrope. Zato poskusimo na nek način uskladiti obe načeli. Ne ukvarjajmo se z razlagami Sodišča Evropskih skupnosti. Zato sem tu predlagal pot naprej, ki so jo navdihnili mnogi izmed vaših predlogov, in pripravljen sem lojalno delati z vsemi poslanci tega Parlamenta, da jo dosežemo, tako da bomo imeli močnejšo Evropo, obdržali notranji trg, vendar docela spoštovali socialne pravice naših delavcev.
<P>
Naj bom zelo jasen glede ureditve in deregulacije ter vas rečem, gospod Cohn-Bendit, da najdite izjavo, kjer zagovarjam deregulacijo. Vedno sem rekel "boljša ureditev" ali "pametna ureditev". Ni moja krivda, če je v francoščino prevedeno kot deregulacija. Boljša zakonodaja: mieux légiférer, ne moins légiférer.
<P>
(FR) In, gospod Cohn-Bendit, nekaj vam želim povedati. Obsedeni ste z mano. Jaz nisem obseden z vami. Nasprotno, do vas skorajda čutim sočutje, ker me spominjate na mojo mladost ...
<P>
(Aplavz)
<P>
Obstaja politično vprašanje, ki je zelo pomembno. Kritizira se me lahko zaradi mnogih stvari in sem prvi, ki bo priznal, da obstajajo teme, glede katerih se lahko kritizira mene in Komisijo. Toda izpolniti moramo našo zavezo podnebnim spremembam: vsakdo priznava, da smo v zvezi s tem vprašanjem svetovni voditelji. Za Komisijo sem prejel pohvale predsednika Obame, generalnega sekretarja Združenih narodov in dobitnika Nobelove nagrade gospoda Pachaurija, ki mi je napisal ganljivo pismo. Prvi bom, ki bo z vami delil ta uspeh Evrope, saj je skupina Zelenih/Evropske svobodne zveze prispevala k programu za zeleno rast.
<P>
Ne naredite napake: sem za zeleno rast, nisem za zaton Evrope. To je pomembno. Sem za zeleno rast, izvedljivo rast, toda nisem za deindustrializacijo Evrope. Nisem za zmanjšanje števila delovnih mest v Evropi. Dejstvo je, da je Komisija tista, ki je največ storila za podnebne spremembe, in sicer točno tista Komisija, iz katere gospod Cohn-Bendit že od samega začetka dela grešnega kozla. Še preden sem predstavil smernice in celo preden sem se predstavil vaši skupini ste rekli "ne". Naredili ste celo majice. Niso se dobro prodajale, te majice "Ustavimo Barrosa".
<P>
Govorite o prividih, gospod Cohn-Bendit. Poslušajte! Stranka je pred izvolitvijo predlagala kandidata. Sam sem slišal vaš predlog. Predlagali ste konzervativca Združenega kraljestva, gospoda Pattena. Če se ne motim, ste kot kandidata predlagali celo francoskega predsednika vlade, kar kaže ... toda ne, niste, ker mislim, da je to še ena usluga kot je bila tista, ki ste jo naredili gospodu Sarkozyju z razcepitvijo levice v Franciji.
<P>
Gospod Cohn-Bendit, resnica je naslednja: če hočemo Evropo, ki je bližje državljanom, moramo svoje izbire utemeljiti na politikah. Zelo si želim, da bi proevropske sile podprle proevropski program. Predstavil sem vam zelo proevropski program. Na vas je, da glasujete zame. Nisem jaz tisti, ki odloča, kdo me bo podprl. Vi ste tisti, ki morate glasovati. Imam proevropski program, povezan z Lizbonsko pogodbo. To morda niso najboljše novice za vse, vendar verjamem vanj. Zdaj vam predlagam novo ambicijo za Evropo. Zadnjih pet let so bila leta utrjevanja razširjene Evrope. Ne opravičujem se za to, da sem imel podporo 27 voditeljev držav ali vlad, ki so bili demokratično izvoljeni in ki so na vseh političnih straneh, ker menim, da je bila moja vloga predvsem združevanje ljudi. To je prvič, da smo imeli to razširjeno Evropo. Ne opravičujem se, da sem lojalno delal skupaj s temi voditelji držav ali vlad. Ni treba posebej poudarjati, da bo imel ponovno izvoljeni predsednik Komisije večji vpliv. Pozivam vas, da močno podprete Komisijo, ki je za večjo ambicioznost, odločnejši napredek in evropski projekt solidarnosti in svobode. Ponujam vam lojalno sodelovanje. Nekateri ljudje so se odvrnili od tega. To je sramota! Sam bom ostal zavezan svojim vrednotam in celo vrednotam, ki jih občasno branite.
<P>
(Aplavz)
<P>
(Gospod Cohn-Bendit je dvignil modri kartonček)
<SPEAKER ID="162" NAME="Predsednik">
Razložiti moram. Gospod Cohn-Bendit je dvignil modri kartonček, toda pred pol ure smo ugotovili, da zadevno pravilo velja samo za govornike, ki so poslanci Evropskega parlamenta, in ne za govornike, ki niso poslanci Parlamenta, kot so govorniki iz Komisije.
<P>
Morda bi morali to v prihodnosti spremeniti, toda za sedaj moramo spoštovati pravila.
<SPEAKER ID="163" NAME="Othmar Karas" AFFILIATION="PPE">
(DE) Gospod predsednik, gospod Barroso, gospe in gospodje, spremeniti želim ton te razprave in predlagati, da se vsi vprašamo: kdo izmed nas ne potrebuje rasti in razvoja ? Kdo izmed nas nima prostora za izboljšave? Kdo izmed nas nikoli ne naredi napake? Na mnogih področjih je treba ubrati novo smer, ne samo predsednik Komisije, temveč tudi mi. Utreti je treba mnogo novih poti.
<P>
Občutek imam, da ljudje tu iščejo osebo, ki bi jo okrivili za probleme, s katerimi se soočamo, namesto da bi si z novimi močmi, novimi zamislimi, zanosom in vizijo prizadevali za rešitev naših skupnih problemov. Mnogi namigujejo in ustvarjajo nezaupanje, da bi pozornost odvrnili od svojih lastnih slabosti. Mnogi tudi ignorirajo izide volitev z dne 7. junija 2009, ki tvorijo demokratično osnovo za današnjo razpravo.
<P>
Predsednika Komisije obtožujemo stvari, ki jih je dolžan storiti, z drugimi besedami, vztrajati pri pogodbah in izvajati resolucije. Nekdo je danes navedel zanimivo trditev: "Brez svobode ni solidarnosti in brez solidarnosti ni močne, učinkovite Evropske unije." Dodal bi: ni močne Evropske komisije. Vsi smo v istem čolnu. Vsi smo soodgovorni. Vsak izmed nas ima svoj delež odgovornosti. Predsednik Komisije ima veliko primarnih odgovornosti. Vendar pa, kot je dejal Martin Schulz, ne gre samo zanj. Njegova moč je odvisna od nas, od držav članic, od zmožnosti in kakovosti komisarjev.
<P>
To je naslednje poglavje v naši knjigi. Kako bomo izvajali ekološko-socialno tržno gospodarstvo? Kako bomo prestrukturirali Komisijo? Kako bomo imenovali komisarja za finančne trge? Kaj pa diplomatska služba? Kaj pa zaščita podnebja? Ob koncu svojega govora je naš predsednik parafraziral citat Bronisława Geremeka: "Delajmo trdo na svoj način in kar najbolje izkoristimo priložnost za spremembe, namesto da omalovažujemo drug drugega!"
<SPEAKER ID="164" NAME="Stephen Hughes" AFFILIATION="S&amp;D">
Gospod predsednik, gospod Barroso se bo morda spomnil mojega posredovanja, ko je prejšnji teden govoril pred našo skupino. Kot sem dejal takrat, gospod Barroso, s precejšnjim zanimanjem berem vaše politične smernice za novo Komisijo, in ugotovil sem celo, da mnogo zapisanega v vaših smernicah odraža moja prepričanja in politične prednostne naloge. Prepričan sem, da še mnogih v levici.
<P>
Problem je, ker ste skoraj isti govor uporabili tu pred petimi leti, ko ste upali na predsedovanje Komisiji. Takrat ste dali številne obljube v zvezi s socialno Evropo o petletni prenovi socialne agende, ki jih niste izpolnili. Morda se boste spomnili, da ste na primer pred petimi leti v zvezi s storitvami splošnega interesa dejali: "Ne izključujem možnosti okvirne direktive".
<P>
Pet let kasneje bo morda EU, kot ste ponovno rekli danes, vzpostavila "kakovosten okvir za javne in socialne storitve". Nismo povsem prepričani, kaj to pomeni. Vemo, kaj pomeni okvirna direktiva, in za nas je to zelo pomembna zaveza, za katero želimo, da jo izpolnite. Govoriti nam, da ne izključujete te možnosti, tokrat enostavno ni dovolj.
<P>
Ko smo prejšnji teden preučevali vaš dokument, smo iskali konkretne zaveze, vendar jih skorajda nismo našli. Ugotovili pa smo - hvala Googlu -, da smernice same, predstavljene kot program preoblikovanja, večinoma niso nič več kot predelava obstoječih besedil Komisije in obstoječega političnega programa.
<P>
Tri širša stališča glede vaših smernic:
<P>
prvič, preprosto ne obravnavajo resnosti hude brezposelnosti in socialne krize, s katerima se soočamo in ki se bosta poslabšali v naslednjih mesecih ali celo letih.
<P>
Drugič, menimo, da so vaše besede o strategiji izhoda iz krize preuranjene. To ste spremenili v to, kar ste nam povedali danes. Tisto, o čemer bi se morali pogovarjati, je vstopna strategija, strategija za pozitivno posredovanje na trgu dela ne samo na ravni držav članic, ampak na evropski ravni.
<P>
Tretjič, vaš program preoblikovanja je program preteklosti. Kriza kliče po smelejših in daljnovidnejših politikah kot so tiste, ki jih imate v mislih. Kar mora biti glavna prednostna naloga nove Komisije, je začetek posodobljene in ambiciozne nove evropske socialne agende.
<P>
Pozorno sem poslušal, kar ste danes ponovno povedali o odzivu na sodbo Laval v zvezi z direktivo o napotitvi delavcev. Danes ste ponovno rekli, da je način za nadaljevanje izvedbena uredba, ne da se dotaknemo direktive. To preprosto ne bo delovalo. Problem je v direktivi sami, ki nenehno ponavlja, da "države članice 'lahko'...". Problem Laval bo ostal, če izvedbena uredba ne bo nadomestila ali presegla direktive.
<P>
Oprostite nam tudi, če vas sodimo po vaših rezultatih. Laval se ni zgodil včeraj. Kaj ste storili v skoraj dveh letih, odkar je sodba Laval pretresla sindikalno gibanje?
<P>
Še zadnje vprašanje: se boste danes zavezali, da boste storili vse, kar je mogoče, da v naslednji kolegij Komisije vnesete pravo uravnoteženost spolov?
<SPEAKER ID="165" NAME="Alexander Graf Lambsdorff" AFFILIATION="ALDE">
(DE) Gospod predsednik, gospe in gospodje, zakaj zdaj? Zakaj gospod Barroso? To sta dve vprašanji, na kateri moramo odgovoriti.
<P>
Vprašanje "Zakaj zdaj?" je bilo tu že rešeno. Smo sredi finančne in gospodarske krize in predpogojev za močno gospodarsko rast in ustvarjanje več delovnih mest ne bo mogoče vzpostaviti čez noč. Potrebujemo učinkovito Komisijo in potrebujemo skupno, dolgoročno evropsko strategijo. Na tem ne moremo začeti delati naslednje leto; začeti moramo nemudoma. Zato moramo tudi glasovati zdaj.
<P>
Zakaj gospod Barroso? Zadovoljen sem z jasno izjavo predsednika Komisije, kandidata, o socialnem tržnem gospodarstvu, o konkurenci in o notranjem trgu. Kot liberalci imamo velika pričakovanja in zahteve. Pričakujemo, da se bo skupno strategijo razvilo skupaj z državami članicami.
<P>
Srednjeročno ne bo dovolj imeti mreže regulatorjev, ki bodo nadzorovali finančne trge. Potrebujemo enotni evropski finančni nadzorni organ. Kot je pravkar dejal Guy Verhofstadt, bo za nas odločilen srednjeročni pregled.
<P>
Kot liberalci smo prepričani, da je vzpostavitev mesta komisarja za temeljne pravice pozitiven premik. Hočemo, da ima resnično pristojnost. Za vse, ki ne vedo, kaj to pomeni: varstvo podatkov in ravnanje s prosilci za azil na zunanjih mejah Evrope sta temi, ki zahtevata več pozornosti.
<P>
Povedati želim nekaj besed glede pripomb, ki so bile tu podane v zvezi s politično situacijo. Zelo obžalujem, da večina socialnih demokratov jutri ne bo glasovala za vas. Socialni demokrati se tako umikajo iz proevropskega zavezništva, ki smo ga hoteli vzpostaviti, zlasti v primeru vprašanj evropske politike. Gospod Schulz, gospod Bisky in gospod Cohn-Bendit pripravljajo rdečo/rdečo/zeleno blokado Evrope oziroma to vsaj poskušajo. Odločilni dejavnik je naslednji: ne moremo se ubraniti sporazuma med evropskimi konzervativci, vendar pa je ključnega pomena, da liberalci in krščanski demokrati ohranijo zmožnost Evrope za ukrepanje.
<SPEAKER ID="166" NAME="Jill Evans" AFFILIATION="Verts/ALE">
Gospod predsednik, govorim v imenu članov Evropske svobodne zveze v skupini Zelenih/EFA. Verjamemo v enakost vseh ljudi v Evropi. Podpiramo neodvisnost držav in regij Evrope, ki po svoji volji niso trenutne države članice, vendar to želijo postati, in zavzemamo se za enake pravice za govorce vseh jezikov ne glede na to, ali so uradni jeziki EU ali souradni jeziki in ali jih govori večina ali manjšina v državah članicah.
<P>
Gospod Barroso, v svojih smernicah govorite in danes ste ponovno govorili o potrebi, da se ustvari občutek povezanosti med EU in njenimi državljani, vendar tega ni mogoče doseči, dokler EU ne prizna pravih držav in narodov, in da subsidiarnost deluje na vseh ravneh in ne samo med EU in vlado države članice.
<P>
Če naj nas Evropska unija učinkovito podpira med gospodarsko krizo, vodi v boju proti podnebnim spremembam, ščiti javne storitve, brani človekove pravice in prispeva k mednarodnemu miru in razoroževanju, potem potrebuje prispevek vseh nas, in to vključuje Wales, Škotsko, Katalonijo, Korziko, Flandrijo in mnoge druge.
<P>
Po Evropi trenutno potekajo razprave, posvetovanja in referendumi, vendar ne govorim o Lizbonski pogodbi, govorim o predlogih za ustavne spremembe in večjo avtonomijo v teh državah. Obžalujem, da v svojih smernicah niste priznali, prepoznali ali obravnavali teh trenutnih dogajanj in niste podali predlogov za večje vključevanje držav in regij, ki imajo zakonodajne pristojnosti pri sprejemanju odločitev EU, nekaj, kar se nam v EFA zdi ključnega pomena. Ponovno vas prosim, da pritrdite, da boste to storili.
<SPEAKER ID="167" NAME="Timothy Kirkhope" AFFILIATION="ECR">
Gospod predsednik, ena izmed najhujših kritik EU je, da jo bolj zanimajo njeni lastni notranji sistemi kot pa, da pokaže vodstvo glede svetovnih vprašanj ali ukrepa na način, ki pomeni dodano vrednost za življenje državljanov. Ta težnja ni bila nikjer bolj očitna kot v nesmiselnih razpravah, ki smo jih bili prisiljeni prenašati glede tega, ali in kdaj imenovati predsednika Komisije.
<P>
Današnja obletnica zloma Lehman Brothers je pravočasno opozorilo glede strašnega stanja evropskega gospodarstva in predvsem gospodarstva Združenega kraljestva. Brezposelnost narašča, kamorkoli pogledamo, in samo tedne smo oddaljeni od ključnega svetovnega vrha o podnebnih spremembah. V teh okoliščinah je bilo nesmiselno odlašati z imenovanjem predsednika Komisije dlje kot do septembra.
<P>
Z zanimanjem prebiram politične smernice predsednika Barrosa. Pozdravljam priložnost, ki jo je imela skupina ECR za živahno razpravo z njim. Prvič, naša osrednja prednostna naloga mora biti ponovni zagon gospodarske rasti in vzpostavitev dolgoročne konkurenčnosti. Kratkoročno to pomeni manj gospodarskega posredovanja in upiranje protekcionizmu. Nato moramo zagotoviti povratek k zdravim javnim financam in delati za zagotavljanje nadaljnje liberalizacije trga, da bi ponovno vzpostavili trgovino in poslovno zaupanje ter zagotovili ustrezne naložbe v znanja in človeški kapital ter v inovacije in raziskave.
<P>
Komisija mora igrati ključno vlogo pri zagotavljanju, da institucije EU ne spodkopavajo gospodarske oživitve z nalaganjem nepotrebnih in pretiranih bremen podjetjem. Delo, ki sta ga na tem področju opravila predsednik Barroso in komisar Verheugen, je bilo pomembno. Spopad s prekomernim urejanjem in spodbujanje načrta za boljšo ureditev - čeprav bi mi bilo ljubše, gospod Barroso, če bi se imenovala "deregulacija" - je bilo področje, na katerem je bila prejšnja Komisija zelo uspešna. Kljub temu je vredno obžalovanja, da ta uspeh ni bil bolj izrazit, potrebno pa je vsekakor več dela. Potrebujemo izkušenega podpredsednika Komisije, pristojnega za to področje dela. Pozivam vas, predsednik Barroso, da imenujete takšnega človeka, če boste jutri izvoljeni.
<P>
Glede podnebnih sprememb gre za to, da je EU pokazala vodilno vlogo v mednarodnih pogajanjih na tem področju in mora še naprej delati tako. Pozdravljam poudarek, ki ga je predsednik Barroso namenil potrebi, da pokažemo, kako lahko boj proti podnebnim spremembam pomaga pri modernizacijo naših gospodarstev.
<P>
Drugo področje, ki ga želim izpostaviti, je zavezanost preoblikovanju proračuna EU s temeljito in celovito reformo. Takšna reforma je že dolgo potrebna in bi morala biti zavezujoča obveza.
<P>
Čeprav moja skupina in jaz osebno močno podpiramo ponovno imenovanje predsednika in pozdravljamo nekatere izmed glavnih elementov, se ne strinjamo glede vsega, kot je dejal moj prijatelj Michał Kamiński. Zelo sem zaskrbljen zaradi predstavljenih načrtov Komisije na področju priseljevanja in azila, kar zadeva Združeno kraljestvo pa ostaja bistvenega pomena ohranitev nacionalnega nadzora nad našimi mejami.
<P>
Kot predsednik Barroso ve iz naših razprav, so problemi s predlogi Komisije na področju finančnega nadzora. Obstaja resnično tveganje, da se bodo finančni posli preselili izven EU v korist nikogar drugega kot samo naših konkurentov.
<P>
Nazadnje, skozi celotno razpravo se je omenjalo Lizbonsko pogodbo. Ne skrivam dejstva in se omejujem na to, da še enkrat izpostavim, da je EU še naprej povsem dobro delovala brez Lizbonske pogodbe v zadnjih treh ali štirih letih Ni razloga, da ne bi bilo tako še naprej.
<P>
Nazadnje, citiram odstavek proti koncu izjave predsednika Barrosa. Rekel je: "EU najbolje deluje, če se osredotoča na svoje osrednje zadeve. Naše omejene vire želim osredotočiti na področja, kjer lahko imamo največji učinek in kjer lahko prinesemo največ dodane vrednosti." Z drugimi besedami, mislim, da to pomeni, da bo EU morda storila manj, toda to mora storiti bolje.
<P>
Predsednik Barroso, če bodo to vaše ključne besede v naslednjih petih letih, bo to odlična podlaga za napredek, toda na vsak način si jutri zaslužite naš odmevni glas podpore.
<SPEAKER ID="168" NAME="Jean-Luc Mélenchon" AFFILIATION="GUE/NGL">
(FR) Gospod predsednik, gospod Barroso, institucije ne dovoljujejo, da levica predlaga kandidata.
<P>
Obsojamo dejstvo, da imamo samo enega kandidata, in politične sporazume med desničarskimi in socialnodemokratskimi vladami, ki ga omogočajo.
<P>
To dejstvo zanika obstoj širšega mnenja v Evropi, ki povsem nasprotuje liberalnemu modelu evropskega povezovanja, ki ga predstavljate. To je model, ki pahne, ne da bi vi povedali eno samo besedo o tem, evropski ideal v globine neudeležbe na evropskih volitev predvsem, kar je nenavadno, v novih državah članicah.
<P>
To je model, ki je sanje o zaščitniški Evropi spremenil v stroj za uničevanje naših socialnih pravic in naših nacionalnih industrij in ki ljudi sili k medsebojnemu tekmovanju, da bi zaslužili za življenje. Vse več ljudi govori: "Od Evrope ne prihaja nič dobrega".
<P>
Kljub vsem opozorilom, saj opozorila so bila, niste videli, da se napovedujeta finančni polom in okoljska katastrofa. Pripomogli ste, da je prišlo do njiju - vi in drugi -, s tem diktatorstvom svobodne in poštene konkurence, ki hromi naše družbe in uničuje njihov javni duh in naše javne storitve.
<P>
Zdaj spreminjate besede, vendar ne dejanj. Vaš program je mogoče povzeti v enem stavku - ne vem, ali je mogoče prevesti francosko besedno igro -, ki se glasi: "Odslej bo enako kot je bilo prej". Vendar pa Evropa potrebuje veliko spremembo, da bi obrnila list obdobja, arhaične in pretekle dobe, dobe finančnega kapitalizma in največje produktivnosti.
<P>
Sprememba bi se tako lahko začela z zavrnitvijo vašega predsedovanja. Zato vam bo naša delegacija odrekla svoj glas.
<SPEAKER ID="169" NAME="Timo Soini" AFFILIATION="EFD">
(FI) Gospod predsednik, predsednik Barroso, obiskali ste našo evroskeptično skupino in to cenimo. Čas je bil, da razpravljamo o vprašanjih, in deležni ste bili nekaterih težkih vprašanj, med drugim z moje strani. Vendar pa mi ni všeč dejstvo, da je samo en kandidat. Ali se bo, če vas ne potrdimo zdaj, zgodilo kot se je na Irskem, bo gospod Barroso čez nekaj mesecev prišel z drugo kravato in bomo vsi ponovno glasovali o isti stvari? Radi imate Komisijo. Ta dokument sem zelo pozorno prebral. V njem pravite, da je Komisija nenadomestljiva in da je samo Komisija tista, ki ima pristojnosti podati predloge, ki upoštevajo interese vseh naših državljanov, in da je sposobna in neodvisna samo Komisija.
<P>
Gospe in gospodje, kje so narodi Evrope? Kje so parlamenti Evrope in kje so evropski volivci? Ali ne pravijo, da je ta Unija še na nogah samo zaradi njih ? Dejansko temu ne verjamem preveč. Gospod Barroso, zavzemite se za delovnega človeka, zavzemite se za delavce, ker utrujena levica ne zmore več. Zavzemite se za male podjetnike: ne primanjkuje nam delovne sile, primanjkuje nam delodajalcev. Opravite dobro delo od spodaj navzgor, da bodo ljudje lahko zaposlovali druge, in na ta način se lahko Evropa premakne naprej. Nazadnje, predsednik Barroso, nobenih davkov EU, hvala; imamo jih že dovolj.
<P>
(Aplavz)
<SPEAKER ID="170" NAME="Francisco Sosa Wagner" AFFILIATION="NI">
(ES) Gospod predsednik, gospodu Barrosu želim podati pripombe.
<P>
Gospod Barroso, dolgo časa sem vas poslušal z velikim zanimanjem in tudi velikim spoštovanjem, v bistvu odkar ste bili politik v državi, ki je zelo blizu nam in našim srcem, namreč na Portugalskem.
<P>
Vendar pa ste me pravkar povsem presenetili. Za to sta dva razloga: prvič, pokazali ste prezir do skupine, ki ji pripadam - skupine samostojnih poslancev -, saj nam niste namenili niti minute vašega časa, da bi razložili vaše politične predloge. Predstavljamo številne evropske državljane in pokazali ste prezir do vseh naših volivcev.
<P>
Drugič, vaš politični načrt je šibek in vaši politični predlogi v dokumentu "Politične smernice za naslednji mandat Komisije" so slabi. Ti predlogi ne vključujejo niti tega, kar ste zagovarjali med svojim mandatom kot predsednik Komisije. Presenečen sem, da so vprašanja, kot so energija, ki ste ga med vašim celotnim mandatom dobro vodili, zdaj, ko podajate svoje predloge za naslednji ...
<P>
(Predsednik je prekinil govornika)
<SPEAKER ID="171" NAME="Carlos Coelho" AFFILIATION="PPE">
(PT) Gospod predsednik, gospa Malmström, predsednik Barroso, začel bom s čestitkami. Najprej vam čestitam za vaših pet let dela na čelu Komisije, v katerih ste pokazali odločnost pri delu z državami članicami, kot na primer pri podnebnih in energetskih vprašanjih, ter sposobnost kompromisa in soglasnosti, kot na primer pri finančni perspektivi, kljub dodatnim težavam, ki so jih povzročile širitev, institucionalna kriza in mednarodna finančna kriza.
<P>
Drugič, čestitam vam za politične smernice za naslednji mandat Komisije, ki ste jih predstavili temu Parlamentu. Žal v demokraciji, predsednik Barroso, ne morete ustreči vsem. Nekateri vas ne marajo, ker ste preveč evropski, drugi zaradi ideoloških predsodkov. Spet drugi vas primerjajo s preteklostjo in pri tem pozabljajo, da je danes 27 in ne več 12 držav članic, katerih interese je treba uskladiti, in da ima na srečo ta Parlament večje pristojnosti ter je medinstitucionalno sodelovanje zahtevnejše.
<P>
In drugi bi radi odložili odločitev. Njen odlog bi ustvaril vrzel in oslabil Komisijo in Evropo. Svet nas ne čaka. Ravno včeraj je brazilski predsednik podal izjavo, ki je G8 vrgla v koš zgodovine in podprla G20. Svet ne stoji, medtem ko Evropa ureja svoje zadeve in izbira svoje voditelje. Odlog odločitve bi pomenil sprejeti, da je Evropa nepomembna v bolj globalnem svetu.
<P>
Seveda sem ponosen, da Evropski komisiji predseduje Portugalec, vendar moja podpora ni samo izražanje nacionalne solidarnosti. Predstavlja moje priznanje delu, ki ste ga opravili, in moje strinjanje s prednostnimi nalogami, ki so enake mojim: gospodarska rast, naložbe v inovacije, usposabljanje in boj proti brezposelnosti, poudarjanje pomena gospodarske in socialne kohezije, naložbe v okolje in boj proti podnebnim spremembam, večja varnost brez omejevanja svobode in krepitev državljanstva in civilna udeležba.
<P>
Pozdravljam, kar ste nam pravkar predlagali glede sodelovanja, ki bo zbližalo ta Parlament in vašo Komisijo zavoljo Evrope. Čas je, da ta Parlament voditeljem držav iz različnih političnih družin da razlog, da vas soglasno ponovno imenujejo za vodjo Komisije. Veliko sreče, predsednik Barroso, in uspeha pri vašem delu.
<SPEAKER ID="172" NAME="Hannes Swoboda" AFFILIATION="S&amp;D">
(DE) Gospod predsednik, gospod Barroso, svojo volilno kampanjo kot vodilni socialdemokratski kandidat v Avstriji sem utemeljil na močni evropski ureditvi finančnih trgov, spremembi direktive o napotitvi delavcev, zaščiti javnih storitev in oceni socialnega učinka zakonodaje. Ker ničesar od naštetega ni uspelo doseči prejšnji Komisiji, ki ste jo vodili, sem domneval, da potrebujemo novo Komisijo in novega predsednika Komisije. Zdaj pravite, da boste naredili vse, kar sem zahteval. Kako naj naenkrat verjamemo temu, kar pravite?
<P>
Moj kolega Stephen Hughes je že omenil dejstvo, da prvi Barrosovi Komisiji ni uspelo doseči veliko od tistega, kar ste že obljubili. V naslednjih nekaj tednih boste imeli čas dokazati, da to res jemljete resno. V tem primeru jemati resno pomeni imeti podporo ljudi, ki hočejo izvajati te ukrepe.
<P>
Pojasnjeno je bilo že, da boste jutri prejeli podporo mnogih ljudi, ki nimajo nič opraviti s temi pomembnimi cilji. Prejeli boste veliko podpore tistih poslancev Parlamenta, ki so preprečili dosego teh ciljev ali so zavrnili te cilje, kot v primeru direktive o napotitvi delavcev in ukrepov o javnih storitvah, in ki so se zelo zavzemali za privatizacijo. Ti poslanci vas bodo jutri podprli. Dokazati morate, da lahko oblikujete novo večino v Komisiji, ki si resnično želi doseči te cilje.
<P>
V odgovor gospodu Lambsdorffu, ki pravi, da je to lahko samo nemška volilna kampanja in da socialni demokrati zapuščajo evropsko pot, bi rad povedal, da to niso socialni demokrati, ampak vi, ki vstopate v zavezništva s pravimi protievropejci, in to je problem. Mnogi izmed nas bi vas bili pripravljeni podpreti, če bi imela Komisija jasno stališče o socialni razsežnosti. Upoštevamo obljube, ki ste jih dali danes, vendar pa pričakujemo tudi odločitev, ki bo kazala, da se bo zadeve, ki sem jih danes omenil, resno jemalo v politiki prihodnje Komisije.
<SPEAKER ID="174" NAME="Marielle De Sarnez" AFFILIATION="ALDE">
(FR) Gospod predsednik, gospod Barroso, v tem Parlamentu so poslanci, vključno z mano, ki vam v jutrišnjem glasovanju ne bodo naklonili zaupanja. Tu bi rada navedla razloge za takšno odločitev in tudi izrazila naše pomisleke, saj menim, da jih je treba slišati.
<P>
Menimo, da je Komisija danes šibkejša kot je bila pred petimi leti. Menimo, da je prepogosto namerno dala prostor Svetu, da ne bi nikogar vznemirjala. Menimo tudi, da je bila nesposobna izkoristiti pristojnosti, ki ji jih dajejo pogodbe, to pravico do pobude, ki bi morala v času krize biti resnična dolžnost pobude. Nazadnje menimo, da Komisija ni več prostor, kjer se oblikujejo splošni evropski interesi, da bi jih slišali vsi, in da nič od tega ni dobro za Evropo.
<P>
Ta Evropa potrebuje vizijo, potrebuje pooblastila, da si zamisli in izdela nov razvojni model, in potrebuje nove rešitve za gospodarska vprašanja: kako lahko dosežemo večje industrijsko in proračunsko povezovanje, kako lahko damo prednost dolgoročnemu pred kratkoročnim, kako lahko na primer zagotovimo, da so banke tu predvsem za to, da podprejo podjetja, gospodinjstva in evropske vlagatelje na področju urejanja, kako lahko uvedemo evropskega regulatorja, ki lahko o socialnih vprašanjih enakopravno razpravlja s svojim ameriškim sogovornikom, kako lahko izvajamo pakt o zaposlovanju, kako lahko dosežemo večje usklajevanje na monetarnem področju, kako lahko uporabljamo in kažemo solidarnost, kako lahko morda v prihodnosti dosežemo nadaljnjo širitev evrskega območja, vključno na področju trajnostnega razvoja, in kako lahko dosežemo delovanje tega preoblikovanja ne samo v Evropi, ampak tudi v državah v razvoju?
<P>
To so, gospod Barroso, nekatera izmed vprašanj, s katerimi se boste soočili. Zato menim, da potrebujemo Komisijo, ki lahko ponovno oživi evropski splošni interes in njegovo vizijo, preprosto zato, da bi obnovila pomen ideje o Evropi. Na podlagi tega bomo sodili vaše prihodnje ukrepanje. Hvala, da ste mi prisluhnili.
<SPEAKER ID="175" NAME="Sven Giegold" AFFILIATION="Verts/ALE">
(DE) Gospod predsednik, globine krize v Evropi ni povzročilo samo neetično vedenje na finančnih trgih, gospod Barroso. Drugi vzroki vključujejo naraščajočo socialno neenakost, nevarna makroekonomska neravnovesja med državami članicami, ki so vodila k pomanjkanju solidarnosti, in odvisnost Evrope od naraščajočih cen virov.
<P>
Državljani Evrope si zaslužijo Komisijo, ki te globlje vzroke vedno znova vključuje v program, namesto da jih spremeni v prepovedane teme, namesto da stori nasprotno in namesto da odgovornost preloži na države članice. Potrebujemo pravilno usklajene gospodarske in davčne politike v Evropi. Potrebujemo sodelovanje glede davkov v Evropi, ki bo končalo davčni damping. Šele takrat bo mogoče ustaviti širitev socialnega ločevanja in financirati okolju prijazne naložbe, ki so potrebne. Potrebujemo politiko, ki dosledno spodbuja zelene tehnologije in način življenja, da bi dosegli hitro zmanjšanje odvisnosti EU od omejenih virov. To bo predstavljalo zeleno okoljsko revolucijo.
<P>
Nobene izmed teh stvari ne morem najti v vašem programu, gospod Barroso, zato ne morem glasovati za vas.
<SPEAKER ID="176" NAME="Roberts Zīle" AFFILIATION="ECR">
(LV) Hvala, gospod predsednik, gospod Barroso, za leta, v katerih so nekatere izmed manjših novih držav članic ohranile fiksni menjalni tečaj za svojo nacionalno valuto v primerjavi z evrom, preden so se pridružile Evropski uniji. To je finančnemu sektorju Evropske unije omogočilo, da s kar največ dobička vlaga v te države. Vendar pa so v tem času krize posledica tega, da te države ohranijo ta strogi menjalni tečaj, socialno dramatično znižanje dohodkov ljudi in špekulativni napadi na devizne rezerve centralnih bank teh držav. To drago stane njihove državljane in Evropsko komisijo kot posojilodajalko. Hitrejša uvedba evra v teh državah bi zmanjšala te stroške in vzpostavila stabilnost. Zato bi rad videl, gospod Barroso, da bi spodbujali uporabo maastrichtskih meril, ki so primerna v teh kriznih časih, s takšno gorečnostjo, kot zagovarjate Lizbonsko pogodbo. Hvala lepa.
<SPEAKER ID="177" NAME="Joe Higgins" AFFILIATION="GUE/NGL">
Gospod predsednik, nasprotoval sem imenovanju gospoda Barrosa za predsednika Komisije. Gospod Barroso Komisijo EU uporablja za poseganje v demokratično pravico Ircev, da na referendumu 2. oktobra svobodno odločijo o sprejetju ali zavrnitvi Lizbonske pogodbe.
<P>
Zelo cinično je, da je Komisija v zadnjih dneh poslala svoje uslužbence v šole po vsej Irski, da bi domnevno govorili o tem, kako dobra je Komisija Evropske unije - v resnici je bil to znak za njihove starše, da morajo glede Lizbonske pogodbe glasovati z "da". Višji uradnik Komisije se je odkrito udeležil javnih zborovanj organizacij, ki so vodile kampanjo za Lizbonsko pogodbo.
<P>
Kot Cezar Avgust tudi gospod Barroso pošilja svoje poslance, ki Ircem govorijo, kaj morajo storiti. Začeli bomo demokratično razpravo z vsemi, vendar pa je groba zloraba davkoplačevalskega denarja, da se uradniki vmešavajo na eni strani te razprave.
<P>
(GA) Politika gospoda Barrosa sploh ni v korist evropske delovne sile in Lizbonska pogodba ni v korist evropske delovne sile, ampak spodbuja militarizacijo in privatizacijo, in posledično odslej ne sprejemamo gospoda Barrosa kot predsednika.
<SPEAKER ID="179" NAME="Nicole Sinclaire" AFFILIATION="EFD">
Gospod predsednik, predsednik Barroso zagovarja Evropo ambicij. EU je to zagotovo dosegla: 27 držav v 50 letih, Lizbonska pogodba - če jo bo Irska ratificirala - pa bo zaznamovala smrt njihove nacionalne suverenosti in izhodišče za prevzem s strani Evropske unije.
<P>
Toda v UKIP zavračamo načrt gospoda Barrosa za evropsko povezovanje, saj vemo, da posamezne države članice niso nepomembne. Nacionalna suverenost je temelj naših vrednot in temeljni kamen demokracije Združenega kraljestva. V EU so človekove pravice - bodisi individualne ali kolektivne - na drugem mestu za solidarnostjo za Evropejce. So povsem nezdružljive, vendar jih predsednik Barroso postavlja v središče svoje vizije EU za naslednjih pet let, s solidarnostjo kot temeljnim kamnom evropske družbe.
<P>
V UKIP dajemo prednost suverenosti pred solidarnostjo. Ko državljani držav članic izražajo svoja stališča na nacionalnih referendumih, bi morali biti izidi dokončni, spoštovati bi bilo treba njihovo pravico do svojega mnenja, vendar pa je različica pravic državljanov EU, da se jih znova in znova sili glasovati na nacionalnih referendumih, dokler se ne vdajo pod pritiskom in glasujejo "za".
<P>
Tako sta bili doseženi Maastrichtska pogodba in Pogodba iz Nice, zdaj pa EU uporablja enako taktiko in sili Irsko, naj ponovno glasuje o Lizbonski pogodbi, ki jo je že zavrnila, tako kot Francija in Nizozemska. Kakšne pravice so to, če se jih nepremišljeno zavrže v imenu solidarnosti? UKIP uvršča suverenost in pravice državljanov pred solidarnost. Zavračamo Lizbonsko pogodbo in vizijo o njej predsednika Barrosa.
<SPEAKER ID="180" NAME="Hans-Peter Martin" AFFILIATION="NI">
(DE) Gospod predsednik, potrebujemo revolucijo v demokraciji. Gospod Barroso, predstavljajte si, da bi kandidirali na volitvah v Evropi, samo vi, noben drug kandidat. Kolikšen odstotek glasov bi prejeli? Kaj bi storili državljani?
<P>
Verjetno bi vam danes prisluhnili in ugotovili, da ste vsem obljubili vse. Upam, da bi tudi ugotovili, kaj ste storili pred petimi leti. Takrat, ko ste večini ljudi obljubili zelo veliko. Gre za primerjavo tistega, kar ste obljubili takrat, s tem, kar obljubljate zdaj, in s tem, kaj se lahko pričakuje. Menim, da je to zelo, zelo malo.
<P>
Predstavljate staro Evropo, zavoženo Evropo, prispevek k finančni krizi kot posledica neuspeha na strani Komisije, pomanjkanja zavezanosti podnebnim spremembam in tako dalje. Bil bi na strani večine evropskih državljanov, saj menim, da ne bi dobili več kot 10 ali 12 ali 15 % glasov.
<SPEAKER ID="181" NAME="Werner Langen" AFFILIATION="PPE">
(DE) Gospod predsednik, gospe in gospodje, vnaprej bi povedal, da vas bodo nemški konzervativni (CDU/CSU) poslanci Parlamenta podprli, gospod Barroso, pri vašem potegovanju za drugi mandat. Vendar od vas in seveda od prihodnje Komisije veliko pričakujemo med tem drugim mandatom. To želim povsem razjasniti.
<P>
Naše zahteve so osredotočene na prihodnost, toda seveda imamo za seboj pet let izkušenj, zato bi na kratko izpostavil spremembe, ki jih pričakujemo. Po našem mnenju je zadnjih pet let prineslo vzpone in padce. Padci so vključevali pomanjkanje ureditve finančnih trgov, ker Komisija ni bila dovolj pogumna, da bi ustrezno ukrepala proti posameznim državam članicam, ki so ovirale napredek, opazno povečanje moči Sveta in samovoljnost posameznih komisarjev, ki so omalovaževali koncept subsidiarnosti.
<P>
Podprli bomo vaš program in vaše smernice, ker menimo, da predstavljajo pravi pristop. Zagotoviti hočemo, da se doseže nekatere izmed stvari, ki so pomembne za nas, in prepričan sem, da boste to upoštevali. Prvič, model socialnega tržnega gospodarstva mora biti osnova naše skupne politike v Evropi, z drugimi besedami, svoboda in odgovornost in ne samo svoboda, ki jo je bilo najti na finančnih trgih.
<P>
Konkurenčnost Evrope in varnost zaposlitve v Evropi je treba uravnotežiti z varstvom okolja in podnebja. Bil sem nekoliko presenečen, da ta celoviti pristop morda ogrožate s tem, da boste imenovali ločenega komisarja za podnebje. V Evropi potrebujemo industrijsko strukturo, probleme sveta, kot so lakota, revščina in bolezni, pa je mogoče rešiti samo, če je Evropa močna gospodarska sila s tovrstnim temeljem.
<P>
Državljani morajo podpreti Evropo. Prekomerna ureditev občutno zmanjšuje motivacijo ljudi in jih odtujuje od koncepta Evrope, zato hočemo neodvisno oceno učinka zakonodaje.
<P>
Četrtič in zadnjič, hočemo povsem novo različico medinstitucionalnih sporazumov. Pod temi pogoji bo petletni mandat pozitiven.
<SPEAKER ID="182" NAME="Adrian Severin" AFFILIATION="S&amp;D">
Gospod predsednik, politika ljudske stranke ne bi bilo mogoče prositi, naj bo socialist, prav tako pa ne socialista, naj glasuje za politika ljudske stranke. Bilo bi tako enostavno, če ne bi bilo veliko bolj zapleteno.
<P>
Toda zakaj se počutimo nekako v zadregi in razdeljene, ko se nas prosi, naj podpremo vašo kandidaturo? Bodimo odkriti. Seznam razočaranj in neuspehov med mandatom te Komisije je predolg, prav tako pa seznam neizpolnjenih obljub in pobud. Posledično evropski državljani niso izgubili samo zaupanja v evropske institucije, ampak tudi svoja upanja in hrepenenja.
<P>
Če smo povsem odkriti, moramo priznati tudi, da vas ni mogoče imeti za izključno odgovornega za to. Glavno odgovornost bi morali imeti nacionalni politični voditelji, ki so vedno nacionalizirali dosežke in evropeizirali neuspehe ter ki so v glavnem dali prednost nacionalni sebičnosti pred evropsko solidarnostjo.
<P>
Mnogi izmed vaših komisarjev, vključno s socialisti, ki so jih nastavili isti nacionalni voditelji, so odgovorni tudi za pomanjkanje zadostne vizije, poguma, sposobnosti in volje. Zato se danes ne soočamo samo z vami, ampak tudi s tistimi, ki so vas predlagali kot edinega kandidata za enega najpomembnejših evropskih položajev. Očitno tega niso storili iz spoštovanja vaših kakovosti in prednosti, ampak zaradi tega, kar menijo, da je vaša slabost. Ne zato, ker so prepričani, da boste delali na dosegi še tesnejše zveze z močno socialno všečnostjo, ampak zato, ker menijo, da boste vsakega izmed njih poklicali in prosili za njihov nacionalni blagoslov pred vsako pobudo Evropske komisije.
<P>
Paradoksno je, da bi moral danes Evropski parlament kot institucija Skupnosti, namesto da krepi demokratično legitimnost prihodnjega predsednika institucije Skupnosti, se pravi Komisije, z glasnim "da", s tem kandidatom izzvati medinstitucionalno institucijo, se pravi Svet.
<P>
Zato bo na koncu postopka našega glasovanja za kolegij pomembno, če boste lahko dokazali, da ste eden izmed nas in ne eden izmed njih.
<SPEAKER ID="183" NAME="Andrew Duff" AFFILIATION="ALDE">
Gospod predsednik, predsedniku Barrosu bi bilo treba čestitati za njegovo neomajno podporo programu spremembe pogodbe skozi njegov celotni prejšnji mandat. Menim, da bi se mu bilo treba zahvaliti tudi za objavo dobrega programa stabilnosti in potrebne predloge za izboljšanje v političnih sektorjih, polnih izzivov, glede katerih se vsi strinjamo.
<P>
Toda reči moram, da se, ko se BDP zmanjšuje in naša poraba narašča, v obdobju do leta 2014 soočamo z možnostjo nove proračunske krize, in mislim, da bo predsednik Barroso takrat trdno na strani Parlamenta in bo nasprotoval stališču, za katerega lahko predvidimo, da bo stališče nacionalnih zakladnic.
<P>
Dejstvo je, da Unija potrebuje večji proračun in proračunsko politiko, vzpostavljeno za spodbujanje oživitve gospodarstva. Nacionalno porabo bi bilo treba prenesti v evropski proračun na mestih, kjer je jasna stroškovna učinkovitost, ekonomija obsega in dodana vrednost in kjer neuspeh trga za popravo zahteva močnejše evropske politike.
<P>
Proračun moramo oskrbovati z neodvisnim in naprednejšim ter preglednim sistemom.
<SPEAKER ID="184" NAME="Hans-Peter Martin" AFFILIATION="NI">
(DE) Gospod predsednik, ne mislim na predhodnega govornika, vendar pa bi vas prosil, da ste pošteni pri prekinjanju govornikov, ki so presegli svoj čas za govor. Nekatere ste odločno prekinili, drugim pa pustili zelo dolgo govoriti. To ni sprejemljivo.
<SPEAKER ID="185" NAME="Seán Kelly" AFFILIATION="PPE">
Gospod predsednik, pojasniti želim samo, da Irski ni treba ponovno glasovati samo zato, ker je nekdo tako rekel: Irci ponovno glasujejo, ker so se sami odločili za to, in sprejeli bodo svojo odločitev. Drugič, zdajšnje glasovanje je drugačno kot prejšnjikrat. Imamo jamstva, ki Ircem pojasnjujejo zadeve, imamo pa tudi jamstvo, da lahko obdržimo svojega komisarja.
<P>
(Predsednik je prekinil govornika)
<SPEAKER ID="186" NAME="Predsednik">
Gospod Kelly, žal mi je, to je nov postopek, vendar ga moramo pravilno uporabljati. Velja samo za vprašanja predhodnemu govorniku, ne za izjave. Opravičujem se, da sem vas prekinil.
<SPEAKER ID="187" NAME="José Manuel Barroso">
kandidat za mesto predsednika Komisije. - Gospod predsednik, začel bom z vprašanji o politiki in nato nadaljeval s politiko, če bom imel čas.
<P>
Menim, da je glede vprašanj gospoda Hughesa pomembno pojasniti tista vprašanja, ki so zelo pomembna za vašo skupino in zame ter za našo zavezanost socialnemu tržnemu gospodarstvu. Glede napotitve delavcev je namen moje zaveze uredbi obravnavati prav ta problem, ki ste ga izpostavili, gospod Hughes. Problem so vprašanja izvajanja in razlage, ki so ustvarile negotovost. Naj vas spomnim, da se uredbo neposredno uporablja in bo vzela manj časa kot celotni pregled direktive. Rekel sem, da lahko v vsakem primeru preučimo pregled direktive.
<P>
Glede sodbe Laval, komisar Špidla, je član vaše socialdemokratske družine v dogovoru z mano izvedel podrobno iskanje praktičnih rešitev. Zavedati se morate, da se problemi, ki ste jih omenili, ne pojavljajo v vseh državah članicah. Raznolikost delovnega prava v državah članicah pomeni, da lahko do situacije Laval pride v nekaterih državah članicah in ne v drugih. Izmed vseh prav vi veste, da se države članice, socialni partnerji in sindikati držijo svojega pravnega reda delovnega prava. Morali smo v celoti oceniti razmere, da bi se prepričali, da pravno sredstvo ne bo ustvarilo večjega problema kot je tisti, ki naj bi ga rešilo. Gospod Špidla je izvedel to analizo, zato lahko zdaj predlagam rešitev in si prizadevam za široko soglasje v tem Parlamentu.
<P>
Glede javnih storitev je gospod Hughes vprašal, zakaj Komisija še ni predložila okvirne direktive. Poudarjam, da je moja Komisija opravila zelo pomembno pravno delo glede pojasnitve uporabe pravil o državni pomoči za javne storitve. To je bilo pred petimi leti najpomembnejše vprašanje in resnica je, da so ta pojasnila umirila starodavno razpravo o javnih storitvah na notranjem trgu. Nisem rekel, da ni več problemov. Nasprotno, priznavam jih. Zavezan sem popolnoma oceniti situacijo in ne bom okleval, če bo potrebno, iti še dlje. Dal sem odkrito in pošteno ponudbo v razpravah z vašo skupino ter se veselim, da bom z vami delal na njej, vključno na ustreznih pravnih instrumentih.
<P>
Glede uravnoteženosti spolov naj povem, da sem ji zavezan in da ima moja Komisija rekordno število žensk. Povem vam lahko, da je bilo nekatere države članice težko pripraviti do tega, da v Komisijo pošljejo sposobne ženske, ker niso hotele poslati žensk. Kot veste, je ta pobuda v rokah držav članic. Še enkrat se zavezujem narediti vse, kar je v moji moči. Spominjam se, da v prvi Delorsovi Komisiji ni bilo žensk, v drugi pa je bila samo ena. Nekoč je bilo v moji Komisiji devet ženskih članic Komisije, kar menim, da je zelo pomembno. Imenoval sem prvo žensko generalno sekretarko - najpomembnejšo javno uslužbenko v Komisiji -, zato sem zelo zavezan temu vprašanju in tu potrebujem vašo podporo. Še enkrat ponavljam, da sodelujte z vašimi državami članicami, da se ne bodo zatekale k tej rutini, saj nekatere države članice 50 let niso bile zmožne podati enega samega predloga za žensko v Komisiji.
<P>
Glede vprašanja socialnih zadev bodimo odkriti. Če hočete napadati karikaturo gospoda Barrosa, potem to naredite, toda zelo dobro veste, da sem pogosto podal predloge, ki jih je Svet zavrnil - vključno z nekaterimi vladami iz vaše družine. Bodimo pošteni glede tega. Na zadnjem Evropskem svetu sem predlagal, da tiste države, ki nimajo te možnosti, namreč nove države članice, ki imajo težave, ne bi več sofinancirale Socialnega sklada. Podal sem ta predlog. Zavrnile so ga številne vlade, vključno s tistimi, katerih vodstvo ali minister za finance je iz vaše stranke. Zato se resnično ne strinjam Ni intelektualno pošteno nenehno napadati Komisijo. Zgrešili ste tarčo. Je lažje za vas, toda resničnost je, da močno pritiskamo. Po tem Svetu sem podal predlog - ki ga zdaj preučuje Svet -, da se ukine pravila sofinanciranja za Socialni sklad za države, ki so v težavah. Zavezan sem socialni koheziji. Kako ne bi bil, če prihajam iz države kot je Portugalska, ki ima toliko koristi od Evropske unije? Zavezan sem socialni in gospodarski koheziji, zato menim, da ta karikatura, ki jo poskušajo predstaviti nekateri, škoduje Evropi. Strinjam se s tem, kar je prej povedal gospod Lambsdorff. Ljubše bi mi bilo, če bi imel podporo glavnih proevropskih političnih družin, vendar se nekatere iz tega izključujejo. To je vaša izbira, ne moja.
<P>
Doseči hočem najširše možno soglasje in ne izključiti nikogar. Bodimo iskreni: v zgodovini evropskega povezovanja ni samo EPP, niso samo socialdemokrati, niti samo liberalci veliko prispevali. Od lorda Cockfielda, konzervativca, prek komunista kot je Altiero Spinelli, do gibanja Zelenih je bilo mnogo prispevkov k našemu evropskemu povezovanju. Po izvolitvi je pomembno, da s to raznolikostjo stališč skupaj delamo za Evropo. Potrebujemo močno Evropo, vendar je tu protislovje. Po eni strani pravite, da hočete močno Evropo, da hočete močno Komisijo, hočete, da se uprem nekaterim državam članicam, ki igrajo na nacionalno karto, toda sočasno pravite: "Ne bomo glasovali za vas. Zmanjšali bomo vaš vpliv. Oslabili vas bomo v primerjavi z vplivom držav članic". Tu je protislovje, zato bodimo iskreni. Če hočete močno Komisijo, ki ima vse pravice in pobude, da brani evropske interese, mi dajte vsaj priložnost. Živimo v težkih časih in dal sem vam pristno ponudbo, pošteno ponudbo vsem poslancem Parlamenta, ki je povsem pregledna. Ne morete reči, da različnim skupinam govorim različne stvari, saj je to isti program, ki ga predstavljam vsem vam. Danes sem dodal nekaj dopolnil in pojasnil, vendar je isti program. Seveda je kompromis, toda Evropa deluje samo kot kompromis. Evropa ne more delovati s fanatizmom ali dogmatizmom.
<P>
Skupini EPP se zahvaljujem za njeno podporo. Resnično sem hvaležen zanjo, toda skupina EPP je bila prva, ki je rekla, da noče tega, ker je sama. Nobena stranka nima sama večine, zato moramo v Evropi vzpostaviti soglasje. Vzpostavitev tega soglasja v Evropi je odločilnega pomena. Seveda bomo ohranili naše ideološke razlike in nadaljevali z našimi političnimi razpravami, vendar si bomo prizadevali za močnejšo Evropo. Temu sem zavezan. Ste vi? To je moje vprašanje.
<SPEAKER ID="188" NAME="Joe Higgins" AFFILIATION="GUE/NGL">
Gospod predsednik, gospod Barroso ni odgovoril na moje obtožbe o vmešavanju Komisije v demokratični proces na Irskem v zvezi z Lizbonsko pogodbo ...
<P>
(Predsednik je prekinil govornika)
<SPEAKER ID="189" NAME="Hélène Flautre" AFFILIATION="Verts/ALE">
(FR) Gospod predsednik, gospod Barroso, imam problem, kar pomeni, da jutri ne bom glasovala za vas, toda veste, kaj je, saj ga je moja skupina dobro razložila. Je politično vprašanje. Nimate načrta za okoljsko in socialno preoblikovanje Evrope. Pa vendar je to nekaj, kar bi bilo po mojem mnenju treba storiti danes.
<P>
Vendar pa je bila, kot je elegantno povedal gospod Daul, desnica tista, ki je zmagala na volitvah, zato torej pripadate desnici. Položaj je jasen.
<P>
Želela bi si, da lahko spoštujem predsednika Komisije, vendar je tu problem: ko vas vidim, neizogibno pomislim - in zagotavljam vam, da je to res - na vašo odgovornost pri tajnih poletih CIA.
<P>
Med leti 2002 in 2006 je bilo 728 ljudi prek portugalskega zračnega prostora premeščenih v Guantánamo. Od leta 2002 do leta 2004 ste bili minister. Zato vam ne morem verjeti, gospod Barroso, ko imate slavnostne govore o tem, kako je Evropa zagovornica človekovih pravic. Kar pričakujem od vas - kar si obetam od vas, saj bi vas v prihodnosti rada spoštovala kot predsednika Komisije -, ni vaša avtobiografija čez ne vem koliko let, ampak da priznate svojo odgovornost v tem resnem dejanju, ki meče senco na evropske vrednote.
<SPEAKER ID="190" NAME="Derk Jan Eppink" AFFILIATION="ECR">
Gospod predsednik, obstaja pregovor, da če nisi pri mizi, si na jedilniku. Naslednje desetletje bo odločilo, kje bo Evropa. Trenutna vodilna generacija v zahodni Evropi si je oddahnila od zgodovine. Odraščali smo v miru. Odraščali smo v državi blaginje. Zadolžili smo se in dolgove pustili našim otrokom. Toda zgodovina trka na naša vrata. V prihodnjih letih bomo imeli medlo gospodarstvo; soočamo se z naraščajočim priseljevanjem in vzdržujemo starajoče se prebivalstvo.
<P>
Evropa žal nima kulture uspeha. Evropske sanje so čim prejšnja upokojitev na francoski rivieri. Če ne bomo uvajali novosti in razvili podjetniške kulture kot ste načrtovali, bo na jedilniku Evropa.
<P>
Zanašam se na vaše vodstvo. Naj vam dam nasvet: ohranjajte Evropo osredotočeno na njeno osrednjo nalogo. Če vam spodleti tu, vam bo spodletelo povsod. Ostanite nepristranski in ne predlagajte evropskih davkov, ker bo to sprožilo revolucijo z vilami proti Evropi. Nikoli nisem videl demonstracije, ki bi zagovarjala evropske davke. To enostavno ni sprejemljivo in bo samo spodbujalo jezo javnosti.
<P>
Zanašam se na vaš občutek za realnost, da boste Evropo spravili k mizi in ne nanjo, in vam želim veliko sreče pri vašem drugem mandatu.
<SPEAKER ID="191" NAME="Andreas Mölzer" AFFILIATION="NI">
(DE) Gospod predsednik, vemo, da gospod Barroso predstavlja spreminjajoči se kompromis med tistimi, ki imajo moč v Evropi. Vemo tudi, da je najmanjši skupni imenovalec med vladami držav članic. Vemo tudi, da ima gospod Barroso nekaj ponuditi vsem: ščepec maoizma za tiste na levi, nadih konzervatizma za člane stranke krščanskih socialistov, nekoliko neoliberalizma ter zeleni in socialistični pristop.
<P>
Gospod Barroso seveda kandidira brez nasprotnika, brez druge možnosti. Zato zdaj preživlja nekaj težkih dni in mora poslušati neprijetne pripombe združene levice in drugih kritikov.
<P>
Vendar se bo to izplačalo, saj vemo, da bo po teh težkih dneh gospod Barroso ponovno predsednik Komisije in da bo ponovno prihajalo do neprijetnih kompromisov med velikimi in močnimi skupinami v tem Parlamentu, vendar tudi med vladami v Svetu, in da bo gospod Barroso, ki je v zadnjih petih letih poosebljal neuspeh evropskega povezovanja, verjetno tako delal še naprej. Ko gre zares, imamo vsi zelo malo vpliva.
<SPEAKER ID="192" NAME="Jacek Saryusz-Wolski" AFFILIATION="PPE">
Gospod predsednik, naj začnem s tem, da povem, da podpiramo evropsko ambicijo predsednika Barrosa in njegov program, in to pravim v imenu 28 ali več poljskih poslancev EP.
<P>
V tem programu je tema, ki nam je še posebno pri srcu, in to je energetska varnost. Veste, gospod Barroso, da je ta Parlament zelo navezan na to zadevo. Ponovno moramo preučiti in oceniti napredek in pomanjkljivosti v tem procesu ter določiti prednostne naloge za naslednje mesece in leta.
<P>
Trenutna situacija ni zadovoljiva, temveč bolj siva, saj je kljub vsem izjavam in očitnemu dobremu namenu doseženi napredek v smislu energetske infrastrukture in kriznih mehanizmov daleč od zadostnega. Sprejeti ukrepi ne izpolnjujejo vseh pričakovanj in še vedno niso zadovoljivi.
<P>
Seveda pozdravljamo kratkoročne ukrepe, ki sta jih opredelila Komisija in predsedstvo, vendar pričakujemo dolgoročno vizijo in odločnost predsednika Komisije in po potrebi tudi, da se predsednik Komisije sooči z nedejavnostjo in sebičnostjo držav članic ali jim kljubuje. Od vas potrebujemo močno Komisijo in močno vodstvo, saj mora Komisija ukrepati v imenu celotne Unije in v interesu njenih državljanov.
<P>
Naj poudarim, da mora takšno vodstvo temeljiti na soglasju, ki ga morate vzpostaviti in doseči v Parlamentu in Komisiji ter v državah članicah. Kot veste, se je ta zamisel začela pred tremi leti v Parlamentu, vendar imamo pred seboj še dolgo pot in moramo počakati, da se te sanje uresničijo.
<P>
Upam, da vam bo do konca tega zakonodajnega obdobja, predsednik Barroso, uspelo uresničiti čudež in da boste dobili priložnost za to.
<P>
V pričakovanju tega podpiramo vašo kandidaturo in stiskamo pesti za vaše predsedovanje.
<SPEAKER ID="193" NAME="Marita Ulvskog" AFFILIATION="S&amp;D">
(SV) Gospod predsednik, gospod Barroso, v vašem uvodu ste povedali, da sta Evropa in svet utrpela krizo vrednot. Zakaj ne uporabite preprostega jezika? Kar smo utrpeli, je seveda kriza mišljenja radikalnega trga, katerega najglasnejši zagovorniki ste vi in vaša skupina. Svojim volivcem sem obljubila, da ne bom glasovala za vas - kot so storili mnogi socialni demokrati -, če ne zagotovite, da bo direktiva o napotitvi delavcev spremenjena tako, da bo krepila pravice delavcev.
<P>
Zdaj slišim, da poskušate zveneti tako, kot da ste izpolnili to zahtevo. Vendar pa pravite, da se te zahteve ne bo izpolnilo s spremembo direktive, ampak z novo uredbo, za katero vemo, da je povsem neprimerna. Hkrati slišim, kako rišete napačno sliko posledic teh sprememb direktive o napotitvi delavcev. Že prej so vas vprašali o tem in vsakič ste se izmikali. Še enkrat vas vprašam: boste ukrepali glede spremembe direktive o napotitvi delavcev, tako da bodo evropski delavci prejeli enako plačilo za enako delo po vsej EU, namesto da doživljamo plačni damping, zaradi katerega trenutno trpimo po vsej Evropi?
<SPEAKER ID="194" NAME="Olle Schmidt" AFFILIATION="ALDE">
(SV) Gospod predsednik, danes je Evropa celina, ki jo opredeljujeta mir in demokracija. Pred sedemdesetimi leti, ko je bila Evropa v vojni, ni bilo tako. Tudi ni bilo tako pred dvajsetimi leti, ko je bila Evropa razdeljena na vzhod in zahod.
<P>
Naša generacija je odgovorna za upravljanje naše celine ter ohranitev in krepitev odprte in demokratične Evrope. Gospod Barroso, vi imate posebno odgovornost.
<P>
Evropa potrebuje jasno vodstvo in EU, ki je vidna in podpira ljudi Evrope v težkih in dobrih časih. Potrebujemo vodstvo, ki posluša. Glede tega si morate bolj prizadevati. Želel bi videti več zavezanosti, ki smo ji bili priča danes, več Joséja Manuela Barrosa, ki smo ga videli danes.
<P>
Jutri boste prejeli podporo Švedske liberalne stranke - stranke Cecilie Malmström, ne zato, ker se z vami strinjamo glede vsega, temveč zato, ker smo prepričani, da lahko storite več kot ste nam pokazali doslej.
<P>
Tu je nekaj vodilnih načel za nadaljevanje vašega dela.
<P>
Protekcionizem je odvraten - celo za nekdanjega maoista. Moč EU je v njenih odprtih mejah in prosti trgovini.
<P>
Človekove pravice veljajo za vsakogar, kjer koli je. Glede tega si morate bolj prizadevati.
<P>
Gospodarska kriza zahteva nov svetovni red z uravnoteženimi predpisi, ki nam bodo omogočili reševanje podnebne krize. Osvobodite evropske kmete in dajte priložnost potrošnikom in trgu.
<P>
EU ne potrebuje še več bojev za oblast v institucijah. Prihranite nam takšno usodo! Evropa je imela dovolj tistih, ki so odšli. Gospod Barroso, upam, da boste jutri imeli priložnost vzpostaviti novo Komisijo. Upam, da boste potem zagotovili, da bo v novi Komisiji toliko žensk kot moških.
<SPEAKER ID="195" NAME="Michail Tremopoulos" AFFILIATION="Verts/ALE">
(EL) Gospod Barroso, kot veste, niste omenili svojega stališča o vprašanjih, kot je varstvo biotske raznovrstnosti ali vaša zaveza v zvezi s cilji tisočletja in strategijo Evropske unije za trajnostni razvoj.
<P>
Osredotočil se bom na pomen prožne varnosti, ki jo pogosto uporabite, da združite prožnost in varnost. Zdi se, da ta koncept skriva resno nevarnost v smislu zaščite delavcev. Zaposlitev s krajšim delovnim časom na primer je v redu, kadar tako izbere delavec. Vendar pa se prisilno zaposlovanje, kjer delavec nima izbire, toda morda ne more najti dela, zdi kot brezposelnost za krajši delovni čas.
<P>
Podoben problem obstaja s prisilnim zaposlovanjem na delovnih mestih in z delovnim časom, ki imajo negativen vpliv na zasebno življenje državljanov in njihovo kakovost življenja. Če boste izvoljeni, katere politične smernice nameravate uporabiti za te zadeve v primerih, ki vas zadevajo? In zakaj ne navedete posebnih ciljev za zelene poklice in druge pobude, ne tako, da postanete "zeleni", ampak tako, da vsaj navedete, katera pot vodi iz krize?
<SPEAKER ID="196" NAME="George Becali" AFFILIATION="NI">
(RO) Gospod Barroso, berem vaš dokument, toda če sem povsem odkrit, bom jutri glasoval za vas, ker menim, da Evropa potrebuje vernega kristjana kot ste vi, s tovrstno vzgojo. Menim, da boste jutri predsednik Komisije, in pozivam vas, gospod Barroso, da prosite boga za tisto, kar je dal Salomonu: modrost za vodenje Evropske komisije. Prosim, bog.
<SPEAKER ID="197" NAME="Mario Mauro" AFFILIATION="PPE">
(IT) Gospod predsednik, gospe in gospodje, italijanska delegacija Evropske ljudske stranke vas bo podprla, gospod Barroso, z našim običajnim spoštovanjem, našim običajnim prijateljstvom in našo običajno zvestobo.
<P>
Kljub temu vas pozivamo, da pokažete več hrabrosti, da bi našim institucijam omogočili, da se soočijo s pomembnimi časi, ki jih preživljamo, in da se osredotočite ne samo na upravičeno zaskrbljenost vlad, temveč predvsem na potrebe mladih generacij, njihovo željo po domu, družini in otrocih: predvsem pogum za boj za pravo Evropo, ki temelji na našem občutku odgovornosti in ne na naših političnih mešanicah. Zato svoje kolege socialdemokratske poslance pozivam, naj pokažejo enak pogum.
<P>
Seveda je lahko ponovna izvolitev gospoda Barrosa začasni ukrep za krizo soglasja, ki jo jasno kažejo izidi volitev, toda glas za, četudi glas za z dodanimi pogoji za kandidata za mesto predsednika Komisije, bi vam vsem dal priložnost, da v teh težkih časih odigrate svojo vlogo in evropski javnosti poslal jasen signal, da je tisto, kar nas združuje, močnejše od tistega, kar nas ločuje, in da lahko samo na ta način, skupaj, pomagamo drug drugemu najti pot iz brezna.
<P>
Na kratko, ni samo "da" gospodu Barrosu, ampak tudi "da" jasnemu in enostavnemu receptu: Komisija, vzpostavljena s prispevkom vseh izmed vas, pomeni, da bo Komisija bolj neodvisna, učinkovitejša, močnejša in, z drugimi besedami, bolj evropska.
<SPEAKER ID="198" NAME="Monika Flašíková Beňová" AFFILIATION="S&amp;D">
(SK) Razpravljati želim o temi, zaradi katere so zaskrbljeni mnogi ljudje v Evropski uniji, tudi jaz. Naša gospodarstva preživljajo zelo težko obdobje, obdobje krize, katere vpliv čutijo predvsem tako imenovani navadni ljudje. Ti ljudje se borijo za svoje delo, za svoj obstoj in za svoje otroke, in prav ta strah in zaskrbljenost ustvarjata tako plodna tla za naraščanje skrajno desničarskega ekstremizma v EU in v državah članicah.
<P>
V preteklosti so skrajno desničarski ekstremisti svoje obraze skrivali pod različnimi krinkami in pretvezami. Danes korakajo po javnih trgih in odkrito govorijo z mediji. Poleg tega ti ljudje, ki širijo sovraštvo do Romov, judov, priseljencev in homoseksualcev, ustanavljajo politične stranke in v tem težkem obdobju žal uspešno pošiljajo v boj kandidate za nacionalne parlamente in za Evropski parlament.
<P>
Nenazadnje niti ni tako dolgo, ko smo bili celo tu, na tleh te demokratične institucije, priča prihodu ali bolje rečeno vkorakanju določenih poslancev EP v uniformah, ki so spominjale na fašistično obdobje druge svetovne vojne.
<P>
Zato bi vas vprašal, gospod predsednik, ukrepe kakšne vrste je treba sprejeti v prihodnosti, ob spoštovanju vaše vloge in Komisije kot organa, proti takšni zlorabi Evropskega parlamenta in predvsem v dejanskem boju proti ekstremizmu.
<SPEAKER ID="199" NAME="Sophia in 't Veld" AFFILIATION="ALDE">
Gospod predsednik, gospod Barroso je pripomnil, da živimo v izrednih časih - kar je res -, toda izredni časi zahtevajo izredno vodstvo. Ste ta voditelj, gospod Barroso? Nisem vas podprla leta 2004 in žal v petih letih niste storili dovolj, da bi me prepričali.
<P>
Vendar vam je večina moje skupine pripravljena dati priložnost, toda končno sodbo si bomo pridržali, dokler ne vidimo celotnega svežnja portfeljev komisarjev in podrobnosti vašega političnega programa, kajti ne pozabite, in upam, da slišite ironijo tega, da je predsednik Evropske komisije politik in ne javni uradnik z varno zaposlitvijo.
<P>
Ne glede na izid glasovanja je ta proces okrepil evropsko parlamentarno demokracijo, saj v nasprotju s tistim, česar se bojijo nekateri v tem Parlamentu, to, da se je kandidata zavezalo h kampanji, ni oslabilo, ampak okrepilo položaj predsednika Komisije. Kajti kakor to vidim jaz, je mandat s strani Evropskega parlamenta za politični program precej trdnejša osnova kot imenovanje na podlagi tajnega dogovora med nacionalnimi vladami.
<P>
Prav tako v nasprotju z vami, če sem pozorno prisluhnila, verjamem, da je pojav prave opozicije v tem Parlamentu zelo dobrodošel in dober znak, da je evropska parlamentarna demokracija živa in zrela.
<P>
Torej, gospod Barroso, sedaj ste na vrsti vi. Se boste soočili z izzivom? Kajti niste me še prepričali. Toda to še zdaleč ni tako pomembno, gospod Barroso, kot to, da v naslednjih petih letih prepričate evropske državljane.
<P>
(Aplavz)
<SPEAKER ID="201" NAME="Judith Sargentini" AFFILIATION="Verts/ALE">
(NL) Gospa predsednica. Gospod Barroso, ko je izbruhnil kreditni krč, niste storili ničesar. Francosko predsedstvo je bilo tisto, ki je našlo pot do izhoda v sili. Vi niste prevzeli vodstva: niti z vašim Evropskim načrtom za oživitev gospodarstva - državna pomoč avtomobilski industriji ni bila podvržena strogim okoljskim pogojem - niti s predlogom za boljši finančni nadzor: kapitulirali ste na začetku spričo nasprotovanja iz londonskega Cityja. EU je držala vajeti v rokah pri globalnem pristopu k podnebni krizi, vi pa jih hitro spuščate iz rok.
<P>
Grozite, da boste kupili večino naših zmanjšanj CO2 od držav v razvoju, namesto da bi zagotovili, da imamo sami manj emisij. Za to bi lahko krivili nacionalne vlade, toda ne za strašno pomanjkljiv predlog o podnebni pomoči državam v razvoju, ki je bil podan prejšnji teden: 2 milijard EUR. To ni nič v primerjavi s 30 do 35 milijard EUR, ki bi jih morala zagotoviti Evropa. S takšnim ravnanjem resno ovirate možnosti za uspeh Köbenhavna. Obstajajo kreditni krč, gospodarska kriza, podnebna kriza - trije preizkusi pravega vodstva. Gospod Barroso, trikrat vam je spodletelo.
<SPEAKER ID="202" NAME="Diane Dodds" AFFILIATION="NI">
Gospa predsednica, kot nova poslanka tega Parlamenta sem prisluhnila številnim govornikom, ki so se osredotočili na rezultate gospoda Barrosa na tem položaju in so izrazili mnogo pomislekov. Z mnogimi se strinjam.
<P>
Naše poti se povsem razhajajo glede Lizbonske pogodbe, gospod Barroso. Vendar ste pokazali velik interes za moje volilno okrožje Severne Irske. Za to zavezanost se vam zahvaljujem. Cenimo podporo in tesne delovne odnose uradnikov Komisije s Severno Irsko na vseh ravneh. Veselim se nadaljevanja teh odnosov in koristi, ki jih bo od tega imelo moje volilno okrožje.
<P>
Gotovo poznate našo preteklost: vpliv nasilja na naložbe in potrebo po novih cestah in železniških povezavah. Gotovo poznate velik potencial, ki ga ima razvoj turizma na gospodarstvo. Za pomoč našemu gospodarskemu razvoju bi Komisijo pozvala, naj preuči, katera sredstva bodo na voljo za odpravo dolgih let pomanjkanja naložb.
<P>
Kot so vam danes v tem Parlamentu povedali že mnogi, štejeta ukrepanje in izvajanje.
<SPEAKER ID="203" NAME="Jaime Mayor Oreja" AFFILIATION="PPE">
(ES) Gospa predsednica, predsednik Komisije, podal bi uvodno pripombo.
<P>
Iz spoštovanja do izvolitve in Evropejcev ne moremo imeti iste razprave po izvolitvi kot pred njo. Stvari ne bi smeli delati drugače, kot se tozadevno dogaja v nacionalnih parlamentih.
<P>
Če so evropski komisarji rezultat večine v vsaki državi, bi morala biti naša glavna skrb, da je predsednik Komisije zvest tistemu, za kar so na evropskih volitvah glasovali Evropejci, torej pomen in pravilnost tega, da gospod Barroso postane predsednik Komisije. To je strogo demokratično načelo.
<P>
Gospod Barroso je navedel dve točki, ki ju nedvomno jasno in odločno podpiram. Prva je obseg napovedi trenutne situacije, ki jo je navedel v svojem govoru in pripombah. Ne doživljamo samo gospodarske in finančne krize, ampak tudi krizo vrednot. To je prvič, da sem v tem Parlamentu slišal potrditev teh značilnosti. Ne doživljamo samo krize, ampak tudi spremembe sveta. Zato je treba bolj kot kdaj koli prej poudariti pozitivno ukrepanje posameznikov in spremembo odnosov do države in trgov, saj smo verjetno v mnogih državah EU živeli prek svojih zmožnosti.
<P>
Druga točka, ki jo prav tako podpiram, je evropska ambicija gospoda Barrosa. Evropa mora izbrati, opredeliti prednostne naloge in se organizirati, kriza in Lizbonska pogodba pa sta glavni vprašanji, na kateri se mora predsednik Komisije še posebno osredotočiti. Premagovanje krize zahteva odločno Komisijo in tudi Parlament, ki se je zmožen spopasti z resnimi okoliščinami, ki jih doživljamo.
<P>
Kriza še ni zaključena in njenih značilnosti še vedno ni mogoče docela prepoznati. Sili nas tudi k obravnavanju socialnih neenakosti v Evropski uniji. Zato potrebujemo politično ambicijo, ki ste jo pokazali to popoldne, gospod Barroso.
<SPEAKER ID="204" NAME="Juan Fernando López Aguilar" AFFILIATION="S&amp;D">
(ES) Gospa predsednica, gospod kandidat za mesto predsednika, potem ko sem vam pozorno prisluhnil, bi želel poudariti nekaj točk, glede katerih bi se mnogi izmed nas strinjali z vami.
<P>
Prvič, jasno je, da se soočamo s krizo, toda mnogi menimo, da Evropa v zadnjih letih ni bila sposobna razviti pričakovanj in upanj, ki lahko premagajo pesimizem.
<P>
Drugič, jasno je, da potrebujemo Evropsko unijo, močne institucije in Komisijo, ki ve, kam gre. Vendar pa mnogi menimo, da ne morete biti kandidat za ponovno izvolitev v isto Komisijo, ampak v novo Komisijo, da bi začeli novo obdobje, v katerem smo soočeni s številnejšimi in težjimi izzivi.
<P>
Potrebujemo Evropo, ki je sposobna urejati trge in zagotavljati pravice, zlasti socialne pravice. Vendar pa resnično potrebujemo Evropo, ki je sposobna dodati vrednost, da bi pri viru popravila svetovne zlorabe in nepravičnosti.
<P>
Poslušal sem predlog, da se v vašo Komisijo vključi komisarja za varnost, povezano s priseljevanjem. Poudaril bi, da priseljevanje ne vpliva samo ali predvsem na našo varnost, ampak tudi na naše vrednote in našo sposobnost poprave neenakosti pri viru.
<P>
Posledično jutrišnje glasovanje ne bo zaznamovalo konca procesa, temveč prvi korak ali izhodišče velike naloge, ki jo mora opraviti Komisija, da bi lahko kljub tistim, ki hočejo ohromelost ali umik Evropske unije, dala nov zagon precej boljši Evropi, kot smo jo poznali v zadnjih letih. Ta nova Komisija se mora biti sposobna uveljaviti pred evrofobi in evroskeptiki, biti mora sposobna braniti svojo neodvisnost kot motor Evrope pred Svetom in biti mora sposobna ne samo sodelovanja, ampak tudi nenehnega odgovarjanja temu Parlamentu.
<SPEAKER ID="205" NAME="Michel Barnier" AFFILIATION="PPE">
(FR) Gospa predsednica, gospod Barroso, obstajajo številni elementi in razlogi za naše izkazovanje zaupanja in naše zelo jasno jutrišnje glasovanje.
<P>
Prvi element je element demokratične doslednosti: glede izbire 27 voditeljev držav ali vlad, ki so vas soglasno izbrali, glede na to, kaj smo povedali med volilno kampanjo - ni bilo dolgo nazaj -, in glede glasovanja državljanov. Ne bomo se opravičevali, da smo zmagali na volitvah, čeprav se zavedamo - vsi se zavedamo, bi rekel našim kolegom poslancem -, da vas bomo morali obkrožiti z več zamislimi kot samo zamislimi Evropske ljudske stranke (Krščanskih demokratov). Potem obstaja demokratična doslednost glede naloge, ki ste jo izvajali nekaj tednov v zahtevnem, odkritem in skromnem dialogu s Parlamentom, in tu smo, da to potrdimo.
<P>
Obstaja še drugi razlog, ki je prepričanje: zelo močno prepričanje, da v Evropi ne bo močnih politik, če bodo institucije šibke. Potrebujemo močne institucije. Zato upamo, da bo Lizbonska pogodba ratificirana. Je orodje, ki bo omogočilo delovanje institucij. Potrebujemo močno Komisijo, ki se lahko čim prej sooči s krizo.
<P>
Tretji razlog je pogodba o zaupanju, ki smo jo podpisali z vami. Spričo tega, spričo najresnejše in najgloblje gospodarske, finančne, prehranske - ne pozabimo na milijardo stradajočih ljudi po svetu - in okoljske krize, mora Komisija pokazati svoj borbeni duh. Morate se, prav tako pa tudi mi, naučiti vseh lekcij iz te krize v smislu upravljanja, urejanja, inovacij in novih politik - mislim na zamisel, da bi evropska hranilnica podprla mala in srednje velika podjetja v strateških sektorjih -, in v zvezi z najglobljo krizo, okoljsko krizo, uvesti nov model gospodarske in socialne rasti, zelene rasti, kot ste dejali.
<P>
Zato bomo jutri, gospod Barroso, z vami pripravljeni podpisati pogodbo o zaupanju.
<SPEAKER ID="206" NAME="David-Maria Sassoli" AFFILIATION="S&amp;D">
(IT) Gospa predsednica, gospe in gospodje, vaš današnji govor, gospod Barroso, ni spremenil našega mnenja. Naše stališče ostaja močno negativno. V vseh letih vašega predsedovanja se je Komisija kazala kot nesposobna in brez avtonomije. Tako je bilo v primeru finančne krize, enako pa velja tudi za politiko priseljevanja: varstvo temeljnih pravic in skladnost s pravom Skupnosti morata predstavljati dve plati iste politike.
<P>
V tej dvorani ste povedali, da nameravate imenovati komisarja za pravosodje in pravice in komisarja za notranje zadeve in priseljevanje. Ne storite tega, gospod Barroso: priseljevanje in pravice morajo ostati skupaj, da ne bi podpirali ksenofobnih politik. Tu v Parlamentu imate večino, desno večino, mi pa se vsekakor ne moremo poistovetiti z njo. Razumem težave Skupine zavezništva liberalcev in demokratov za Evropo, toda, gospod Verhofstadt, ne govorite nam, da usklajen pristop, h kateremu ste pozvali, da bi se rešili iz krize, vključuje hitrost, s katero bo oblikovana Barrosova Komisija.
<P>
Jasno je, da se ne moremo poistovetiti s to večino. Naših stališč ni mogoče uskladiti s tistimi, ki se ne borijo odločno za polno in neomajno pravico do obveščanja, s tistimi, ki se ne borijo za varstvo pravic, in tistimi, ki Parlament vidijo zgolj kot forum za zastopanje nacionalnih vlad.
<SPEAKER ID="207" NAME="Marian-Jean Marinescu" AFFILIATION="PPE">
(RO) Gospa predsednica, predsednik Komisije, povečanje energetske varnosti je pomembna tema v vašem programu. Uspeh pogajanj s Turčijo, ki je vodil k podpisu sporazuma o Nabuccu, poudarja, da je Evropska unija zmožna zastopati države članice na mednarodnem prizorišču, in za ta uspeh bi vam rad čestital. Upam, da bo z uporabo podobnih metod dosežen podoben uspeh pri zagotavljanju potrebne količine plina v času, ko so v regiji države, ki hočejo svoje vire dati na razpolago za ta projekt. Prihodnja Komisija mora ustvariti notranji energetski trg, učinkovito konkurenco in visoko stopnjo varnosti oskrbe.
<P>
V tem oziru bo pomembno vlogo igrala Agencija za sodelovanje energetskih regulatorjev. Romunija je zaprosila, da bi gostila sedež te agencije, in upam, da bo deležna potrebne podpore. Energetska varnost je odvisna tudi od sosed EU. Podpirati moramo sosednje države, ki se strinjajo z evropskimi vrednotami in si prizadevajo postati del evropske družine.
<P>
Vašo pozornost želim usmeriti tudi k še vedno krhki politični situaciji in težki gospodarski situaciji v Republiki Moldaviji. Nujno je treba podpreti nove politične oblasti v Chişinăuju, da bi jim pomagali prebiti se skozi to težko situacijo.
<P>
Nazadnje, trdno verjamem, da bo jutrišnje glasovanje pokazalo stabilnost evropskih institucij in bo pozitivno prispevalo k izidu referenduma na Irskem.
<SPEAKER ID="208" NAME="Catherine Trautmann" AFFILIATION="S&amp;D">
(FR) Gospa predsednica, gospod Barroso, povedala bom kar na začetku: pet let vam ni uspelo prepričati francoskih socialdemokratov in tudi zdaj vam ne uspeva prepričati nas s projektom, pri katerem ste tako darežljivi z besedami kot ste splošni glede namena.
<P>
Kako nam lahko rečete "glasujte zame, če hočete Evropo, ki je združena v raznolikosti", ko pa ravno zato, ker hočemo to Evropo, priporočamo, da pred glasovanjem o vaši kandidaturi počakamo na to, kako se bodo izrekli Irci?
<P>
Oboroženi s podporo držav članic ste svoje imenovanje zagotovili predčasno in z malo tveganji, kar zadeva število potrebnih glasov. Mislili ste, da bo predstavitev pred Parlamentom zgolj formalnost: ni tako in to je šele začetek, saj vaš odziv ne izpolnjuje pričakovanj državljanov, ki trpijo v krizi in ki so pokazali svojo nejevoljo glede naše institucije z nizko udeležbo.
<P>
Pravite, da vas je kriza spremenila, in nastopate kot veliki navigator združene Evrope, vendar pa držav članic niste bili sposobni voditi k resnično evropskemu načrtu za oživitev gospodarstva in še vedno čakamo na konkretne in zavezujoče ukrepe, ki so potrebni za finančno ureditev.
<P>
Trdite, da ste nam dali jamstva glede socialne agende, vendar je vse, kar zagovarjate, nova uredba, ne pregled direktive o napotitvi delavcev. Poleg tega niste izrazili odločne in predvsem jasne zavezanosti direktivi o zaščiti javnih storitev.
<P>
Kažete prezir do spomina poslancev EP na dogodke. Nismo pozabili, da v zadnjih petih letih socialna vprašanja nikoli niso bila središče predlaganih rešitev, in šele zdaj se strinjate s študijo socialnega učinka za vsak del evropske zakonodaje.
<P>
V obdobju brezprimerne krize, ki uničuje na sto tisoče delovnih mest, je treba storiti vse, da se zagotovi, da število evropskih brezposelnih delavcev ali revnih zaposlenih do leta 2010 ne doseže 25 milijonov. Za to potrebujemo sprejetje industrijske politike.
<P>
Državljanom je treba dati zgled solidarnosti za boj proti krizi. Te spodbude danes ne bodo našli niti v vaših besedah niti v vaši napovedani ambiciji za Evropo.
<P>
Nadaljevati kot prej je pogubno, je dejal filozof Walter Benjamin. Pred seboj imate še dolgo pot, preden boste na svojo stran pridobili socialiste in socialdemokrate. Zaradi politične doslednosti in spoštovanja naših volivcev ne bomo glasovali za vas.
<SPEAKER ID="209" NAME="Wim van de Camp" AFFILIATION="PPE">
(NL) Gospa predsednica. Gospod Barroso, člani nizozemske delegacije v skupini Evropske ljudske stranke (Krščanskih demokratov) bodo jutri prepričano glasovali za vas. To pa ne samo zato, ker smo prepričani o vaših vrlinah, ampak tudi zato, ker se nam mudi. Po našem mnenju sta bila zadnja dva meseca zamujena priložnost za spopad z gospodarsko krizo - in nam, Nizozemcem, se mudi. Vsekakor si v vašem programu želimo več socialnega tržnega gospodarstva - po našem mnenju je bila prejšnja Komisija tozadevno preveč liberalna. Upamo, da boste nadaljevali z bojem proti prekomernemu urejanju in bili uspešni v Köbenhavnu, vendar zmanjšali število vzpostavljenih evropskih agencij.
<P>
Druga stvar zadeva državljane Evrope. Danes popoldne se je morda dvakrat ali trikrat govorilo o njih. To ni dovolj. Evropske volitve so nam pokazale, da je resnično težko pridobiti naklonjenost navadnih ljudi v Evropi. Oplovi presežni delavci morajo takoj pomisliti na Evropo kot vir upanja, vir dela.
<P>
Nazadnje, v zadnjih šestih tednih sem vas dojemal kot človeka strasti in navdušenja. Uspevate, ko ste izzvani. Pozivam vas, da to ohranite za naslednjih pet let: to bi rad videl vsak teden.
<SPEAKER ID="210" NAME="Glenis Willmott" AFFILIATION="S&amp;D">
Gospa predsednica, resnično živimo v izjemnih časih, toda odzivu gospoda Barrosa na gospodarsko krizo manjkata moč in vpliv, seveda pa tudi ni izpolnil svojih obljub o socialni Evropi. Gospod Barroso, vaše politične smernice ponujajo malo pojasnil glede vaših načrtov in uporabljajo isto retoriko, uporabljeno pred petimi leti. Seveda potrebujemo močen in uspešen notranji trg, ki prinaša delovna mesta in blaginjo, vendar pa mora to potekati vzporedno z izboljšanimi socialnimi pravicami v Evropi za delavce in državljane, ne na njihov račun.
<P>
Kljub močnemu pritisku tega Parlamenta, da se popravi to neravnovesje, in pozivom k pregledu direktive o napotitvi delavcev, k oceni socialnega učinka in k ambicioznejšemu svežnju za oživitev gospodarstva, še vedno čakamo. Prej ste omenili članstvo v sindikatu in pravico do stavke kot sveto. Po vsej EU sindikati razpravljajo o stavkah kot odzivu na probleme, povezane z direktivo o namestitvi delavcev, strahom zaradi slabšanja plač in spodkopavanja kolektivnih pogodb.
<P>
Vaš odgovor na vprašanje o tej temi je prejšnji teden zvenelo toplo, vendar ste priznali, da direktiva ne izpolnjuje svojih ciljev. Problemi so v izvajanju in razlagi s strani Sodišča Evropskih skupnosti (SES). Obljubili ste, da boste uvedli izboljšave z novim pravnim instrumentom, vendar pa so sodbe SES pokazale, da moramo krepiti direktivo, da bi ustavili slabšanje plač.
<P>
V tem času finančne krize potrebujemo jasne pravne smernice in, gospod Barroso, potrebujemo enako plačo za enako delo na enakem delovnem mestu ne glede na spol. Kakšna jamstva nam lahko daste, da bo tako?
<SPEAKER ID="211" NAME="Marianne Thyssen" AFFILIATION="PPE">
(NL) Gospa predsednica, predsednik Komisije, predsednik Sveta, gospe in gospodje, to so težki časi, časi prehoda, časi sprememb - vendar tudi zanimivi časi. Če povem institucionalno, smo na poti od Nice do Lizbone. Upam, da bomo prispeli nepoškodovani: finančno, gospodarsko, ekološko, tudi v smislu energije, migracije in varnosti, in ne pozabimo globalizacije, težav s hrano, boja za ohranitev našega socialnega modela - na vseh teh področjih smo v mukah preoblikovanja. Ali so te nevarnost ali priložnost, je v veliki meri odvisno od nas.
<P>
Nekaj je s tem v zvezi gotovo: samo če se odločimo za evropski pristop k izzivom, samo če se spopademo z njimi s trdnim, dobro usmerjenim evropskim programom - in tega imate, kandidat za mesto predsednika Komisije - in če imamo močne institucije, s katerimi sodelujemo, lahko pomagamo sami oblikovati prihodnost in naprej razvijamo naše socialno in ekološko prilagojeno tržno gospodarstvo. Ne smemo izgubljati časa - "mudi se nam", kot je pravkar dejal moj kolega - in tudi zato moramo pohiteti z novo Komisijo. Gospe in gospodje, trenutno imamo enega kandidata za mesto predsednika, samo enega.
<P>
Joséju Manuelu Barrosu moramo izkazati naše zaupanje. Vsakogar, ki se ne strinja s tem, bi pozvala, naj se prepriča, da razlikuje med prijatelji in sovražniki - kaj konec koncev dosegate z odlašanjem in nasprotnimi glasovi? Če nočete gospoda Barrosa, koga hočete? Kdo je bil vaš kandidat, kdo je vaš kandidat, sprašujem skupino Zelenih/Evropske svobodne zveze in Skupino naprednega zavezništva socialistov in demokratov v Evropskem parlamentu. Če bodo vaši načrti uspešni, ste prepričani, da boste dobili nekoga, ki ga smatrate za boljšega kandidata, boljšega predsednika Komisije?
<P>
Gospod kandidat za mesto predsednika Komisije, imate moje zaupanje in imeli boste moj glas in glas mojih kolegov v skupini. Želim vam veliko uspeha, tudi z oblikovanjem nove Komisije: treba vam je dati dovolj prostora, da pohitite s tem.
<SPEAKER ID="212" NAME="Edite Estrela" AFFILIATION="S&amp;D">
(PT) Predsednik Barroso, Lizbonska pogodba bo ratificirana in bo v nekaj mesecih začela veljati. Tako upam. Iz vašega programa in današnjega govora je mogoče jasno razbrati, da hočete takoj okrepiti pristojnosti Evropskega parlamenta. Strinjam se, saj se ne moremo več vrniti v čas, ko sta prihodnost Evrope ustvarjala Svet in Komisija, Evropski parlament pa je imel zgolj vlogo opazovalca.
<P>
Menim, gospod Barroso, da bo vaš naslednji mandat odločilen za utrditev tega novega institucionalnega ravnotežja med Komisijo, Svetom in Parlamentom. Naša podpora potemtakem ni bianko ček, ampak naložba.
<P>
Naša demokratična tradicija, varstvo človekovih pravic in inovacije v proizvodnji čistejših oblik energije ter boljše okoljske politike so posebne evropske značilnosti, po ničemer pa bolj ne izstopamo od ostalega sveta kot po socialnih politikah. Zato moram izraziti naše upanje, da bo Komisija, ki ji boste predsedovali, v kar ne dvomim, prevzela odgovornost za zaščito, utrjevanje in izboljšanje evropskega socialnega modela in spodbujanje enakosti spolov.
<P>
Preden končam, bi želela poudariti, da sem si zabeležila, kar ste povedali danes, vaše zaveze za prihodnost. Računate lahko na glas portugalskih socialdemokratov. Vendar pa lahko računate tudi na odnos med vašim drugim mandatom, ki bo zagotovo pošten, vendar tudi zahteven.
<P>
Želim vam veliko sreče in uspeha pri vašem delu.
<SPEAKER ID="213" NAME="Markus Ferber" AFFILIATION="PPE">
(DE) Gospa predsednica, predsednik Komisije, predsednik Sveta, gospe in gospodje, za kaj gre pri jutrišnjem glasovanju? Gre za to, da storimo, kar mnogi v tem Parlamentu ne morejo storiti in drugi nočejo storiti. Dejansko gre za prevzem odgovornosti za Evropo. Izpostavil bi eno točko. Gospod Barroso, zelo sem vam hvaležen, da ste to še enkrat omenili v prekinitvi. Gre za prevzemanje odgovornosti za zmožnost Evrope za ukrepanje v težkih časih, da bi premagala vse probleme, ki so bili predmet upravičene kritike državljanov in tudi tega Parlamenta. Menim, da je današnja razprava pomagala pojasniti vprašanje, na koga se lahko oziroma se ne more zanesti Evropa v prihodnosti, ko bo šlo za prevzemanje politične odgovornosti v prihodnjih letih.
<P>
Vendar pa bi rad poudaril, gospod Barroso, da je seveda na dnevnem redu cela vrsta tem, ki jih je treba obravnavati, vi pa imate tu precejšnjo odgovornost, ker imate monopol nad pobudami na evropski ravni.
<P>
Posvetiti se želim še eni temi, za katero se mi zdi, da doslej ni bila dovolj podrobno obravnavana v razpravi, in sicer kmetijski politiki. Na tem področju se soočamo s številnimi novimi izzivi. Ne zadostuje samo omeniti dejstva, da so ministri za kmetijstvo lani jeseni sprejeli odločitev. Ne zadostuje, da smo začeli program celovite kmetijske reforme, kajti ko se spremenijo osnovni pogoji, je treba seveda sprejeti ustrezno pobudo za pomoč kmetom v Evropski uniji. Moja prošnja je, da komisarko za kmetijstvo potegnete na stran in ji razložite, da njen model ne bo uspešen pri vodenju tega pomembnega sektorja iz krize.
<P>
Pripravljeni smo, govorim v imenu svojih kolegov, prevzeti odgovornost za Evropo v interesu Evropske unije in ljudi v Evropi.
<SPEAKER ID="214" NAME="Csaba Sándor Tabajdi" AFFILIATION="S&amp;D">
(FR) Gospa predsednica, gospod Barroso, februarja 2008, šest mesecev pred svetovno finančno krizo, je madžarski predsednik vlade predlagal ustanovitev evropske institucije za nadzor in spremljanje svetovnih finančnih teženj. Žal sta se Svet in vaša Komisija to institucijo odločila vzpostaviti šele po izbruhu svetovne krize.
<P>
Gospod Barroso, kako daleč so priprave za to institucijo? Kdaj bo institucija začela s svojim delom?
<P>
Moje drugo vprašanje se glasi: v zadnjih nekaj letih Komisija ni bila uspešna v boju proti prevladi velikih trgovskih verig in ni ščitila niti kmetov niti potrošnikov. Lahko od Komisije pričakujemo konkretne in učinkovite ukrepe?
<P>
Moje tretje vprašanje se glasi: v sektorju mleka po vsej Evropi je globoka kriza z zelo resnimi socialnimi in političnimi posledicami. Ali nameravate spremeniti, pregledati dosedanjo neoliberalno politiko Komisije, ki je povsem odpovedala?
<P>
Moje četrto vprašanje se glasi: ali nameravate kot kandidat za mesto predsednika vzpostaviti mehanizme posredovanja? Ali želite ponovno potrditi svojo namero, da novemu komisarju, pristojnemu za temeljne pravice, zaupate odgovornost za zgodovinske nacionalne manjšine, priseljenske manjšine in Rome?
<SPEAKER ID="215" NAME="Simon Busuttil" AFFILIATION="PPE">
(MT) Gospa predsednica, gospod Barroso, obsežno smo razpravljali o finančnih in gospodarskih izzivih. Danes pa bi se rad osredotočil na pravice državljanov in državljane Evrope. Govorimo o evropskem državljanstvu, o pravicah državljanov, prostem pretoku, boju proti kriminalu, krepitvi varnosti, boju proti terorizmu in skupni politiki priseljevanja. Vse našteto vpliva na evropskega državljana, prav tako pa gospodarska in finančna vprašanja. Na naše državljane v njihovem vsakodnevnem življenju vplivajo tudi drugi izzivi, ki jih je zato treba obravnavati.
<P>
Imamo načrt, načrt o vzpostavitvi evropskega prostora, utemeljenega na pravici, svobodi in varnosti. Imeli smo tamperejski program, haaški program in zdaj stockholmski program. Menim, da moramo v to področje vložiti novo energijo. Stockholmski program bo odprl nove priložnosti. Poleg tega bo Lizbonska pogodba podelila nove in pomembne pristojnosti ter zagotovila veliko večjo vlogo Parlamenta na tem področju. Danes zvečer ste nam povedali, predsednik Barroso, da odslej za to področje ne bo pristojen samo en komisar, ampak dva. Rečeno nam je bilo, da bo komisar, pristojen za notranje zadeve in priseljevanje, ter drug komisar, ki bo pristojen za področje pravosodja, človekovih pravic in državljanskih svoboščin. Oblikujmo partnerstvo; tesno partnerstvo med Komisijo in Parlamentom za Evropo, ki bo resnično Evropa za naše državljane, Evropo, ki brani pravice naših državljanov, ki varuje svoboščine naših državljanov, ki ščiti varnost naših državljanov.
<P>
Da, menim, da lahko skupaj delamo za izgradnjo Evrope za naše državljane, na jutrišnjem izboru pa vam želim veliko sreče.
<SPEAKER ID="216" NAME="Zoran Thaler" AFFILIATION="S&amp;D">
(SL) Ob tem ko se strinjam z mnogimi kolegicami in kolegi, ki so govorili pred mano, mi dovolite naslednje vprašanje. Ste sami pri sebi obračunali s svojim dosedanjim mandatom? Ali ste zadovoljni z bilanco svojega delovanja zadnjih pet let? Sklepam, da ste in da zato ponovno kandidirate. Pa vendar, ste zadovoljni s svojo učinkovitostjo pri dosedanjem preprečevanju finančne, gospodarske in socialne krize? Ali imate mirno vest ob hudem naraščanju milijonske brezposelnosti v Evropski uniji, ob vnovičnem nesramnem izplačevanju nagrad v finančnem sektorju tistim, ki so nas pahnili v najhujšo krizo, na eni strani in preteči revščini na drugi strani?
<P>
Ali nam lahko danes poveste, kaj bo v vašem drugem mandatu drugače? Ali bomo videli še več istega ali bo kaj novega? Česa se lahko veselimo? Kaj vi menite, da morate spremeniti v svojem delovanju?
<P>
Pa še vprašanje, ki se ga v svojih političnih smernicah izogibate na daleč? Voditi želite namreč komisijo petsto milijonske skupnosti Evropske unije. Kje je ambicioznost in zagnanost naše velike skupnosti, da vanjo odpremo vrata tudi našem Soevropejkam in Soevropejcem, ki si tega želijo? Kaj bo vaša Komisija dodatnega storila, da pospeši ta proces? Ali boste konkretno pomagali - z eksperti, materialno - centralni vladi Bosne in Hercegovine, da čim prej izpolni "roadmap" in kriterije za prosto potovanje njenih državljanov v Evropsko unijo?
<SPEAKER ID="217" NAME="Gunnar Hökmark" AFFILIATION="PPE">
Gospa predsednica, gospod Barroso bo jutri deležen naše podpore, ne samo zato, ker vas je predlagalo vseh 27 držav članic, gospod Barroso, in ne samo zato, ker moramo začeti delati, ampak tudi zato, ker ste predstavili obsežen politični načrt, ki obravnava glavne izzive našega časa. Seveda imamo glede tega vsi različna stališča.
<P>
Pozivali bomo k pobudam s strani vas in vaše Komisije na podlagi večine v tem Parlamentu in ne s poskušanjem, da uveljavimo manjšinska stališča, in razpravljali bomo o vaših predlogih in jih preučevali ter sprejemali odločitve o njih na podlagi večine v tem Parlamentu. Tako deluje demokracija in tako delujemo mi. Ne zaupamo samo vam, temveč tudi temu Parlamentu. Naj samo povem, da jutrišnje glasovanje z "ne" brez druge izbire pomeni, da nimate druge možnosti. Sočasno ko pozivamo k ukrepanju, obstajajo tudi tisti, ki hočejo ustaviti ukrepanje. In reči moram, da glede na to, da je do srečanja v Köbenhavnu samo še nekaj tednov, ni odgovorno ukrepati na tak način, da ne bomo imeli pripravljenega vodstva za Komisijo. V času, ko se moramo ukvarjati z vsemi ureditvami in zakonodajo o finančnih trgih, je možnost reči "ne" novi Komisiji neodgovorna. Neodgovorno je tudi ukrepanje na način, da ne bomo mogli začeti političnega postopka za oživitev gospodarstva, ko so po vsej Evropi ogrožena delovna mesta.
<P>
Gospa predsednica, to jutrišnje glasovanje je predvsem glasovanje o stanju Evropskega parlamenta. Kot parlamentarci pravimo, da hočemo, da je Evropa vodilna v svetu, vendar nikoli ne bomo mogli prevzeti svetovnega vodstva, če ne moremo zagotoviti vodstva Evropske unije. Podprli vas bomo in preučili predloge in razpravljali z vami, ker zaupamo v demokracijo in večino, ki jo imamo v tem Parlamentu. Veliko sreče jutri.
<P>
(Aplavz)
<SPEAKER ID="218" NAME="Erminia Mazzoni" AFFILIATION="PPE">
(IT) Gospa predsednica, gospe in gospodje, gospod Barroso, po tej razpravi sem še bolj prepričana, da je prav, da podprem predlog skupine Evropske ljudske stranke (Krščanskih demokratov) o podpori vaše kandidature, in kot predsednica Odbora za peticije bi vam rada ponudila svoj skromni prispevek: gospod Barroso, strinjam se z vašimi cilji in opredeljenimi prednostnimi nalogami, vendar mi dovolite, da predlagam dve področji, na kateri bi se morali bolj osredotočiti, predvsem v zvezi s tistim, kar navajate kot izhod iz te gospodarske in finančne krize.
<P>
Tako kot vi tudi jaz menim, da je kriza tudi in predvsem kriza vrednot, temeljnih vrednot naše družbe. V naslednjih petih letih bo morala Komisija obravnavati velike izzive. Geopolitični okvir je bil predmet radikalnih sprememb. Države v vzponu, gospodarstva v vzponu, kot so Indija, Brazilija in Afrika, zdaj igrajo pomembno vlogo v realnem gospodarstvu. Po eni strani nam to nudi nove priložnosti za rast, medtem ko nas po drugi izpostavlja tveganju nadvlad na trgu, ki bi lahko dolgoročno povzročile višje stopnje revščine.
<P>
V zvezi s tem je vloga Evrope, njene civilizacije in njene modrosti ključnega pomena za doseganje široke, uravnotežene rasti in spodbujanje uresničevanja človekovih pravic. Predstavlja resnično povezovanje različnih izvorov in kultur. S tem mislim na naše korenine, naše krščanske korenine, ki bi lahko bile orodje, s katerim se lahko spopademo z vidikom vrednot te zelo resne krize, vendar samo, če jih uporabimo kot vodilo pri spodbujanju razvoja in vključevanju pravic in dolžnosti vsakogar.
<P>
Na finančni ravni, gospod Barroso, moramo presoditi o potrebi po reformi monetarne in davčne politike, da bi odpravili boj med našo valuto, evrom, in staro prevlado dolarja ter tudi boj z valutami v vzponu Kitajske in Indije; da bi vzpostavili strožjo ureditev finančnega trga skupaj s prepovedjo špekulacij z energetskim blagom in predvsem prehranskim blagom, katerega cene lahko izstradajo mnoga gospodarstva; da bi finance vrnili v njihovo glavno vlogo služenja proizvodnji; in da bi nadomestili ali podprli običajne gospodarske prispevke v oslabljenih evropskih regijah z davčnimi spodbudami.
<P>
Glede Evrope državljanov, ki jo predlagate doseči z okrepitvijo dialoga in širjenjem informacij, se kot predsednica Odbora za peticije čutim osebno vpletena. Zato je treba pozvati ta odbor, če se bo Parlament odzval na resolucijo, sprejeto med prejšnjim parlamentarnim obdobjem.
<P>
Odbor za peticije je prva stična točka med evropskimi institucijami in državljani. Išče rešitve, zagotavlja obrazložitve in spodbuja ukrepanje kot odgovor na številne in raznolike pritožbe evropskih državljanov. V tej zvezi vas, gospod Barroso, pozivam, da okrepite odnose med Komisijo, ki jo imate čast voditi, in odborom, ki mu predsedujem, Odborom za peticije, ter imenujete posebnega komisarja zanj. Napovedali ste že vzpostavitev dveh novih delovnih mest za komisarje.
<P>
Evropa, ki svoj delovni program osredotoča na svoje državljane, kot ste dejali, je Evropa, ki mora temu odboru - ki je forum, mesto, kjer imajo pravice državljanov svoj glas - zagotoviti večje pravice in večje dostojanstvo.
<SPEAKER ID="219" NAME="Sophie Briard Auconie" AFFILIATION="PPE">
(FR) Gospa predsednica, predsednik Komisije, gospe in gospodje, preučil sem smernice vašega programa in pozdravljam vaše ambicije na vsakem izmed glavnih političnih področij, vključno z gospodarsko politiko, nadaljevanjem in vzpostavljanjem dejavnosti, načrt za oživitev gospodarstva, socialno kohezijo, okoljsko politiko in zlasti trajnostni razvoj, projekte, namenjene našim mladim, krepitev evropske obrambe in nadaljevanje močne in trajne kmetijske politike.
<P>
Pozdravljam vaše ambicije, da imamo zmagovalno, združeno in zaščitniško Evropo, ki jo hočemo imeti. Vendar pa dvomim v finančni položaj Evropske unije v zvezi z vsemi vašimi projekti. Unija mora imeti finančna sredstva za svoje ambicije. Nekateri izmed mojih kolegov poslancev so to točko že izpostavili. Po mojem mnenju je ključnega pomena, gospod Barroso, da si prizadevate spodbuditi države članice, naj znatno povečajo svoje prispevke k proračunu Skupnosti od leta 2014 dalje. Res je, da kriza trenutno ustvarja pritisk na proračune držav članic. Ne glede na to se moramo ozreti naprej v obdobje po krizi in zdaj začeti z delom na proračunu Skupnosti, ki bo izpolnil potrebe evropskega ukrepanja. Vem, da se zavedate te potrebe, saj ste jo obravnavali v svojem programu. Vse, kar je še treba storiti danes, je, da se zavežete zagotavljanju, da bomo, to je Parlament in Svet, v prihodnosti imeli sredstva, potrebna za izvajanje naše politike.
<SPEAKER ID="220" NAME="Sandra Kalniete" AFFILIATION="PPE">
(LV) Potrditi želim, da bodo poslanci skupine Evropske ljudske stranke iz Latvije podprli kandidaturo predsednika J. M. Barrosa. Podprli vas bomo, ker upamo, da boste, gospod Barroso, kot predsednik Evropske komisije nadaljevali z delom za bolj pošteno Evropo. Menimo, da je treba doseči poštenost med vsemi državami članicami glede podpore za kmete, ne glede na to, kako dolgo so članice Evropske unije. Pričakujemo tudi, da boste prevzeli vodilno vlogo pri reformi skupne kmetijske politike in zagotavljanju možnosti poštene konkurence za vse države članice. Pozivamo vas, da prevzamete vodstvo pri nadaljnji liberalizaciji evropskega trga storitev.
<P>
Evropa bo iz krize uspešno izšla samo, če svojo strategijo utemelji na močnem enotnem trgu in enakih pogojih. Evropske institucije dejansko imajo stabilizacijsko vlogo pri premagovanju krize v tistih državah članicah, ki so najbolj prizadete, in Latvija to ve. Evropski komisiji bi se rada zahvalila za sodelovanje z nami. Evropska enotna valuta je dokazala svojo stabilizacijsko vlogo v teh kriznih razmerah. Baltske države so si zastavile cilj pristopa k evrskemu območju, vendar je to med svetovno recesijo zelo težavna naloga. Zato Komisijo pozivamo, naj spodbuja razumen, prožen pristop k uveljavljanju pogojev Pakta za stabilnost in rast in maastrichtskih meril, ki ustreza tej krizi. Prepričana sem, da je hitrejša vključitev baltskih držav in vseh evropskih držav v evrsko območje v interesu Evrope kot celote.
<P>
Gospod predsednik, pozivamo vas, da hitreje razvijate skupno energetsko politiko, da bi zmanjšali odvisnost Evrope od monopolov. Želim vam veliko uspeha pri jutrišnjem glasovanju.
<SPEAKER ID="221" NAME="Damien Abad" AFFILIATION="PPE">
(FR) Gospa predsednica, gospod Barroso, kot član francoske delegacije Evropske ljudske stranke (Krščanskih demokratov) in kot predstavnik Nouveau Centre, francoske politične stranke, ki je izšla iz UDF, sem vas želel danes neposredno nagovoriti. Predvsem bi vas spomnil na podporo predsednika republike in francoske vlade in pozdravil način, na katerega ste lahko prispevali k uspehu francoskega predsedstva.
<P>
Gospod Barnier in vsi moji parlamentarni kolegi iz francoske predsedniške večine zdaj pričakujejo, da bo našo nalogo izgradnje politične Evrope, ki lahko vpliva na glavna svetovna vprašanja prihodnosti, prevzela in v njej sodelovala vaša Komisija.
<P>
Da bi zgradili to politično Evropo, gospod Barroso, se je treba po našem mnenju izogniti dvema pastema. Prvič, pasti, da se konkurenco predstavlja kot absolutno in nepremagljivo dogmo. Da, Evropa prav toliko potrebuje industrijsko politiko, kmetijsko politiko, energetsko politiko ali energetsko politiko, ki spodbuja nove tehnologije, kot potrebuje politiko konkurence.
<P>
Druga past, ki se ji je treba izogniti, je, da bi to Komisijo spremenili v zgolj generalni sekretariat Sveta. Potrebujemo Komisijo, ki je močna, ki podaja predloge, ki uvaja novosti in ki žene to evropsko povezovanje. Zato sem kljub zadržkom, ki jih je morda izrazila moja politična stranka v Franciji, pripravljen danes podpreti vaše ukrepanje in vas pospremiti na tej odločni poti, ki jo želite ubrati, nenazadnje v smislu trajnostnega razvoja in boja proti podnebnim spremembam.
<P>
Ker pa želim zagotoviti, da bi bil moj glas in glas številnih parlamentarnih kolegov, ki imajo danes še nekaj vprašanj, oddan čim bolj ozaveščeno, želim, da v tem Parlamentu sprejmete dve močni zavezi. Prvič, izvajanje resnično odločne politike v korist naših industrij, naših ozemelj in vsega, kar pripomore k evropski identiteti.
<P>
Drugič, da boste storili vse, kar lahko, da zagotovite, da je evropski model tisti, ki najbolje usklajuje tržno gospodarstvo z zahtevo po solidarnosti med državami članicami, regijami in prebivalstvom.
<P>
Gospod Barroso, današnji mladi ljudje potrebujejo Evropo, ki jih podpira pri globalizaciji in ki pooseblja novo upanje, kot najmlajši izmed francoskih poslancev EP pa sem povsem prepričan, da ti mladi hočejo Evropo, ki jih ščiti in jim ponuja nove visokoleteče cilje. V prihodnosti je naša naloga, da Evropo gradimo skupaj. Zanašam se na vas tako kot se vi zanašate name.
<SPEAKER ID="222" NAME="Czesław Adam Siekierski" AFFILIATION="PPE">
(PL) Gospa predsednica, Evropa je združena. Je Evropa miru, svobode in demokracije. Spoštujemo človekove pravice in hočemo uresničiti program socialnega tržnega gospodarstva - program, ki ljudi postavlja v središče naše pozornosti. Vendar pa je Evropa tudi raznolika. Imamo mnogo zelo revnih regij, zato obstaja potreba po pravi kohezijski politiki. Skupna kmetijska politika v bistvu priznava dve Evropi - staro in novo. To zahteva spremembe in vzpostavitev prave, enotne, združene in povezane Evrope. Vi, gospod predsednik, to najbolje veste. Kakšne ukrepe nameravate sprejeti na tem področju, da bi spremenili to situacijo?
<SPEAKER ID="223" NAME="Hannu Takkula" AFFILIATION="ALDE">
(FI) Gospa predsednica, predsednik Barroso, po mojem mnenju ste bili v vlogi predsednika Komisije zelo uspešni. Lahko je kritizirati, vendar moramo pripisati zasluge tistim, ki si to zaslužijo. Vodenje 27 različnih držav v pluralistični Evropi je zahtevna naloga in vi ste jo dobro opravili. Bili ste dejavnik uravnoteženja med velikimi in majhnimi državami, zato bi si v zvezi s tem izposodil besede predsednika moje stranke, finskega predsednika vlade Mattija Vanhanena, ki je dejal, da si zaslužite nadaljnji mandat. Sem za vaš nadaljnji mandat in bom glasoval zanj. Kar ste dosegli v petih letih, govori samo zase. Po mojem mnenju ni več potrebe po predlogih za nove programe, saj ukrepi govorijo sami zase, in upam, da bo finski komisar Olli Rehn prav tako deležen dobrega in močnega položaja v naslednji Komisiji. Najpomembnejše od vsega pa je, da bomo jutri glasovali za to, da boste lahko vzpostaviti novo Komisijo. Želim vam veliko uspeha.
<SPEAKER ID="224" NAME="Ulrike Lunacek" AFFILIATION="Verts/ALE">
Gospa predsednica, gospod Barroso je precej pogosto govoril o izrednih časih, v katerih živimo, pomembnih vprašanjih, s katerimi se soočamo, in vodstvu, ki ga mora EU pokazati na področju finančnega trga.
<P>
Vendar pa bi vas, gospod Barroso, rada vprašala o nečem - to omenjate tudi v dokumentu, ki ste nam ga predstavili -, in sicer o lastnih finančnih sredstvih Evropske unije. Ne poveste, od kod naj bi prišla.
<P>
V zvezi s tem je tudi vprašanje, ki sem vam ga zastavila na predstavitvi, ki smo jo prejšnji teden imeli s skupino Zelenih/EFA. Žal od vas nisem dobila odgovora; upam, da ga bom zdaj. Moje vprašanje se glasi: kaj pa davek na finančne transakcije?
<P>
To je zdaj predlagal celo gospod Sarkozy, gospod Steinmeier in drugi pa zdaj govorijo o tem. Belgija in Francija že imata pravne instrumente za njegovo izvajanje, zakaj torej ne bi razpravljali in izvajali pritiska z namenom predloga Komisije o davku na finančne transakcije?
<SPEAKER ID="225" NAME="Nikolaos Chountis" AFFILIATION="GUE/NGL">
(EL) Gospa predsednica, dvakrat sem poslušal gospoda Barrosa, enkrat na plenarnem zasedanju in enkrat na konferenci z Evropsko združeno levico, prebral pa sem tudi njegovo načrtovalsko stališče.
<P>
Imam specifično pripombo: poznamo stališče gospoda Barrosa glede spremenjenih politik. Nismo videli njegovega stališča o spremenjenih proizvodih. Ali to pomeni, da se bo v Evropi dopuščalo uvoz in trženje onesnaženih proizvodov?
<P>
Na splošno medtem, ko zatrjuje, da spodbuja nove zamisli, ki jih Evropa potrebuje, gospod Barroso v bistvu spodbuja in predlaga enake neuspešne, neoliberalne recepte, ki so vodili v gospodarski upad v Evropi, brezposelnost v Evropi in resne socialne neenakosti v Evropi.
<P>
Ta pristop, s katerim mislim vaš pristop, gospod Barroso, in pristop vaše Komisije, je ustvaril vrzel v zaupanju med vodstvom Evropske unije in evropskimi državljani, kar se je jasno odražalo v zadnjih volitvah, na katerih so se vzdržali številni evropski državljani.
<P>
Nazadnje, ker vsakogar, ki se ne strinja z vašim programom, imenujete protievropejec, ne boste imeli pozornosti vseh Evropejcev, zlasti tistih, ki hočejo drugačno Evropo, zato po mojem mnenju, gospod Barroso, niste primerni za ta položaj.
<SPEAKER ID="226" NAME="Barry Madlener" AFFILIATION="NI">
(NL) Gospod Barroso, ni vam uspelo pridobiti podpore Skupine naprednega zavezništva socialistov in demokratov v Evropskem parlamentu ali skupine Zelenih/Evropske svobodne zveze - kar dejansko govori vam v prid. To bo razburljiva izvolitev: če imam popoln pregled, lahko računate na približno polovico glasov, torej šteje vsak glas. Seveda bi želeli tudi naš glas, glas druge največje nizozemske stranke v Parlamentu, Stranke za svobodo. Pripravljeni smo vam ga dati, vendar morate obljubiti, da boste ustavili pogajanja s Turčijo, zagotovili, da Nizozemska ne bo več največja neto plačnica v tej birokratični EU, in si prizadevali za Evropo suverenih držav članic namesto zvezno naddržavo, h kateri težite. Vabim vas, da nas obiščete danes ob 22.00, da bi razpravljali o tem. Kdo ve, morda boste dali te obljube, dobili našo podporo in lahko nadaljevali s svojim delom - samo na popolnoma drugačen način kot v zadnjih petih letih.
<SPEAKER ID="227" NAME="Brian Crowley" AFFILIATION="ALDE">
Gospa predsednica, najprej bi rad gospodu Barrosu zaželel srečo pri jutrišnjem glasovanju. Žal sem bil mnenja, da bi bilo treba glasovati julija, da ne bi omogočili nastanka precejšnje negotovosti. Po povedanem menim, da politične smernice, ki ste jih predstavili, gospod Barroso, jasno opisujejo vrsto vizije in zamisli, ki jih imate, da stvari spet spravite v tek.
<P>
Morda bi bil moj najpomembnejši poziv vam - ne samo glede vrnitve v Parlament - tudi, da bodite malo kritičnejši glede vlad, ko ne izpolnijo svojih zavez, kajti tudi če pogledamo lizbonsko strategijo, se 90 % lizbonske strategije ni izvajalo, ker države članice niso ukrepale, da bi iz nas naredile najbolj konkurenčno in najbolj dinamično gospodarstvo prihodnosti.
<P>
Vem, da je težko poskusiti in določiti katero koli posamezno državo. Tega si ne bi drznil storiti, toda če naj dajemo zgled in če naj med Parlamentom in Komisijo izmenjujemo zamisli o tem, kako lahko izboljšamo novo rast in kako biti inovativni znotraj novega gospodarstva, potem morajo tudi države članice opraviti svoj del naloge in ukrepati.
<P>
Nazadnje, žalosti me, da smo v času, ko po vsem sveti prihaja do brezprimernih gospodarskih težav, ko v Evropi prevzemamo vodstvo v zvezi z ureditvijo bančništva in podobnimi področji, zamudili priložnost zaradi nezrelih političnih iger med določenimi skupinami.
<SPEAKER ID="228" NAME="Raül Romeva i Rueda" AFFILIATION="Verts/ALE">
(ES) Gospod Barroso, smatra se vas za zagovornika varstva okolja in za to vam čestitam.
<P>
Dejansko smo prejšnji teden prejeli dobre novice, saj je bilo odločeno, da se bo modroplavutega tuna, ki izginja, zaščitilo z vključitvijo na seznam živalskih vrst, ki jih ščiti CITES. V zvezi s tem pozivam, naj ta začasna podpora postane stalna podpora.
<P>
Težava in globalni nesmisel vsega tega pa je, da so nas neoliberalne politike, ki ste jih doslej zagovarjali, privedle v to situacijo, saj so politike, ki enostavno privatizirajo dobiček in socializirajo stroške.
<P>
V zvezi s tem se soočamo z resnim okoljskim problemom. Leta dolgo smo subvencionirali flote, ki so izpraznile naša morja in ki so točno v tem okviru v mnogih primerih skupno odgovorne za katastrofo. Zdaj prosijo za denar, da prebrodijo situacijo, ki smo jo povzročili mi.
<P>
To je absurdno in resnično težko demokratično upravičiti. Takšnih napak ne smemo delati z denarjem ljudi.
<P>
Zato pozivamo k pregledu skupne ribiške politike, posebno na podlagi teh novih načel.
<SPEAKER ID="229" NAME="Pat the Cope Gallagher" AFFILIATION="ALDE">
Gospa predsednica, trdno sem prepričan, da si bo gospod Barroso jutri zagotovil še en petletni mandat kot naslednji predsednik Komisije. Menim, da je prava oseba za ta položaj, njegovi rezultati pa so prepričljivi.
<P>
Menim tudi, da bo EU delovala učinkoviteje, če bo Lizbonska pogodba v moji državi sprejeta. Tisti, ki na Irskem nasprotujejo pogodbi, širijo čenče o minimalni plači, ki naj bi bila 1,84 EUR.
<P>
Ljudje govorijo o prvih znakih okrevanja po recesiji kot delu oživitve gospodarstva v Evropi. Ratifikacija Lizbonske pogodbe je sama po sebi prvi znak okrevanja po recesiji. Naložbena skupnost in ljudje, ki ustvarjajo delovna mesta, hočejo uveljavitev Lizbonske pogodbe.
<P>
Dejstvo, da smo na Irskem od zadnjega referenduma v prihodnje zagotovili pravico do imenovanja enega člana Evropske komisije, je velika sprememba. Poleg tega so pomembna pravna jamstva v zvezi z nevtralnostjo, davki, pravico do življenja, izobraževanjem in družino.
<P>
Ta jamstva so pomembna za nas. Protokoli so enaki kot Pogodba, Irska pa seveda potrebuje Evropo; Evropa potrebuje Irsko.
<P>
(GA) Želim vam veliko sreče jutri.
<SPEAKER ID="231" NAME="Martin Ehrenhauser" AFFILIATION="NI">
(DE) Gospa predsednica, Evropska unija trpi zaradi velikega demokratičnega primanjkljaja. Žal se glede tega v zadnjih petih letih pod vodstvom gospoda Barrosa ni nič spremenilo. Med njegovim mandatom smo zašli v zelo hudo gospodarsko krizo in postalo je jasno, da se je enostavno prezrlo vsa opozorila v zvezi s stabilnostjo finančnega sistema. Ta opozorila so zagotovo obstajala. Gospod Barroso v svojem govoru omenja potrebo po spremembi arhitekture finančnega sistema in reformi sistema bonusov za vodilne uslužbence. Rad bi jasno povedal: gospod Barroso, to je bila vaša prva naloga v zadnjih petih letih in niste je opravili. Zaradi tega bom glasoval proti.
<P>
Osebno si želim mladega predsednika Komisije, ki bo vlogo prevzel z veliko ustvarjalnosti, s hrabrostjo za velike spremembe in predvsem neodvisno: nekoga, ki bo Evropo spremenil v pravo demokracijo. Prepričan sem, da Evropa potrebuje novo optimistično razpoloženje, to pa se zagotovo ne bo zgodilo z gospodom Barrosom, ampak samo brez njega.
<SPEAKER ID="232" NAME="Zoltán Balczó" AFFILIATION="NI">
(HU) Hvala za to priložnost, da spregovorim. Predsedniku Barrosu bi rad postavil dve vprašanji. Prvo se glasi: v svojem govoru ste svojo politično prihodnost jasno povezali z začetkom veljavnosti Lizbonske pogodbe. Ali to pomeni tudi, da boste odstopili, če boste jutri izvoljeni in Lizbonska pogodba na irskem referendumu ne bo sprejeta?
<P>
Moje drugo vprašanje je naslednje. Nacionalni sebičnosti, ki po vašem mnenju izhaja iz zaskrbljenosti in se spremeni v ekstremizem, ste napovedali vojno. Moje vprašanje se glasi: kdo bo odločil, ali so ljudje, organizacije ali stranke še vedno vpleteni v to škodljivo dejavnost? Ali pa gre za to, kot v našem primeru, da je njihov cilj spodbujanje nacionalne ozaveščenosti, potrebne ohranitve nacionalne samoopredelitve? Z drugimi besedami, nam to daje podlago za to, da tu v Evropi govorimo o nacionalnih kulturah, jezikih in raznolikosti?
<SPEAKER ID="233" NAME="José Manuel Barroso" LANGUAGE="FR">
Gospa predsednica, začeti želim s postopkovnim vprašanjem. Povedati želim, zlasti samostojnim poslancem, da se nisem sestal z njihovo skupino, ker me niso povabili. Tako preprosto je. Seveda se moje mnenje zelo razlikuje od mnenja teh poslancev in tudi drugih, toda obiskal sem vse skupine, ki so me povabile, vse zakonito oblikovane skupine. Tja sem šel na demokratično razpravo. Rad imam demokratično razpravo. Bodimo si na jasnem glede tega.
<P>
Poskusil bom hitro odgovoriti na veliko število vprašanj. Poleg tega vidim, da nekaterih poslancev ni več tu, da bi mi prisluhnili, vendar si bom kljub temu prizadeval odgovoriti.
<P>
Začel bom z vprašanjem bonusov, kar je bilo zadnje vprašanje. Vašo pozornost bi pritegnil k dejstvu, da je konec leta 2004 Komisija - moja Komisija - dala priporočilo o pretiranem nagrajevanju ne samo v bankah, ampak v gospodarskem sistemu na splošno. Žal takrat našemu priporočilu nihče ni posvečal pozornosti.
<P>
Veseli me, da to vprašanje bonusov in pretiranega nagrajevanja zdaj vse bolj postaja prednostna naloga, in upam, da bomo lahko našli rešitev na podlagi, naj dodam, predlogov, ki smo jih predložili Svetu. Sta pripravljena: priporočilo, vendar tudi zavezujoči del direktive o kapitalskih zahtevah za banke.
<P>
Številna vprašanja so se osredotočala na energetsko varnost: vprašanja gospoda Saryusz-Wolskega, gospoda Marinescuja in drugih. Energetska varnost je bila pravzaprav ena izmed glavnih prednostnih nalog tega kolegija, vključiti pa jo nameravam tudi v prednostne naloge naslednje Komisije, če se strinjate s tem, saj se Evropejci zgledujejo po Komisiji, in ne samo Evropejci Unije. Ko je prišlo do težav med Rusijo in Ukrajino, se je predsednik Putin odločil poklicati me, da me obvesti o tem problemu, in veste, koliko časa in energije smo v Komisiji skupaj z drugimi partnerji porabili za to, da poskušamo najti rešitev težav, ki so zadevale Rusijo in Ukrajino, vendar imele posledice za evropske potrošnike.
<P>
Osebno sem zelo zavezan temu vprašanju. Zato smo, naj dodam, začeli s programom medsebojnih povezav v baltskih državah in zato je bila Komisija tista, ki je posredovala pri zastoju vprašanja Nabucco - in bodimo si na jasnem, šlo je za popoln zastoj. Ta vprašanja bom zato vključil med glavne prednostne naloge Komisije, vendar pa obstaja odpor do vzpostavitve pravega notranjega energetskega trga. Upam, da bomo med naslednjim mandatom z vašo pomočjo premagali ta odpor, ki - bodimo odkriti in iskreni - še vedno obstaja, da bi vzpostavili pravi celoviti energetski trg v Evropi.
<P>
Lahko se zanesete name v Komisiji, da bom brezkompromisen v obrambi evropskih interesov. Poleg tega menim, da je ta problem energetske varnosti ključnega pomena tudi za vprašanje boja proti podnebnim spremembam.
<P>
Še enkrat bom povedal, zlasti v korist poslancev skupine Zelenih/Evropske svobodne zveze: vedno smo lahko še bolj ambiciozni, toda čisto odkrito menim, da moramo pozdraviti dejstvo, da Evropska unija, ki ukrepa na podlagi predloga Komisije, vodi boj proti podnebnim spremembam. Jasno je, da posledično ne bi bili imeli soglasja vseh držav članic, če ne bi bilo prizadevanj - in to želim poudariti - predsedstva gospe Merkel in nato predsedstva gospoda Sarkozyja, saj sta si obe prizadevali za dosego tega in prav je, da to priznamo. Prizadevale so si vse države članice, vendar pa je bilo na podlagi ambicioznega predloga Komisije mogoče voditi ta boj proti globalnemu segrevanju, in zelo se zanašam na vaša prizadevanja, da Evropo obdržimo na čelu tega boja.
<P>
Glede socialnih vprašanj sem že povedal, kar mi leži na duši: zelo konkretno sem se obvezal glede vprašanj, ki se nanašajo na direktivo o napotitvi delavcev, in glede problemov v zvezi z javnimi storitvami. Pripravljen bom sodelovati z vami glede teh načel, ki sem jih omenil in ki sem jih danes zelo jasno opredelil: proti socialnemu dampingu, za socialno tržno gospodarstvo.
<P>
Dobro se zavedam, da je to zanimiva ideološka razprava, vendar menim, da imamo odgovor v Evropi. Potrebujemo notranji trg - je naša prednost - in sočasno tudi visoko stopnjo socialne kohezije. To je evropska stvaritev; je prispevek. V citatu, ki sem ga vključil na začetku svojega dokumenta, sem citiral velikega evropskega sodobnega zgodovinarja Tonyja Judta, ki predava na Univerzi New York. Rekel je: "Združene države imajo morda najmočnejšo vojsko na svetu, Kitajska morda prodaja cenejše blago, toda samo Evropa ima model, ki lahko služi kot navdih ostalemu svetu".
<P>
21. stoletje bi lahko bilo stoletje Evrope. Prepričan sem v to. Prepričan sem, da lahko obvladamo to globalizacijo ne s silo, ampak z navdihom. Imamo socialno tržno gospodarstvo, ki ni last krščanskih demokratov, socialnih demokratov ali liberalcev. Ustvarila ga je Evropa, predvsem po drugi svetovni vojni: ne samo proces evropskega povezovanja, ampak tudi to socialno tržno gospodarstvo, katerega namen je združevanje prostih trgov, odprtih trgov.
<P>
Evropa je največja svetovna izvozna sila. Evropejci moramo zato zavrniti protekcionizem in hkrati spodbujati evropski model socialnega dialoga, evropski model socialne varnosti. Ko slišim določene "dekliniste" - "ljubitelje krize" - praviti, da zdaj Američani in Kitajci nadzorujejo vse, jim rečem: naj bo kakor koli že, kaj pa dela predsednik Obama? Predsednik Obama si trenutno prizadeva - želim mu vse dobro - uvesti nacionalni sistem zdravstvenega varstva, ki ga imamo z nekaterimi razlikami domala povsod v Evropi. Zdaj so Američani tisti, ki jih je navdihnil evropski model. Kaj delajo Kitajci? Zdaj preučujejo - z dodatnim ciljem povečanja povpraševanja - uvedbo sistema socialne varnosti in menim, da bodo imeli ta sistem, ker bo prišlo do povečanja blaginje v tej državi, to povečevanje blaginje na Kitajskem pa je dobro za ves svet.
<P>
Kaj danes delajo Američani in druge velike sile? Začenjajo se pogovarjati z nami o boju proti podnebnim spremembam. Jasno se spominjam, da so Američani, ko smo se predhodno pogovarjali z njimi, odločno zavrnili kakršno koli ciljno zavezo v boju proti podnebnim spremembam.
<P>
Kot lahko vidite, ne morem biti tako pesimističen kot nekateri izmed tistih, ki so danes govorili tu. Seveda imamo probleme v Evropi, probleme z usklajenostjo. V smislu politične volje si moramo močneje prizadevati za dosego večje usklajenosti. Imamo tudi zelo jasen problem, socialni problem, ki je najresnejši izmed vseh: naraščajoča brezposelnost. Vendar pa moramo jasno povedati: ni Evropa, ni Evropska komisija tista, ki je ustvarila to finančno krizo. Vsi veste, od kod je izšla ta kriza. Takoj zatem smo se odzvali. Odzvali smo se s konkretnimi predlogi. Bil sem v Združenih državah s francoskim predsednikom, ko je predsedovala Francija, da bi ameriškemu predsedniku predlagal zagon tega procesa G20. Evropa je bila tista, ki je spodbudila ta odziv.
<P>
V Camp Davisu sem dejal, da prav tako, kot odprte družbe potrebujejo pravno državo, pravna pravila, tudi trgi potrebujejo pravila, da bi bili zakoniti, verodostojni in etični. To je evropsko stališče.
<P>
Pravzaprav menim, da bi morali biti ponosni na predloge, ki smo jih podali. So predloženi. Upam, da bodo sprejeti, in sproti bomo videli, ali so potrebna dodatna prizadevanja.
<P>
Glede okolja menim, da so uspehi te Komisije dobro znani. Nekdo je dejal, da biotske raznovrstnosti ni v mojem dokumentu. Ponovno ga preberite in videli boste, da je. Poleg tega je poslanec tega Parlamenta pozdravil naše ukrepe za zaščito modroplavutega tuna, za kar se mu zahvaljujem. Menim, da imamo tu dobra priporočila.
<P>
Glede vprašanja gospe Beňove o temeljnih pravicah je prav dati ta novi znak zavezanosti, ki sem se ga odločil oblikovati - in dodal bi, da je predlog podal Evropski parlament, čeprav sem bil že prepričan o tem -, mesto komisarja, pristojnega za temeljne pravice in individualne svoboščine. Komisar bo seveda obravnaval tudi vprašanja manjšin in bo lahko poročal Odboru za peticije, ki je bil omenjen tu.
<P>
Menim tudi, da moramo tako kot v nacionalnih sistemih, kjer je običajno minister za pravosodje in minister za notranje zadeve, imeti komisarja, pristojnega za pravosodje, temeljne pravice in svoboščine. Imeli bomo še enega komisarja - ker moramo biti resni tudi glede tega, zavedati se moramo, da so problemi tudi z varnostjo v Evropi in da obstajajo stvari, ki jih lahko storimo skupaj z dodano vrednostjo za Evropo -, ki bo pristojen še za druge zadeve, toda vedno v enakem duhu: v duhu varnosti, s polnim spoštovanjem individualnih svoboščin in polnim spoštovanjem temeljnih pravic. To je, če ponovim, tisto, iz česar je Evropa.
<P>
Nekdo je govoril o Guantánamu. Bil sem eden izmed prvih politikov v službi vlade, ki je pozval ameriškega predsednika - to je bilo med avstrijskim predsedovanjem -, naj zapre Guantánamo. To sem javno povedal, ker menim, da smo Evropejci proti protiteroristični kampanji, ki ne spoštuje temeljnih pravic, saj se tako izgubi moralno avtoriteto. Glede temeljnih pravic menim, da morda obstajajo določena nestrinjanja, da pa ni temeljnih nesoglasij z nekaterimi poslanci, ki so načeli to vprašanje. Sam ne potrebujem nasveta kogar koli o tem vprašanju. Pri šestnajstih letih sem se na ulicah svoje države že boril proti diktaturi, proti kolonialnemu sistemu. Zato ne potrebujem nasveta kogar koli o tem, kako pokazati zavezanost temeljnim pravicam. Kljub temu hvala.
<P>
Glede vprašanja o Severni Irski - hvala gospa Dodds: res je, da smo se zelo - previdno - potrudili za Severno Irsko. Vzpostavili smo posebno delovno skupino, ko dialog med obema stranema še ni potekal, pomagali smo zgladiti ta spor.
<P>
Glede vprašanja, ki ga je postavil gospod López Aguilar, da, menim, da je zdaj čas za nove socialne ambicije. To je očitno. Imamo problem z brezposelnostjo, ki je večji kot prej. Če pogledate statistiko, je res, da je do finančne krize brezposelnost povsod naraščala. Lizbonska strategija, ki jo nekateri kritizirajo, je nenazadnje dejansko šla v pravo smer. V Evropi so se ustvarjala delovna mesta in bila je rast. Šele s finančno krizo smo doživeli preobrat te težnje v večini držav, vključno z vašo državo, Španijo. Svetovna finančna kriza nas je postavila v drugačen položaj. Tako je zdaj v tem stanju socialne zaskrbljenosti - ne samo, da so ljudje brezposelni, so tudi drugi, ki jim grozi brezposelnost - jasno, da moramo izvesti socialno naložbo. Zato sem pozval k novi socialni ambiciji. Menil sem, da bo mogoče združiti veliko večino Parlamenta okoli te prednostne naloge, in še vedno menim tako.
<P>
Gospa in 't Veld mi je povedala, da je nisem prepričal. Zelo težko vas je prepričati, gospa in 't Veld. Prizadeval si bom po svojih najboljših močeh, toda naj vam povem eno stvar: vedno si bom prizadeval po svojih najboljših močeh ne samo, da vas prepričam, ampak zato, ker resnično verjamem v temeljne pravice, svoboščine in jamstva. Menim, da ima Komisija v tej zadevi svojo vlogo ne samo v smislu zakonodaje, ampak tudi v zvezi z znaki, ki jih dajemo. Povem vam lahko, da kadar koli obstaja problem, pa naj bo to Guantánamo ali kadar se sestanem z gospodom Putinom, vsakič ga vprašam: "Kaj se dogaja z morilci gospe Politkovske? Kako je mogoče, da sistem kot je ruski sistem, ki ima najboljši varnostni sistem na svetu, nikoli ne najde morilcev novinarjev?" Vprašanje sem predsedniku Putinu zastavil tako, kot trenutno postavljam vprašanja predsednikom vlad, celo vključno s kitajskim predsednikom vlade, ko se pogovarjam z njim, tako, kot vedno postavljam vprašanja o človekovih pravicah. Celo japonskega predsednika vlade sprašujem, zakaj Japonska zdaj spet izvaja smrtno kazen, če je vladal moratorij.
<P>
Zato je Komisija pomembna ne samo zaradi zakonodaje, ampak tudi zaradi znakov, ki jih pošiljata Komisija in predsednik Komisije, tako kot je bilo v času krize zaradi karikatur na Danskem, kjer sem jasno branil in obranil pravico do svobode izražanja. Dejansko menim, da lahko glede tega najdemo temeljno točko soglasja o tem.
<P>
Gospod Abad je postavil nekaj zelo praktičnih vprašanj in rekel bi mu, da podpiram njegove predloge in menim, da so pomembni. Menim, da v Evropi potrebujemo industrijsko strukturo. Nočemo selitve, vendar pa je za to industrijsko strukturo pomembno, da se prilagodi novim omejitvam svetovne konkurence in predvsem velikim izzivom podnebnih sprememb in trajnejše rasti. Menim, da imamo sredstva za dosego tega. Zato predlagam, da bi se v prihodnje več sredstev namenilo tej evropski ravni.
<P>
Glede vprašanj, povezanih s proračunom, ki jih je nekdo zastavil, poskusimo predvsem doseči soglasje o glavnih načelih. Menim, da bi bila napaka, če bi začeli govoriti o zneskih za naslednji proračun. To bi povzročilo razhajanja. Najprej moramo ugotoviti, kje je evropska dodana vrednost, ter nato odločiti, kakšne bodo prednostne naloge. Vendar menim, da morajo biti raziskave, inovacije in kohezijska politika vsekakor pomembne prednostne naloge, predvsem če pomislimo na nove generacije. Zaradi najmlajšega člana francoske delegacije upam, da bodo mladi ljudje v tem Parlamentu podprli to gibanje.
<P>
Nekdo mi je postavil vprašanje o svetovnem finančnem davku, o davku na finančne tokove. Če je svetoven, ga seveda podpiram. Menim, da bi bilo izvrstna zamisel, toda v vsakem primeru si moramo biti na jasnem: ne vidim smisla v izgonu finančnih storitev, ki jih imamo sedaj v Evropi, pa naj bodo v Londonu, Frankfurtu ali Parizu. Ko gre za finančne storitve, smo svetovni voditelji. Kakšen je smisel predaje vodstva Dubaju? Ni mi jasno, v čem naj bi bil smisel. Bodimo si na jasnem glede tega. Mislim pa, da bi bila odlična zamisel, če bi obstajal svetovni davek na finančne transakcije. Menim, da je že zdaj precejšnje število razlogov v korist tega: da bi preprečili stradanje v svetu, saj je sramotno, kaj se dogaja v 21. stoletju, da bi Evropi pomagali doseči cilje tisočletja in da bi se borili za več solidarnosti v Evropi. Morda tega ne veste, vendar sem Svetu predlagal, da povečamo instrument, ki ga imamo v Evropi, za zagotavljanje pomoči v hrani, saj so v Evropi revni in nanovo revni, vendar je bil predlog zavrnjen. To so številni razlogi za davek, če je resnično svetoven in ne spodkopava konkurenčnosti Evrope.
<P>
Za konec bi vam želel povedati nekaj zelo pomembnega. Nekateri so rekli: "Zakaj bi vas morali izvoliti? Ste edini kandidat. Je to demokratično?" Sam sem se pogosto spraševal, zakaj sem edini kandidat. Če sem odkrit, se mi zdi narobe, da sem bil edini kandidat, saj se je, ker sem edini kandidat, ves ta čas napadalo samo mene, bil sem edini kritiziran. Vsakič, ko me primerjate s svojim idealnim kandidatom, očitno izgubim. Izgubim proti idealnemu kandidatu. Izgubim proti idealnemu kandidatu iz vsake skupine. Vendar Evropa ni zgrajena z idealnimi kandidati. Evropa je vaja iz odgovornosti. Menim, da nobenega drugega kandidata ni bilo iz preprostega razloga, da je bila podpora, potrebna za kandidata, pomanjkljiva. To je razlog. Omenjenih je bilo zelo malo imen, vendar mi je uspelo doseči soglasje in na to sem ponosen, saj je gradnja Evrope danes - kot boste priznali vsi -, kot smo videli v razpravi, zelo težka in zelo zahtevna naloga. Evropa je zelo raznolika. Obstaja veliko omejitev in prednostnih nalog, zato sem ponosen, da sem kandidat stranke, ki je zmagala na volitvah, da sem kandidat, ki je prejel podporo demokratično izvoljenih voditeljev držav ali vlad iz celotnega političnega spektra, in tega ne vidim negativno. Po povedanem naj dodam, da nisem nikogaršnji generalni sekretar in da je Komisija neodvisna institucija. To vam lahko zagotovim. Komisija, ki ji predsedujem in ki ji bom predsedoval, če bom imel vašo podporo, bo neodvisna v svoji brezkompromisni obrambi splošnega evropskega interesa.
<P>
Docela razumem, kot so dejali gospa Estrela in drugi, da podpora tistih, ki so me pripravljeni podpreti, ni brez obveznosti. Hvaležen sem vsem tistim, ki so me podprli; ne morem navesti vseh. Nekateri izmed njih so še vedno tu. Hvaležen sem vam. Vaša podpora ni brez obveznosti. Zelo cenim Parlament.
<P>
Nekateri pravijo: "Preblizu ste vladam". Pozabljate nekaj: preden sem postal predsednik vlade, sem bil vodja opozicije, in preden sem postal vodja opozicije, sem sedel v poslanskih klopeh. V portugalski parlament sem bil prvič izvoljen, ko sem bil star 29 let. Sem politik; nisem tehnokrat ali birokrat. Zagovarjam parlamente in z vami bi rad razpravljal o tem.
<P>
Zato lahko vaše zahteve pomagajo meni in Komisiji, da se bolje odreževa. Za to si bom prizadeval, če imam vašo podporo
<P>
(Aplavz)
<SPEAKER ID="235" NAME="Predsednik">
Zahvaliti se želim kandidatu za mesto predsednika Evropske komisije. Zahvalil bi se tudi vsem prisotnim in tudi tistim, ki so govorili prej, za izredno živahno razpravo. Zahvalil bi se tudi gospe Malmström, da je bila z nami na tem zasedanju.
<P>
Gospe in gospodje, uvajamo nova načela ukrepanja, nove institucionalne rešitve za Evropsko unijo. Zapomnite si prosim, da nam je kandidat za mesto predsednika Komisije povedal o smereh političnega ukrepanja za naslednjih pet let. To je storil tu, v Parlamentu, kjer se je sestal z vsemi političnimi skupinami. Dal nam je informacije, ki so zelo pomembne za nas in naše državljane. Jutri bomo glasovali po današnji dolgi, naporni in poučni razpravi.
<P>
(Predsednik je nadaljeval v angleščini)
<P>
Še enkrat najlepša hvala, gospod kandidat za mesto predsednika Komisije. To je bila odlična priložnost, da smo o vaših političnih smernicah slišali in o njih razpravljali v političnih skupinah in tudi na plenarnem zasedanju.
<P>
Razprava je zaključena.
<P>
Pisne izjave (člen 149)
<SPEAKER ID="992" NAME="Georges Bach  " LANGUAGE="FR">
Program gospoda Barrosa je ambiciozen in kaže silno željo po tem, da naši Evropi, ki jo je prizadela kriza, da zagon, ki ga nujno potrebuje. Po mojem mnenju bi bilo narobe, če bi gospoda Barrosa krivili za vse težave, ki so zaznamovale predhodno obdobje. Zaradi iskanja kompromisov z razširjeno Komisijo, v kateri zdaj odločitve sprejema sedemindvajseterica, in boja proti finančni in gospodarski krizi ob hkratni težavni institucionalni reformi, delo predsednika Barrosa vsekakor ni bilo lahko. Priznam, da bi marsikdo upal, da bo v teh težkih časih govoril z jasnejšim evropskim glasom. Vendar pa menim, da se je naučil iz svojih napak in da si bo v prihodnosti zelo prizadeval za Evropo kot celoto in za majhne države. S tem, da so socialna vprašanja postala pomembnejši del njegovega programa, se zdi, da se želi odzvati ljudem Evrope, ki hrepenijo po bolj socialni Evropi. Zamisel o pravem partnerstvu med Parlamentom in Komisijo je hvalevredna in priložnost, ki jo moramo izkoristiti. Zato podpiram kandidaturo gospoda Barrosa, vendar ta podpora ni brez obveznosti.
<SPEAKER ID="237" NAME="Diogo Feio  " LANGUAGE="PT">
Vesel sem, da lahko rečem, da bom kot Portugalec in poslanec Evropskega parlamenta glasoval za ponovno izvolitev Joséja Manuela Durăa Barrosa za predsednika Evropske komisije. Mislim, da njegov uspeh v času tega mandata, ki ga je zaznamovalo toliko političnih, finančnih in socialnih težav, ter izkušnje, ki jih je pridobil na tem položaju, upravičujejo podporo vlad in ponovno zaupanje tega Parlamenta.
<P>
Obžalujem številne poskuse - vsi izmed njih niso bili odkriti ali resni -, da se prepreči uspeh njegove kandidature, in opažam, da so bili ti poskusi obupani, ne samo zaradi pomanjkanja kakršne koli verodostojne alternative, temveč tudi zaradi nesmiselnosti njihovih trditev. Žal mi je tudi, da se tej poti, ki je tako lahka kot tudi nepomembna, ne morejo upreti niti poslanci iz moje države.
<P>
Upam, da bo druga Barrosova Komisija lahko združila tehnično pristojnost s tistim "nekaj več". Upam tudi, da bo dejansko spoštovala in izvajala načelo solidarnosti in da bo izbrala varnost in zanesljivost majhnih korakov, kot je predlagal že Jean Monnet, namesto da bi sprejela hiter pristop, ki obljublja veliko, vendar k pravemu napredku evropskega projekta in sna prispeva bolj malo. Ne glede na to, kako močno želimo seči do roba obzorja, bomo tja prišli samo korak za korakom. Stopimo po pravi poti.
<SPEAKER ID="238" NAME="Joăo Ferreira  " LANGUAGE="PT">
Pri tej izvolitvi gre tudi za smer, ki jo bo EU ubrala v naslednjih nekaj letih. Trenutni predsednik Komisije, ki kandidira za ponovni mandat, simbolizira eno možno smer: EU, ki jo predstavlja, je EU interesov velikih gospodarskih skupin.
<P>
To je EU nedemokratične birokracije, političnega in ideološkega konzervatizma, poudarjanja in institucionalizacije globokih neenakosti in odnosov socialne, regionalne in nacionalne prevlade, militarizma in zunanjega intervencionizma ter institucionalizacije neoliberalizma kot edinega sprejemljivega gospodarskega sistema. Vendar pa to ni in nikoli ni bila edina možna smer. Druga možnost je socialna Evropa, Evropa delavcev in narodov. To je EU, ki ceni demokracijo z njenimi participativnimi vidiki in je ne omejuje na formalno predstavitveno sfero. To je EU, ki spoštuje voljo svojih narodov in odločitve, ki jih demokratično izražajo, in ki ščiti javne storitve in pravice delavcev kot bistvena orodja za socialni razvoj in kohezijo. To je EU svobodnih, suverenih držav z enakimi pravicami, ki podpira in spodbuja varstvo narave, zaščito miru in sodelovanje med narodi.
<SPEAKER ID="239" NAME="Ilda Figueiredo  " AFFILIATION="GUE/NGL">
v pisni obliki. - (PT) Izjava, ki jo je pravkar podal gospod Barroso kot kandidat za mesto predsednika Komisije, je ponovna potrditev temeljnih stebrov Evropske unije, ki jo poznamo. Potrjuje tudi kapitalistično, federalistično in vojaško povezovanje Evrope, zajeto v Maastrichtski pogodbi in Pogodbi iz Nice, ki ga želi osnutek Lizbonske pogodbe popeljati še dlje.
<P>
Če bi obstajali dvomi, imamo njegove izjave o pomenu osnutka Lizbonske pogodbe. Sledijo protidemokratičnemu pritisku, ki ga izvajajo evropski voditelji - kar je opazil - na Irce, ki se jih sili imeti nov referendum, ki bo potekal 2. oktobra.
<P>
Tudi če bi si zdaj prizadeval obljubiti, da bo popravil resne napade na socialne pravice in pravice delavcev, ki jih je v prejšnjem mandatu izvajala Evropska komisija, katere predsednik je še vedno, nikoli ni prišel do dna tem vprašanjem ali vzrokom za trenutno krizo kapitalizma, ki jo doživljamo. V praksi je to, kar predlaga, da nadaljujemo z isto politiko, ki daje prednost svobodni konkurenci, militarizmu in interesom gospodarskih in finančnih skupin, zlasti tistim iz najmočnejših držav, kot je bilo jasno, ko je dejal, da smo prvaki globalizacije.
<SPEAKER ID="240" NAME="Lívia Járóka  " AFFILIATION="PPE">
v pisni obliki. - (HU) Gospod predsednik, predsedniku Barrosu bi rada kot delegatka Evropske ljudske stranke zagotovila svojo podporo in izrazila upanje, da bo lahko trenutna Evropska komisija nadaljevala delo, ki je bilo začeto, v zvezi s socialnim vključevanjem Romov. V tem obdobju so bili doseženi pomembni rezultati, predvsem v zadnjih dveh letih, vendar pa v prihodnosti pričakujemo precej globljo zavezanost in večji občutek za pobude od tega telesa, ki je lahko kot izključni pobudnik za zakonodajo Skupnosti gonilna sila v boju proti revščini in izključenosti, zaradi katere trpi največja manjšina Evrope, Romi.
<P>
Upam, da bo vzpostavitev novega portfelja za komisarja za pravosodje, temeljne pravice in državljanske svoboščine spodbudila organizacijo Komisije, da stori več in na bolj usklajen način. Upam tudi, da bo predsednik Barroso še naprej aktivno krepil svojo osebno zavezanost romskim zadevam, kar je izrazil tudi ob številnih priložnostih, in da bo storil vse, kar lahko, da zagotovi, da bodo voditelji držav ali vlad prevzeli dejavnejšo vlogo pri oblikovanju obsežnega, celovitega programa, ki povezuje stranke in obdobja.
<P>
Socialni izzivi, ki enako vplivajo na Rome in Nerome, so tako resni in posledice neukrepanja tako nevarne, da si ne moremo privoščiti brezbrižnosti in spodrsljajev predhodnega obdobja. Pričakujemo takojšnja, hrabra dejanja in korenito spremembo dosedanjega vedenja s strani nekdanjega oziroma zdajšnjega predsednika, ter da bo vedenje Komisije paradni projekt vseevropske strategije o Romih, ki jo je treba na podlagi regulativnih standardov, stabilnega proračuna in jasne politične zaveze razviti čim prej.
<SPEAKER ID="241" NAME="Nuno Melo  " LANGUAGE="PT">
Če obstaja stvar, v katero ne dvomi nobena izmed strank, je to, da gremo skozi obdobje gospodarske krize, ki je prizadela vse države in otežuje vladno odločanje.
<P>
Ker je tako, bi potrjena Komisija, katere predsednik je bil izvoljen, ali začasna Komisija, v kateri se to pomembno odločitev vedno odlaga, pomenila razliko glede tega, kako učinkovito se lahko Evropska unija spopade s krizo.
<P>
Glede na to, čeprav ne zanikajo dokazov krize in se celo nenehno sklicujejo nanjo, argumenti, ki so jih podali vsi tisti, ki zavračajo in si prizadevajo za preprečitev, da se Joséja Manuela Durăa Barrosa izbere za predsednika Evropske komisije, postanejo zgolj retorični.
<P>
Z drugimi besedami, tiste, ki razmišljajo in ukrepajo na ta način, prav malo ali sploh ne skrbijo učinki krize, ampak mislijo samo ali skoraj samo na to, kako pridobiti prednost z nekakšnim strankarskim političnim manevriranjem, ki bi se mu bilo vsaj v teh okoliščinah upravičeno izogniti.
<SPEAKER ID="242" NAME="Georgios Toussas  " LANGUAGE="EL">
Podpora gospodu Barrosu s strani konzervativnih, liberalnih in socialdemokratskih poslancev EP je posledica njegovega soglasnega imenovanja kot edinega skupnega kandidata vseh vlad EU, neokonzervativnih in socialno demokratskih. Protidelavska razredna politika EU ni odvisna od oseb ali predsednika Komisije; določa jo predvsem njen značaj imperialističnega združenja kapitala.
<P>
Politične smernice, ki jih je predstavil gospod Barroso, povzemajo strateške ambicije evropskega monopolnega kapitala in oblikujejo politični program, ki ga uporabljajo politične sile evropske enosmerne ceste po vsej EU, vključno Nova demokracija in PASOK v Grčiji, ne glede na to, ali so v vladi ali opoziciji.
<P>
Glavni cilj tega političnega programa je prenos bremena krize na delavski razred, s čimer se zagotovi, da lahko evropske monopolne skupine zaščitijo in povečajo svoje dobičke, tako da bodo lahko okrepile svoj položaj kot svetovni imperialistični tekmeci, ko bo kapitalistično gospodarstvo po recesiji ponovno oživelo. Ta cilj bo dosežen s prilagoditvijo novim pogojem protidelavske lizbonske strategije do leta 2020 in s še bolj izprijenim napadom na pravice delavcev, njihove plače ter socialne in zavarovalne pravice.
