<CHAPTER ID="003">
Euroopan investointipankki (EIP) - Vuosikertomus 2008 (keskustelu) 
<SPEAKER ID="007" NAME="Puhemies">
(ES) Esityslistalla on ensimmäisenä Tamás Deutschin talousarvion valvontavaliokunnan puolesta laatima mietintö Euroopan investointipankin vuosikertomuksesta 2008.
<SPEAKER ID="008" NAME="Tamás Deutsch" LANGUAGE="HU">
Arvoisa puhemies, hyvät parlamentin jäsenet, arvoisa pääjohtaja Maystadt, parhaillaan tarkastelemamme esityslistan kohdan otsikkona on "Euroopan investointipankki - vuosikertomus 2008". Mietinnössä käsitellään kuitenkin paljon muutakin kuin Euroopan investointipankin toimintaa kaksi vuotta sitten.
<P>
Hyvät parlamentin jäsenet, kuulemme päivä toisensa jälkeen - ja tätä on mielestäni vahvistettava uudelleen - että unionissa on saavutettu yhden aikakauden päätös ja uuden aikakauden alku. Yhtäältä Lissabonin sopimuksen voimaantulo kuutisen kuukautta sitten ja toisaalta maailmanlaajuinen rahoitus- ja talouskriisi, sen seuraukset ja tapa, jolla Euroopan unioni reagoi siihen, tarkoittavat tosiasiassa, että olemme saavuttaneet erään aikakauden päätöksen unionissa ja uuden aikakauden alun.
<P>
Toisin sanoen Euroopan unionissa on alkanut uusi aikakausi 2000-luvun toisella vuosikymmenellä. Mietintö luotiin tällä uudella aikakaudella ja olen sitä mieltä, että meidän on Euroopan parlamentissa ja Euroopan investointipankissa vastattava uuden aikakauden tärkeimpiin kysymyksiin ja haasteisiin. Mietinnössä tarkastellaan pankin, rahoituslaitoksen, toimintaa kaksi vuotta sitten; epätavallista kyllä, voidaan todeta, että maailmanlaajuiseen rahoitus- ja talouskriisiin liittyvistä oloista huolimatta on mahdollista arvostaa pankin, rahoituslaitoksen, toimintaa. Euroopan investointipankki reagoi nopeasti ja tehokkaasti kaksi vuotta sitten syntyneeseen rahoitus- ja talouskriisiin lujittamalla lainaustoimintaansa ensisijaisesti lisäämällä pk-yrityksille myönnettävien lainojen määrää ja toisaalta osallistumalla kaikin käytössä olevin keinoin Euroopan talouden elvytyssuunnitelman täytäntöönpanoon.
<P>
Lissabonin sopimus tuli voimaan kuusi kuukautta sitten. Sen myötä saadaan keinot ja tilaisuus edistää Euroopan investointipankin organisaatio-, valvonta- ja ydinrakenteen uudistusprosessin lujittamista. Investointipankki saavutti tältä osin merkittävää edistystä jo vuonna 2008 ennen Lissabonin sopimuksen voimaantuloa. On myös syytä panna merkille, että Euroopan investointipankki valmistautuu huolellisesti Euroopan unionin vuoden 2014 jälkeisiin rahoitusnäkymiin pitäen silmällä mahdollisuutta osallistua makroalueita koskevien strategioiden rahoittamiseen ja tukemalla maaseudun kehittämistä, uusia energialähteitä, ympäristöystävällisiä sijoituksia ja infrastruktuurin kehittämistä. Toinen seikka, jota pidämme tärkeänä ja joka on sen vuoksi sisällytetty mietintöön, on, että Euroopan investointipankin olisi osallistuttava ratifioimista odottavan ja työpaikkojen luomiseen kohdistuvan Eurooppa 2020 -strategian rahoittamiseen. Juuri työpaikkojen luomisen tukemista koskeva tekijä sai Euroopan investointipankin rahoittamaan pieniä ja keskisuuria yrityksiä.
<P>
Haluaisin lopuksi kiinnittää huomionne kahteen seikkaan. Mielestäni on olennaisen tärkeää, että Euroopan investointipankki tukee jatkossakin Euroopan unionissa vallitsevan, infrastruktuuriin liittyvän epätasapainon poistamista. On tärkeää tukea ohjelmia, joilla edistetään EU:n infrastruktuuria koskevien normien tasapainottamista.
<P>
Todettakoon viimeisimpänä vaan ei vähäisimpänä, että Euroopan investointipankki on kuluneiden vuosien aikana aina saanut toimintansa edellyttämää tukea Euroopan parlamentilta. Muutamien viime kuukausien aikana tehdyn valmistelutyön perusteella katson, että mietintöön sisältyvän rakentavan kritiikin myötä investointipankki saa edelleenkin toimintansa edellyttämää tukea Euroopan parlamentilta. Kiitän teitä huomiostanne ja odotan kiinnostuneena keskustelua.
<SPEAKER ID="009" NAME="Philippe Maystadt" LANGUAGE="FR">
Arvoisa puhemies, hyvät parlamentin jäsenet, saanen ensinnäkin kiittää teitä minulle suomastanne kunniasta eli kutsusta käyttää puheenvuoro täysistunnossa. Tämä on jatkoa muutama vuosi sitten aloitetulle perinteelle.
<P>
Aloitan kiittämällä esittelijä Deutschia erittäin laadukkaasta mietinnöstä.
<P>
Arvostin erityisesti sitä, että jäsen Deutsch, samoin kuin valiokunnan muut jäsenet, jäsen Berman ja jäsen Kalfin, tulivat Euroopan investointipankkiin esittämään erityislaatuisia kysymyksiä. Pidän parlamentin kanssa tehtyä erinomaista yhteistyötä myönteisenä asiana.
<P>
Todellisuudessa Euroopan investointipankki on ainoa kansainvälinen rahoituslaitos, joka on vapaaehtoisesti vastuussa ja tilivelvollinen parlamentaariselle elimelle. Se on mielestäni erinomainen asia: Euroopan parlamentin kanssa käytävän vuoropuhelun lujittaminen on itse asiassa olennaisen tärkeää, jotta voimme hoitaa tehtävämme, erityisen missiomme, eli toimia pankkina, joskaan ei tavanomaisena pankkina, joka noudattaa Euroopan unionissa harjoitettua politiikkaa.
<P>
Kuten jäsen Deutsch jo huomautti, näin olemme yrittäneet kaikin tavoin toimia vastataksemme kriisiin.
<P>
Ecofin-neuvosto on kehottanut meitä syyskuusta 2008 alkaen - Lehman Brothers -pankin romahdettua - nostamaan lainanannon määrää reaalitalouden tukemiseksi. Ryhdyimme toimiin neuvoston käskyn mukaisesti ja voin mielestäni todeta, että olemme täyttäneet sitoumuksemme, koska vuonna 2009 lainanantomme määrä kasvoi 58 miljardista 79 miljardiin. Toisin sanoen lainanantomme määrä kasvoi 37 prosenttia Euroopan unionissa.
<P>
Tämä kasvu koski ensisijaisesti kolmea alaa, joiden neuvosto ja parlamentti olivat ilmoittaneet olevan painopistealoja.
<P>
Ensimmäisenä alana oli erityistoimien toteuttaminen niiden valtioiden ja alueiden hyväksi, joihin kriisi kohdistui voimakkaimmin. Lisäys koskee laajalti niin sanottuja lähentymistavoitealueita ja erityisesti sellaisia valtioita, joilla oli tietynlaisia ongelmia vuonna 2009. Niinpä emme olleet aiemmin lainanneet näin suuria määriä Unkarin, Liettuan ja Romanian kaltaisille valtioille. Tämä selittää myös, miksi aiomme tänä vuonna toteuttaa erityistoimia Kreikkaan nähden. Vieraillessani viime viikolla Ateenassa sovimme Kreikan hallituksen kanssa, että lisäämme merkittävästi lainanantoamme Kreikalle osoituksena tuesta ja osallistuaksemme yleisiin ponnistuksiin Kreikan talouden palauttamiseksi raiteilleen.
<P>
Toinen painopisteala oli pienien ja keskisuurien yrityksien tukeminen. Lisäsimme lainanantoamme pankeille, jotta ne jatkaisivat lainojen myöntämistä pienille ja keskisuurille yrityksille hyödyntäen uutta välinettä, jonka avulla voimme valvoa paremmin lainaamiemme varojen tosiasiallista käyttöä. Lainasimme viime vuonna yli 12 miljardia euroa pankeille pieniä ja keskisuuria yrityksiä varten.
<P>
Kolmas ala, joka meitä kehotettiin asettamaan etusijalle, oli ilmastonmuutoksen torjuminen. Myönsimme viime vuonna lähes 17 miljardin euron verran rahoitusta sellaisille hankkeille, joilla edistetään välittömästi kasvihuonekaasupäästöjen määrän vähentämistä.
<P>
Voin mielestäni todeta, että saavutimme vuonna 2009 sen, mitä meiltä odotettiin eli edistimme osaltamme Euroopan talouden elvytyssuunnitelmaa.
<P>
Meidän on tietysti jatkettava samaan tapaan ja haluan lyhyesti mainita kolme suurta haastetta, jotka kohdistuvat meihin tulevina kuukausina ja vuosina.
<P>
Kuten esittelijänne aivan oikein korosti, ensimmäisenä haasteena on jatkaa Euroopan unionin painopistealojen edistämistä. Se tarkoittaa näin ollen, että meidän on EIP:nä osallistuttava Eurooppa 2020 -strategian täytäntöönpanoon. Kuten tiedätte, komissio on käynnistänyt tämän uuden strategian, josta keskustellaan parhaillaan neuvoston ja parlamentin kanssa. EIP on valmis antamaan panoksensa erityisesti käyttäen innovatiivisia rahoitusvälineitä, joiden avulla voimme lisätä yhteisön talousarviosta saatavien varojen nostovoimaa. Tarkoitan tällä komission ja investointipankin yhteisiä välineitä, joita haluamme käyttää.
<P>
Toinen meihin kohdistuva keskeinen haaste on EIP:n ulkoisten toimivaltuuksien uudistaminen. Saamme tilaisuuden keskustella tästä parlamentin kanssa. Komissio on juuri esittänyt ehdotuksen, joka on täysin Michel Camdessus'n johtaman asiantuntijaryhmän laatiman raportin mukainen. Ehdotuksen keskeisenä tekijänä on järjestelmän tehokkuuden parantaminen. Kuten tiedätte, Euroopan unioni on myöntänyt meille takuun sen ulkoisiin toimivaltuuksiin sisältyvien hankkeiden osalta. Tavoitteena on näin ollen hyödyntää niitä parhaalla mahdollisella tavalla. Komissio ehdottaa ulkoisten toimivaltuuksiemme yksinkertaistamista ja yhteensovittamista. Komissio ehdottaa myös, että sivuun siirretty kahden miljardin euron summa kohdistetaan hankkeisiin, joilla torjutaan ilmastonmuutosta.
<P>
Tästä pääsen kolmanteen haasteeseen, jota haluan korostaa, eli siihen, että Euroopan investointipankin on muiden toimielimien ohella osallistuttava erityisesti Euroopan unionin Kööpenhaminassa tekemän sitoumuksen täyttämiseen. Kuten tiedätte, Euroopan unioni teki merkittäviä sitoumuksia tukeakseen niin sanottua nopeasti saatavaa rahoitusta. Tässä yhteydessä katsomme, että EIP:n, joka on kehittänyt kiistatonta asiantuntemusta näissä asioissa, panosta voidaan pitää tärkeänä. Tästä syystä ehdotimme muiden kansallisten rahoituslaitoksien kanssa tehtävää yhteistyötä sellaisen verkoston eli yhteisön kehyksen luomiseksi, jolla voidaan koordinoida ja siten optimoida kehitysmaiden hankkeille myönnettävää rahoitusta. Ranskan kehitysyhteistyövirasto ja saksalainen KfW-pankki ovat jo osoittaneet kiinnostusta hanketta kohtaan ja toivon, että onnistumme yhdessä komission kanssa saattamaan välineen päätökseen tulevina viikkoina.
<P>
Arvoisa puhemies, hyvät parlamentin jäsenet, nämä ovat tulevien kuukausien ja vuosien kolme suurta haastetta, joihin halusin kiinnittää huomionne.
<SPEAKER ID="010" NAME="Olli Rehn">
komission jäsen. - (EN) Arvoisa puhemies, haluan komission puolesta kiittää jäsen Deutschia erinomaisesta mietinnöstä ja toivottaa pääjohtaja Philip Maystadtin tervetulleeksi parlamentin täysistuntoon. Haluan myös onnitella häntä laajamittaisista toimista, joita EIP on toteuttanut torjuakseen rahoituskriisiä ja tukeakseen EU:n elvytyssuunnitelmaa.
<P>
Vetosimme poikkeuksellisissa oloissa poikkeuksellisella tavalla investointipankkiin ja se vastasi välittömästi kiihdyttämällä lainanantonsa ennätyksellisen korkeaksi. Investointipankki pystyi toimimaan näin erinomaisen taloudellisen tilanteensa ansiosta, jopa sellaisena aikana, jolloin oli vaikea saada rahoitusta markkinoilta.
<P>
Kasvanut lainananto kohdistettiin erityisesti sellaisiin aloihin, joita me pidämme - ja luotan siihen, että parlamentti on tästä samaa mieltä - painopistealoina, kuten erityisesti pieniin ja keskisuuriin yrityksiin, energia-alaan ja ilmastonmuutokseen sekä unionin lähentymisalueisiin; ne ovat kärsineet erityisen pahasti talouden taantumasta. EIP:n onnistui myös lisätä tukeaan erityisen vaikeaan tilanteeseen joutuneiden Keski- ja Itä-Euroopan valtioiden rahoitusalalle Euroopan jälleenrakennus- ja kehityspankin EBRD:n ja Maailmanpankin kanssa tehdyn yhteisen aloitteen myötä.
<P>
EIP:llä on Eurooppa 2020 -strategian täytäntöönpanon yhteydessä merkittävä asema tuettaessa infrastruktuuriin, ympäristöystävälliseen tekniikkaan, innovaatioon ja pk-yrityksiin tehtäviä sijoituksia.
<P>
Luomme samalla perustan EU:n varojen ja EIP:n rahoitusvälineiden yhdistetyn käytön vahvistamiseksi niin EU:ssa kuin sen ulkopuolellakin, kuten lähentymisalueilla, joilla EIP voi olla merkittävässä asemassa lisättäessä rakennerahastojen hyödyntämistä.
<P>
Ulkoisten toimien alalla olen hyvin tyytyväinen EIP:n ulkoisia toimivaltuuksia koskevaan väliarviointiin, jota tuettiin Michel Camdessus'n selonteossa. Siinä todettiin, että EU:n EIP:lle antama takuu on tehokas ja voimakas väline, jolla on runsaasti taloudellista ja poliittista painoarvoa.
<P>
Michel Camdessus'n selonteko sisälsi myös lukuisia hyviä ehdotuksia EIP:n ulkoisten toimien mukauttamisesta EU:n politiikkaan ja EIP:n ja EBRD:n välisen yhteistyön kohentamisesta perustuen parlamentin päätöslauselmaan EIP:n ja EBRD:n vuosikertomuksista vuodelta 2007.
<P>
Parlamentti kehotti näitä kahta pankkia lisäämään keskinäistä yhteisymmärrystään. Olin hyvin tyytyväinen huomatessani, että EIP ja EBRD ovat saavuttaneet sopimuksen yhteisissä yhteistyövaltioissa tehtävästä yhteistyöstä. Näin luodaan perusta komission kanssa tehtävälle kokonaisvaltaisemmalle kolmikantasopimukselle, jolla korvataan tämänhetkiset alueelliset sopimukset.
<P>
Väliarvioinnin tärkein lopputulos on lainsäädäntöehdotus, jonka komissio on juuri toimittanut parlamentille ja neuvostolle ja joka koskee EIP:n toimivaltuuksien tarkistamista nykyisten rahoitusnäkymien jäljellä olevaksi ajaksi.
<P>
Uskon, että pidätte sitä vakaana ja tasapainoisena ehdotuksena, jossa otetaan huomioon parlamentin suositukset ja huolenaiheet. Tavoitteena on vahvistaa ulkoisten toimivaltuuksien kohdentamista keskeisiin politiikan aloihin, joista EIP:llä on todistettavasti kokemusta ja joita ovat erityisesti ilmastonmuutos, sosiaalinen ja taloudellinen infrastruktuuri ja paikallisen yksityisen sektorin kehittäminen. Tavoitteena on kuitenkin myös korostaa EIP:n rahoitukseen liittyviä kehitysnäkökulmia.
<P>
Totean lopuksi, että odotamme pääsevämme käymään ehdotuksesta rakentavia ja tuottavia keskusteluja teidän kanssanne ja neuvoston kanssa seuraavien kuukausien aikana. Toivomme, että sopimukseen päästään jälleen kerran ensimmäisessä käsittelyssä, jotta jatkossakin voidaan taata ulkoista toimivaltuutta, jonka ansiosta voimme tehokkaasti noudattaa EU:n ulkopoliittisia tavoitteita, koskeva oikeudellinen vakaus.
<SPEAKER ID="011" NAME="Enikő Győri" LANGUAGE="HU">
Hyvät parlamentin jäsenet, talous- ja raha-asioiden valiokunta totesi mietinnöstä laatimassaan lausunnossa, että Euroopan investointipankki suoriutui hyvin kriisinhallinnasta vuonna 2008.
<P>
Mitä investointipankilta voidaan edellyttää kriisiaikana? Ensisijaisesti sitä, että se yrittää korvata liikepankkien lainanannon vähentymisen luomalla likviditeettiä. Voidaan todeta, että EIP on nostanut lainanannon määrää jatkuvasti vuodesta 2008 alkaen korkokannan ollessa suotuisa ja että se on sitoutunut asettamaan pk-yrityksien saataville 15 miljardin euron verran lisärahoitusta vuodessa vuosina 2009 ja 2010.
<P>
Miksi tämä on niin tärkeää? Tämä on tärkeää siitä syystä, että pk-yrityksissä luodaan eniten työpaikkoja, ja suurimmat ongelmamme liittyvät yhteisössä tällä hetkellä työllisyyteen. Meidän on luotava työpaikkoja.
<P>
Investointipankki suoriutui hyvin, samaisessa yhteydessä, joidenkin tavoitteiden tarkistamisesta. Pankki kohdisti huomionsa merkittävässä määrin pieniin ja keskisuuriin yrityksiin ja auttoi niitä pääsemään takaisin jaloilleen mahdollisimman pian. Valiokunta suosittelee pääjohtaja Maystadtille kolmea alaa, joilla investointipankin toiminta voisi olla tehokkaampaa tai avoimempaa.
<P>
Investointipankin olisi ensinnäkin kiinnitettävä vielä enemmän huomiota kriisistä eniten kärsineihin valtioihin edistäen siten unionin sisäistä koheesiota. Toiseksi, sen lisäksi, että investointipankin olisi tehtävä kumppanuussopimuksia suurten liikepankkien kanssa pienien ja keskisuurien yrityksien rahoittamiseksi, kumppanuuksiin olisi sisällytettävä myös alueellisia pankkeja ja säästöpankkeja, koska näissä rahoituslaitoksissa markkinat tunnetaan parhaiten. Kolmanneksi ja lopuksi katsomme, että olisi olennaisen tärkeää pakottaa kumppanuuksiin osallistuvat rahoituslaitokset siirtämään rahoitustoimien kohteina oleville pk-yrityksille vähintään 20 prosenttia EIP:n täysimääräisen eli 50-prosenttisen rahoituksen avulla saadusta tuotosta - mikä on toisin sanoen korkeampi prosenttiluku kuin voimassa olevissa sopimuksissa edellytetään.
<P>
Kaiken kaikkiaan voidaan todeta EIP:n suoriutuneen hyvin. Se näyttää edelleen tietä pyrittäessä ratkaisemaan kriisi asianmukaisella tavalla, mutta yhteisiä toimia on vielä toteutettava, jotta Euroopan komissio ja Euroopan investointipankki saavuttavat edistystä, erityisesti työpaikkojen luomisen alalla.
<SPEAKER ID="012" NAME="Karin Kadenbach" LANGUAGE="DE">
Arvoisa puhemies, arvoisa komission jäsen Rehn, esitän ensinnäkin aluekehitysvaliokunnan puolesta kiitokseni mietinnön johdosta. Haluan samoin kiittää esittelijää.
<P>
Valiokunta pitää myönteisenä Euroopan investointipankin (EIP) korkeaa vakavaraisuusastetta. Olemme tyytyväisiä siihen, että taloudellinen ja sosiaalinen koheesio ja lähentyminen sekä erityisesti EU:n koheesiopolitiikan lähentymistä koskeva pilari ovat EIP:n perustavoitteita. Pidämme myös suuressa arvossa EIP:n panosta lähentymistavoitteiden saavuttamiseksi: se lainasi 21 miljardia euroa eli 41 prosenttia EIP:n koko lainanannosta EU:ssa lähentymishankkeita varten.
<P>
Lisäksi haluan korostaa lisäarvoa, jota aiheutuu toimien toteuttamisesta yhteistyössä komission kanssa, ja EIP:n strategiaa, jonka mukaan rakennerahaston toimille annetaan lisätukea ja -pontta.
<SPEAKER ID="013" NAME="Jean-Pierre Audy" LANGUAGE="FR">
Arvoisa puhemies, arvoisa pääjohtaja Maystadt, haluan ensinnäkin toivottaa teidät tervetulleeksi ja todeta, miten miellyttävää on nähdä teidät jälleen, koska työskentelin itse vastaavanlaisen mietinnön parissa jokin aika sitten. Toivotan myös komission jäsenen tervetulleeksi ja haluan sanoa esittelijälle ja muiden ryhmien esittelijöille, että he ovat tehneet valtavan hienoa työtä; toivotan heidätkin tervetulleiksi.
<P>
Arvoisa puhemies, on valitettavaa, että neuvoston edustaja ei ole läsnä, koska EIP on hallitustenvälinen väline. Jäsenvaltiot ovat EIP:n kumppaneita. Toistan lisäksi jälleen kerran, että on myönteistä, että pääjohtaja Maystadt ja hänen kollegansa osoittavat parlamentille pitävänsä näitä asioita tärkeinä.
<P>
Aloitan tarkastelemalla valvontaa, joka on sydäntäni lähellä oleva aihe, koska Euroopan investointipankin tehtävät ovat mielestäni luonteeltaan sellaisia, että sen vakautta on syytä valvoa. Sen vakavaraisuutta ei ole valvottu siitä syystä, että se on kansainvälinen yksikkö, joka ei kuulu kansallisten tilintarkastusviranomaisten toimialaan.
<P>
Olen esittänyt tarkistuksen, jonka mukaan Euroopan pankkiviranomaisella - joka toivoaksemme perustetaan - on toimivaltuus toteuttaa vakauden valvontaa koskevia toimia. Arvoisa komission jäsen, toivon, että kannatatte ajatusta. Olen kuullut, että jäsenvaltiot vastustavat sitä. Jäsenvaltiot eivät voi uskoa EIP:lle tehtäviä pitkällä aikavälillä tai varmistaa, että sen vakautta valvotaan.
<P>
Päätän puheenvuoroni tarkastelemalla sijoituksia ja EIP:n roolia. Euroopan unionin sijoitustoiminta on riittämätöntä ja tiedämme nyt, että sijoituksia on lisättävä, olipa kyse liikenneverkkojen yhteenliitettävyydestä, energiasta, suurnopeusjunista, moottoriteistä, korkeakouluista, vedestä, avaruudesta tai terveydenhoidosta. Euroopan investointipankki on kuitenkin sikäli oikeassa, että se on pankki ja sen on suojeltava AAA-luokitustaan.
<P>
Tästä syystä ehdotan, että asetamme 2020-strategian tavoitteeksi vähintään yhden biljoonan euron suuruisen summan kohdistamisen sijoituksiin. Se on mahdollista, mutta Euroopan unionilla on oltava sijoitusmäärärahoja ja meidän on tehtävä yhteistyötä EIP:n kanssa innovatiivisia välineitä hyödyntäen. Ehdotan, että Euroopan unioni ryhtyy investointipankin kumppaniksi, koska siten luotaisiin parempaa yhteisvaikutusta unionin ja kyseisen välineen välillä, mikä on ehdottoman tärkeää yhteisömme tulevaisuuden kannalta.
<SPEAKER ID="014" NAME="Cătălin Sorin Ivan">
S&D-ryhmän puolesta. - (RO) Olemme tietääkseni kaikki samaa mieltä siitä, että Euroopan investointipankki kuuluu niihin yhteisön hankkeisiin, joita voidaan kuvailla onnistuneiksi yhteisön hankkeiksi. Onnittelen samalla investointipankkia sen johdosta, että se on kriisiaikana onnistunut säilyttämään erinomaisen AAA-luokituksensa.
<P>
Toisaalta Euroopan investointipankin on tarkistettava valtuutustaan laajamittaisesti yhteisön tämänhetkisen taloudellisen tilanteen vuoksi. Mainitsen tässä kolme tärkeää kohtaa. Myönnettyjen lainojen on ensinnäkin tuettava Eurooppa 2020 -strategiaa. Toiseksi investointipankin myöntämiä lainoja on käytettävä laaja-alaisten sijoitushankkeiden tukemiseksi, jotta yhteisön talous saadaan jälleen kuntoon. Lopuksi Euroopan investointipankki voi tukea ja sen on tuettava paljon vakaamman ja voimakkaamman yhteisön taloudellisen kehyksen luomista.
<SPEAKER ID="015" NAME="Olle Schmidt" LANGUAGE="SV">
Arvoisa puhemies, arvoisa komission jäsen, arvoisa pääjohtaja Maystadt, kiitän esittelijää lämpimästi mielenkiintoisesta ja erinomaisesta mietinnöstä. Aloitan toteamalla Euroopan liberaalidemokraattien liiton ryhmän puolesta, että investointipankki on tehnyt erinomaista työtä. Euroopan investointipankki (EIP) toteutti nopeasti ja päättäväisesti toimia, kun rahoituskriisi iski koko voimallaan. Pankki osoitti kykynsä vastata kohtaamiinsa valtaviin haasteisiin, kun maailmanlaajuinen talouskriisi kohdistui Euroopan unionin talouteen.
<P>
Se lisäsi rahan tarjontaa ja varmisti, että lainanannon määrä kasvoi merkittävästi. Tämä lievensi rahoituskriisin syvenemistä ja oli elpymisen kannalta tärkeää. On syytä korostaa EIP:n tärkeää roolia tuettaessa pieniä ja keskisuuria yrityksiä, mikä on jo mainittu täällä, eikä sitä voida painottaa liikaa. Sijoituksilla voitiin lievittää kriisiä merkittävästi. Pienyritykset ovat luonnollisesti taloutemme liikkeelle paneva voima. Kaikista yhteisön yrityksistä 99 prosenttia on pienyrityksiä ja ne työllistävät 100 miljoonaa ihmistä.
<P>
Moneen kertaan on todettu, että on tärkeää, että EIP:llä on strategia, jolla varmistetaan pitkän aikavälin kestävä kasvu Euroopan unionissa; strategia kohdistuu ympäristöystävälliseen kehitykseen sekä Euroopan laajuisia liikenneverkkoja koskeviin hankkeisiin tehtäviin sijoituksiin. Hyvin toimiva Euroopan laajuinen liikenneverkko on yksi Euroopan kasvualoitteen tärkeimpiä tekijöitä - Islannissa sijaitseva tulivuori saattoi antaa meille opetuksen.
<P>
Yhteisössä vallitsevien eroavuuksien tasoittaminen on myös tärkeä osa EIP:n työtä. EU:n kannalta on hyvä, että sen naapurit ovat vakaita ja taloudellisesti voimakkaita. Tässä yhteydessä EIP:n toimintaa voidaan pitää erityisen tärkeänä strategiselta kannalta.
<P>
Avoimuus ja petosten torjunta ovat erityisen tärkeitä asiakokonaisuuksia. Suhtaudumme liberaalissa ALDE-ryhmässä myönteisesti siihen, että EIP on itse asiassa noudattanut suosituksia, joita parlamentti on esittänyt monien vuosien ajan. Tämä on mielestämme hyvä asia. EIP voi toimia esimerkkinä avoimuudesta muille EU:n toimielimille.
<P>
Mainitsen lopuksi EIP:n toimintaan liittyvän häpeätahran. On hyvin valitettavaa, että tasa-arvoasiat ovat edelleen heikoissa kantimissa EIP:ssä. Arvoisa pääjohtaja Maystadt, naiset ovat yhä aliedustettuina erityisesti EIP:n korkeampien virkamiehien ja johtajien joukossa ja heidän osuutensa on noin 20 prosenttia työvoimasta. EIP:n on parannettava asiaintilaa. EIP:n joulukuussa 2008 julkaisemassa moninaisuusstrategiassa on lisätietoa asiasta. Todettakoon yhteenvetona, että tähän liittyy kolme hyvää asiaa ja yksi vähemmän hyvä, jopa huono asia.
<SPEAKER ID="016" NAME="Philippe Lamberts" LANGUAGE="FR">
Arvoisa puhemies, hyvät parlamentin jäsenet, arvoisa pääjohtaja Maystadt, hyvät maanmieheni, tarvitsemme pankkinne kaltaista pankkia. Kyllä, tarvitsemme sellaista aikana, jolloin yksityiset pankit ja teollisuus ovat osoittaneet, että ne toimivat yleisen edun vastaisesti ja etteivät ne enää hoida tehtäväänsä myöntämällä yhteiskunnalle lainoja. Tarvitsemme julkisia lainanantovälineitä erityisesti yhteisössä. Jo tästä syystä katson ja me katsomme, että EIP:n roolin merkitystä olisi lisättävä.
<P>
Millainen pankin roolin sitten pitäisi olla? Sen olisi tietysti toimittava vauhdittajana. Tällainen julkinen pankki ei voi vastata kaikkiin markkinoiden tarpeisiin mutta sen olisi toimittava vauhdittajana, joka auttaa yhteiskuntaamme ja talouttamme muuttumaan, jotta ne voivat vastata aikamme kahteen suureen haasteeseen. Haasteena ei ole pelkästään se, että on opittava elämään maapallon fyysisten rajojen puitteissa - tällä tarkoitan tietysti ilmastonmuutosta ja luonnonvarojen ehtymistä - vaan on myös vastattava sosiaalisen koheesion aiheuttamaan kasvavaan haasteeseen sekä Euroopan unionissa että koko maailmassa. Investointipankilla on tärkeä tehtävä kehitysalalla.
<P>
Mainitsen tähän liittyen vain yhden luvun. Tarkasteltaessa energia-alan investointeja, joita pankki rahoitti vuonna 2009, käy ilmi, että kolme neljäsosaa kohdistettiin 1800- ja 1900-luvun tekniikkaan ja ainoastaan yksi neljäsosa uusiutuvaan energiaan.
<P>
Haastamme näin ollen teidät, arvoisa pääjohtaja Maystadt, ja EIP:n kääntämään suhdeluvut päinvastaisiksi ja varmistamaan, että vuonna 2010 ja sen jälkeen kolme neljäsosaa sijoituksista, jotka ovat kaikki pitkän aikavälin sijoituksia, kohdistetaan tähän muutokseen. Näin pankki voi mielestäni toimia vauhdittajana. Arvoisa pääjohtaja Maystadt, toimintanne on usein ollut ensiluokkaista ja kehotamme teitä varmistamaan, että EIP:n toiminta tosiaan on maailmanlaajuisesti ensiluokkaista.
<SPEAKER ID="017" NAME="Ryszard Czarnecki" LANGUAGE="PL">
Arvoisa puhemies, haluan ennen kaikkea kiittää esittelijä Deutschia hänen tekemästään erinomaisesta työstä. Lainanannon lisääminen mietinnössä mainitulla määrällä on mielestäni hyvin kunnianhimoinen tavoite. Eurooppalaisten veronmaksajien ja äänestäjien kannalta tilanne on mielestäni itse asiassa se, että yhteisön sijoitussopimuksella on merkitystä vain sikäli kuin se toimii "rahahanana" pienille ja keskisuurille yrityksille. Laajennettua taloudellista sitoumusta on syytä pitää myönteisenä, koska se on varsin merkittävä tällä alalla. Alan tukeminen on erityisen tärkeää kriisiaikana.
<P>
Keski- ja Itä-Eurooppaa edustavana, ja puolalaisena, totean, että meidän kannaltamme on erittäin tärkeää, että pankki tukee omassa yhteisön kolkassamme tehtäviä muutoksia ja että tämänhetkistä jakautumista vähennetään. Olen myös tyytyväinen siihen, että pankki osoittaa merkittävää sitoutumista yhteisön rahastoihin ylläpidettäviin suhteisiin. Tälläkin on meille epäsuora merkitys.
<SPEAKER ID="018" NAME="Marta Andreasen">
EFD-ryhmän puolesta. - (EN) Arvoisa puhemies, tarkastellessani EIP:n rahoittamia hankkeita hämmästelen, miten monissa hankkeissa on kyse suuryrityksistä ja miten harva hanke kohdistuu pk-yrityksiin, joita on tarkoitus auttaa. Tarvitsevatko sellaiset yritykset kuin General Motors, Electrolux ja Arcelor Mittal todella EIP:n tukea niiden tarjoamat "pehmeät ehdot" ("soft terms") poislukien? Entä miten tällaisilla lainoilla on edistetty yhteisön taloutta? Onko niiden avulla luotu työpaikkoja? Ei, niiden avulla on siirretty työpaikkoja muihin maihin, toisinaan edullisempiin Euroopan valtioihin ja toisinaan tykkänään EU:n ulkopuolelle.
<P>
Electrolux on esimerkki EIP:n menestyksestä. Saatuaan 250 miljoonan euron suuruisen lainan suorituskykynsä kohentamiseksi yhtiö rakennutti uusia tehtaita Puolaan, Romaniaan ja Unkariin. Tehtaiden valmistuttua yhtiö siirsi niihin tuotantonsa Yhdistyneestä kuningaskunnasta, jolloin Englannin Spennymoorissa menetettiin lähes 2 000 työpaikkaa, joten lienemme kaikki yhtä mieltä siitä, että EIP:llä on hyvin tärkeä rooli yhteisön talouden ja erityisesti kauppataseen kannalta: se vie työpaikkamme ja tuo työttömyyttä.
<SPEAKER ID="019" NAME="Andreas Mölzer" AFFILIATION="NI">
(DE) Arvoisa puhemies, vuosikertomuksesta on mukava lukea, että Euroopan investointipankki (EIP) on reagoinut nopeasti kriisiin lisäämällä merkittävästi saatavilla olevia varoja. Erityisesti pieniin ja keskisuuriin yrityksiin kohdistuvan lainanannon on pysyttävä sen keskeisenä painopistealana, jota on mahdollisuuksien mukaan laajennettava. On kuitenkin tärkeää varmistaa, että kyseiset yrittäjät todella saavat lainat.
<P>
Valvontajärjestelmästä todettakoon, että kannatan Euroopan pankkiviranomaisen perustamista koskevaa ehdotusta. Viranomaisen tehokas toiminta edellyttää kuitenkin, että sille annetaan kauaskantoisia toimivaltuuksia ja että sillä on valtuudet valvoa pankkeja, joiden toiminta ulottuu kansallisten rajojen yli.
<P>
Euroopan investointipankin tavoitteita olisi mielestäni kohdistettava selvemmin yhteisössä toteutettaviin toimiin. Tätä tarvitaan kiireellisesti meneillään oleva rahoitus- ja talouskriisi huomioon ottaen. Siten olisi myös mahdollista välttää päällekkäiset toimet ja eturistiriidat Euroopan jälleenrakennus- ja kehityspankkiin nähden.
<SPEAKER ID="020" NAME="Seán Kelly" AFFILIATION="PPE">
(GA) Arvoisa puhemies, olen samaa mieltä kollegojen kanssa, jotka kiittävät EIP:n tekemää erinomaista työtä.
<P>
(EN) Kehuttaessa EIP:n toimintaa on havaittavissa selvä ristiriita paljastuneeseen valitettavan hämäräperäiseen ja epämoraaliseen tarinaan yksityisistä pankeista, niiden yliampuvasta palkkapolitiikasta, pöyristyttävistä bonuksista ja yrityshallinnon täydellisestä puuttumisesta. EIP on toiminut täysin päinvastaisella tavalla - osittain kenties siitä syystä, että se on vastuuvelvollinen parlamentille, kuten puhemies totesi - ja sen hyviä ja asianmukaisia toimintatapoja ja erityisesti nopeaa reagoimista talouskriisiin on syytä kiittää.
<P>
Puhemies mainitsi syystäkin, että EIP kiinnitti erityistä huomiota pk-yrityksiin ja tuki niitä, ja tiedän, että kotimaassani myönnettiin pk-yrityksille 300 miljoonaa euroa EIP:n kautta. Kysymys kuuluu kuitenkin: saavutetaanko pk-yritykset tällä toimella ja jollei, voivatko ne selvittää, mistä se johtuu? Mihin keinoihin sellaiset yritykset voivat turvautua, joille ei myönnetä tukea, vaikka niiden yrityssuunnitelmat vaikuttavat hyviltä?
<P>
Irlannissahan tilanne on se, että yrityksiä menee päivittäin nurin, ja tiistaina ilmestyneen Irish Times -sanomalehden otsikon mukaan valtio leikkaa yrityksien auttamiseksi tarkoitettuja varoja 22 miljoonan euron verran. Emme siis ole vielä kuivilla.
<P>
Minäkin haluaisin esittää seuraavan kysymyksen: olen kuullut kerrottavan, että yksityiset pankit käyttävät pankkien muihin tarkoituksiin varoja, jotka on tarkoitettu pk-yrityksille. Haluaisin tietää, pitääkö tämä paikkansa? Voidaanko asia todentaa ja voimmeko me parlamentissa tehdä jotakin asian todentamiseksi?
<SPEAKER ID="022" NAME="Jens Geier" AFFILIATION="S&amp;D">
(EN) Arvoisa puhemies, arvoisa pääjohtaja Maystadt, arvoisa komission jäsen Rehn, haluan aluksi kiittää jäsen Deutschia hänen tekemästään työstä. Käytän myös tilaisuutta hyväkseni painottaakseni Euroopan investointipankin (EIP) merkitystä yhteisön ja sen kansalaisten kannalta ja korostaakseni, että tätä ainutlaatuista toimielintä on hyödynnettävä enemmän erityisesti talouskriisin vallitessa.
<P>
Talousarvion valvonnan kannalta, mikä kattaa nykyisen määritelmän mukaan myös yhteisön ohjelmien ja elimien tosiasiallisen tuloksen ja suorituskyvyn, EIP on todella ansainnut korkean luokituksensa erityisesti poliittiseen luotettavuuteen nähden. EIP tuottaa todellista lisäarvoa yhteisön kansalaisille sen kuuden tärkeimmän ohjelman (jotka kohdistuvat muun muassa Euroopan laajuisiin verkkoihin ja pienien ja keskisuurien yrityksien tukemiseen) ja erityisohjelmien (kuten ilmastonmuutoksen torjumishankkeen) kehyksessä tehtyjen sijoituksien välityksellä. Olen varma siitä, että tätä kannatetaan laajamittaisesti Euroopan parlamentissa. Tämä tarkoittaa kuitenkin myös, että parlamentin on tulevaisuudessa laajennettava valvontamenettelyjään. Viittaan tällä esimerkiksi investointivälineeseen.
<P>
Haluan esittää lopuksi vielä huomion, jota ryhmäni pitää erityisen tärkeänä ja joka on osoitettu suoraan EIP:lle. Pidämme myönteisenä, että EIP on tarkistanut offshore-rahoituskeskuksia koskevaa politiikkaansa. Haluamme kuitenkin saada varmuuden siitä, että EIP:n varoilla saadut tuotot eivät päädy tällaisiin veroparatiiseihin, koska EIP saattaisi tällöin vaarantaa saavuttamansa maineen ja luokituksen.
<SPEAKER ID="023" NAME="Charles Goerens" AFFILIATION="ALDE">
(FR) Arvoisa puhemies, Euroopan investointipankki on sekä pankki että toimielin. Pankkina sen ei pidä unohtaa olevansa toimielin ja toimielimenä sen ei pidä unohtaa olevansa pankki. Tästä syystä sen on yhtäältä vastattava Euroopan unionin vaatimuksiin unohtamatta omaa jälleenrahoituskapasiteettiaan.
<P>
Tältä kannalta meillä ei ole oikeutta pakottaa sitä ottamaan turhia riskejä erityisesti, kun se toteuttaa toimia kehitysmaissa. Tästä syystä on tärkeää asettaa etusijalle eräänlainen yhtäältä jäsenvaltioiden ja Euroopan komission ja toisaalta Euroopan investointipankin välinen sopimus, jonka nojalla kansainväliset lahjoittajat voivat tehdä lahjoituksia ja Euroopan investointipankki voi tehtävänsä mukaisesti myöntää lainoja.
<P>
Tällainen varotoimi suojaisi meitä Maailmanpankin kokemilta vastoinkäymisiltä; se joutui muutama vuosi sitten peruuttamaan 50 miljardin suuruisen lainan, jota ei olisi missään tapauksessa maksettu takaisin. Tällainen on mielestäni vältettävissä noudattamalla samaa varovaisuutta kuin Euroopan investointipankki on noudattanut toiminnassaan. Kannustan sitä jatkamaan kehitysmaissa toteuttamiensa toimien kehittämistä, koska alalla on varmasti yhä jonkin verran liikkumavaraa.
<SPEAKER ID="024" NAME="Malika Benarab-Attou" AFFILIATION="Verts/ALE">
(FR) Arvoisa puhemies, arvoisa Euroopan investointipankin pääjohtaja, parlamentti korosti EIP:n vuosikertomuksessa vuodelta 2008, että pankin ulkoisen toiminnan on noudatettava Euroopan unionin yleisiä tavoitteita.
<P>
Niinpä Jordaniaan sijoitettavan ydinvoimalan rahoitushanke olisi Euroopan unionista tehdyn sopimuksen 3 artiklan 5 kohdan perusajatuksen vastainen. Sen mukaan unioni edistää kansainvälisissä suhteissaan maapallon kestävää kehitystä.
<P>
Jordanian viranomaiset ottivat helmikuussa 2009 yhteyttä EIP:hen ja pyysivät sitä tukemaan ydinvoimaa koskevaa kehittämishanketta, joka edellyttää muun muassa ydinvoimalaitoksen rakentamista vuoteen 2016 mennessä.
<P>
Totean näin ollen tyytyväisenä saaneeni yksiköiltänne vakuutuksen, jonka mukaan Euroopan investointipankki ei puoltanut pyyntöä ja katsoi, että sen tehtävänä on tukea Jordaniassa toteutettavia hankkeita tuuli- ja aurinkoenergian kehittämiseksi; ne ovat uusiutuvuutensa vuoksi maapallon tulevaisuuden kannalta suotuisia energiamuotoja.
<P>
Sovelletaanko tätä kantaa muihin ydinvoiman rahoittamista koskeviin pyyntöihin?
<SPEAKER ID="025" NAME="Paweł Robert Kowal" AFFILIATION="ECR">
(PL) Arvoisa puhemies, Ukrainan vakaus on kaikkien EU:n jäsenvaltioiden kannalta luonnollinen tavoite, osittain siitä syystä, että Ukraina on yksi tärkeimmistä ja suurimmista kumppaneistamme. Ukraina on käymässä läpi kriisiä meidän seuratessamme tilannetta sivusta. Ukrainan talousarvion vakaus on ratkaisevassa asemassa sosiaalisen ja poliittisen tilanteen sekä valtion tulevaisuuden kannalta. Mitä enemmän annamme apua ja poliittista tukea Ukrainalle, sitä suuremmalla syyllä voimme odottaa, että Ukrainan taloudessa toteutetaan uudistuksia vapaiden markkinoiden edistämiseksi.
<P>
Ukrainan talouskriisi ei koske ainoastaan Ukrainaa vaan myös meitä kaikkia. Ukrainassa vallitseva vaikea tilanne osoittaa nyt, miten paljon voimme antaa apua. Niinpä kannatan makrotaloudellisen rahoitusavun myöntämistä Ukrainalle. Apua olisi mielestäni myönnettävä enemmän, ja mitä enemmän sitä myönnetään, sitä suurempia ja kunnianhimoisempia odotuksia voimme asettaa Ukrainaan nähden.
<SPEAKER ID="026" NAME="Nikolaos Salavrakos" AFFILIATION="EFD">
(EL) Arvoisa puhemies, Euroopan investointipankki on eittämättä ollut menestys siitä alkaen, kun se perustettiin 52 vuotta sitten. Se on onnistunut erityisesti Euroopan unionin tavoitteiden saavuttamisessa ja lujittamisessa sekä pienien ja keskisuurien yrityksien rahoittamisessa, jotka ovat Euroopan unionin liiketoiminnan tukipilari. Näitä yrityksiä on nimittäin tuettava vallitsevan talouskriisin aikana, jotta ylläpidetään työpaikkoja ja sosiaalista vakautta unionissa.
<P>
Kuten kaikki tiedämme, unioni tarkastelee parhaillaan Kreikan kriisiä. En tietenkään tiedä, nimittävätkö tulevat historioitsijat sitä "Kreikan kriisiksi" vai "rahoituskriisiksi" vai nimitetäänkö sitä "valuuttakriisiksi". Tiedän kuitenkin, että jos Galileo olisi elossa, hän ei väittäisi, että maapallo pyörii vaan että "maapallo kiiruhtaa eteenpäin", koska tapahtumat tempaavat meidät mukaansa. Meidän on Euroopan unionina seurattava niitä ja määritettävä tarvittavat ratkaisut.
<P>
Kaikki läsnäolijat lienevät sitä mieltä, että mikäli elämän halutaan sujuvan hankauksitta unionissa, meidän on nopeutettava poliittisen ja taloudellisen unionin päätökseen saattamista. Katson näin ollen, että EIP:llä on tarvittavaa asiantuntemusta ja objektiivista kykyä toteuttaa lisätoimia ja ehdotan - osoitan ehdotuksen erityisesti komission jäsenelle Olli Rehnille, jota kunnioitan suuresti sen johdosta, miten vakavasti hän suhtautuu eri kysymyksiin - että tarkastelemme mahdollisuutta antaa EIP:lle tehtäväksi arvioida jäsenvaltioiden luottokelpoisuutta.
<SPEAKER ID="027" NAME="Hans-Peter Martin" AFFILIATION="NI">
(DE) Arvoisa puhemies, edelliset puhujat ovat syystäkin painottaneet Euroopan investointipankin (EIP) merkitystä. Esimerkiksi jäsen Kadenbach viittasi EIP:n sosiaalisen lähentymisen kannalta keskeiseen panokseen. Haluaisin sijoittaa asian poliittiseen asiayhteyteen. Olemme hyvin huolestuneita siitä, että äärioikeistolaiset puolueet saavuttavat suosiota entistä useammassa valtiossa. Tämä johtuu siitä, että sosiaalinen lähentyminen ei toteudu Euroopan unionissa siten kuin me olisimme kaikki toivoneet.
<P>
Nämä äärioikeistolaiset ovat hyvin usein susia lampaiden vaatteissa, minkä ansiosta he pystyvät salaamaan ihmiskuntaa kohtaan tuntemansa laaja-alaisen ja kyynisen halveksunnan. Arvoisa puhemies, mainitsen viimeisenä esimerkkinä - ollen tietoinen poliittisista sympatioistanne - sen, mitä jäsen Mölzer juuri teki. Hän piti miellyttävän pikku puheen nimitettyään toisessa yhteydessä erästä poliittista vastustajaansa eli minua psykopaatiksi. Se on Hitlerin fasismin kielenkäyttöä. Tällä tavalla nämä ihmiset toimivat: he leimaavat poliittiset vastustajansa hirviöiksi. Pyydän teitä toteuttamaan tarvittavia toimia ja kehotan myös EIP:n henkilöstöä jatkamaan työtään erityisesti avoimuuden alalla. Heidän on lisättävä toimintansa avoimuutta entisestään, koska tällä lähestymistavalla torjutaan fasismin uutta nousua.
<SPEAKER ID="028" NAME="Sophie Auconie" AFFILIATION="PPE">
(FR) Arvoisa puhemies, Euroopan investointipankin vuosikertomuksen 2008 myötä vietettiin vuosipäivää: EIP on nyt osallistunut yli 50 vuoden ajan aktiivisesti maanosamme taloudellisen kehitykseen.
<P>
Pitkän aikavälin lainoja myöntävänä Euroopan unionin pankkina se on keskeisessä asemassa torjuttaessa kriisiä, joka meihin nyt kohdistuu. On syytä ilmaista kunnioitusta vastaanottavaisuutta kohtaan, jota se on osoittanut syksystä 2008 alkaen. EIP maksoi yksinomaan vuonna 2008 10 miljardia euroa ennakoitua enemmän.
<P>
Parlamentin aluekehitysvaliokunnan ja talous- ja raha-asioiden valiokunnan jäsenenä olen erityisen kiinnostunut tuesta, jota EIP on myöntänyt yhteisön pienille ja keskisuurille yrityksille. Mielestäni on erittäin tärkeää jatkaa Jeremie-aloitteen kaltaisten aloitteiden kehittämistä. Yritykset tarvitsevat Jeremie-aloitteen avulla saatavaa pääomaa, riskipääomaa, takuita, lainoja ja teknistä tukea. Auvergnen alueella - joka on osa "euro-vaalipiiriäni" ja jonka läsnä oleva jäsen Audy tuntee hyvin - käynnistettiin vuosi sitten tämä pk-yrityksille tarkoitettu tukijärjestely. Järjestely on arvoltaan 25 miljoonaa euroa, joista 18 miljoonaa saadaan Euroopan aluekehitysrahastolta (EAKR). Järjestelyn avulla autetaan pienyrityksiä, tuetaan innovaatiota ja osallistutaan kriisin ratkaisemiseen.
<P>
Pidän myönteisenä tätä EIP:n, Euroopan investointirahaston ja paikallisviranomaisten välistä rakentavaa yhteistyötä. Arvoisa pääjohtaja Maystadt, olen vakuuttunut siitä, että meidän on jatkettava tällä linjalla.
<SPEAKER ID="029" NAME="Thijs Berman" AFFILIATION="S&amp;D">
(EN) Arvoisa puhemies, EIP reagoi rahoituskriisiin EU:ssa vuonna 2008 lisäämällä pääomaansa ja lähes kaksinkertaistamalla sijoituksien ja suoritettavien maksujen määrän edellisiin vuosiin verrattuna, erityisesti pk-yrityksien kohdalla. EIP ei kuitenkaan ole toteuttanut suhdanteita tasoittavia toimia yhtä kiireellisesti kehitysmaissa ulkoisten toimivaltuuksiensa kehyksessä. EIP jopa vähensi sijoitustoimintaansa merkittävästi AKT-valtioissa, Aasiassa ja Latinalaisessa Amerikassa. Vuosikertomuksesta käy valitettavasti ilmi, että EIP on reagoinut kehitysmaissa kriisiin aivan liian hitaasti.
<P>
Raskaaseen infrastruktuuriin sijoittamisen ei pitäisi olla EIP:n päätehtävänä kehitysmaissa julkisena toimielimenä. Toinen yhtä tärkeä tehtävä on pääoman hankkiminen taloudellisesti vaikeina aikoina ja markkinoiden tukeminen, mikäli yksityiset pankit suhtautuvat siihen vastahakoisesti. EIP:n olisi lisättävä ulkoisten toimivaltuuksien kehyksessä rahoituspalveluihin tehtäviä sijoituksia sekä taattava lainojen ja säästöjen parempi saatavuus kansalaisille ja pk-yrityksille. Siten edistetään kestävää kasvua niin täällä kuin kehitysmaissakin.
<SPEAKER ID="030" NAME="Georgios Stavrakakis" AFFILIATION="S&amp;D">
(EL) Arvoisa puhemies, hyvät parlamentin jäsenet, ennen kuin toivotan pääjohtaja Maystadtin tervetulleeksi Euroopan parlamenttiin ja ennen kuin onnittelen häntä sekä Euroopan investointipankin menestyksen että sen kunnianhimoisen liikesuunnitelman johdosta, totean pitäväni järkyttävänä kolmea maanmiestäni vastaan heidän työpaikallaan eilen Ateenassa tehtyä murhanhimoista hyökkäystä. Esitän syvimmän osanottoni heidän perheilleen.
<P>
On selvää, että Euroopan investointipankin tekemä tärkeä työ on korostunut tämänhetkisen talouskriisin myötä. EIP:n myöntämän lisärahoituksen ansiosta on nopeutettu maksusuorituksia ja tuettu reaalitaloutta erityisesti suojelemalla hyödyllisiä hankkeita ja avustamalla elinkelpoisia yrityksiä näinä poikkeuksellisen vaikeina aikoina.
<P>
EIP oli myös tärkeässä ja keskeisessä asemassa yhteisön kilpailukykyä koskevassa ydinohjelmassa, jonka kehyksessä ja Jaspers- ja Jeremie-aloitteiden välityksellä EIP on edistänyt innovaatiota vielä merkittävämmin tukevia välineitä.
<P>
EIP:n roolista on tulossa entistä tärkeämpi, ei ainoastaan koheesiotavoitteiden kehyksessä vaan myös Eurooppa 2020 -strategian täytäntöönpanon yhteydessä. Älykkäiden rahoitusjärjestelmän välineiden, joita EIP kehittää jatkuvasti, ja hiljattain perustetun "European Local Energy Assistance" eli Elena-aloitteen odotetaan edistävän merkittävästi työllisyyttä siten, että tehdään tärkeitä sijoituksia kestävän kehityksen ja energian toimitusvarmuuden kaltaisilla aloilla, jotka vaikuttavat välittömästi talouden paikalliseen kehitykseen ja kansalaisten elämänlaadun parantamiseen.
<SPEAKER ID="031" NAME="Zigmantas Balčytis" AFFILIATION="S&amp;D">
(LT) Arvoisa puheenjohtaja Adamkus, Euroopan investointipankin pienille ja keskisuurille yrityksille myöntämästä tuesta tuli erityisen tärkeää sen jälkeen, kun rahoitus- ja talouskriisi puhkesi yhteisössä. Pidän myönteisenä pankin vuonna 2008 tekemää päätöstä, jonka mukaan pk-yrityksille myönnettiin 42 prosenttia enemmän lainoja kuin edellisvuonna. 99 prosenttia kaikista Euroopan unionin yrityksistä on pk-yrityksiä ja ne työllistävät yli 100 miljoonaa ihmistä. Koska talouskriisi ei ole vielä ohi ja työttömyys kasvaa edelleen, on varmistettava, että Euroopan investointipankki lisää pk-yrityksille myönnettävien lainojen määrää entisestään, parantaa pääoman saatavuutta ja yksinkertaistaa monimutkaisia byrokraattisia sääntöjä, jotta hankkeita on mahdollista rahoittaa nopeammin ja tehokkaammin, erityisesti kriisistä eniten kärsineissä jäsenvaltioissa ja eniten kärsineillä aloilla. Sen lisäksi, että Euroopan investointipankin olisi tuettava yrityksiä edellä mainituilla tavoilla, sen olisi myös jatkossa kiinnitettävä tiiviisti huomiota kestävän, kilpailukykyisen ja turvallisen energiainfrastruktuurin sekä vakaan liikenneinfrastruktuurin kehittämisen rahoittamiseen.
<SPEAKER ID="032" NAME="Proinsias De Rossa" AFFILIATION="S&amp;D">
(EN) Arvoisa puhemies, jollei Euroopan investointipankkia vielä olisi, yrittäisimme parhaillaan epätoivoisesti perustaa sellaista. Pidän myönteisenä ehdotusta, jonka mukaan lainanantoa lisätään merkittävästi ja EIP:n roolia tuetaan sen auttaessa EU:n ulkopuolisia kehitysmaita.
<P>
Katson kuitenkin, että hukkaamme tätä arvokasta resurssia sikäli, että emme turvaudu sen asiantuntemukseen laajemman rahoituskriisin yhteydessä. Tarvitsemme kiireellisesti rahoitusalan vakautta koskevaa yhteisön järjestelmää. Perustamalla erityisrahaston, mitä Euroopan parlamentin sosialistinen ryhmä ehdotti, varmistamme, että häikäilemättömien keinottelijoiden uhreiksi joutuneita jäsenvaltioita voidaan tukea joutumatta turvautumaan välittömästi veronmaksajiin ja että voidaan taata vähäisempi kurssivaihtelu. Näin osoitetaan selvästi markkinoille ja erityisesti häikäilemättömille keinottelijoille, että emme aio sallia yhdenkään jäsenvaltion alas ampumista ja tuhoamista - tilanne, joka vallitsee tällä hetkellä Kreikassa ja joka todennäköisesti vallitsee myös muissa jäsenvaltioissa, kuten omassa kotimaassani Irlannissa.
<SPEAKER ID="033" NAME="Corina Creţu" AFFILIATION="S&amp;D">
(RO) Kriisiin liittyvää taustaa vasten Euroopan investointipankki on onnistunut nopeasti muuttamaan painopistealojaan, jotka liittyvät lainanantoon, voidakseen tukea pieniä ja keskisuuria yrityksiä. Ne ovat kaikkein alteimpia kriisin ja lainanantoon liittyvien lisäkustannuksien aiheuttamille riskeille. On tärkeää selvittää, missä määrin investointipankki voi myöntää yhteisrahoitusta rakennerahastoista rahoitettaville ja Itä-Euroopan jäsenvaltioissa toteutettaville hankkeille, koska kuten tiedätte, monilla pk-yrityksillä ja paikallisviranomaisilla on suuria vaikeuksia saada yhteisön varoja, joille on mahdoton saada yhteisrahoitusta rahoitus- ja pankkimarkkinoilla.
<P>
Olen sitä mieltä, että pankin toimintaa on tulevalla kaudella kohdistettava kriisistä eniten kärsineisiin valtioihin, jotka eivät onnistu antamaan uutta pontta taloudelleen, jotta tuetaan koheesiota ja estetään jatkuva taloudellinen ja sosiaalinen taantuma.
<P>
Euroopan investointipankilla on oma erityinen paikkansa rahoitusjärjestelyssä, jota EU voi hyödyntää antaakseen talouskasvulle uutta pontta. Tästä syystä kannatan suositusta, jonka mukaan EU:sta voi oikeushenkilönä tulla pankin osakkeenomistaja jäsenvaltioiden lisäksi, millä lujitettaisiin yhteistyötä.
<SPEAKER ID="034" NAME="Puhemies">
(ES) Annan puolen minuutin pituisen puheenvuoron jäsen Mölzerille, joka katsoi, että häneen viitattiin toisen jäsenen käyttämässä puheenvuorossa.
<SPEAKER ID="035" NAME="Andreas Mölzer" AFFILIATION="NI">
(DE) Arvoisa puhemies, haluan esittää henkilökohtaisen lausuman työjärjestyksen 151 artiklan nojalla niiden vakavien syytösten johdosta, joita jäsen Martin esitti minua vastaan puheenvuorossaan.
<P>
Huomautan, etten halua olla missään tekemisissä tämän parlamentin jäsenen kanssa. Hänen poliittinen lähestymistapansa perustuu kollegojen ja koko parlamentin tuomitsemiseen tiedotusvälineissä ja hän väittää, että parlamentin virkamiehet ovat laiskoja, joutavia ja kyvyttömiä. Minä en puhu sellaisen henkilön kanssa, joka käyttää salaisen palvelun hyödyntämiä menetelmiä, kuten avaimenreikiin sijoitettavia kameroita, miniatyyrikameroita ja muita salaisia välineitä, vakoillakseen ihmisiä. En ole puhunut hänen kanssaan tänään enkä puhu vastakaan. En halua olla missään tekemisissä tällaisen henkilön kanssa. Torjun jäsen Martinin syytökset, jotka hänen olisi mielestäni peruutettava.
<SPEAKER ID="036" NAME="Puhemies">
(ES) Hyvä jäsen Mölzer, puheenvuoronne on kirjattu tämänpäiväisen istunnon sanatarkkaan selostukseen.
<SPEAKER ID="037" NAME="Petru Constantin Luhan" AFFILIATION="PPE">
(RO) Aloitan onnittelemalla Euroopan investointipankkia niiden toimien johdosta, joita se on toteuttanut yhteisön tavoitteiden saavuttamiseksi. Toimielin on ollut ja on edelleen keskeisessä asemassa tämänhetkisen rahoitus- ja talouskriisin kannalta.
<P>
Lähentymistavoitetta tuetaan merkittävästi rakenne- ja koheesiorahastosta, koska tavoite on yksi investointipankin päätavoitteista. Pankki on myöntänyt 21 miljardin euron - summa on suuruudeltaan noin 41 prosenttia EIP:n lainanannosta Euroopan unionissa - verran lainoja hankkeita varten tätä tavoitetta silmällä pitäen. Köyhempiä alueita ei mielestäni voida kehittää kuin vasta sitten, kun varojen saatavuuden mahdollistava infrastruktuuri sekä asianmukainen sosiaali- ja opetusalan infrastruktuuri on luotu kaikkia Euroopan unionin kansalaisia koskevien yhteisten normien pohjalta.
<P>
Tästä syystä itse asiassa kannustan Euroopan investointipankkia jatkamaan niiden toimien toteuttamista, joiden tavoitteena on edistää taloudellista ja sosiaalista koheesiota Euroopan unionissa, ja niiden toimien toteuttamista, joilla torjutaan rahoituskriisiä siten, että lisätään...
<P>
(Puhemies keskeytti puhujan.)
<SPEAKER ID="038" NAME="George Sabin Cutaş" AFFILIATION="S&amp;D">
(RO) Euroopan investointipankki on keskeisessä asemassa pyrittäessä edistämään lähentymistä kaikkialla Euroopan unionissa. Kyse on olennaisen tärkeästä panoksesta taloudellisen taantuman aikana, joka on kohdistunut voimakkaana erityisesti julkiseen infrastruktuuriin tehtäviin sijoituksiin.
<P>
EIP on mielestäni vastannut hyvin nopeasti kriisistä seuranneisiin haasteisiin esimerkiksi myöntämällä Romanialle rahoitusta yhteensä lähes 1,5 miljardin euron verran vuodeksi 2009. Nämä lainat korostavat, miten monipuolisesti investointipankki on osallistunut sen prosessin nopeuttamiseen, jolla pyritään kaventamaan kehitykseen liittyviä eroja liittymisen jälkeisellä kaudella.
<P>
Kuten kollegani ovat todenneet, merkittävä osa lainoista on tarkoitettu pk-yrityksien tukemiseen. Parantamalla näiden yrityksien mahdollisuuksia saada pääomaa voidaan mielestäni edistää merkittävästi yhteisön taloutta ja torjua työttömyyttä. Tältä osin olisi hyödyllistä arvioida vuosittain lainojen saatavuutta ja tehokkuutta, jotta taataan suurempi avoimuus lainojen lopulliseen kohteeseen nähden ja kohennetaan hallinnollista menettelyä.
<SPEAKER ID="039" NAME="Laima Liucija Andrikien" AFFILIATION="PPE">
(EN) Arvoisa puhemies, meidän on mielestäni syytä antaa tunnustusta Euroopan investointipankin tärkeälle roolille elvytettäessä talouksia vaikeina aikoina, jotka tuntuvat lähes kaikissa valtioissamme. Kotimaani Liettua on malliesimerkki. EIP osallistuu kansalliseen kannustuspakettiin erityisesti pienien ja keskisuurien yrityksien rahoituksen lisäämiseen mutta myös uusiutuvaa energiaa ja liikennealaa koskevien hankkeiden rahoittamiseen liittyen.
<P>
Kehotan kuitenkin jäsenvaltioiden hallituksia mahdollistamaan sen, että EIP voi merkittävästi lisätä lainanantoaan naapureillemme ja erityisesti itäisille naapureillemme, jotka kärsivät myös kriisin seurauksista ja tarvitsevat suuresti lainoja ja sijoituksia. Sijoituksia on tehtävä erityisesti niin sanotuilla kovilla aloilla, kuten liikenne- ja ympäristöalalla sekä viimeisimpänä vaan ei vähäisimpänä energia-alalla. Viimeksi mainittu on erityisen tärkeä, kun otetaan huomioon energia-alan infrastruktuuriin liittyvät ongelmat, jotka...
<P>
(Puhemies keskeytti puhujan.)
<SPEAKER ID="040" NAME="Andrzej Grzyb" AFFILIATION="PPE">
(PL) Arvoisa puhemies, yhdyn myös pääjohtaja Maystadtille ja Euroopan investointipankille sekä mietinnön laatineelle jäsen Deutschille esitettyihin lämpimiin kiitoksiin.
<P>
Keskustelussa on ollut havaittavissa kaksi tavoitetta: ensinnäkin kehitys ja toiseksi vakaus, tai toisinpäin - järjestyksellä ei ole merkitystä. Euroopan unionissa ja sen jäsenvaltioissa ajatellaan ensisijaisesti kehitystä koheesion alalla. Tässä yhteydessä haluan erityisesti korostaa pienien ja keskisuurien yrityksien alan rahoittamisen merkitystä. Jo Lissabonin toimintasuunnitelmassa lausuttiin, että koheesiota on mahdoton kehittää ilman pienien ja keskisuurien yrityksien alaa ja ilman alueellista yhteistyötä.
<P>
Unionin ulkopuolella sijaitsee valtioita, jotka ovat Euroopan unionin naapureita ja itäisen kumppanuuden valtioita ja joissa ilman Euroopan investointipankin apua - jäsen Kowal mainitsi tämän, samoin kuin jäsen Andrikien- on mahdotonta...
<P>
(Puhemies keskeytti puhujan.)
<SPEAKER ID="041" NAME="Paul Rübig" AFFILIATION="PPE">
(DE) Arvoisa puhemies, arvoisa pääjohtaja Maystadt, olisin kiinnostunut tietämään, miten Basel III -sopimusta koskeva keskustelu vaikuttaa pankkiin ja erityisesti Euroopan investointirahastoon (EIR). Onko meillä mielestänne tarvittava luottokelpoisuus antaaksemme tosiasiallista tukea talouskriisin aikana vai katsotteko, että luottokelpoisuuttamme on parannettava? Millaisia tilaisuuksia tarjoutuu tulevaisuudessa, jotta voidaan asettaa saataville lisää riskipääomaa nykyisen kaltaisissa kriisitilanteissa? EIR:n tuki on erittäin tärkeää erityisesti vaikeina aikoina sinnitteleville pienille ja keskisuurille yrityksille.
<P>
Kiitän Euroopan investointipankkia menestyksellisestä yhteistyöstä, jota se on tehnyt EIR:n kanssa, ja siitä, että se on saavuttanut merkittävää edistystä kohdistaessaan toimensa pieniin ja keskisuuriin yrityksiin ja ennen kaikkea Euroopan laajuisiin verkkoihin.
<SPEAKER ID="042" NAME="Philippe Maystadt" LANGUAGE="FR">
Arvoisa puhemies, haluan kiittää kaikkia puhujia heidän esittämistään kannanotoista. Joistakin esille otetuista seikoista kannattaa tietysti keskustella yksityiskohtaisemmin. Voin tässä antaa vain muutamia vastauksia ja teen eron yhtäältä niiden kysymyksien välillä, jotka koskevat toimintamme painopistealoja, ja toisaalta niiden kysymyksien välillä, jotka liittyvät enemmänkin valvontaan ja hallintoon.
<P>
Yksi toimintamme painopistealoista eli pienille ja keskisuurille yrityksille annettava tuki on kiinnittänyt usean parlamentin jäsenen huomion. Erityisesti jäsenet Győri ja Schmidt korostivat tätä. He ovat mielestäni aivan oikeassa korostaessaan pk-yrityksien tukemisen merkitystä.
<P>
Kuten epäilemättä tiedättekin, käynnistimme vuonna 2008 uuden pk-yrityksille tarkoitetun lainanantoon liittyvän välineen, jonka ansiosta voimme valvoa tehokkaammin lainaamiemme varojen käyttöä. Niinpä voin kertoa teille, että vuoden 2008 viimeisen neljänneksen ja vuoden 2009 loppupuolen välisenä aikana myönsimme lainoja 21 miljardin euron verran, mistä 16 miljardia euroa on tosiasiallisesti käytetty. Lisäksi viime vuoden loppuun mennessä yli 90 prosenttia näistä varoista oli jo lainattu eteenpäin pienille ja keskisuurille yrityksille.
<P>
Katson näin ollen, että tällä tavoin on mahdollista antaa merkittävää tukea liikepankkien välityksellä ja käyttäen välittäjinä perinteisiä liikepankkeja sekä alueellisia pankkeja ja säästöpankkeja, mitä jäsen Győri korosti. Välittäjiä voi nyt olla monenlaisia.
<P>
Pyrimme tekemään tiivistä yhteistyötä tytärrahastomme eli Euroopan investointirahaston kanssa toteuttamalla yhteisiä toimia, koska rahasto pystyy myöntämään takuita pk-yrityksille myönnetyille lainoille. Jäsen Auconie mainitsi hyvin erityislaatuisen esimerkin tällaisesta osallisuudesta ja olen kiitollinen hänen lausumistaan kannustavista sanoista.
<P>
Toinen toiminnan painopisteala, joka kiinnitti huomionne, on tietysti lähentyminen. Voin vakuuttaa, että Euroopan investointipankki pyrkii lisäämään entisestään toimintaansa niin sanotuilla lähentymisalueilla. Todettakoon näin ollen, että vuonna 2009 lainanantomme määrä kasvoi enemmän uusissa kuin vanhoissa jäsenvaltioissa. Tämä kuuluu osana päättäväisiin pyrkimyksiimme vähentää jäsenvaltioiden välistä eroa lähentymisperiaatteen mukaisesti.
<P>
Kuten erityisesti jäsenet Kadenbach ja Czarnecki korostivat, tässä yhteydessä on tärkeää tehdä hyvää yhteistyötä komission kanssa rakennerahastojen käyttöön liittyen. Voin sanoa, että tämä pitää todella paikkansa.
<P>
Lisäksi olemme saattaneet päätökseen useita yhteisiä ohjelmia yhdessä komission kanssa: Jaspers-ohjelman, jonka myötä annetaan teknistä tukea valmisteltaessa hankkeita, jotka saattavat olla tukikelpoisia rakennerahastoista myönnettäville tuille, Jeremie-ohjelman, jonka alkuperäisenä tavoitteena oli muuttaa rakennerahastot kiertäviksi rahoitusvälineiksi (jolloin samat määrät voidaan käyttää moneen kertaan) ja lopuksi Jessica-ohjelman, joka perustuu samaan ajatukseen rakennerahastojen hyödyntämisestä kaupunkialueiden uudistamisen rahoittamiseksi.
<P>
Kolmas toimintaan liittyvä painopisteala on energia-ala ja ilmastonmuutoksen torjunta. Saamme kenties tilaisuuden keskustella tästä yksityiskohtaisemmin, mutta voin vakuuttaa teille, että ajatuksena on korostaa uusiutuvia energiamuotoja ja energiatehokkuutta yhteisössä hyväksytyn strategian mukaisesti.
<P>
Jäsen Lamberts mainitsi kautta 2002-2008 koskevia lukuja, mutta kun tarkastellaan kaikkein uusimpia ja erityisesti vuotta 2009 koskevia lukuja, käy ilmi, että suhde on kääntymässä päinvastaiseksi. Rahoitimme nimittäin vuonna 2009 uusiutuvia energiamuotoja koskevia hankkeita yli neljällä miljardilla eurolla, mikä on yli 70 prosenttia sähköntuotannolle myöntämästämme rahoituksesta.
<P>
Tavoitteena on jatkaa tätä pyrkimystä kääntää suhde päinvastaiseksi myöntämällä lisärahoitusta uusiutuville energiamuodoille ja energiatehokkuudelle. Tässä yhteydessä haluan kiittää jäsen Stavrakakisia, joka viittasi puheenvuorossaan Elena-ohjelmaan; toistan, että kyse on komission kanssa yhteistyössä toteutetusta ohjelmasta, joka koskee teknisen tuen antamista energiatehokkuuden alalla.
<P>
Totean vielä energia-alaan liittyen jäsen Benarab-Attoulle, että kunnioitamme kunkin jäsenvaltion poliittisia toimia koskevia valintoja. Jos jokin jäsenvaltio päättää käyttää ydinvoimaa, EIP:n tehtävänä ei ole vastustaa tätä. Voin vakuuttaa, että Jordanian tapauksessa keskustelemme ainoastaan uusiutuvien energiamuotojen rahoittamisesta.
<P>
Tarkastelen vielä lyhyesti joitakin valvontaan ja hallintoon liittyviä seikkoja. Jäsen Audy mainitsi valvonnan. Hän tietää tilanteemme: olemme täysin avoimia ja riippumaton tilintarkastuskomitea valvoo jo nyt toimintaamme laajamittaisesti, samoin kuin yhteisön tilintarkastustuomioistuin, kun käytämme yhteisön talousarviota, Olaf ja Euroopan oikeusasiamies. Olemme mielestäni jo nyt tarkimmin valvottu kansainvälinen rahoituslaitos.
<P>
Näin ollen myönnän, että pankkien valvonnasta voi olla hyötyä. Olemme täysin avoimia ehdotuksille, joita aiheeseen liittyen saatetaan esittää, erityisesti uuden Euroopan pankkiviranomaisen välityksellä.
<P>
Totean Basel III -sopimuksesta jäsen Rübigille yksinkertaisesti, että seuraamme siihen liittyviä toimia tiiviisti. On liian varhaista ottaa kantaa asiaan mahdollisesti liittyviin seurauksiin, koska olemme vasta Basel III -sopimusta koskevassa kuulemisvaiheessa eikä parametreista ole vielä päätetty.
<P>
Offshore-rahoituskeskuksista totean jäsen Geierille, että olemme hyvin kiinnostuneita asiasta. Voimme hänen niin halutessaan selvittää uutta politiikkaamme yksityiskohtaisemmin, mutta päähuolenaiheena on todellisuudessa veronkierron estäminen offshore-rahoituskeskuksia käytettäessä.
<P>
Mainitsen lopuksi jäsen Schmidtin esille tuoman kohdan. Hän on oikeassa: meillä on vielä tekemistä sukupuolien tasa-arvon saavuttamiseksi. Luku, jonka hän mainitsi, koskee ainoastaan johtoasemassa olevaa henkilöstöä. On totta, että EIP:n johtoasemassa olevaan henkilöstöön kuuluu liian vähän naisia. Olemme panneet täytäntöön toimintasuunnitelman ja toivomme voivamme oikaista tilanteen seuraavien vuosien aikana. Vakuutan hänelle kuitenkin, että haluamme tässä yhteydessä kohentaa tilannetta, jota on nykyisellään mahdoton hyväksyä.
<SPEAKER ID="043" NAME="Olli Rehn">
komission jäsen. - (FI) Arvoisa puhemies, hyvät parlamentin jäsenet, haluan kiittää teitä hyvin asiallisesta ja rakentavasta keskustelusta ja parlamentin jäsen Deutschia erinomaisesta mietinnöstä.
<P>
Haluan sanoa kolme asiaa tässä yhteydessä. Ensinnäkin luotan siihen, että tämä keskustelu ja mietintö antavat erinomaisen pohjan hyväksyä nopeasti Euroopan investointipankin ulkosuhteiden valtuutus. Tämä on tärkeää, jotta voimme varmistaa tehokkaan toiminnan EU:n yhteisten tavoitteiden puolesta ulkopolitiikassa ja kehitysyhteistyössä.
<P>
Toiseksi Euroopan investointipankki on komissiolle ensiarvoisen tärkeä kumppani, varsinkin Eurooppa 2020 -ohjelman tavoitteiden saavuttamiseksi nimenomaan kestävän kasvun ja työllisyyden osalta. Euroopan investointipankilla on avaimet infrastruktuurin, innovaatioiden ja pienyritysten kehittämiseen ja teemme tässä hyvin tiivistä ja saumatonta yhteistyötä.
<P>
Arvoisat jäsenet, monet teistä ovat ymmärrettävästi viitanneet Kreikan tilanteeseen. Esitin jo eilen komission puolesta suruvalittelut niiden uhrien omaisille ja ystäville, jotka menehtyivät väkivallan seurauksena Ateenassa. Tiukkakin keskustelu kuuluu kansanvaltaan, mutta väkivaltaa ei koskaan voida hyväksyä ja siihen on vedettävä hyvin tiukka raja.
<P>
Komissio on toiminut aktiivisesti Kreikan talouden vakauttamisohjelman rakentamiseksi ja mittavan rahoituspaketin hyväksymiseksi, jotta tuemme koko euroalueen rahoitusvakautta ja Kreikan talouden vakautta. Me esitimme euroryhmälle viime viikon lopulla mittavaa rahoituspakettia ja vakautusohjelmaa, kaiken kaikkiaan 110 miljardin euron arvoista ohjelmaa. Euroryhmässä valtiovarainministerit tekivät viime sunnuntaina päätöksen tästä komission, EKP:n ja IMF:n esityksen pohjalta. Se oli vaikea, mutta samalla välttämätön ja vastuullinen päätös. Nyt on ratkaisevan tärkeää, että kaikki kansalliset parlamentit viimeistelevät päätöksensä pian. Luotan osaltani teidän tukeenne tämän tavoitteen saavuttamiseksi.
<P>
Kyse ei ole pelkästään Kreikasta, vaan koko euroalueen talouden vakaudesta. On välttämätöntä pysäyttää pensaspalo Kreikassa ennen kuin se leviää metsäpaloksi Euroopassa. Olen varma siitä, että me pystymme tämän tekemään, mutta se vaatii vastuullista toimintaa. Nyt ei ole populistisen pisteiden keruun, vaan vastuullisen ja määrätietoisen toiminnan aika. Euro ei ole pelkästään tekninen järjestely, vaan Euroopan unionin ehkä kaikkein tärkein yhteinen poliittinen projekti.
<SPEAKER ID="044" NAME="Tamás Deutsch">
esittelijä. - (HU) Arvoisa puhemies, arvoisa pääjohtaja Maystadt, arvoisa komission jäsen Rehn, saanen esittää kiitokseni kollegoilleni, pääjohtajalle ja komission jäsenelle tästä hyödyllisestä keskustelusta.
<P>
Ennen kuin äänestämme, haluan esittää kolme huomautusta useita kuukausia kestäneen perusteellisen ja mielestäni arvokkaan valmistelutyön päätteeksi. Kuten Raimondo Montecuccoli totesi satoja vuosia sitten, menestyksellinen sodankäynti edellyttää rahaa, rahaa ja rahaa. On selvää, että voidaksemme ratkaista meihin kaikkiin kohdistuvat taloudelliset ongelmat, tarvitsemme työpaikkojen luomista, työpaikkojen luomista ja työpaikkojen luomista. On tärkeää, että Euroopan investointipankki on aina pitänyt tätä keskeisenä tavoitteena. Tänään käydyssä keskustelussa olemme kaikki saaneet vakuutuksen siitä, että se jatkaa työtään näiden tavoitteiden saavuttamiseksi yhteistyössä Euroopan parlamentin, komission ja neuvoston kanssa.
<P>
Pidän tärkeinä kollegojeni esittämiä huomautuksia, joiden mukaan Euroopan investointipankin on kiinnitettävä enemmän huomiota kriisistä eniten kärsineisiin jäsenvaltioihin. Katson, että tältäkin osin kolkuttelemme jo valmiiksi avoimilla ovilla.
<P>
Totean lopuksi Euroopan investointipankin ulkoisista toimivaltuuksista, että täällä, täysistunnossa, esitetyt huomautukset, joissa korostetaan tuen antamista ja lainojen myöntämistä Euroopan unionia reunustaville eurooppalaisille valtioille, ovat myös tärkeitä. Ukraina mainittiin, samoin kuin Balkanin alue. Olen tästä samaa mieltä. Saanen vielä mainita keskustelun päätteeksi - viimeisimpänä vaan ei vähäisimpinä - kahden herrasmiehen nimet. Tällaisissa tilanteissa kehutaan yleensä toimielimien johtohenkilöitä. Haluan tietysti onnitella pääjohtaja Maystadtia hänen tähän mennessä tekemästään työstä mutta kiitän myös de Crayencouria ja Britoa, jotka ovat olleet Euroopan parlamentin erinomaisia kumppaneita, heidän tekemästään työstä. Kiitän vielä kollegojani tekemästämme yhteistyöstä. Yhteinen ponnistus johti yhteiseen menestykseen.
<SPEAKER ID="045" NAME="Puhemies">
(ES) Jäsen Hans-Peter Martin on pyytänyt puheenvuoroa henkilökohtaisten syytöksien vuoksi. Hänen maanmiehensä, jäsen Mölzer, viittasi jäsen Martiniin, hänen menneisyyteensä ja käyttäytymiseensä, minkä vuoksi hänellä on oikeus vastata työjärjestyksen 151 artiklan nojalla.
<P>
Näistä henkilökohtaisia viittauksia koskevista puheenvuoroista ei saa tulla ping-pong-ottelua, jossa joku viittaa ensin johonkin toiseen henkilöön, mihin kyseinen henkilö vastaa viittaamalla ensin mainittuun henkilöön. Niinpä katson, että asian käsittely on päättynyt jäsen Martinin puheenvuoron jälkeen. Jäsen Martin saa käyttää minuutin pituisen puheenvuoron ja kehotan häntä pitäytymään tiukasti 151 artiklan mukaisissa rajoissa. Keskeytän hänen puheenvuoronsa tasan minuutin kuluttua.
<SPEAKER ID="046" NAME="Hans-Peter Martin" AFFILIATION="NI">
(DE) Arvoisa puhemies, on valitettavaa, että joudun tuomaan tällaisen asian täysistuntoon. Totean, että se, mitä jäsen Mölzer lausui, ei pidä paikkaansa. Tänne tullessamme hän nimitti minua psykopaatiksi. Viime vuosina hän on usein kehottanut minua menemään psykiatrin puheille. Tällä tavalla äärioikeistolaiset toimivat. Sosiaalidemokraattisen ryhmän puheenjohtaja totesi viime vuonna arvelevansa, että Hein-Christian Strache on natsi. Jäsen Mölzer kuuluu kyseisen henkilön johtamaan puolueeseen ja tekee tiivistä yhteistyötä hänen kanssaan.
<P>
Olen todella sitä mieltä, että sen perusteella, mitä olemme täällä toistuvasti joutuneet kokemaan, meidän olisi keskusteltava muistakin asioista kuin talous- ja rahoituskriisistä ja siitä, mihin voidaan nyt viitata valuuttasotana. On syytä tarkastella myös äärioikeiston vaarallista voimistumista. Arvoisa puhemies, jos joutuisitte istumaan täällä takana poliittinen menneisyytenne huomioon ottaen, tunnistaisitte vaaralliset suuntaukset, jotka nostavat taas päätään Unkarissa, Itävallassa ja muualla. Ne on pysäytettävä ennen kuin ne karkaavat hallinnastamme.
<SPEAKER ID="047" NAME="Puhemies">
(ES) Keskustelu on päättynyt.
<P>
Äänestys toimitetaan tänään klo 11.00.
<P>
Kirjalliset lausumat (työjärjestyksen 149 artikla)
<SPEAKER ID="048" NAME="Liam Aylward" AFFILIATION="ALDE">
(GA) Euroopan investointipankilla on keskeisen tärkeä rooli suhteessa pieniin ja keskisuuriin yrityksiin, jotka yrittävät selvitä nykyisestä talouskriisistä. Pienien ja keskisuurien yrityksien osuus yhteisön työllisyydestä on 70 prosenttia, minkä vuoksi niillä on keskeinen rooli yhteisön talouden toiminnan kannalta.
<P>
Näiden yrityksien suurimpana tämänhetkisenä ongelmana on rahoituksen ja pääoman saatavuus. EIP:n keskeistä tehtävää eli pienien ja keskisuurien yrityksien tukemista on syytä pitää myönteisenä. Pankkia on tuettava sen toteuttaessa toimiaan. Pienille ja keskisuurille yrityksille on varattu 30 miljardin euron suuruinen summa kaudeksi 2008-2011 ja EIP:n rahoitusta myönnettiin yli 50 000:lle EU:n yritykselle vuonna 2009.
<P>
Pidän myönteisinä mietinnön suosituksia, jotka liittyvät EIP:n rahoitusvälittäjien kautta myönnettyjen lainojen avoimuuden lisäämiseen. Rahoitusvälittäjien on siirrettävä lainat pienyrityksille. Näihin lainoihin kohdistuvaa investointipankin valvontajärjestelmää on kohennettava lainojen tehokkuuden varmistamiseksi.
<SPEAKER ID="049" NAME="Jim Higgins" AFFILIATION="PPE">
(EN) Arvostan suuresti jatkuvaa tukea, jota Euroopan investointipankki (EIP) on antanut Irlannille talouskriisin aikana. EIP on vastannut ihailtavalla tavalla vakaviin maksuvalmiushäiriöihin ja tiukkoihin lainaehtoihin, jotka ovat aiheuttaneet huomattavia ongelmia pienien ja keskisuurien yrityksien (pk-yrityksien) rahoituksen ja rahoitusmarkkinoiden alentuneen luottamuksen kannalta. EIP on myös toiminut keskeisessä asemassa Euroopan talouden elvytyssuunnitelman yhteydessä erityisesti pk-yrityksille tarkoitetun rahoituksen lisäämiseen, uusiutuvista energialähteistä saatavaan energiaan ja puhtaisiin liikennemuotoihin liittyen. EIP:n on ehdottomasti otettava rohkeammin riskejä harjoittaessaan lainanantopolitiikkaansa pk-yrityksiin nähden, jotta ne saavat pääomaa riskinottoa edellyttäviä hankkeita varten. EIP myönsi Irlannille viime vuonna 1,02 miljardia euroa kuutta toimea varten; summa oli suurempi kuin Irlannille on milloinkaan myönnetty. Suhtaudun myönteisesti siihen, että välittäjinä toimivilla pankeilla on sopimukseen perustuva velvoite lainata eteenpäin vähintään kaksi kertaa EIP:ltä lainaamansa määrä sen varmistamiseksi, että osa niiden EIP:n rahoituksesta saamasta hyödystä siirtyy asianmukaisesti pk-yrityksille. Sääntöä on kuitenkin valvottava tarkasti, koska monien irlantilaisten pk-yrityksien on vaikea saada lainaa EIP:n lainoja saaneilta irlantilaisilta pankeilta.
<SPEAKER ID="999" NAME="Czesław Adam Siekierski  " AFFILIATION="PPE">
kirjallinen. - (PL) Euroopan investointipankki vietti 50. syntymäpäiväänsä vuonna 2008. Kaikkien näiden vuosien aikana se on edistänyt merkittävällä tavalla yhdentymisen kehittämistä, tasapainoista ja kestävää kehitystä sekä taloudellista ja sosiaalista koheesiota tukemalla yhteisön sijoitushankkeita ja lainanantoa julkiselle ja yksityiselle sektorille hyödyntämällä rahoitusmarkkinoita ja omia varojaan. Vuonna 2008 puhkesi myös maailmanlaajuinen rahoitus- ja talouskriisi, joka horjutti yhteisön taloutta. Pankkien rajallisen maksuvalmiuden, tiukemman lainanantopolitiikan ja pääomarajoituksien vuoksi Euroopan investointipankki avusti monia uhanalaisia sijoituksia ja hankkeita. Kriisiin vastatakseen EIP lisäsi merkittävästi lainanantoaan yrityksille vuonna 2008. Tämä oli erittäin tärkeää erityisesti pienien ja keskisuurien yrityksien alan kannalta, johon kriisi kohdistui poikkeuksellisen voimakkaana. EIP oli viimeinen toivo pk-yrityksien kannalta, joihin ongelmien kanssa painivien pankkien tiukat pääomarajoitukset usein kohdistuivat. EIP:n myönteinen rooli kriisin aikana on kiistaton. On kuitenkin syytä pohtia, miten pankin käytössä olevia varoja voitaisiin hyödyntää vielä paremmin. Paras tapa on yksinkertaistaa monimutkaista byrokratiaa ja luoda selkeitä menettelyjä.
