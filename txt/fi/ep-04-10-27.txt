<CHAPTER ID="1">
<SPEAKER ID="1" LANGUAGE="" NAME="" AFFILIATION="puhemies">
<SPEAKER ID="2" LANGUAGE="" NAME="" AFFILIATION="(Istunto avattiin klo 9.05.)">
<SPEAKER ID="3" LANGUAGE="" NAME="Puhemies." AFFILIATION="">
<P>
   Esityslistalla on seuraavana keskustelu neuvoston ja komission julkilausumista Brysselissä 4. ja 5. marraskuuta kokoontuvan Eurooppa-neuvoston valmistelusta.
<P>
Ensimmäisenä puhuu neuvoston edustaja, ministeri Nicolaï. 
<SPEAKER ID="4" LANGUAGE="EN" NAME="Nicolaï," AFFILIATION="neuvosto">
<P>
   .  Arvoisa puhemies, Alankomaiden puheenjohtajakauden ensimmäinen Eurooppa-neuvoston kokous pidetään 5. marraskuuta. Edellinen Alankomaiden puheenjohtajakaudella pidetty Eurooppa-neuvoston kokous järjestettiin Amsterdamissa kesäkuussa 1997, ja – kuten tiedätte – tuolloin tehtiin Amsterdamin sopimus.
<P>
Tällä kertaa tavoitteet eivät ole yhtä kunnianhimoisia. Ei ole kuitenkaan yllättävää, että tulevan Eurooppa-neuvoston tärkeimmät asiat ovat osittain samoja, joista keskusteltiin seitsemän vuotta sitten. Muutamissa jäsenvaltioissa ongelmia aiheuttaneiden Maastrichtin sopimuksen hyväksymismenettelyjen takia asialistalle lisättiin vuonna 1997 unionin tuominen lähemmäs kansalaisia. Kysymys on nyt aivan yhtä ajankohtainen. Tulevassakin kokouksessa keskustellaan kansalaisten ottamisesta mukaan Euroopan unionin toimintaan.
<P>
Muita tärkeitä aiheita Eurooppa-neuvostossa ovat ensinnäkin uusi oikeus- ja sisäasioiden alan monivuotinen ohjelma, toiseksi Lissabonin strategian välitarkistuksen valmistelu ja Luxemburgin puheenjohtajakausi ensi vuonna sekä kolmanneksi ulkosuhteet.
<P>
Puhun ensin oikeus- ja sisäasioiden alan yhteistyöstä. Aihe on erittäin tärkeä tälle Eurooppa-neuvostolle. Tampereen Eurooppa-neuvoston antaman ohjelman pohjalta on viiden viime vuoden ajan tehty paljon työtä eurooppalaisen vapauteen, turvallisuuteen ja oikeuteen perustuvan alueen luomiseksi. Euroopan unioni on vahvistanut yhteistyötä jäsenvaltioiden oikeus- ja poliisiviranomaisten välillä ja kehittänyt yhteistä turvapaikka-, maahanmuutto- ja ulkorajapolitiikkaa. Työ ei ole kuitenkaan vielä tehty. Unionin ongelmat ovat pitkälti rajat ylittäviä: terrorismi, järjestäytynyt rikollisuus ja turvapaikanhakijoiden sekä laittomien maahanmuuttajien jatkuvat virrat. Lisäksi New Yorkissa 11. syyskuuta 2001 ja Madridissa 11. maaliskuuta 2004 tehdyt iskut osoittivat selvästi, että kansalaisten turvallisuuden parantaminen on valtava haaste. Samalla unionin on varmistettava, että kansalaiset voivat edelleen nauttia perusoikeuksistaan ja matkustaa vapaasti unionin sisällä.
<P>
Neuvosto on näin ollen laatinut viideksi seuraavaksi vuodeksi ohjelman komission kesäkuisen arvion perusteella. Uusi monivuotinen ohjelma, jota kutsutaan myös Haagin ohjelmaksi, perustuu Tampereen ohjelmaan. Parin viime päivän ajan oikeus- ja sisäasiain ministerit ovat keskustelleet hankkeesta tarkemmin Luxemburgissa. Neuvostossa on saatu laajalti sovittua ohjelman sisällöstä. Määräenemmistöpäätöksenteon ja yhteispäätösmenettelyn käyttämisestä turvapaikka- ja maahanmuuttoasioissa saatetaan kuitenkin keskustella vielä yleisten asioiden neuvostossa.
<P>
Keskusteluissa käsiteltiin myös yhteistä turvapaikkajärjestelmää. Asiassa on ilmeisesti löytynyt kohtuullinen kompromissi. Eurooppa-neuvoston olisi tarkoitus antaa monivuotinen ohjelma. Haagin ohjelma perustuu perustuslakisopimukseen, mutta siinä ei silti kiirehditä asioiden edelle. Puheenjohtajavaltion tavoitteena on, että monivuotisessa ohjelmassa hyödynnetään mahdollisimman pitkälle nykyisessä perustamissopimuksessa suotuja mahdollisuuksia.
<P>
Uuden monivuotisen ohjelman muita näkökohtia ovat laittoman maahanmuuton torjunta, kolmansien maiden kanssa solmittujen kumppanuuksien vahvistaminen ja yhteinen viisumipolitiikka, maahanmuuttajien kotouttamista koskevien perusperiaatteiden laatiminen, tehokas rajanvalvonta, nopea tietojenvaihto oikeusviranomaisten sekä poliisi- ja turvallisuusviranomaisten välillä, terrorismin torjunta ja todellisen Euroopan oikeusalueen kehittäminen. Nämä ovat turvallisemman Euroopan olennaisia tekijöitä: tällaisessa Euroopassa vallitsevat oikeusvaltion periaatteet ja jokainen henkilö tietää oikeuksiensa toteutuvan. Eurooppa-neuvoston on tarkoitus pyytää komissiota laatimaan vuonna 2005 toimintasuunnitelma monivuotisen ohjelman täytäntöönpanoa koskevista toimenpiteistä ja määräajoista.
<P>
Toinen aihe on Lissabonin strategian välitarkistuksen valmistelu. Kuten hyvin tiedätte, Luxemburgin puheenjohtajakaudella keskustellaan Lissabonin strategiaa koskevista tärkeistä kysymyksistä. Maaliskuussa 2005 järjestettävässä kevään Eurooppa-neuvostossa on käsiteltävä Lissabonin strategian välitarkistusta. Puheenjohtajavaltio Alankomaat haluaa omalta osaltaan auttaa kevään tärkeää Eurooppa-neuvostoa onnistumaan. Eurooppa-neuvosto tarkastelee Wim Kokin työryhmän raporttia 4. marraskuuta. Eurooppa-neuvosto voikin pyytää komissiota ja neuvostoa käyttämään Kokin raporttia lähtökohtana kevään Eurooppa-neuvoston valmisteluissa.
<P>
Valtioiden ja hallitusten päämiesten illallisella keskustellaan epävirallisesti aiheesta "Kuinka hallita muutosta". Tuolloin pohditaan, kuinka jäsenvaltioiden talousuudistuksille saadaan kansalaisten tuki. Alustajina ovat Saksan liittokansleri, Suomen pääministeri ja Slovakian pääministeri. He kertovat tämän alan kokemuksistaan Eurooppa-neuvoston muille jäsenille. Komission uusi puheenjohtaja selvittää tämän jälkeen lyhyesti, mikä on hänen näkemyksensä Lissabonin strategian tulevaisuudesta. Työmarkkinaosapuolten asema Lissabonin strategian täytäntöönpanossa on myös Eurooppa-neuvoston asialistalla. Ennen Eurooppa-neuvoston kokousta pidetään Euroopan laajuinen työnantajien ja työntekijöiden kolmikantakonferenssi.
<P>
Kuten sanoin alkajaisiksi, keskitymme myös siihen, että kansalaiset saadaan mukaan Euroopan unionin toimintaan. Edellisten Euroopan parlamentin vaalien äänestysprosentti oli pettymys, ja niinpä kesäkuussa kokoontunut Eurooppa-neuvosto päätti, että asiaan olisi syytä palata. Valmistellakseen Eurooppa-neuvostossa käytäviä keskusteluja puheenjohtajavaltio järjesti 5. lokakuuta Eurooppa-ministerien epävirallisen kokouksen, jossa käsiteltiin pelkästään kansalaisten osallistumisen lisäämistä Euroopan unionissa. Kokouksessa keskityttiin tuleviin ratifiointimenettelyihin jäsenvaltioissa, joista ainakin kymmenessä järjestetään kansanäänestys. Eurooppa-neuvostossa keskustellaan asiasta tämän kokouksen tulosten pohjalta.
<P>
Kolmas tärkeä asiakokonaisuus Eurooppa-neuvostossa ovat ulkosuhteet. Keskustelua käydään neljästä aiheesta, joista ensimmäinen on Irakin tilanne. Eurooppa-neuvosto tutkii Irakin väliaikaishallinnolle suunnattuja tukitoimenpiteitä. Tukitoimenpidepaketti esitellään virallisesti työlounaalla, johon Irakin pääministeri Allawi osallistuu. Pakettiin sisältyy toivoakseni poliittinen julkilausuma, jossa ilmaistaan aikomus luoda suhteet Euroopan unionin ja Irakin välille, sekä erityisiä toimenpiteitä Irakin väliaikaishallinnon tueksi. Tarkoitan tässä unionin tukea ensi vuoden alussa järjestettäville vaaleille, siviilikriisinhallintaan liittyvälle toiminnalle – esimerkiksi poliisien kouluttamiselle – ja tuomiovallan valmiuksien vahvistamiselle. Näin ei osoitettaisi pelkästään Euroopan unionin yhtenäisyyttä, jota tarvitaan niin kipeästi edellisen puolentoista vuoden aikana sattuneiden tapahtumien takia, vaan näin unioni pystyisi myös edistämään aktiivisesti Irakin tilanteen todellista paranemista.
<P>
Eurooppa-neuvosto käsittelee myös Lähi-idän tilannetta. Tarkastelemme sitä, miten Euroopan unioni voi edistää rauhanprosessia lyhyellä ja keskipitkällä aikavälillä nyt, kun Israelissa on tehty poliittinen päätös suunnitelmasta vetäytyä Gazan alueelta. En osaa vielä sanoa, millaiseksi keskustelu muodostuu. Maaliskuun Eurooppa-neuvostossa laaditut viisi avainkohtaa pätevät mielestäni edelleen.
<P>
Eurooppa-neuvosto keskustelee lyhyesti myös Iranista. Kansainvälisen yhteisön, siis myös Euroopan unionin, on painostettava Irania edelleen yksituumaisesti, jotta se lopettaisi täysin uraanin rikastamisen ja kohentaisi ihmisoikeustilannettaan. Tältä osin IAEA:n hallintoneuvoston kokous 25. marraskuuta on tärkeä virstanpylväs.
<P>
Lopuksi tarkastellaan tilannetta Sudanissa ja erityisesti Darfurissa. Meidän on painostettava kaikkia osapuolia edistämään eri rauhanprosesseja. Lähtökohtana on edelleen, että jos asiassa ei edistytä riittävästi, asianmukaiset toimenpiteet – myös sanktiot – ovat todella yksi vaihtoehto. Neuvostossa keskustellaan myös myönteisistä toimista, kuten tuesta, jota Euroopan unioni voi antaa Afrikan unionin Darfurin operaatiolle, jonka jatkamisesta sovittiin äskettäin.
<P>
Tässä oli katsaus tulevasta Eurooppa-neuvostosta, jota valmistellaan parhaillaan täyttä häkää. Puheenjohtajavaltio kertoo teille huippukokouksen tuloksista marraskuun istuntojaksolla.
<SPEAKER ID="5" LANGUAGE="DE" NAME="Verheugen," AFFILIATION="komissio">
<P>
   .  Arvoisa puhemies, arvoisa neuvoston puheenjohtaja, hyvät parlamentin jäsenet, halusin itse asiassa aloittaa puheeni sanomalla: "Ensi viikolla meillä on uusi komissio", mutta jätän sen nyt teidän päätettäväksenne...
<P>
... ja totean, että tapahtuipa tänään mitä tahansa, uudet henkilöt astuvat virkaan. Nykyisen komission toimikausi on päättymässä ja uuden komission toimikausi alkamassa. Se ei kuitenkaan tarkoita, että toimintatavat olisivat vastedes täysin uudet. Päinvastoin. Päätittepä mitä tahansa, Euroopan unionin politiikka säilyy pääpiirteittäin entisenlaisena. On tärkeää tuoda esiin, ettei nykyisin Euroopan unionia koskevista tärkeimmistä aiheista ole kiistelty ja että Euroopan unionin politiikka on edelleen luotettavaa, vakaata ja jatkuvaa, vaikka uudet henkilöt astuvatkin virkaan.
<P>
Teidän valitsemanne tuleva komission puheenjohtaja Barroso vahvisti tämä mielessään eilen aamulla, että tuleva komissio sitoutuisi aivan yhtä vahvasti kuin nykyinenkin komissio tekemään Euroopasta kilpailukykyisen ja parantamaan Euroopan talouden kilpailukykyä. Toimien ytimessä on ollut ja on edelleen Lissabonin strategia. Sen on myös pysyttävä ytimessä eikä sen tärkeimpiin osiin saa puuttua. Muutos on kuitenkin yhdeltä kannalta välttämätön: emme voi tyytyä suunnitelmien laatimiseen tai kunnianhimoisten päämäärien asettamiseen, vaan meidän on tehtävä todella lujasti töitä, jotta suunnitelmat ja päämäärät saadaan toteutettua. Tällä tarkoitan sitä, että Lissabonin strategia on todella herätettävä henkiin.
<P>
Valittu puheenjohtaja painotti myös toista tärkeää seikkaa: on luotava turvallinen Eurooppa, jossa keskitytään kansalaisten tarpeisiin. Haluamme Euroopan unionin vahvistavan ulkosuhteitaan kaikkien tärkeiden kumppaneiden ja erityisesti mahdollisten tulevien jäsenvaltioiden sekä yleisesti naapurivaltioiden kanssa.
<P>
Aiheet, joita Eurooppa-neuvosto aikoo ensi viikolla käsitellä, liittyvät hyvin tiiviisti näihin kysymyksiin. Haluan tuoda esiin tärkeimmät asiat ja puhua erityisesti Lissabonin strategiasta sekä uudesta ohjelmasta, jolla vahvistetaan oikeutta, vapautta ja turvallisuutta.
<P>
Komissio on erittäin tyytyväinen Lissabonin strategian välitarkistukseen, joka on nyt ratkaisevassa vaiheessa, kun Alankomaiden pääministerin Wim Kokin johtama korkean tason työryhmä esittelee raporttinsa ensi viikolla. Komissio lähtee siitä, että kertomuksen pohjalta sille annetaan tehtäväksi laatia konkreettisia ehdotuksia välitarkistusta varten kevään Eurooppa-neuvostoa valmisteltaessa. Tämä on se aikaikkuna, se hetki, jolloin meillä on mahdollisuus saada Lissabonin strategia takaisin raiteilleen. Tätä ei pidä ymmärtää niin, ettei mitään olisi tapahtunut viiden viime vuoden aikana, mutta ei ole mitään järkeä väistää sitä tosiseikkaa, että toimet eivät ole olleet riittäviä. Komissio on erittäin huolissaan huomattuaan, että jäsenvaltio toisensa jälkeen on epäonnistunut ennen kaikkea kokoamaan riittävästi energiaa voidakseen toteuttaa lupauksensa käytännössä. Tähän on nyt tultava muutos. Komissio on edelleen halukas miettimään tarkkaan kaikkia vaihtoehtoja, joilla prosessi saadaan todella etenemään ja joilla sitä voidaan valvoa paremmin.
<P>
Komission mielestä Euroopan unionin täytyy nyt todella keskittyä kasvuun. On selvää, että unioni tarvitsee dynaamista ja kestävää kasvua, jotta voidaan luoda lisää työpaikkoja ja vahvistaa tällä tavoin kunnolla sosiaalista malliamme. Jotta näin kävisi, tarvitaan lisää yritysaloitteita, tahtoa kehittää innovatiivisuutta ja enemmän investointeja tutkimukseen ja koulutukseen. Euroopan unionin on pantava täytäntöön ne uudistukset, joiden avulla taloudesta saadaan dynaamisempaa.
<P>
Jotta Euroopasta tulisi todella tietoon perustuva talousalue, joka pysyy alati kovenevan kansainvälisen kilpailun vauhdissa, unionin on lyötävä pöytään valttinsa koulutuksen, asiantuntijuuden ja teknisen kehityksen aloilla. Haluan toistaa selvin sanoin, että Euroopasta on tehtävä dynaamisempi ja kilpailukykyisempi siten, että samaan aikaan säilytetään Euroopan sosiaalinen malli. Malli voidaan säilyttää vain dynaamisemmassa ja kilpailukykyisemmässä Euroopassa. Ei saa unohtaa, että osa jäsenvaltiosta ei pysty edelleenkään tarjoamaan lähimainkaan riittävää sosiaaliturvaa. Kilpailukykyä, yhteenkuuluvuutta ja yhteisvastuuta on edistettävä rinta rinnan. Niitä on siis vietävä eteenpäin samassa tahdissa. Lissabonin välitarkistus antaa meille mahdollisuuden saavuttaa nämä tavoitteet.
<P>
Haluan tuoda tässä yhteydessä esiin, ettei komissio aio vähentää lainsäädännön parantamiseksi tekemiään toimia. Lainsäädännöstä tehdään siis yksikertaisempaa ja ymmärrettävämpää, ja eritoten kiinnitetään enemmän huomiota mahdollisimman kattavaan vaikutustenarviointiin. Haluamme tehdä selväksi, mitä tapahtuu niillä yhteiskunnan aloilla, erityisesti taloudessa ja yritysmaailmassa, joihin lakimme vaikuttavat.
<P>
Puheenjohtajavaltio on asettanut etusijalle yksinkertaistamiseen, vaikutustenarvioinnin kehittämiseen ja hallintomenojen mittaamiseen tähtäävät toimenpiteet, joita komissio tukee varauksetta. Osallistumme näitä toimenpiteitä koskevaan työhön ja olemme tyytyväisiä parlamenttia, komissiota ja neuvostoa edustavan lainsäädännön parantamista käsittelevän korkean tason työryhmän toimintaan.
<P>
Käsittelen nyt vapauteen, turvallisuuteen ja oikeuteen perustuvaa aluetta. Eurooppa-neuvosto antaa Tampereen ohjelmien jatkoksi monivuotisen ohjelman, jossa määritetään, mitä unioni tekee tällä alalla lähivuosina. Tampereen kokouksen jälkeen on luotu perusta vapauteen, turvallisuuteen ja oikeuteen perustuvalle yhteiselle alueelle. Uudessa Haagin ohjelmassa näitä toimia jatketaan samaan päämäärään pyrkien. Samalla yhteistyöhalua on virvoitettu uudelleen henkiin laajentuneessa ja laajentuvassa unionissa, joka perustuu kaikille Euroopan kansalaisille kuuluvien oikeuden, vapauden ja turvallisuuden yhteisille perusarvoille.
<P>
Tampereen kokouksen jälkeen olemme mukauttaneet painopistealueita siten, että huomioon on otettu ne traagiset tapahtumat ja epäinhimilliset julmuudet, joita viime vuosina on nähty. Nyt ollaan yleisesti sitä mieltä, etteivät jäsenvaltiot voi vastata näihin haasteisiin yksin. Jos haluamme voittaa, meidän on jatkettava yhteisiä toimia Euroopan unionissa.
<P>
Merkittävä seikka on ollut myös uuden perusoikeuksia koskevan politiikan asteittainen kehittäminen. Perusoikeuskirjan lisääminen perustuslakisopimukseen, tuleva liittyminen Euroopan ihmisoikeussopimukseen, 7 artiklan mukaisten mekanismien kehittäminen ja syrjinnän vastaisten direktiivien antaminen – kaikki tämä on vaikuttanut Euroopan unioniin, ja se näkyy unionin politiikan kaikilla aloilla. Samalla tavoin kuin ilmoitamme pyrkivämme talouspolitiikassa omin neuvoin maailman vahvimmaksi talousalueeksi, meiltä pitäisi löytyä tarpeeksi kunnianhimoa pyrkiä kaikin keinoin alueeksi, jossa ihmisoikeuksista annetaan vahvimmat takeet koko maailmassa. Nämä seikat muistuttavat meille, että meidän on löydettävä oikea tie tarpeiden ja oikeuksien välillä. Vapautta on punnittava turvallisuusnäkökohtiin verrattuna.
<P>
Turvallisuuden alalla viime vuosien tapahtumat ovat pakottaneet meidät asettamaan terrorismin torjunnan ensisijaiseksi toimeksi. Vaikka meidän ei pidä poiketa tästä, emme saa kuitenkaan unohtaa, että kaikkea järjestäytynyttä rikollisuutta on ehkäistävä ja torjuttava edelleen tehokkaasti, mikä näkyykin uudessa ohjelmassa. Käytännön toteutuksen osalta komissio on tyytyväinen neuvoston päätökseen ottaa käyttöön yhteispäätösmenettely Nizzan sopimuksen IV osastoon kuuluvilla aloilla. Komissio laatii vuosittain edistymiskertomuksen tuloksista sekä siitä, miten tämä toimii käytännössä.
<P>
Ensi viikolla Eurooppa-neuvosto käsittelee myös sitä, miten Eurooppaa koskevista asioista voidaan tiedottaa kansalaisille. Täällä parlamentissa minun ei tarvitse käsitellä tätä tehtävää laajemmin, sillä juuri tätähän jokainen teistä tekee joka päivä. Olen varma, että olemme kaikki yhtä mieltä siitä, että tiedottamista voidaan parantaa ja että siitä on tehtävä yksi tärkeimmistä painopistealueista. Euroopan unionin toimielinten ja kansalaisten välillä on selvä kuilu, joka on kurottava umpeen. Mielestäni perustuslakisopimuksen ratifiointi kaikissa jäsenvaltioissa tarjoaa oivallisen tilaisuuden keskustella Eurooppaa koskevista asioista kansalaisten kanssa ja ottaa kansalaiset mukaan politiikan tekoon. Ratifiointi kuuluu jäsenvaltioiden vastuulle, mutta komissio aikoo olla tiiviimmin yhteydessä kansalaisiin ratifioinnin aikana, jotta komissio pystyisi olemaan avuksi aina, kun kansalaiset haluavat tietoa perustuslaista tai selvitystä perustuslain eduista unionille. On tietenkin itsestään selvää, että tällainen "tiedottamisrynnäkkö" voidaan toteuttaa vain tiiviissä yhteistyössä ja yhteistoiminnassa Euroopan parlamentin kanssa.
<P>
Lopuksi sanoisin muutaman sanan laajentumisesta. Eurooppa-neuvosto ei tee lähiviikkoina päätöksiä komission uusimmista kertomuksista, mutta ne esitellään ja niistä keskustellaan. Parlamentti on jo saanut kuun alussa annetut komission ehdotukset, ja mielestäni laajentumisessa ollaan nyt erittäin tärkeässä vaiheessa. Jo nyt on mahdollista ennustaa melko suurella todennäköisyydellä, että viides laajentuminen toteutuu suunnitelmien mukaisesti ja että Romania ja Bulgaria liittyvät unioniin vuonna 2007. Melko paikkansa pitävä on myös se ennustus, jonka mukaan Kroatian kanssa aloitetaan neuvottelut ensi vuoden alussa. Tiedämme myös, että tämän vuoden lopussa täytyy tehdä suuri ja kauaskantoinen päätös siitä, aloitetaanko neuvottelut Turkin kanssa. Tässä kohtaa haluan sanoa, että komissio on pyrkinyt laatimaan yksimielisyyteen perustuvan ehdotuksen, jossa on otettu tarkasti huomioon jäsenvaltioissa ja parlamentissa käydyt keskustelut – myös jokaisessa poliittisessa ryhmässä käydyt keskustelut. Ehdotuksessa oli tarkoituksena myös ottaa mahdollisimman kattavasti huomioon kansalaisten ajatuksia ja ideoita sekä pelkoja ja huolenaiheita, jotka mekin jaamme. Komissio on näin ollen vakuuttunut siitä, että sen antamat ehdotukset ovat luja perusta, jonka pohjalta tarvittavat päätökset tulee tehdä.
<P>
Komissio uskoo, että ensi viikolla Eurooppa-neuvostossa tarjoutuu erinomainen tilaisuus osoittaa Euroopan unionin politiikan olevan sekä jatkuvaa että uudella tavalla dynaamista.
<SPEAKER ID="6" LANGUAGE="NL" NAME="Thyssen (PPE-DE )," AFFILIATION="ryhmän puolesta">
<P>
   . – Arvoisa puhemies, arvoisa neuvoston puheenjohtaja, hyvät kollegat, yksi ensi viikon Eurooppa-neuvoston tärkeimmistä aiheista on tietenkin Lissabonin prosessin välitarkistus. Lähes jokainen tuntee tuon ohjelman avainsanat: kasvu, kilpailukyky, tieto, talous, työllisyys ja kestävä kehitys. Kaikki puhuvat niistä, kaikki kannattavat niitä, mutta tuloksia ei ole saatu tai ne ovat kokonaisuudessaan aivan liian heppoisia. Maailma on tietenkin muuttunut paljon Lissabonin kokouksen jälkeen. Muutamat Aasian maat kasvavat hurjaa vauhtia, ja Euroopan unionista on tullut paljon laajempi. Unioniin on liittynyt kymmenen uutta maata, mikä ei tee tilanteesta yhtään helpompaa. Saimme myös tietää – meille esitettiin keväällä asiasta oikein mustaa valkoisella – että vaikka jäsenvaltiot ovat hyväksyneet Lissabonia koskevat direktiivit, ne eivät todellisuudessa saata niitä lainkaan yhtä innokkaasti osaksi kansallista lainsäädäntöä. On myös huomattu, ettei tarvittavia rakenteellisia toimia ole toteutettu jäsenvaltioissa ainakaan kaikilta osin eikä ainakaan kaikissa tapauksissa riittävästi. Pitäisikö Lissabonin tavoitteista tinkiä siksi, etteivät ne ole saavutettavissa? Ei, on tehtävä juuri päinvastoin: pikemminkin on vaihdettava suuremmalle vaihteelle. Toivon siis, että puheenjohtajavaltio Alankomaat onnistuu sysäämään neuvottelut alkuun niin, että ne etenevät oikeaan suuntaan.
<P>
On selvästi kuitenkin kysyttävä, miten teemme sen, mitä meidän tarvitsee tehdä. Mielestäni ainakaan vakaus- ja kasvusopimusta ei saa nyt missään nimessä vesittää, emmekä saa missään nimessä kutistaa omaa liikkumavaraamme niin, ettemme voisi tehdä tosiasiassa mitään rahoitusnäkymiä koskevassa keskustelussa. Euroopan unionin on siis edistettävä Lissabonin kehittämistä. Monia asioita tarvitaan ja monet asiat ovat mahdollisia tämän tekemiseksi. Olen aina pohtinut, pystyisivätkö jäsenvaltiot sitoutumaan toisiinsa niin, että ne voisivat käyttää tätä sitoumusta sellaisena ulkoisena tekijänä, johon voidaan vedota silloin, kun niillä ei ole tarpeeksi rohkeutta tehdä valtion sisällä sitä, mitä niiden täytyy tehdä, ja kun niillä on jälleen kiusaus siirtää tarvittavia toimia ihan vain yhdellä vuodella. Tämä auttoi talous- ja rahaliittoa perustettaessa, ja tämä voi auttaa myös nyt.
<P>
Eikö meidän pitäisi pyrkiä puhumaan Lissabonin prosessista toisellakin tavalla ja kertoa siitä ihmisille toisin? Jopa sanojen vaihtaminen toisiin voisi auttaa asiaa suuresti eteenpäin. Olemme aina puhuneet kasvusta ja kilpailukyvystä. Voisimme puhua yhtä hyvin useampien ihmisten hyvinvoinnista ja paremmista mahdollisuuksista saada hyviä työpaikkoja. Puhumme väestön ikääntymisestä. Voisimme puhua myös pidemmästä ja paremmasta elämästä. Meidän on hiottava sanomaamme, mutta meillä on myös oltava hyvä sanansaattaja, joka meiltä on todella viime vuosina puuttunut. Toivottavasti uusi komission puheenjohtaja hoitaa myös tämän osan tehtävistään, koska sitä tarvitaan kipeästi. Lissabonin kaltaiset prosessit voisivat saada tästä uutta potkua. Se on meidän tehtävämme, ja meidän jokaisen on tehtävä oma osuutemme. Hyvät kollegat, jos aiotte äänestää ehdotettua komissiota vastaan, kannattaa muistaa, että näin viivästytettäisiin jälleen huomattavasti Lissabonin prosessin kehittymistä, ja sitä kansalaiset eivät todellakaan kaipaa. Arvoisa neuvoston puheenjohtaja, toivotan teille mitä parhainta menestystä.
<SPEAKER ID="7" LANGUAGE="NL" NAME="Van den Berg (PSE )," AFFILIATION="ryhmän puolesta">
<P>
   . – Arvoisa puhemies, puheenjohtajavaltio Alankomaat aiheuttaa huolta Euroopan parlamentin sosiaalidemokraattiselle ryhmälle. Pelkäämme teidän vievän Euroopan unionia yhä lähemmäs konservatiivien nurkkakuntaa ja vaihtavan näin Lissabonin ohjelman itse asiassa oikeistolaiseen ohjelmaan. Tämä tarkoittaisi kovempaa työtä ja pitempiä päiviä samalla palkalla eikä sitä, että maailmanlaajuiseen kilpailuun otettaisiin osaa säilyttämällä suojelun taso, kehittämällä älykkäämpiä tuotantomenetelmiä, investoimalla enemmän ihmisiin ja osaamisverkostoihin sekä osoittamalla tähän myös julkisia varoja – lakkaisitte siis toteuttamasta sosiaalista Eurooppaa. Ei siis ole ihme, että kuningatar Beatrix totesi eilen täällä parlamentissa, että valitettavasti Euroopalta puuttuu innostusta.
<P>
Olemme huolissamme myös siitä, että näytätte vain vetäytyvän hiljaa takavasemmalle kriittisellä hetkellä tässä poliittisessa draamassa, jonka on määrä huipentua tänään aamupäivällä. Vaikka valtioiden tai hallitusten päämiehet, esimerkiksi Belgian Verhofstadt ja Ruotsin Persson, ovat järkkymättömästi sitä mieltä, etteivät halua Buttiglionen kaltaisia henkilöitä sen enempää omiin hallituksiinsa kuin unionin hallintoon, kieltäydytte vihjaamasta komission puheenjohtajalle Barrosolle, että hänen olisi syytä perääntyä ja täyttää Euroopan parlamentin enemmistön selvä toive. Lisäksi Alankomaiden ministeri Bot on jopa sanonut seisovansa suoraan Buttiglionen takana. Esitätte hyvin vapaasti mielipiteitä verovähennyksistä ja säästämisestä, mutta puheenjohtajavaltiona vetäydytte vain hiljaa syrjään silloin, kun on kyse komission jäsenehdokkaan mielipiteistä, jos tämä uhkaa niitä eurooppalaisia arvoja, joita te itse puolustatte niin hartaasti.
<P>
Kun poliittinen kiihko näyttää täyttävän kansalaisten mielet, vetäytyy puheenjohtajavaltio Alankomaat vain hiljaa syrjään. Eilen aamulla se ei ollut edes fyysisesti läsnä. Olivatpa puheenjohtajavaltio Alankomaiden tekniset kyvyt miten hyviä tahansa, se on poliittisesti jakautunut, ja näin siitä jää valju kuva. Euroopan unioni ansaitsee jotain parempaa, jotain enemmän sosiaalisiin kysymyksiin keskittynyttä, jotain vahvempaa ja ennen kaikkea demokraattisempaa. Puheenjohtajavaltio Alankomaat, haastamme teidät kehittämään profiilianne ja poliittista kuvaanne. Euroopan kansalaisilla on tähän oikeus. Ensimmäiseksi neuvoston on annettava selkeä julkilausuma, jossa Barrosoa pyydetään noudattamaan Euroopan parlamentin vaatimuksia. Vai ovatko puheenne vahvasta Euroopan parlamentista vain pelkkää pintakiiltoa? Voitte itse valita.
<SPEAKER ID="8" LANGUAGE="EN" NAME="Watson (ALDE )," AFFILIATION="ryhmän puolesta">
<P>
   .  Arvoisa puhemies, nykyisten tapahtumien valossa parlamentin liberaalidemokraatit nauttivat taatusti tämän hetkisen puheenjohtajavaltion ilmeettömästä puheenvuorosta, jossa esiteltiin lähes barokkityyliin laadittu neuvoston asialista. Puheen pitäminen 33 kierroksen minuuttivauhdilla oli oikein erinomaista.
<P>
Eurooppa-neuvosto käsittelee Kokin raportin tuloksia Lissabonin ohjelman elvyttämisestä. Etukäteiskatsaus raporttiin antaa viitteitä yllättävän yhtenäisestä työstä. Ryhmäni on tyytyväinen suunnitelmaan, jonka mukaan Lissabonin ohjelma suunnataan uudelleen kapea-alaisesti ja keskitetysti. Panin sattumalta merkille, että Kokin raportissa hieman lievennetään käytettyä retoriikkaa: siinä ei puhuta "maailman kilpailukykyisimmästä tietoon perustuvasta taloudesta" vaan "yhdestä maailman parhaista talouksista". En pidä tätä kunnianhimon vähenemisenä. Lissabonin ohjelmassa ei pitäisi keskittyä kansainväliseen vertailuun. Päämääränä on tarjota Euroopan kansalaisille kestävää hyvinvointia ja parempaa elämänlaatua tavalla, joka vastaa eurooppalaiselle elintavalle ominaista potentiaalia ja ainutlaatuista dynamiikkaa. Tarkoituksena ei ole ylittää kuvitteellista maalilinjaa ennen Kiinaa tai Yhdysvaltoja.
<P>
Kokin raportissa painotetaan aiheellisesti sitä, että Euroopan unionin jäsenvaltioiden on koordinoitava toimiaan tehokkaammin. Yhtenäismarkkinat eivät toimi ilman yhtenäistä ajatusmallia. Moniko jäsenvaltio laatii kansallisen talousohjelmansa Lissabonin ohjelman mukaisesti? Ei monikaan. Ei tarpeeksi moni.
<P>
Tänä viikonloppuna on tärkeää, ettei Kokin raportilla korvata neuvoston yhtenäistä toimintaa. Neuvosto saa olla raporttiin tyytyväinen, hyväksyä sen ja vahvistaa sitoutuvansa siihen, mutta Euroopan unionin parhaaksi se on toteutettava myös käytännössä.
<P>
Neuvosto käsittelee myös oikeus- ja sisäasioita koskevaa monivuotista "Tampere-plus-ohjelmaa", josta komission jäsen Verheugen puhui. Tavoitteena on lähestyä uudella tavalla oikeus- ja sisäasioita Euroopan unionissa. Liberaalidemokraatit ovat siihen tyytyväisiä, mutta Euroopan unioni on muuttunut Tampereen kokouksesta, ja uuden ohjelman on vastattava tätä. Unioni ei ole vielä koskaan tarvinnut yhtä kipeästi tasapuolista ja liberaalia lähestymistapaa maahanmuutto- ja turvapaikka-asioissa. Osa jäsenvaltioiden pääkaupungeista haluaa selvästikin ulkoistaa pakolaisia ja turvapaikanhakijoita koskevat kansainväliset velvoitteemme käyttämällä rajojen ulkopuolisia puskurivaltioita. Tätä täytyy vastustaa.
<P>
"Tampere-plus" tarkoittaa myös Madridin jälkeistä. Terrorismin torjunta sekä oikeus- ja poliisiviranomaisten yhteistyön parantaminen täytyy asettaa etusijalle. Liberaalidemokraatit seuraavat erityisen tarkkaan, ettei Euroopan turvallisuuden parantamiseksi tehdyillä toimenpiteillä varmasti heikennetä perusoikeuksia. Unionilla on pian uutta lainsäädäntöä menettelytakeista ja syytetyn oikeuksista, ja muistutamme neuvostolle, ettei noista oikeuksista voida neuvotella. Haluamme lisäksi sitoumuksen uudesta kolmannen pilarin tietosuojavälineestä, jolla taataan Euroopan laajuinen tietosuoja Euroopan kansalaisille. Näiden oikeuksien on oltava keskeisinä uudessa ohjelmassa.
<P>
Eilen vertasin neuvostoa näkymättömään elefanttiin. Nyt elefantti on täällä, ja toivon sen kuuntelevan, mitä parlamentilla on tänään sanottavana, sekä pohtivan oikeuksiamme ja sitä tapaa, jolla niitä käytämme. Toivottavasti se kunnioittaa parlamentin oikeuksia, tapahtuipa tämän päivän äänestyksessä mitä tahansa.
<SPEAKER ID="9" LANGUAGE="IT" NAME="Frassoni (Verts/ALE )," AFFILIATION="ryhmän puolesta">
<P>
   . – Arvoisa puhemies, hyvät kollegat, ensinnäkin haluaisin esittää neuvoston puheenjohtajalle kaksi kysymystä, joista ensimmäinen koskee eilistä istuntoa. Haluaisin tietää, mitä niin tärkeää tekemistä puheenjohtajalla oli, ettei hän voinut osallistua istuntoon. Hänen olisi mielestäni ollut tärkeää ja erittäin toivottavaa olla läsnä eilisessä keskustelussa. Toinen kysymykseni koskee Lissabonin strategiaa. Ennen kuin käsittelen sitä tarkemmin, haluaisin tietää, miten puheenjohtajavaltio aikoo järjestellä vastikään laaditut kolme korkean tason raporttia suhteessa toisiinsa: Strauss-Kahnin raportin, Sapirin raportin ja uusimman Kokin raportin. Suurin osa näissä raporteissa esitetyistä seikoista vastaa suurin piirtein toisiaan, mutta sitten ei olekaan selvää, mikä on näiden välinen suhde, ja ennen kaikkea, miten niiden perusteella toimitaan. Olisin kiitollinen, jos neuvoston puheenjohtaja voisi kertoa meille jotain näistä kahdesta seikasta.
<P>
Haluaisin esittää kolme huomiota Kokin raportista sekä siitä, miten voisimme viedä Lissabonin strategiaa eteenpäin. Ensinnäkin kun Euroopan sosiaalinen malli mainitaan – ainakin näissä raporteissa, kun käsitellään Lissabonin strategiaa – keskitytään yleensä yksinomaan elin- ja tulotasoon, jotka olisi taattava. Mielestämme tämä on kuitenkin erittäin suppea näkemys Euroopan sosiaalisesta mallista, johon liittyy myös se, miten ihmiset elävät, eli Euroopassa olevat sosiaalisen yhteenkuuluvuuden mallit, ja se, miten ihmiset kuluttavat, eli ympäristön kunnioittaminen, ja se, miten ihmiset tuottavat. Näin yritetään soveltaa avoimuuden ja osallistumisen kriteerejä myönteisellä tavalla.
<P>
Toiseksi mielestämme on todella suuri virhe – erityisesti asiantuntijaryhmältä – olla sitä mieltä, että ainoastaan työmarkkinoita uudistamalla ja sääntöjä ja rajoitteita poistamalla voidaan tulla todella kilpailukykyiseksi. Tässä ei ole mielestämme pohdittu lainkaan tarvittavia makrotalouden uudistuksia eikä sitä, miten voitaisiin päästä kysyntäpuolen heikkouksista.
<P>
Kolmanneksi tässäkin raportissa ympäristönäkökohtien sisällyttäminen Lissabonin strategiaan vaikuttaa todella pelkältä nimelliseltä eleeltä. Kukaan ei oikein usko siihen, mutta silti tuntuu siltä, että se on edes mainittava konformismin ja poliittisen korrektiuden tähden. Se on sysätty taustalle ja jätetty todellisen kasvukäsityksen ulkopuolelle. Haluaisin tietää, mitä puheenjohtajavaltio aikoo tehdä tässä asiassa.
<P>
Meillä on kaksi oikeus- ja sisäasioihin liittyvää huolta aiheista, joista keskustelette. Vaikka yhtäältä on totta, että viisi jäsenvaltiota hylkäsi olennaisilta osin ajatuksen Euroopan unionin ulkopuolella olevista leireistä, toisaalta on totta, että käsiteltäväksenne tulevassa raportissa mainitaan turvapaikkahakemusten käsittely Euroopan unionin ulkopuolella yhteistyössä kolmansien maiden kanssa. Emme tietenkään vastusta tällaista yhteistyötä – haluamme vain nähdä, kuinka se toimisi käytännössä. Raportissa mainitaan lisäksi kolmansien maiden turvapaikkavalmiuksien lisääminen, mikä on minusta erityisen tunteetonta, kun puhutaan kehitysmaista. Olisin kiitollinen, jos kertoisitte meille, miksi nämä yleisesti vastustetut leirit on otettu uudelleen esille raportissa ja miten puheenjohtajavaltio aikoo suhtautua asiaan. Toinen ongelma on selvästikin yhteispäätösmenettely, epäsuosittu "yhdyskäytävä", jota vastustetaan paljon. Mikä on puheenjohtajavaltio Alankomaiden strategia?
<P>
Arvoisa neuvoston puheenjohtaja, lopuksi esittäisin kysymyksen laajentumisesta tai pikemminkin tästä laajentumiskaudesta ja uusien jäsenvaltioiden liittymisestä. Haluaisin tietää, aikooko puheenjohtajavaltio tehdä jotain Kyproksen turkkilaisia koskevassa kysymyksessä. Kuten tiedätte, Kyproksen turkkilaisen yhteisön johtaja on menettänyt enemmistön kannatuksen. Olisin kiitollinen kuullessani, mitä aiotte tehdä, sillä Euroopan unioni ei voi selvästikään hylätä Kyproksen turkkilaisia, niin kuin se tällä hetkellä tekee.
<SPEAKER ID="10" LANGUAGE="NL" NAME="Meijer (GUE/NGL )," AFFILIATION="ryhmän puolesta">
<P>
   . – Arvoisa puhemies, tämän keskustelun jälkeen parlamentilla on tilaisuus osoittaa, ettei se ole neuvoston ja komission sätkynukke. Jos uusi Euroopan komissio äänestetään nurin Alankomaiden puheenjohtajakaudella, tapaus jää historiaan hetkenä, jona eurooppalainen demokratia otti askeleen eteenpäin. Myöhemmin päätettävä komission uusi kokoonpano ei muutu poliittisesti, mutta on jokaisen edun mukaista poistaa kaikkein eniten kiistaa aiheuttaneet ehdokkaat. Tämä pätee yhtälailla niihin ehdokkaisiin, jotka ovat asettaneet aiemmin omat liiketoiminnalliset etunsa etusijalle, kuin niihin, jotka haluavat säilyttää naiset ja homoseksuaalit edelleen toisen luokan kansalaisina.
<P>
Merkittävä uutinen on, että tiedotusvälineet ovat raportoineet, että Prodi ja Kok tunnustavat viimein, ettei vuonna 2000 annetun Lissabonin ohjelman tärkeintä tavoitetta saavuteta. Valituilla toimenpiteillä, joiden tarkoituksena oli antaa suurille monikansallisille yrityksille enemmän liikkumavaraa ja vapauksia, ei saada aikaan kilpailukykyisintä taloutta. Lissabonin ohjelman epäonnistumisen tunnustaminen tarjoaa Euroopalle uusia mahdollisuuksia. On aika asettaa uusi tavoite: Euroopasta maailman sosiaalipainotteisin talous. Tämä oli alkuperäinen tavoite vuonna 2000. Teimme myöhemmin virheen sekoittaessamme sosiaalisen Euroopan pitkäaikaisen tavoittelun siihen, että tavoitellaan mahdollisimman monta kaupallisen alan työpaikkaa. Virhe johti siihen, että nyt on annettu ehdotus palveludirektiiviksi, jossa sallitaan kansallisen lainsäädännön ja työehtosopimusten kilpailla keskenään, sekä laajamittaisempaan yksityistämiseen, jolloin laatu vain heikkenee ja kustannukset kasvavat. Lisäksi on laadittu satamadirektiivi, joka tuhoaisi satamatyöläisten työpaikat.
<P>
Asumme maailman rikkaimmassa osassa. Ongelmiamme ovat yhteiskunnan rapautuminen ja ympäristön saastuminen. Näitä ongelmia ei ratkaista lisäämällä koko ajan talouden kasvua hintaan mihin hyvänsä. Kasvun sijaan on kiinnitettävä enemmän huomiota olemassa olevan hyvinvoinnin tehokkaampaan jakoon. Sen sijaan, että säilytettäisiin ahdas vakaus- ja kasvusopimus, jossa kyseenalaistetaan vakavalla tavalla demokraattisesti valitun hallituksen asema ongelmien ratkojana, voitaisiin keskittyä parempiin julkisiin palveluihin, kaikille tarkoitettuun sosiaaliturvaan ja saatavilla olevien työpaikkojen oikeudenmukaiseen jakautumiseen. Meillä on kyllä keinot torjua aktiivisesti köyhyyttä, välinpitämättömyyttä, rikollisuutta, luonnolle aiheutettuja vahinkoja ja ympäristön pilaantumista. Nämä ovat uusia haasteita Lissabonin epäonnistuttua.
<SPEAKER ID="11" LANGUAGE="PL" NAME="Piotrowski (IND/DEM )," AFFILIATION="ryhmän puolesta">
<P>
   . Arvoisa puhemies, hyvät kollegat, Euroopan unionin viestintästrategia on laadittu vastikään. Kaikki ovat yhtä mieltä siitä, että strategia on ollut ja on edelleen riittämätön ja jopa epäasianmukainen. Komission jäsen Verheugen oli yksi monista, joka on sanonut tänään samaa. Sekä Euroopan unionin jäsenvaltioissa että unionin ulkopuolella on viety eteenpäin ainoastaan yhtä keskitettyä näkemystä Euroopan yhteisen tulevaisuuden rakentamisesta. Monet parlamentin jäsenistä suhtautuvat tosiasiassa epäillen tällaiseen yhdentymiseen, joka on loppujen lopuksi vain yksi monista mahdollisista vaihtoehdoista. Lukuisat parlamentin jäsenet vastustavat esimerkiksi Turkin hyväksymistä Euroopan unioniin, ja heidän esittämänsä perusteet ovat järkeenkäypiä. Kun etsimme tapoja, joilla Euroopan unionin voi pitää kansalaisiinsa yhteyttä tehokkaammin, korostaisin, että on tärkeää ottaa huomioon ne asenteet ja ajatukset, jotka ovat toistaiseksi vain vähemmistön mielipiteitä mutta jotka leviävät koko ajan laajemmalle ja ovat näin yhtälailla päteviä. Vain tällä tavalla demokratia ja moniarvoisuus saavat jalansijaa parlamentissa, unionin jäsenvaltioissa ja ehdokasvaltioissa. Kiitos. 
<SPEAKER ID="12" LANGUAGE="PL" NAME="Libicki (UEN )," AFFILIATION="ryhmän puolesta">
<P>
   . Kiitos, arvoisa puhemies. Parlamentissa on kuultu paljon Lissabonin strategiasta, jonka haluaisimme tietenkin onnistuvan. Jotta näin kävisi, sitä ei kuitenkaan saa pitää minään ihmelääkkeenä, joka ratkaisee kaikki ongelmat itsestään. Komission jäsen Verheugen totesi, että Euroopan on oltava kilpailukykyinen, ja olemme yhtä mieltä siitä, että sen on oltava kilpailukykyinen suhteessa maailman muihin alueisiin. Samaan aikaan on kuitenkin todettu, että meidän on luotava Euroopan sosiaalinen malli, joka mielestäni tarkoittaa ylihuolehtivaa hyvinvointivaltiota tai valtiota, joka vie kansalaisilta aloitteellisuuden antamalla heille kaikkea, mitä valtio uskoo heidän tarvitsevan. Valinta on selvästikin tehtävä. Joko valitsemme sosiaalisen mallin ja ylihuolehtivan hyvinvointivaltion tai kilpailukyvyn suhteessa Yhdysvaltoihin. Jos valintaa ei tehdä, Euroopan talousmenestyksestä ei tule mitään.
<P>
Esimerkiksi ministeri Nicolaïn ilmoitus, jonka mukaan työnantajien, työntekijöiden ja ammattiyhdistysten kanssa järjestetään kuulemisia, menee liian pitkälle. Riittää, kun niihin osallistuvat työnantajat ja työntekijät. Jos käy niin, että ammattiliittojen täytyy saada osallistua työntekijöiden rinnalla, sovintoon ei päästä uskoakseni koskaan. Yhteistä oikeusaluetta ei myöskään saa ulottaa tähän mennessä allekirjoitettujen perussopimusten määräysten soveltamisalan ulkopuolelle. Jos niin tehdään, rikotaan perussopimuksia ja hyökätään Euroopan unionin yhteenkuuluvuutta vastaan. Lisäksi on syytä korostaa, että ulkopolitiikan täytyy perustua meille kaikille yhteisiin näkökohtiin, toisin sanoen myönteisiin arvoihin. Yhteinen politiikka on erittäin tärkeää tällä alalla esimerkiksi Darfurin tapauksessa. Kiitos. 
<SPEAKER ID="13" LANGUAGE="PL" NAME="Czarnecki, Ryszard (NI )." AFFILIATION="Handelsblatt">
<P>
    Arvoisa puhemies, arvoisa ministeri Nicolaï, arvoisa komission jäsen, marraskuussa järjestettävässä huippukokouksessa Saksan liittokansleri tulee ehdottamaan Euroopan unionin energiamarkkinoiden täydellistä vapauttamista vuoteen 2007 mennessä, rahoitusmarkkinoiden valvontaa koskevan eurooppalaisen järjestelmän perustamista ja varainsiirtoja koskevien periaatteiden yhdenmukaistamista 25 jäsenvaltiossa. Lisäksi liittokansleri Schröder ehdottaa Euroopan sotatarvikemarkkinoiden lujittamista. Haluaisin tässä yhteydessä lainata sananlaskua "parempi pyy pivossa kuin kymmenen oksalla". Saattaisi siis olla parempi laatia vähemmän mutta realistisempia suunnitelmia. Liittokansleri Schröderin ehdotus yritysverokannan yhtenäistämisestä Euroopan unionissa on kuitenkin todella huolestuttava. Hanketta esiteltiin yksityiskohtaisesti eilen ilmestyneessä saksalaisessa kaupan alan päivälehdessä nimeltä . Hanke on määrä saada päätökseen vuonna 2006, ja tarkoituksena on ottaa yhteiset veroasteikot käyttöön Euroopan unionissa alv-järjestelmän mallin mukaisesti. Liittyykö tämä todella jotenkin kilpailukykyyn, joka on yksi Euroopan unionin lempilapsista? Ei todellakaan. Sen sijaan se liittyy Ranskan valtiovarainministerin Sarkozyn uusimpaan ehdotukseen, jonka toteuttaminen olisi erityisen kova isku uusien jäsenvaltioiden talouksille. Emme hyväksy tätä. 
<SPEAKER ID="14" LANGUAGE="NL" NAME="Eurlings (PPE-DE )." AFFILIATION="">
<P>
    Arvoisa puhemies, kiitän ministeri Nicolaïta hänen puheenvuorostaan. Mielestäni hän luetteli neuvoston puolesta kolme hyvin tärkeää asiaa, joista ensimmäinen on Lissabonin ohjelma. Olen samaa mieltä kaikkien niiden kanssa, joiden mukaan nyt on aika ryhtyä tuumasta toimeen. Euroopan talouden on todella aika asettua johtavaan asemaan. Mielestäni on hyvä, että mallia on todella muutettu hieman. En tarkoita joidenkuiden suuria suunnitelmia "superkomissaarista" tai vastaavasta henkilöstä, eikä muutos ole lähtöisin yksinomaan ylhäältä vaan se on suuntautunut ennemminkin maihin: Mistä voidaan löytää hyviä esimerkkejä? Miten niitä voidaan tukea? Tarkoitan tässä alhaalta ylöspäin -lähestymistapaa, jossa pitäisi mielestäni kiinnittää erityistä huomiota alueelliseen ulottuvuuteen sekä unionin yhteisen politiikan ja tehokkaan kansallisen politiikan vastaavuuden parantamiseen muun muassa edistämällä teknisesti pidemmälle kehittyneitä alueita. Näitä menestymisen osatekijöitä on tuettava, mutta samalla on selvitettävä tarkemmin, hoitavatko kansalliset parlamentit todella oman osuutensa. Ehkäpä arvoisa ministeri voisi vastata tähän.
<P>
Toinen asia on terrorismi. Asiasta on puhuttu paljon. Arvoisa puhemies, täällä parlamentissa todettiin hyvin pian kotimaassanne Espanjassa tapahtuneiden valitettavien iskujen jälkeen, että turvallisuusviranomaisten on nyt toden teolla vahvistettava yhteistyötään – kuten todettiin jo vuonna 2001 syyskuun 11.päivän tapahtumien jälkeen. Miten on siis mahdollista, että kaikki tuo energia näyttää jälleen hupenevan ja asiaa pidetään vähemmän tärkeänä? Miten terrorismin torjuntaa koskeva yhteistyö voidaan varmistaa nyt, ennen kuin lisää vahinkoa tapahtuu?
<P>
Kolmas asia on Tampere. Se on ratkaiseva kysymys, jos haluamme säilyttää sosiaalisen unionin uskottavuuden. Tässä on toimittava rohkeasti. Enää ei voida hyväksyä sitä, että menettelyt poikkeavat toisistaan niin, että ihmiskauppiaille tarjoutuu tilaisuus salakuljettaa satojatuhansia henkilöitä vuodessa karjan tavoin unionin sisärajojen yli. Tästä syystä olen täysin samaa mieltä neuvoston kanssa määräenemmistöpäätöksenteon ja yhteispäätösmenettelyn käyttämisestä. Tältä tieltä ei saa missään nimessä poiketa, koska Euroopan unionin on korkea aika ratkaista näiden ihmisten ongelmat. Haluan sanoa seuraavaa niille, jotka haluavat kaataa komission tänä iltapäivänä: muistakaa, että monet kansalaisista tulevat hämmentymään, sillä he eivät saata ymmärtää, miksi Euroopan unioni tekee itsestään ehdoin tahdoin ramman, vaikka niin paljon olisi vielä tehtävää. 
<SPEAKER ID="15" LANGUAGE="FR" NAME="De Keyser (PSE )." AFFILIATION="">
<P>
    Arvoisa puhemies, keskityn laajentumista koskeviin ongelmiin ja siihen tärkeään ajankohtaan, jolloin liittymisneuvottelut Turkin kanssa aloitetaan.
<P>
Haluaisin ensiksi onnitella komission jäsentä Verheugenia erinomaisesta raportista, jonka hän on laatinut Turkista. Mielestäni siitä löytyy kaikki: sekä liittymistä puoltavat perusteet että ne näkökohdat, jotka vain vahvistavat pelkojamme.
<P>
Aloitimme eilen illalla ulkoasiainvaliokunnassa keskustelun, jossa toisistaan erottui kaksi "klaania". Toinen klaaneista alkoi jo nyt valmistella virallista luetteloa kaikesta siitä, mitä Turkin olisi tehtävä, ennen kuin liittymisneuvotteluja edes aloitettaisiin. Kuten tiedämme hyvin, kyseessä ovat ihmisoikeudet, Kypros ja Kurdien tilanne. Kaikkiin näihin asioihin on puututtava, mutta niihin voidaan kyllä puuttua pitkään kestävien liittymisneuvottelujen aikana.
<P>
Muut, esimerkiksi ryhmäni, ovat sen sijaan sitä mieltä, että geopoliittisesti ja geostrategisesti Turkki tarjoaa Euroopalle mahdollisuuden. Meidän on tutkittava liittymisen edellytykset hyvin tarkkaan. Meidän ei pidä sanoa jo tässä vaiheessa "kyllä" tai "ei", vaan meidän on alettava toimia täysin puolueettomasti eli samoin kuin olemme toimineet muidenkin maiden kanssa.
<P>
Arvoisa komission jäsen Verheugen, olen kuitenkin yllättynyt siitä, ettei kertomuksessa ole enempää näkemyksiä tai näkökulmia siitä, mitä seurauksia Turkin liittymisellä voisi olla sosiaaliseen malliimme. Voidaanko esimerkiksi nykyistä sosiaalisen yhteenkuuluvuuden politiikkaa ja rakennerahastojen toimintaa jatkaa? Ne ovat välttämättömiä Euroopan yhteenkuuluvuuden kannalta. Eivätkö laajentumiset, joissa tätä sosiaalista mallia ei oteta huomioon, pilaa koko mallin?
<P>
Raportissa on vain muutamia epämääräisiä ajatuksia muutoksista, joita Euroopassa on välttämätöntä tehdä tulevan laajentumisen yhteydessä, ja minusta ne ovat täysin riittämättömiä. Turkin liittymisessä on kyse ennen kaikkea Euroopan unionista. Osaammeko laajentua siten, että yhteisvastuuseen perustuva mallimme säilyy? Seuraamme tätä erityisen tarkkaan Turkin ihmisoikeustilanteen ohella. 
<SPEAKER ID="16" LANGUAGE="FR" NAME="Bourlanges (ALDE )." AFFILIATION="">
<P>
    Arvoisa puhemies, Euroopan kansalaiset odottavat Eurooppa-neuvostolta kolmea asiaa. Ensinnäkin neuvoston on edistyttävä selvästi terrorismin torjunnassa. Madridin iskut muistuttivat meille, että erityisesti poliisiviranomaisten välisessä yhteistyössä, Europolin organisoinnissa ja rikosoikeudellisessa yhteistyössä on päästävä kiireesti eteenpäin. Toiseksi teiltä odotetaan, että ette anna periksi perusoikeuksien suojaamisessa, olipa kyse tietojen vaihdosta – jonka lainmukaisuutta on tiukasti valvottava – tai ennen kaikkea turvapaikka- ja maahanmuuttoasioista, joissa ei voida päätyä ratkaisuihin, joissa ihmisoikeuksia lyödään laimin.
<P>
Kolmanneksi teiltä odotetaan, että saavutatte tärkeän virstanpylvään ja otatte käyttöön yhteispäätösmenettelyn ja määräenemmistöpäätöksenteon kaikissa EY:n perustamissopimuksen IV osastoon kuuluvissa asioissa. Olemmekin tyytyväisiä siihen, että puheenjohtajavaltio Alankomaat pyrkii tähän. Yhteispäätösmenettely takaa demokratian, ja määräenemmistöpäätökset takaavat tehokkuuden. 
<SPEAKER ID="17" LANGUAGE="" NAME="" AFFILIATION="varapuhemies">
<SPEAKER ID="18" LANGUAGE="IT" NAME="Catania (GUE/NGL )." AFFILIATION="">
<P>
   – Arvoisa puhemies, neuvoston puheenjohtaja puhui tänään paljon siitä, että Euroopasta on tehtävä turvallisempi. Meidän mielestämme Euroopasta pitää tehdä turvallisempi vasta sitten, kun siitä on tullut demokraattisempi, vapaampi ja vastaanottavampi.
<P>
Mitä tulee turvapaikkaoikeuden takaamiseen, viime aikoina on tullut julki monia väärinkäytöksiä ja laittomia toimia Cap Anamur -aluksen tapauksesta Lampedusan karkotuksiin ja viimeisimpään kohuun, joka nousi Augustan satamaan saapuneista 13 kurdista. Palauttamiskieltoa koskevaa Geneven yleissopimusta on rikottu aivan liian usein, turvapaikanhakijoita on tunnistettu hätiköidyllä tavalla ja väärinkäytöksiä on tapahtunut – jopa käsirautoja on käytetty, kuten vähän aikaa sitten nähtiin.
<P>
Ensi viikolla kokoontuvan, vapautta, turvallisuutta ja oikeutta käsittelevän Eurooppa-neuvoston on selvästikin pakko noudattaa päätöstä, jonka viisi jäsenvaltiota teki Firenzessä viime viikolla. Tässä yhteydessä haluaisin kysyä, mitä mieltä neuvoston puheenjohtaja on biotunnisteiden käytöstä passeissa ja viisumeissa ja mikä on neuvoston kanta vastaanottoleirien perustamiseen Euroopan unionin alueen ulkopuolelle. 
<SPEAKER ID="19" LANGUAGE="EN" NAME="Sinnott (IND/DEM )." AFFILIATION="">
<P>
    Arvoisa puhemies, nyt viisi vuotta Lissabonin kokouksen jälkeen Irlannissa – ja kysyn vain, missä muualla – köyhyys, syrjintä ja kodittomuus voivat suorastaan paksusti. Lissabonin valikoiva tulkinta antoi valtion talouden suunnittelijoille tekosyyn lypsää voittoa, vaikka sitten kansalaisten selkänahasta.
<P>
Irlannissa sosiaalimenoja leikataan, ja näillä rahoilla edistetään talouskasvua. Vaikka tuloja on virrannut ovista ja ikkunoista, Lissabonin strategiaa on käytetty johtajiemme tulkintatavan mukaan tekosyynä – eräänlaisena mantrana – jonka varjolla uusia, runsaita varoja käytetään kaikkeen muuhun paitsi niitä eniten tarvitseviin kansalaisiin. Huimia summia on ohjattu esimerkiksi yliopisto-opiskelijoille, mutta penniäkään ei ole annettu oppimisvaikeuksista kärsivien lasten tukemiseen varhaisessa vaiheessa, jotta tällaisilla lapsilla olisi toivoa päästä jatko-opintoihin ja saada töitä, eikä heidän tarvitsisi elää yhteiskunnan huollettavina.
<P>
Vaadin, että Lissabonin tarkistuksen yhteydessä korjataan kaikki väärät – tai jopa oikeat – tulkinnat, jotka ovat valitettavasti kasvattaneet kuilua rikkaiden ja köyhien, kykenevien ja kykenemättömien, vahvojen ja heikkojen välillä. 
<SPEAKER ID="20" LANGUAGE="EN" NAME="Ó Neachtain (UEN )." AFFILIATION="">
<P>
    Arvoisa puhemies, on selvää, että enemmän aloitteita tarvitaan, jos Euroopan unionista halutaan tehdä maailman suurin tietoon perustuva talous vuoteen 2010 mennessä. EU 2005 -ohjelma on pantava täysimääräisesti täytäntöön, jotta laajakaistayhteyksien määrää kouluissa ja kirjastoissa lisätään ja jotta varmistetaan, että nuorilla on varmasti mahdollisuus käyttää nopean yhteyden Internet-palveluja ja kehittää taitojaan. Täydelliset laajakaistavalmiudet on saatava kaikkialle, niin maaseudulle kuin kaupunkeihin ja etenkin Euroopan unionin syrjäisimmille alueille.
<P>
Euroopan unionin on pantava myös rahoituspalveluiden toimintasuunnitelma täytäntöön ensi vuoden loppuun mennessä. Näin varmistetaan, että pankit, varainhoitajat ja vakuuttajat voivat toimia Euroopan unionin laajuisesti. Samoin on toteutettava uusi palvelujen puitedirektiivi, joka on välttämätön sisämarkkinoiden loppuun saattamiseksi.
<P>
Olen lisäksi sitä mieltä, että Euroopan unionin on toteutettava Euroopan työllisyystyöryhmän suositukset. Työllisyystyöryhmä pyrkii edistämään joustavuutta ammatillisessa ja muussa koulutuksessa sekä innovaatioissa, rohkaisemaan työntekijöitä ja yhtiöitä lisäämään joustavuutta ja poistamaan työllisyyden lannistimia. Meidän on lisäksi investoitava enemmän tutkimus- ja kehittämispolitiikkaan.
<P>
Odotamme Eurooppa-neuvoston pohtivan myös sitä, miten Euroopan kansalaisten tietämystä Euroopan unionin työstä ja Euroopan unionin merkityksestä arkipäivän elämässä voitaisiin lisätä. Eurooppa-neuvosto aikoo pyytää Euroopan komissiota laatimaan laajemman viestintästrategian. Siitä huolehtisi komission jäsen Wallström. Hänellä on tärkeä tehtävä selittää, miten Euroopan unioni tekee päätöksensä ja miksi näitä päätöksiä tehdään. 
<SPEAKER ID="21" LANGUAGE="IT" NAME="Battilocchio (NI )." AFFILIATION="">
<P>
   – Arvoisa puhemies, puhun Italian uuden sosialistipuolueen puolesta, jota edustamme täällä parlamentissa jäsen De Michelisin kanssa. Välitarkistuksen pitäisi tarjota tilaisuus selkeään ja rauhalliseen analyysiin ja tilannekatsaukseen. Kun annetaan tunnustus tähän mennessä tärkeimmille saavutuksille, on tärkeää tuoda esiin myös ne alat ja toiminta-alueet, joilla yhteisön toimet ovat olleet riittämättömiä tai liian hitaita Lissabonin strategiassa asetettujen parametrien perusteella.
<P>
Uudistusmielisinä haluamme korostaa jälleen, miten tärkeää on, etteivät kasvu ja talouden kehitys tapahdu eurooppalaiseen yhteisvastuullisuuteen perustuvan sosiaalisen mallin kustannuksella. Mallia voidaan kyllä ajantasaistaa, mutta sen suuntaviivoja ja periaatteita ei saa tuhota.
<P>
Loppujen lopuksi olemme sitä mieltä, että tärkein tavoite on kansalaisten Euroopan toteuttaminen. Meidän on määritettävä ne menetelmät, joilla voidaan tiedottaa ja pitää yhteyttä kansalaisiin ja joilla Euroopan unioni pääsee lähemmäs Euroopan kansalaisia, sillä yhteisön toimielimet on nähty valitettavasti aivan liian usein abstrakteina ja etäisinä. Tähän on saatava muutos. 
<SPEAKER ID="22" LANGUAGE="PL" NAME="Buzek (PPE-DE )." AFFILIATION="">
<P>
    Arvoisa puhemies, arvoisa komission jäsen Verheugen, Lissabonin strategia on erittäin tärkeä, vaikka nyt onkin tunnustettava, että siinä on edistytty liian vähän. On tärkeää muistaa, ettei Lissabonin strategian määräyksissä ja päämäärissä otettu huomioon unionin laajentumista eikä niissä myöskään hyödynnetty täysin laajentumista kehitystä edistävänä tekijänä. Todennäköisesti painopistealueita asetettiin myös liian monta. Tällä hetkellä strategian toteutuminen ei etene toivotulla tavalla. Tärkeät talousuudistukset on myös lyöty laimin, minkä takia kasvu on hidastunut. Samalla muutamat hallitukset yrittävät jakaa ongelmansa muiden kanssa ehdottamalla esimerkiksi verotuksen yhtenäistämistä tai tekemällä aloitteita eurooppalaisten suuryritysten tukemisesta paljon tärkeämpien pienten ja keskisuurten yritysten sijaan. Lopulta tässä pelissä häviävät kaikki.
<P>
Miten tilanne voidaan korjata? Ensinnäkin Lissabonin strategian painopistealueita on vähennettävä välttämättömimpään minimiin, ja talouskasvuun liittyvät painopistealueet on asetettava ohjelman kärkeen. Mitä painopistealueita nämä olisivat? Yhteismarkkinoiden toteutus on ensinnäkin saatettava loppuun. Tähän liittyvät esimerkiksi palvelujen markkinat ja ristiriidat hallitusten julistusten ja todellisten tekojen välillä, kuten puolalaisille palveluntarjoajille asetetut kiintiöt Saksan markkinoilla. Tilanne on tosiasiassa vieläpä pahentunut 1. toukokuuta 2004 jälkeen. Toiseksi pieniä ja keskisuuria yrityksiä on tuettava ennen kaikkea lainsäädäntöä yksinkertaistamalla. Kolmanneksi työmarkkinoita on uudistettava, sillä työntekijöiden täytyy voida liikkua, jos kilpailukyky halutaan taata. Meidän on siis lähdettävä olettamasta, jonka mukaan kaksi vuotta laajentumisen jälkeen eli 1. toukokuuta 2006 Euroopan unionissa ei ole enää henkilöiden liikkumista koskevia rajoituksia. Neljänneksi Euroopan unionin seitsemännessä puiteohjelmassa täytyy tehdä loppu vanhojen jäsenvaltioiden tutkimuskeskusten tosiasiallisesta suosimisesta uusien jäsenvaltioiden tutkimuskeskuksiin verrattuna. Viidenneksi Euroopan unionin kilpailukykyä pitäisi lisätä tehokkaasti toteutetulla koheesiopolitiikalla, jossa otetaan huomioon, että uudet jäsenvaltiot tuovat lisäpontta kehitykseen. Lisäksi Euroopan komission asemaa olisi vahvistettava siten, että sen tehtävänä olisi pitää hallitukset tilivelvollisina toimien riittävyyden suhteen. Viimeisenä vaan ei vähäisimpänä Euroopan parlamentille pitäisi kertoa Lissabonin strategiaan liittyvistä päätöksistä, ja lisäksi parlamentin pitäisi pystyä vaikuttamaan näihin päätöksiin, sillä tämä helpottaisi yhteisymmärrykseen pääsyä jäsenvaltioissa. Kiitos. 
<SPEAKER ID="23" LANGUAGE="IT" NAME="Sacconi (PSE )." AFFILIATION="">
<P>
   – Arvoisa puhemies, minun oli hämmästyksekseni pakko huomata, ettei kummassakaan johdantopuheenvuorossa käytetty sanoja "ympäristö" tai "kestävä kehitys" Lissabonin välitarkistuksen yhteydessä. Arvoisa komission jäsen Verheugen, minua eivät muodolliset tunnustukset eivätkä ainaiset kunniamaininnat kiinnosta, mutta ihmettelen, onko tämä sitä jatkuvuutta, jota tarkoititte.
<P>
Edellisen lisäksi on kuitenkin kolme hyvää syytä olla sitä mieltä, että Lissabonin strategian kolmas pilari on edelleen oleellisen tärkeä. Ensinnäkin pari päivää sitten tapahtui jotain kansainvälisesti erittäin merkittävää ja hyvin myönteistä: duuma ratifioi Kioton pöytäkirjan, jonka alalla Euroopan unioni on ollut johtavassa asemassa maailmassa. Toiseksi ympäristö on sattumalta juuri se ala, jolla jäsenvaltiot ovat kaikkein eniten jäljessä aikataulusta yhteisön politiikkojen toteutuksessa. On kuitenkin vielä tärkeämpi syy: kilpailukyky, josta hallintovirastot ympäri Eurooppaa ovat aivan aiheellisesti – ja melko pakkomielteenomaisesti – huolissaan tällä hetkellä.
<P>
Miten Euroopan unioni saa kilpailukykynsä takaisin maailmanmarkkinoilla, jos se ei sitoudu uuteen teknologiaan tai jos se ei ota johtavaa asemaa myös teknologisesti ympäristötekniikan alalla? Tämän kysymyksen haluan esittää ja toivon, että tästä tulee tärkeä osa strategian välitarkistusta. 
<SPEAKER ID="24" LANGUAGE="IT" NAME="Sbarbati (ALDE )." AFFILIATION="">
<P>
   – Arvoisa puhemies, hyvät kollegat, ensiksi haluaisin kiittää raportista. Haluaisin puhua kahdesta asiasta, joista ensimmäinen koskee Lissabonia. Euroopan sosiaalinen malli voidaan taatusti yhdistää kilpailukykyyn, yhteenkuuluvuuteen ja yhteisvastuuseen, jotka eivät ole pelkkiä hienoja termejä vaan joiden pohjalta on toteutettava todellisia poliittisia toimia. Tuloksia täytyy siis arvioida käytännön kannalta, eikä suurista tavoitteista pidä luopua. Haluan painottaa, että pääväylän on johdettava tiukasti kohti koulutusta, kouluja ja tutkimusta, jotta jokaisella on mahdollisuus kasvaa ja ottaa aktiivisesti osaa yhteiskuntaan, niin ettei sosiaaliturvasta pyrittäisi hyötymään perusteetta.
<P>
Toinen seikka koskee kansalaisten Eurooppaa, jossa on ollut käynnistysvaikeuksia ja joka edellyttää meiltä taatusti lisää toimia tiedotuksen alalla. Jos emme halua sen jäävän pelkäksi aikeeksi, meidän on tuettava sitä myöntämällä talousarviosta tarpeeksi varoja. Perustuslakisopimus tarjoaa varmasti arvokasta vetoapua. 
<SPEAKER ID="25" LANGUAGE="PT" NAME="Figueiredo (GUE/NGL )." AFFILIATION="">
<P>
   – Arvoisa puhemies, olemme erittäin huolestuneita maaliskuussa 2000 hyväksytyn Lissabonin ohjelman toteuttamisesta ja tarkistamisesta. Toisin kuin lupailtiin, työttömiä on tänä päivänä 20 miljoonaa ja lähes 70 miljoonaa ihmistä on vaarassa joutua elämään köyhyydessä. Nämä luvut ovat kauheita. Jos Lissabonin ohjelmassa tosiaan epäonnistuttiin, kuten puheenjohtaja Prodi totesi äskettäin toimikautensa päätteeksi, näin kävi vain sosiaalialan odotuksille ja lupauksille eli täystyöllisyydelle, sosiaaliselle osallisuudelle sekä osaamiselle ja tutkimukselle. Suuria talous- ja rahoitusryhmiä kiinnostavilla aloilla näin ei käynyt.
<P>
Energia-alan, postipalveluiden, viestintäpalveluiden, keskeisten julkisten palvelujen ja rahoitusalan vapauttaminen ja yksityistäminen etenee nopeasti. Lainsäädäntöehdotuksia annetaan entistä enemmän aloilla, joilla perusihmisoikeudet ja työntekijöiden oikeudet asetetaan kyseenalaisiksi. Joukosta erottuvat muun muassa direktiiviehdotus, jolla on tarkoitus luoda palveluiden sisämarkkinat eli jatkaa yksityistämistä, sekä työaikoja koskeva direktiiviehdotus, joka vain huonontaa tilannetta ja jota ei voi mitenkään hyväksyä. Lissabonin ohjelmaa on siis tarkistettava ja sen sisältöä muutettava, jotta etusijan saavat työpaikat ja välttämätön sosiaalinen osallisuus. 
<SPEAKER ID="26" LANGUAGE="IT" NAME="Borghezio (IND/DEM )." AFFILIATION="">
<P>
   – Arvoisa puhemies, jos puhutaan Euroopan turvallisuusongelmista ja jätetään huomiotta muslimiterrorismin vaarat, kuten keskustelun alussa käsitellyissä raporteissa on laajalti tehty, ollaan erittäin heikoilla jäillä. Se vain osoittaa, että asiaan on totuttu – ehkä osittain maltillisesta islamista levitetyn propagandan takia ja osittain myös siksi, että Euroopan unionin politiikkaan, yksittäisiin jäsenvaltioihin ja tiedotusvälineisiin kohdistuu erittäin voimakasta, öljydollarein höystettyä muslimilobbausta.
<P>
Turvapaikkoja koskevassa tärkeässä ja arkaluonteisessa ongelmassa meidän olisi kuitenkin mielestäni edistettävä ehkäpä hieman myöhäiseksi jääneitä toimia turvapaikanhakijoiden tietojen ja tilanteen käsittelyn siirtämiseksi kolmansien maiden alueelle, jossa poliittinen ja sosiaalinen toimivalta on siis kyseisillä mailla. Tarkoitan tässä Afrikan valtioita. Ehkäpä Afrikan johtajilla on selkeämpiä ajatuksia asiasta, sillä he ovat kertoneet meille, että tätä menettelyä – kikkaa – käytetään monesti vilpillisin mielin ja turvapaikkaa haetaan väärin perustein. He ovat kehottaneet meitä avaamaan silmät. Jotta Afrikan maat saadaan osallistumaan, meidän on kuitenkin muutettava avustuspolitiikkaa ja tehtävä siitä läpinäkyvämpää ja antoisampaa Afrikan kansoille. 
<SPEAKER ID="27" LANGUAGE="EN" NAME="Mote (NI )." AFFILIATION="">
<P>
    Arvoisa puhemies, Eurooppa-neuvoston pitäisi ymmärtää, etteivät Yhdistyneen kuningaskunnan kansalaiset ole koskaan äänestäneet sen puolesta, että heitä hallitsisivat entiset kommunistit – etenkään ne, jotka tukivat Neuvostoliittoa Itä-Euroopan miehittämisessä. Emme halua myöskään sellaisia komission jäseniä, joita ei ole valittu äänestämällä ja jotka peittelevät salakähmäisesti osallisuuttaan julkisten varojen korruptiokäyttöön, veronkiertoon ja lahjuksiin.
<P>
Vaadimme hallituksiltamme huolenpitoa, ja siksi annoin viime viikolla yksityiskohtaiset tiedot Lontoon petostentutkintavirastolle (Serious Fraud Office) täällä esiintyvästä institutionalisoituneesta korruptiosta. Pyysin Yhdistyneen kuningaskunnan hallitusta kieltäytymään antamasta jatkossa yhtään rahoitusta Euroopan unionille Wienin yleissopimuksen mukaisesti. Yksikään Yhdistyneen kuningaskunnan parlamentti ei ole koskaan päättänyt luovuttaa Yhdistyneen kuningaskunnan veronmaksajien varoja kolmansille osapuolille, joihin ei voida luottaa. 
<SPEAKER ID="28" LANGUAGE="EN" NAME="Evans, Jonathan (PPE-DE )." AFFILIATION="">
<P>
    Arvoisa puhemies, olen tyytyväinen tähän keskusteluun, joka käydään vain kaksi viikkoa ennen, kuin Eurooppa-neuvosto keskustelee Wim Kokin laatimasta Lissabonin ohjelmaa käsittelevästä raportista. Se on tämän hetken kuumin kysymys Euroopan unionissa. Euroopan talouden tila huolestuttaa syvästi miljoonia kansalaisia, jotka ovat edelleen vailla työtä. Se on oleellinen tekijä tulevan kilpailukyvyn kannalta, jota Eurooppa tarvitsee pystyäkseen vastaamaan kahteen suureen haasteeseen: suureen väestörakenteen muutokseen sekä Kiinan, Intian ja muiden nousevan talouden maiden alati lisääntyvään kilpailuun.
<P>
Kun pääministeri Balkenende puhui heinäkuussa parlamentissa, hän totesi, että Euroopan taloudella on jäykät liikkeet, ja se käyttää liian vähän päätä. Sen vuoksi kilpailijamme ovat liian nopeita ja liian älykkäitä meille. Kun kehitystä tarkastellaan objektiivisesti, nähdään Euroopan menettävän jalansijaansa jopa talouden elpyessä. Tuo oli hyvin sanottu, ja olenkin tyytyväinen siihen, että puheenjohtajavaltio kiinnittää tahmeaan talouskasvuun erityisen paljon huomiota, sillä se vaikuttaa lähes koko maanosaamme. Jos taloutta ei uudisteta radikaalisti, epäonnistuminen uhkaa Eurooppaa. Tämä ei päde pelkästään nykyiseen sukupolveen: epäonnistuminen siirtyy perintönä tuleville sukupolville.
<P>
Puheenjohtaja Prodi väitti aiemmin tällä viikolla, että Lissabonin prosessin epäonnistumisen syynä olisi määräenemmistöpäätöksenteon puute Euroopan unionissa. Se on silkkaa soopaa! Epäonnistuminen johtuu siitä, ettei löydy poliittista tahtoa selvästi välttämättömien uudistusten tekemiseen. Jotkut yrittävät muotoilla Lissabonin uudelleen korostaakseen enemmän sosiaalisia ja ympäristöllisiä päämääriä tilanteen edellyttämien kovien talouspäätösten kustannuksella. En ole lainkaan yllättynyt siitä, että ne Euroopan maat, joiden talous kasvaa, ovat vieneet tarvittavat uudistukset läpi. Kukaan ei yritä kieltää, etteivätkö uudistukset olisi olleet tuskallisia, mutta ne on ollut pakko tehdä.
<P>
Minusta vaikuttaa siltä, että parlamentti, komissio ja Kokin työryhmä ovat kaikki yhtä mieltä siitä, että asiassa on todella edistyttävä. Kysymys kuuluu, onko Euroopalla rohkeutta ryhtyä tuumasta toimeen vai jatkaako se edelleen pelkkiä puheita. 
<SPEAKER ID="29" LANGUAGE="" NAME="Puhemies." AFFILIATION="">
<P>
   Ajateltuani asiaa parin minuutin ajan haluaisin todeta, että jäsen Mote vaatii jotain, joka on tietenkin Euroopan unionin lakien vastaista. Totean tämän, jotta jäsen Moten parlamentissa esittämä vaatimus merkitään pöytäkirjaan lainvastaisena. 
<SPEAKER ID="30" LANGUAGE="EN" NAME="Hughes (PSE )." AFFILIATION="">
<P>
    Arvoisa puhemies, olen iloinen siitä, että sekä neuvoston puheenjohtaja että komission jäsen Verheugen painottivat, ettei Kokin raportti ole päätepiste vaan lähtökohta Lissabonin välitarkistukselle, joka saatetaan päätökseen ensi kevään huippukokouksessa. Olen iloinen, sillä Kokin raportista näkemäni alustavat luonnokset olisivat epäasiallinen loppuyhteenveto välitarkistuksesta, koska tasapaino ei ole niissä kohdallaan. Olen jäsen Evansin kanssa tästä eri mieltä.
<P>
Raportissa käsitellään aivan aiheellisesti paljon kasvun ja kilpailukyvyn parantamista, mutta sitä on tarkasteltava hyvin tarkkaan, ennen kuin näkee ajatuksen siitä, että sosiaalipolitiikka voisi olla tuottava tekijä. Se on tuottava tekijä. Kilpailukyvyn täytyy kasvaa, jotta Euroopan sosiaalinen malli säilyy, mutta malli on itsessään tuottava tekijä kilpailukykyä lisättäessä.
<P>
Hienojen termien sijasta haluan antaa yhden esimerkin. Luin äskettäin, että uusissa jäsenvaltioissa jopa 40 prosenttia työntekijöistä kärsii työnsä takia heikosta terveydestä tai työssä aiheutuneesta vammasta. Vastaava luku on vanhoissa 15 jäsenvaltiossa paljon alhaisempi, 25 prosenttia. Uskon tämän olevan suureksi osaksi sen ansiota, että Euroopan unionissa on ollut kattava työterveys- ja -turvallisuuslainsäädäntö jo yli kymmenen vuotta. Tämä on syytä pitää mielessä. Sosiaalipolitiikka on siis tuottava tekijä, joka edistää kilpailukykyä, työn laatua, työpaikkojen laatua ja ihmisten pysymistä pidempään aktiivisina työmarkkinoilla. Lissabonin ohjelman kokonaistasapaino on säilytettävä. 
<SPEAKER ID="31" LANGUAGE="ES" NAME="Mayor Oreja (PPE-DE )." AFFILIATION="">
<P>
    Arvoisa puhemies, kukaan ei kiistä Tampere I -ohjelman merkitystä: sillä näytettiin suuntaa ja tehtiin tilaa toiminnalle, joten kaikilla aloilla saatiin alkuun monia erilaisia toimia.
<P>
Me, jotka osallistuimme aktiivisesti Tampere I -ohjelmaan ja edistimme sitä, tiedämme, että Tampere II -ohjelman on oltava täysin toisenlainen. Se ei voi olla vain monivuotinen ohjelma, jolla on samat ominaisuudet kuin edeltäjällään. Nyt on valittava, seulottava, tarkennettava, korostettava ja ennen kaikkea asetettava asiat tärkeysjärjestykseen. Nämä eivät ole ainoat verbit, joilla voidaan kuvata niitä tavoitteita, joihin Tampere II -ohjelmalla on päästävä.
<P>
Yleisestä terrorismin torjunnasta on päästävä Euroopan laajuiseen poliittiseen hankkeeseen, jolla voidaan torjua muslimiterrorismia. Yleisten terrorismin vastaisten suunnitelmien sijaan on selvitettävä, mitä konkreettisia toimenpiteitä edellyttää tietyn organisaation vastainen toiminta. Haluan mainita, että kollegamme Alain Lamassoure on juuri esittänyt parlamentin talousarvioon eurooppalaista pilottihanketta muslimiterrorismin torjumiseksi. Eurooppa-neuvoston on mielestäni oltava samoilla linjoilla.
<P>
Luxemburgin pääministeristä tulee seuraava Euroopan unionin puheenjohtaja, ja hän on todennut terrorismin torjunnan olevan yksi painopistealueista Euroopassa, sillä Madridissa, Filippiineillä ja Aasiassa tehdyt iskut osoittavat, että ongelma koskee meitä kaikkia. Kyse ei ole kuitenkaan vain ulkopolitiikasta, vaan asia on otettava huomioon myös sisäpolitiikassa. Euroopan unionin yhteisestä ulkopolitiikasta ei tule mitään ennen, kuin Euroopan unionilla on yhteinen sisäpolitiikka. Euroopassa ei ole yhteistä ulkopolitiikkaa, ellei ensin ole vapauteen perustuvaa aluetta, jossa pystytään torjumaan terrorismia. 
<SPEAKER ID="32" LANGUAGE="FR" NAME="Roure (PSE )." AFFILIATION="">
<P>
    Arvoisa puhemies, etenkin sekä Euroopan kansalaisten että kolmansien maiden kansalaisten perusoikeuksien edistämistä ja suojelua täytyy vastaisuudessa pitää vapauteen, turvallisuuteen ja oikeuteen perustuvan alueen ensisijaisina kysymyksinä. Tämä tavoite saavutetaan vain, jos alueen kehittämiseksi tehtyjä toimenpiteitä ei rajoiteta siihen, että Euroopasta pyritään tekemään linnake. Turvapaikoista käytävässä keskustelussa pitää keskittyä jälleen Euroopan humanitaarisen velvollisuuteen. Oikeus turvapaikkaan on säilytettävä. Kaikkien vaarassa olevien täytyy voida paeta Eurooppaan.
<P>
Tavoitteenamme on edelleen yhtenäistää jäsenvaltioiden käytäntöjä riittävästi. Näyttää siltä, ettei yhtenäistymistä tapahtunut ensimmäisessä vaiheessa toivotulla tavalla. Yhtenäistymistä on tapahtunut ennen kaikkea alhaalta käsin. On siis välttämätöntä saada mahdollisimman pian uutta lainsäädäntöä. Meillä on oltava kokonaisvaltainen lähestymistapa muuttoliikkeiden ja rajojen hallintaan. Olen iloinen puheenjohtajavaltion päätöksestä siirtyä 1. huhtikuuta 2005 määräenemmistöpäätöksentekoon ja yhteispäätösmenettelyyn turvapaikkaa, maahanmuuttoa ja ulkorajoja koskevassa luvussa. Kehotan epäluuloisesti suhtautuvia jäsenvaltioita ottamaan yhteispäätösmenettelyn käyttöön mahdollisimman pian kaikilla aloilla perustamissopimuksen 67 artiklan mukaisesti.
<P>
Lisäksi on jatkettava Euroopan laajuisen terrorismin vastaisen yhteistyön vahvistamista ja edistettävä eritoten tietojenvaihtoa asianosaisten kansallisten yksikköjen ja terrorismin torjunnasta vastaavien yksikköjen välillä. Europolin ja Eurojustin asemaa pitää samalla vahvistaa. Kehotammekin jäsenvaltioita noudattamaan Tampereen henkeä, jotta näihin haasteisiin voidaan vastata. 
<SPEAKER ID="33" LANGUAGE="PT" NAME="Silva Peneda (PPE-DE )." AFFILIATION="">
<P>
    Arvoisa puhemies, hyvät kollegat, arvoisa ministeri Nicolaï, arvoisa komission jäsen, Jacques Delors antoi 1980-luvulla Euroopan yhdentymiselle uutta pontta ja uuden vision esittämällä sisämarkkinoita ja yhteistä valuuttaa. Lissabonin huippukokouksessa vuonna 2000 Euroopan unioni asetti itselleen jälleen haasteen seuraavalle vuosikymmenelle: unionista tulisi maailman dynaamisin ja kilpailukykyisin talous. Nyt vuoden 2005 vaihteessa ollaan jo puolivälissä aikataulua, eivätkä tulokset juuri anna aihetta hymyyn. Edistyminen on ollut niukkaa, ja muutaman päivän päästä Kok antaa välitarkistusta koskevan raportin, joka on marraskuussa järjestettävän Eurooppa-neuvoston asialistan pääkohta.
<P>
Vielä emme pysty kommentoimaan välikertomuksen johtopäätöksiä täällä parlamentissa. Haluan kuitenkin ottaa esille kaksi erittäin tärkeänä pitämääni kohtaa. Ensimmäinen liittyy siihen, että kun strategialla pyritään vaikuttamaan kaikkeen, sillä ei tavallisesti vaikuteta mihinkään. Siksi selkeässä strategiassa on asetettava selvät painopistealueet. Ei ole mitään järkeä asettaa strategian taloudellisia näkökohtia ensisijaisiksi sosiaali- ja ympäristöasioiden kustannuksella tai päinvastoin. Sen sijaan poliittiset painopistealueet on määritettävä kaikista näkökohdista. Valinta on vaikea, mutta sitä ei voida enää lykätä.
<P>
Toiseksi haluan korostaa, ettei Lissabonin strategiaa voida pitää pelkästään Euroopan unionin vastuulle kuuluvana. Onnistuminen riippuu jäsenvaltioiden kyvystä tehdä tarvittavat rakenteelliset muutokset, eli niiden täytyy asettua johtavaan asemaan maailmassa. Olen edelleen sitä mieltä, etteivät Lissabonin strategian tavoitteet ole utopistisia tai mahdottomia toteuttaa. Kuka muuten olisi uskonut 80-luvulla, että yli 300 miljoonaa eurooppalaista käyttää tänä päivänä yhteistä valuuttaa? Kuten Kohl on sanonut, visionääreistä tulee realisteja.
<P>
Arvoisa puhemies, hyvät kollegat, lopuksi haluaisin ilmoittaa olevani iloinen Euroopan komission – toivottavasti – tulevan puheenjohtajan puolustamasta kannasta, jonka mukaan Lissabonin strategia on hänen toimikautensa ensisijaisia kysymyksiä. 
<SPEAKER ID="34" LANGUAGE="NL" NAME="Nicolaï," AFFILIATION="neuvosto.">
<P>
     Arvoisa puhemies, haluaisin aloittaa korostamalla painokkaasti, miten suuri ilo minulla on olla täällä joukossanne erityisesti, kun otetaan huomioon eiliset kysymykset, joita esitettiin komissiosta käydyssä hyvin tärkeässä keskustelussa, johon otin osaa. Yksi kysymys koski juuri sitä, miksi en ollut paikalla. Vastaus on yksinkertainen: tehtävänäni oli pitää seuraa Alankomaiden kuningattarelle ja olla läsnä hänen puheensa ajan. Tärkeintä on kuitenkin, että voitte olla varmoja siitä, että seuraamme erityisen tarkasti kaikkea, mitä täällä sanotaan uutta komissiota koskevasta erittäin tärkeästä parlamentin päätöksestä. Puheenjohtajavaltio pitää tiiviisti yhteyttä kaikkiin osapuoliin, eikä siltä mene sanaakaan ohi korvien. Siitä voitte olla varmoja. Puheenjohtajavaltio ei kuitenkaan osallistu tähän tärkeään keskusteluun parlamentin ja komission uuden puheenjohtajan välillä. Tunsimmepa itsemme miten osallisiksi tahansa, täysin toimivan demokratian mukaan parlamentti keskustelee komission uuden puheenjohtajan kanssa. Haluaisin korostaa tässä, ettei kukaan, ei myöskään puheenjohtajavaltio, kiellä teiltä parlamenttina oikeutta tehdä päätöstä oman harkintanne mukaan. Sekin on täysin toimivan Euroopan demokratian periaatteiden mukaista. Se on teidän oikeutenne, ja pidän itsestään selvänä sitä, että teette parlamenttina nyt järkevän ja harkitun päätöksen.
<P>
Sitten haluaisin esittää kiitokseni rohkaisevista sanoista, joita moni on esittänyt puheenjohtajavaltiolle tulevasta Eurooppa-neuvostosta. Kiitän myös tuestanne monissa asioissa ja niistä tavoista, joilla asioista on keskusteltu. Voitte tietenkin myöhemmin olla eri mieltä käsiteltävästä aiheesta, ja niin pitää ollakin. Itse asiassa olen kuullut yleistä arvostelua puheenjohtajavaltion asemasta ainoastaan Alankomaista kotoisin olevalta, Euroopan parlamentin sosiaalidemokraattista ryhmää edustavalta jäsen van den Bergiltä. Suhtaudun kuitenkin muuten yleisesti vakain mielin puheenjohtajavaltiona valitsemaamme linjaan.
<P>
Tulevaa Eurooppa-neuvostoa käsiteltäessä monet teistä kiinnittivät huomiota Lissabonin strategiaan. Haluaisin siis kiinnittää virallisesti huomionne siihen, että – kuten tiedätte – kevään Eurooppa-neuvosto on ratkaiseva, koska siellä tehdään päätös koko Lissabonin strategiasta. Marraskuun Eurooppa-neuvosto olisi näin ollen nähtävä puheenjohtajavaltio Luxemburgin johdolla pidettävän Eurooppa-neuvoston valmisteluna. Paljon on kuitenkin pelissä, ja olen aivan samaa mieltä kaikkien kanssa siitä – komission jäsen Verheugen painotti tätä ensimmäisenä – että on erittäin tärkeää antaa uutta vauhtia Lissabonin strategialle ja näin ollen kehittymiselle maailman kilpailukykyisimmäksi tietoon perustuvaksi taloudeksi. Olen myös aivan samaa mieltä kuin jäsen Eurlings ja jäsen Jonathan Evans sekä muutamat muut, jotka vaativat ryhtymään tuumasta toimeen. Teorian pohjalta on toteutettava konkreettisia toimia. Olen samaa mieltä myös monien sellaisten kanssa, jotka puoltavat huomion kiinnittämistä jäsenvaltioiden hallitusten toimintaan ja pyrkivät estämään vastuun siirtämisen Brysseliin. On syytä muistaa, että Lissabonin ohjelma on pääasiassa jäsenvaltioiden hallitusten vastuulla ja että niiden on siirryttävä sanoista tekoihin. Jäsen Thyssen painotti tätä ensimmäisten joukossa, mutta jäsen Watson, jäsen Eurlings ja muut korostivat samoin, että on tärkeää uskaltaa toteuttaa rakenteelliset uudistukset jäsenvaltioissa. Juuri tästä keskustellaan valtioiden tai hallitusten päämiesten epävirallisella illallisella. Kipeästi tarvittavien uudistusten toteuttaminen edellyttää kokemusten vaihtoa valtioiden kesken. Osa teistä oli sitä mieltä, että puheenjohtajavaltion esittämä Lissabonin strategia ei ole tasapainoinen sellaisena, kuin se aiotaan esittää Eurooppa-neuvostossa keskusteltavaksi, vaan siinä kiinnitetään liian vähän huomiota muihin asioihin kuin talouskasvuun, esimerkiksi sosiaali- ja ympäristöasioihin. Vakuutan jäsen van den Bergille, jäsen Frassonille ja muille, jotka kiinnittivät asiaan huomiota, että tämä tasapaino kyllä säilyy. Neuvostolla on tietenkin oma sanansa sanottavana, ja sen on totta kai tehtävä omat johtopäätöksensä, mutta neuvostossa puheenjohtajavaltio pitää nimenomaan kiinni Lissabonin strategian kolmesta pilarista, jotka on säilytettävä myös jatkossa.
<P>
En ole siis lainkaan samaa mieltä siitä, että tämä olisi konservatiivinen lähestymistapa ja suunnitelma, mikä oli yksi jäsen van den Bergin purevista huomautuksista. Olen päinvastoin sitä mieltä, että meidän pitäisi tosiasiassa edetä vaiheittain ja edistää talouskasvua yhdessä kahden muun pilarin ohella. On erittäin hyvä, että työväenpuoluetta edustava Alankomaiden entinen pääministeri Kok johtaa välitarkistusta tekevää työryhmää ja antaa asiasta raportin. Toivon todella, että neuvosto saa tästä hyvän lähtökohdan tuleville keskusteluille.
<P>
Monet teistä mainitsivat ymmärrettävistä syistä ihan aiheellisesti toisen tärkeän, tulevan Eurooppa-neuvoston kokouksen asialistalla olevan aiheen, joka liittyy pikemminkin päätöksentekoon, eli oikeus- ja sisäasiat. Monet totesivat ihan oikein, ettemme saa menettää sitä energiaa, jota Madridin kauhea isku toi mukanaan. Tuo energia on hyödynnettävä, jotta tietojenvaihtoa saadaan kehitettyä ja poliisiyhteistyötä sekä oikeudellista yhteistyötä vahvistettua. Jäsen Eurlings, jäsen Bourlanges ja monet muut huomauttivat tästä ihan aiheellisesti. Näin juuri teemme. Kuten tiedätte, prosessi on meneillään, ja pidän nyt toteutettuja toimia ehdottoman myönteisinä. Tästä keskustellaan myöhemmin. Tästä keskustellaan myös joulukuussa, sillä tuolloin käytössämme on terrorismin torjunnan koordinaattorin laatima raportti. Asiasta keskustellaan myös Eurooppa-neuvostossa. Ihan aiheellisesti todettiin myös, ettemme saa unohtaa ihmisoikeuksia ja perusvapauksia, vaikka terrorismin torjunnassa on todella tarpeen tiivistää yhteistyötä ja jyrkentää vaihtoehtoja ja toimenpiteitä. Tämän totesivat jäsen Watson ja muutamat muut. Tästä tärkeästä aiheesta keskustellaan näin taatusti sekä tässä Eurooppa-neuvostossa että joulukuun Eurooppa-neuvostossa. Muutamat jäsenet, kuten jäsen Frassoni ja jäsen Catania, kysyivät tarkemmin turvapaikka- ja maahanmuuttopolitiikkaa koskevista ajatuksista. Leirit on mainittu, vaikka niitä ei muuten kutsutakaan tuolla nimellä. Mieluummin puhutaan alueella sijaitsevista vastaanottotiloista. Yhteistyötä on tarpeen tehdä niiden kolmansien maiden kanssa, joista turvapaikanhakijat ovat lähtöisin. Puheenjohtajavaltio ehdottaa, että ongelmiin puututaan niiden alkulähteellä vahvistamalla yhteistyötä kolmansien maiden kanssa, ja toivoo, että tämä lähestymistapa vahvistetaan ja että siitä tehdään päätös Eurooppa-neuvostossa. Tämä tarkoittaa, että meidän on todella sitouduttava asiaan, mutta samalla kolmansilta mailta pitää myös edellyttää joitakin maahanmuuttoon ja turvapaikkaan liittyviä seikkoja. Jäsen Eurlings, jäsen Bourlanges, jäsen Rühle ja monet muut viittasivat aiheellisesti yhteen periaatteelliseen kysymykseen: turvapaikka- ja maahanmuuttoasioissa siirrytään toivottavasti määräenemmistöpäätöksentekoon ja yhteispäätösmenettelyyn. Ymmärrän täysin, että kaikki tästä muutoksesta puhuneet haluavat tämän toteutuvan. En kuitenkaan kiellä, etteikö keskustelu olisi hankala. Tiedätte puheenjohtajavaltion jakavan monen teistä esittämän näkemyksen, jonka mukaan meidän pitäisi siirtyä tuohon käytäntöön niin laajalti kuin mahdollista. Puheenjohtajavaltio pyrkii tähän kaikissa tilanteissa kaikin keinoin, joten toivon, että asiasta saadaan aikaan riittävän myönteinen päätös tähän suuntaan.
<P>
Osa teistä kiinnitti huomiota myös kolmanteen asiaan, joka on myös tulevan Eurooppa-neuvoston asialistalla ja koskee ongelmia Eurooppa-asioista tiedottamisessa. Toisin sanoen Euroopan kansalaisia on otettava mukaan entistä laajemmin tänne parlamentin työhön, neuvoston työhön, komission työhön ja työhömme Brysselissä. Asiasta on esitetty useita huomioita, mutta kaikissa tapauksissa on oltu yhtä mieltä siitä, että asia edellyttää parempaa ja tarmokkaampaa lähestymistapaa, sillä emme voi jatkaa nykyiseen tapaan vihkosten jakamista ja sen jälkeen peukkujen pitämistä sen puolesta, että kansalaiset lopulta ymmärtävät, miten arvokasta ja tärkeää työtä me kaikki täällä teemme. Tässä mielessä olen samaa mieltä esimerkiksi jäsen Piotrowskin kanssa, joka totesi, ettei asioista saa esittää vain yhtä puolta vaan että myös arvostelua ja epäilyksiä on esitettävä. Arvostelua ei pidä todellakaan pelätä, eikä pidä pelätä keskustelua, jossa esitetään kielteisiä arvioita. Ei pidä pelätä parlamentin ja komission kaltaisten toimielinten välisiä yhteenottoja demokratian kypsyyden ja keskusteluun rohkaisemisen puolesta, sillä keskustelu on loppujen lopuksi tärkein keino vahvistaa kansalaisten osallistumista Euroopassa. Kun kansalaiset näkevät, että täällä päätetään tärkeistä asioista, joista saa olla eri mieltä ja joista myös kansalaisilla on oma mielipide, he osallistuvat Euroopan unionin toimintaan. Suuntaan nämä sanani myös jäsen Battilocchiolle. Tuolloin Euroopan unionista tulee ihmisille nykyistä läheisempi. Hyvä jäsen Sbarbati, käytännössä tämä kyllä maksaa. Komission, neuvoston ja jäsenvaltioiden hallitusten on varattava tähän jonkin verran varoja. Saanen kuitenkin mainita yhden seikan: puheenjohtajavaltio Alankomaat on tukenut televisiolähetystä, joka on tarkoitus lähettää joulukuun Eurooppa-neuvoston aattona ja jossa kansalaisille on tarkoitus kertoa selväsanaisesti Eurooppa-neuvostossa keskusteltavista aiheista. Puheenjohtaja Alankomaat on antanut hankkeelle myös varoja.
<P>
Lopuksi haluaisin sanoa muutaman sanan muista esiin otetuista aiheista, esimerkiksi laajentumisesta, johon komission jäsen Verheugen jo viittasi. Asian sisällöstä ei suunnitelmien mukaan keskustella tässä Eurooppa-neuvostossa, koska siitä on tarkoitus keskustella joulukuun Eurooppa-neuvostossa. Asia tietenkin esitellään, ja mehän kaikki tunnemme tästä aiheesta laaditun tärkeän ja kullanarvoisen komission raportin. Haluankin nyt yhtyä komissiolle ja erityisesti komission jäsenelle Verheugenille osoitettuihin kehuihin siitä, miten kullanarvoinen edessämme oleva raportti oikein on. Kehuja esittivät jäsen De Keyser ja muutamat muut. Yhdyn samoin huomioihin, joita hän ja muut jäsenet esittivät Turkista. Meidän on keskityttävä moniin näkökohtiin, mahdollisuuksiin ja myönteisiin puoliin. Olen kuitenkin myös sitä mieltä, että komission jäsen Verheugen teki hyvin viisaan huomautuksen siitä, että olemassa olevat huolenaiheet ovat meille kaikille yhteisiä. Nekin sisältyvät komission esittämiin ehdotuksiin, joissa mainitaan myös mahdolliset tulokset.
<P>
Jäsen Frassoni esitti erityisen kysymyksen Kyproksen turkkilaisesta osasta sekä siitä, mitä neuvosto aikoo tehdä asiassa. Aihe ei ole Eurooppa-neuvoston asialistalla. Yhteenvetona voin kuitenkin kertoa teille – ja hänelle teidän välityksellänne – että hänen huomionsa, jonka mukaan Euroopan unioni ei saa hylätä Kyproksen turkkilaista osaa, vastaa täsmälleen sitä ohjaavaa periaatetta, jota puheenjohtajavaltio on noudattanut kielteiseen lopputulokseen johtaneen kansanäänestyksen jälkeen. Kuten tiedätte, teemme tämän takia lujasti töitä muiden kanssa, jotta asioita saataisiin edistettyä mahdollisimman tehokkaasti suoran tuen ja suoran kaupan avulla puheenjohtajakaudellamme. Pyrimme toimimaan tähän suuntaan kaikissa tilanteissa.
<P>
Toivottavasti käsittelin kaikkia tärkeimpiä asioita ja vastasin parlamentin esittämiin kysymyksiin. Arvoisa puhemies, toivon saavani poistua tämän puheenvuoron jälkeen. Tälläkin kertaa panemme tarkasti merkille kaiken, mitä komissio sanoo. Se ei mielestäni edellytä henkilökohtaista läsnäoloa. Lähtisin nyt mielelläni, jos annatte minulle luvan lähteä. Muutoin jään tänne teidän pyynnöstänne. 
<SPEAKER ID="35" LANGUAGE="" NAME="Puhemies." AFFILIATION="">
<P>
   Arvoisa ministeri Nicolaï, tämä on vapaa maa. Teitä ei voida pakottaa jäämään. Olemme kuitenkin iloisia siitä, että olette olleet täällä. Täytätte tietenkin velvollisuutenne haluamalla tietää, mitä täällä sanotaan, vaikkette pysty olemaan läsnä. 
<SPEAKER ID="36" LANGUAGE="DE" NAME="Verheugen," AFFILIATION="komissio">
<P>
   .  Arvoisa puhemies, hyvät parlamentin jäsenet, yksinkertainen totuus Lissabonin strategiassa on, ettemme ole pystyneet elämään omien odotustemme mukaisesti tuottavuuden, kasvun ja työllisyyden ydinkohdissa. Tähän on kaksi syytä, joista ensimmäinen liittyy tekijöihin, joita meidän on hankala hallita, eli ulkoisiin indikaattoreihin, maailmanlaajuisiin talousvaikutuksiin, öljyn hintaan ja muihin vastaaviin. Toiseen syyhyn voimme sen sijaan todella vaikuttaa: Lissabonin hanke on nähty vain harvoin kansallisena hankkeena jäsenvaltioissa. Suurin osa Lissabonin hankkeesta tapahtuu kuitenkin yhteisön ulkopuolella, ja se on toteutettava kansallisella tasolla, joten jäsenvaltiot on nyt saatava laatimaan kansallisia suunnitelmia hankkeen täytäntöön panemiseksi ja asettamaan Lissabonin hanke etusijalle kansallisissa politiikoissa. Jos ne eivät näin tee, strategia ei toimi. Olen täysin samaa mieltä jäsen Watsonin kanssa siitä, että on mielenkiintoista pohtia, olemmeko vuonna 2010 yhtä hyviä kuin amerikkalaiset, mutta todennäköisesti se ei ole ratkaisevaa. Mielestäni vuoteen 2010 mennessä on realistisesti mahdollista muuttaa kehityksen suuntaa, mikä tarkoittaa tuottavuus-, kasvu- ja työllisyyserojen kaventamista ja dynaamisuuden luomista Euroopassa. Näin voisimme saavuttaa tavoitteen tulla taloudellisesti maailman vahvimmaksi alueeksi, mutta koska vuoteen 2010 mennessä voidaan kehityksen suuntaa muuttaa vain vähän, meidän pitäisi suhtautua asioihin realistisemmin.
<P>
Haluaisin tehdä selväksi muutamia katkeria totuuksia Lissabonin strategian, ympäristön ja sosiaaliasioiden välisestä suhteesta. Haluamme tietenkin ympäristö- ja sosiaaliasioiden olevan mahdollisimman korkeatasoisia. Tämä on olennainen osa Euroopan unionin politiikkaa, eikä siitä kiistellä. Jos kuitenkin haluamme, että ympäristö- ja sosiaaliasioiden taso on mahdollisimman korkea, talouden on oltava mahdollisimman kilpailukykyistä samoin kuin teollisuuden ja yritystenkin. Kilpailukyky ei ole vain sitä, että yksittäiset henkilöt pystyvät keräämään mahdollisimman suuria voittoja, vaan kyse on siitä, että valtioiden talouksista tehdään niin vahvoja, että ne pystyvät saavuttamaan suuret sosiaaliset päämäärät, kuten korkeatasoisen ympäristönsuojelun ja sosiaaliturvan. Totuus on kuitenkin, että Euroopan unionissa käytetyissä vakiintuneissa lauseissa piilee merkittäviä ajattelueroja. Panin merkille, että esimerkiksi tässä keskustelussa jäsenet puhuivat melko erilaisista Euroopan sosiaalista mallia koskevista käsityksistä. Yksi jäsen totesi, että työntekijöitä suojellaan liikaa Euroopassa, ja toiset totesivat, että sosiaalisia oikeuksia on liian vähän. Yhden mielestä uudistukset tarkoittavat sosiaalisten oikeuksien purkamista, ja toisen mukaan uudistuksiin täytyy liittää lisää sosiaalisia oikeuksia. Euroopan unionissa ei siis olla yksimielisiä siitä, mitä termi "sosiaalinen malli" todella tarkoittaa. Jos minulla on tulevina vuosina tilaisuus tehdä töitä tällä politiikan alalla, en noudata tätä vaikenemisen ja salassapidon käytäntöä. Teen selväksi, että asiassa on ristiriitoja, joita täytyy kutsua niiden oikeilla nimillä. Teen selväksi, että päätöksiä on tehtävä täysin tietoisena siitä, missä ristiriita tosiasiassa piilee. Samoin täytyy tietää, etteivät nämä tyhjät lauseet ja avainsanat, jotka peittävät taakseen tosiasiassa täysin erilaisia näkemyksiä, auta ratkaisemaan ongelmia.
<P>
Pahoittelen tällaista kiihkoilua, mutta joskus poliittisen tavoitteen saavuttamiseksi on pakko katsoa totuutta silmiin. Totuus on, ettei olla päästy sovintoon siitä, miten ympäristö- ja sosiaaliasioiden mahdollisimman korkea taso sekä kilpailukyky sovitetaan yhteen. Asiassa tullaan kuitenkin tekemään töitä.
<P>
Haluan sanoa vielä muutaman sanan kahdesta muustakin esiin otetusta asiasta. Olen kiitollinen, että jäsen Frassoni otti jälleen esille Kyproksen tilanteen. Näin minulle tarjoutui tilaisuus kertoa parlamentille asiasta lisää. En halua salata teiltä sitä, että olen hyvin pettynyt nyt, kun huhtikuun kansanäänestyksen jälkeen on osoittautunut mahdottomaksi pitää Kyproksen turkkilaisille annettua parlamentin, komission ja koko kansainvälisen yhteisön lupausta. Heille luvattiin, etteivät he tulisi kärsimään siitä, että Kyproksen kreikkalaisosa asettui kielteiselle kannalle kansanäänestyksessä. Lupasimme auttaa heidät pois taloudellisesta eristyneisyydestä. Neuvosto ei ole pystynyt vielä hyväksymään asiasta annettua komission ehdotusta, ja vetoankin kiireellisesti sekä Kyproksen tasavallan hallitukseen että muutamiin muihin jäsenvaltioihin, jotta nämä varmistaisivat kiireellisesti, että kansainvälisen yhteisön ja Euroopan unionin Kyprosta koskevat toimet todella toteutetaan. Kielteiset vaikutukset ovat jo nähtävissä. Teimme vuosia työtä, jotta Kyproksen turkkilaiseen osaan saataisiin demokraattinen ja Eurooppa-myönteinen hallitus. Hallitus on nyt kaatunut, sillä Denktash ja hänen joukkonsa saivat tilaisuuden väittää, että eurooppalaiset olivat tavalliseen tapaansa antaneet tyhjiä lupauksia, joita ei voitu täyttää. Kyproksen tilanteen ratkaiseminen on nyt hankaloitunut suunnattomasti, ja komissio vaatii, että sen ehdotus hyväksytään ennen tämän vuoden loppua ja että meidän kaikkien Kyproksen turkkilaisille tekemä lupaus todella pidetään.
<P>
Hyvät kuulijat, lopuksi esittäisin huomion jo toteutuneen laajentumisen taloudellisista vaikutuksista ja tulevaisuudensuunnitelmista. Jäsen Buzek sanoi jotain erittäin tärkeää, josta komissio on samaa mieltä: kymmenen uuden maan jäsenyyden mukana taloutemme sai piristysruiskeen, josta on paljon hyötyä. Omasta arviostamme käy selvästi ilmi, että laajentumisella on ollut suotuisia vaikutuksia talouteen uusien jäsenvaltioiden lisäksi vanhoissa jäsenvaltioissa ja että molemmat osapuolet ovat hyötyneet näiden kasvavien alueiden yhdistymisestä. Samoja tuloksia voidaan odottaa näköpiirissä olevasta Romanian ja Bulgarian liittymisestä. Omasta puolestani voin sanoa olevani vakuuttunut siitä, että jos poliittiset ja taloudelliset uudistukset jatkuvat Turkissa seuraavien kymmenen vuoden ajan, Turkkiin kehittyy sellainen taloudellinen tilanne, että sen mahdollinen liittyminen unioniin merkitsisi samaa kaikkia hyödyttävää tilannetta kuin nyt, kun Keski- ja Itä-Euroopan maat ovat liittyneet unioniin. Tässä on vastaus myös kysymykseen, vaarantaisiko liittyminen sosiaalisen mallimme. Vastaus on yksiselitteisesti "ei". Näiden maiden liittyminen ei vaaranna sosiaalipolitiikan tasoa vaan päinvastoin: ne tekevät Euroopan unionista vahvemman, ja niiden avulla päämäärämme saavutetaan.
<SPEAKER ID="37" LANGUAGE="" NAME="Puhemies." AFFILIATION="KIRJALLINEN LAUSUMA (TYÖJÄRJESTYKSEN 142 ARTIKLA)">
<P>
   Ranskan viranomaiset ovat ilmoittaneet, että 22. lokakuuta alkaen jäsen Le Rachinel on korvannut jäsen Simonot'n. Toivotan uuden jäsenemme tervetulleeksi ja totean, että työjärjestyksen 3 artiklan 5 kohdan mukaan jäsen osallistuu parlamentin ja sen elinten istuntoihin täysin valtuuksin, niin kauan kuin jäsenen valtakirjaa ei ole tarkastettu tai sitä koskevaa muistutusta ratkaistu.
<SPEAKER ID="38" LANGUAGE="EL" NAME="Manolakou (GUE/NGL )." AFFILIATION="">
<P>
   – Työntekijöiden ei pidä odottaa mitään hyvää tulevalta huippukokoukselta 4.–5. marraskuuta – päinvastoin. Tampereella tehtyjä päätöksiä, joilla rajoitetaan demokraattisia oikeuksia ja vapauksia, sekä työläisvastaista Lissabonin strategiaa on pantu täytäntöön viiden vuoden ajan, ja nyt suunnitellaan seuraavaa viiden vuoden hyökkäystä uusilla, entistä tiukemmilla ruohonjuuritason vastaisilla toimenpiteillä.
<P>
Tampere II -ohjelmalla nopeutetaan menettelyjä, joilla rajoitetaan turvapaikan myöntämistä ja edistetään leirejä, joihin kootaan Euroopan ulkopuolelta tulevia maahanmuuttajia. Sillä otetaan käyttöön biotunnisteet ja vahvistetaan hämäräksi jääviä, keskitettyjä yksikköjä, unionin tietojärjestelmiä ja mekanismeja, joilla alistamisesta tehdään laillista järjestäytyneen rikollisuuden ja terrorismin torjumisen varjolla. Näin turvataan eurooppalaisen pääoman diktatuuri.
<P>
Kokin raporttiin sisältyvät uudet ruohonjuuritason vastaiset toimet otetaan esille myös huippukokouksessa. Niiden pohjalta edistetään työläisvastaista Lissabonin strategiaa kiivaampaan tahtiin, ja samalla tehdään päätökset Euroopan unionin sotilaallistamisesta ja tiiviimmästä osallistumisesta Irakin sotaan Yhdysvaltojen rinnalla.
<P>
Alistamisella ei kuitenkaan pystytä keskeyttämään työntekijöiden taistelua tätä sotaisaa, työläisvastaista ja itsevaltaista politiikkaa vastaan eikä lupaavaa marssia nykyisten tarpeiden täyttämisen puolesta. 
<SPEAKER ID="39" LANGUAGE="" NAME="" AFFILIATION="(Istunto keskeytettiin klo 10.50 ja sitä jatkettiin klo 11.00.)">
<SPEAKER ID="40" LANGUAGE="" NAME="" AFFILIATION="varapuhemies">
<SPEAKER ID="41" LANGUAGE="" NAME="Puhemies." AFFILIATION="">
<P>
   Esityslistalla on seuraavana komission puheenjohtajaksi valitun Barroson puheenvuoro. 
<SPEAKER ID="42" LANGUAGE="EN" NAME="Barroso," AFFILIATION="valittu komission puheenjohtaja">
<P>
     Arvoisa puhemies, hyvät parlamentin jäsenet, pyysin puheenvuoroa, koska mielestäni on tärkeää kertoa teille arvioni tämänhetkisestä tilanteesta ja ilmaista kantani tässä vaiheessa keskustelua.
<P>
Kuuntelin eilistä keskustelua hyvin tarkasti. Olen ollut tiiviisti yhteydessä ryhmien puheenjohtajiin ja keskustellut myös neuvoston puheenjohtajan kanssa. Olen tullut siihen johtopäätökseen, että jos äänestys toimitettaisiin tänään, sen lopputulos ei olisi suotuisa Euroopan toimielinten tai Eurooppa-hankkeen kannalta.
<P>
Näissä olosuhteissa olen päättänyt olla esittämättä tänään hyväksyttäväksenne uutta komissiota. 
<P>
Tarvitsen enemmän aikaa tarkastellakseni tätä kysymystä ja neuvotellakseni vielä neuvoston ja teidän kanssanne, jotta uudelle komissiolle saataisiin mahdollisimman suuri kannatus. On parempi käyttää enemmän aikaa, jotta asia voidaan ratkaista oikein. 
<P>
Viime päivät ovat osoittaneet, että Euroopan unioni on vahva poliittinen rakennelma ja että tällä parlamentilla, jonka kansalaiset kaikissa jäsenvaltioissa ovat valinneet, on keskeinen asema Euroopan johtamisessa. 
<P>
Minulla oli kunnia saada kannatuksenne komission puheenjohtajaksi heinäkuussa. Tuolloin sitouduin työskentelemään kanssanne aktiivisesti Euroopan edun nimissä. Uudistan tänään tuon sitoumuksen. Uskon, että voimme olla samaa mieltä yhteisestä sitoumuksestamme vahvistaa Euroopan yhdentymisen demokraattista luonnetta. Toivon, että pääsemme tässä hengessä seuraavien viikkojen aikana lopputulokseen, jonka ansiosta voimme viedä eteenpäin työtämme Euroopan unionissa. Voitte luottaa minuun. Tarjoan teille aina lojaalia ja rakentavaa yhteistyötä Euroopan hyväksi ja Euroopan unionin yhdentymisprosessin hyväksi. 
<SPEAKER ID="43" LANGUAGE="" NAME="Puhemies." AFFILIATION="(Muminaa ja suosionosoituksia)">
<P>
   Kiitoksia, puheenjohtaja Barroso.
<P>
Olemme nyt tuntemattomalla poliittisella maaperällä, koska tätä tilannetta ei olisi voitu ennakoida. Perussopimuksissa todetaan selvästi, että uuden komission on aloitettava tehtävässään 1. marraskuuta ja että Euroopan parlamentin on sitä ennen ilmaistava kantansa ehdotuksesta. Mitä ilmeisimmin parlamentti ei kuitenkaan voi ilmaista kantaansa, jos ehdotusta ei ole. Puheenjohtaja Barroson mukaan sellaista ei ole. Mielestäni olisi hyvä kuulla neuvoston kanta, koska jos ehdotusta ei ole, neuvostonkin on sanottava mielipiteensä. 
<SPEAKER ID="44" LANGUAGE="EN" NAME="Nicolaï," AFFILIATION="neuvosto">
<P>
     Arvoisa puhemies, hyvät parlamentin jäsenet, ymmärrämme tilanteen. 
<P>
Tämä merkitsee sitä, että nykyinen Prodin komissio jatkaa tehtävässään niin kauan kuin on tarpeen. 
<SPEAKER ID="45" LANGUAGE="" NAME="Puhemies." AFFILIATION="(Vastalauseita)">
<P>
   Ennen kuin neuvoston puheenjohtaja jatkaa, kenties olisi syytä kuulla poliittisten ryhmien puheenjohtajia. 
<P>
Ilmeisesti vuorossa on työjärjestyspuheenvuoro. Jäsen Pannella käyttää työjärjestyspuheenvuoron. 
<SPEAKER ID="46" LANGUAGE="IT" NAME="Pannella (ALDE )." AFFILIATION="(Puhemies keskeytti puhujan.)">
<P>
   – Arvoisa puhemies, hyvät kollegat, työjärjestyspuheenvuoroni perustuu yhdistetysti perustamissopimuksen 214 artiklaan ja parlamentin työjärjestyksen 99 artiklan 2 kohtaan sekä 132 artiklaan. Arvoisa puhemies, työjärjestyspuheenvuoro, jonka haluan pitää, kuten aivan oikein totesitte, koskee perustamissopimuksessa asetettua määräaikaa marraskuuksi, joka on muutaman päivän päästä. 
<P>
Toiseksi valitun puheenjohtajan on työjärjestyksen mukaan esiteltävä komissio parlamentille, ja neuvostolle ilmoitetaan sen jälkeen komission valinnasta tai hylkäämisestä. 
<SPEAKER ID="47" LANGUAGE="" NAME="Puhemies." AFFILIATION="">
<P>
   Tämä ei ole työjärjestyspuheenvuoro. Hyvä Pannella, teillä ei ole puheenvuoroa. 
<P>
Annan puheenvuoron jäsen Schulzille. 
<SPEAKER ID="48" LANGUAGE="DE" NAME="Schulz (PSE )," AFFILIATION="ryhmän puolesta">
<P>
   .  Arvoisa puhemies, komission puheenjohtajan ja neuvoston puheenjohtajan lausumien jälkeen haluaisin pyytää teiltä oman ryhmäni ja käsittääkseni myös muiden ryhmien puolesta, että istunto keskeytetään alkuperäisen suunnitelman mukaisesti, sillä ryhmämme haluaa keskustella siitä, mitä nyt olisi tehtävä. 
<SPEAKER ID="49" LANGUAGE="DE" NAME="Poettering (PPE-DE )," AFFILIATION="ryhmän puolesta">
<P>
   .  Arvoisa puhemies, tämä on ratkaiseva hetki Euroopan unionin, parlamentin sekä parlamentin ja komission välisten suhteiden kannalta. Ryhmämme on neuvotellut asiasta, mutta jotta kaikki halukkaat saisivat esittää mielipiteensä – sillä kaikille ei ole annettu siihen mahdollisuutta – meidän on vastattava tähän vaatimukseen. Haluamme, että päätöksellä, jonka teemme kokoontuessamme uudestaan, on mahdollisimman laaja pohja. Kannatan näin ollen pyyntöä istunnon keskeyttämisestä. 
<SPEAKER ID="50" LANGUAGE="" NAME="Puhemies." AFFILIATION="(Istunto keskeytettiin klo 11.15 ja sitä jatkettiin klo 12.05.)">
<P>
   Hyvät parlamentin jäsenet, puhemiehistö pitää välttämättömänä, että istunto keskeytetään ja poliittisia ryhmiä pyydetään kokoontumaan. Ennen täysistunnon jatkamista ja poliittisten ryhmien tapaamisen jälkeen kutsun kuitenkin kokoon puheenjohtajakokouksen. Järjestys on siis poliittiset ryhmät, puheenjohtajakokous ja täysistunto.
<P>
Istunto jatkuu klo 12.00.
<SPEAKER ID="51" LANGUAGE="" NAME="Puhemies." AFFILIATION="">
<P>
   Jäsen Rogalski käyttää työjärjestyspuheenvuoron. 
<SPEAKER ID="52" LANGUAGE="PL" NAME="Rogalski (IND/DEM )." AFFILIATION="">
<P>
      Arvoisa puhemies, pidän työjärjestyspuheenvuoron. League of Polish Families -valtuuskunnan puolesta ehdotan parlamentin hajottamista, koska se on jäänyt Euroopan homoseksuaalien painostusryhmän vangiksi. Parlamentti on tehoton, kallis ja tuottamaton instituutio. 
<SPEAKER ID="53" LANGUAGE="" NAME="Puhemies." AFFILIATION="">
<P>
   Tämä ei selvästikään ole työjärjestyspuheenvuoro.
<P>
Annan puheenvuoron ryhmien puheenjohtajille.
<P>
Ensimmäinen puheenvuoro on jäsen Poetteringilla. 
<SPEAKER ID="54" LANGUAGE="DE" NAME="Poettering (PPE-DE )," AFFILIATION="ryhmän puolesta">
<P>
   .  Arvoisa puhemies, arvoisa komission puheenjohtaja, hyvät kollegat, José Manuel Durão Barroso valittiin 22. heinäkuuta suurella ääntenenemmistöllä Euroopan komission seuraavaksi puheenjohtajaksi, ja tänään hän on ottanut aloitteen käsiinsä. 
<P>
Näin tehdessään hän on osoittanut kyvykkyytensä johtajaksi.
<P>
Odotamme José Manuel Durão Barroson puheenjohtajakaudelta
<P>
voimakasta Euroopan komissiota. Komission puheenjohtaja on ilmoittanut, ettei hänellä ole tänään ehdotusta ja että hän tarvitsee lisää aikaa. Arvoisa komission puheenjohtaja, voin kertoa teille ryhmäni puolesta, että Euroopan kansanpuolueen (kristillisdemokraatit) ja Euroopan demokraattien ryhmä on tukenut teitä horjumattomasti viimeisten kahden viikon aikana, ja voitte olla varma siitä, että tuemme teitä myös tulevina vaikeina päivinä ja viikkoina, jotta lopulta saadaan aikaan voimakas komissio teidän määrätietoisella johdollanne. 
<P>
Tämänpäiväiset suosionosoitukset ovat osoitus siitä, että ehdotustanne kannatetaan laajalti. 
<P>
En kiellä, ettemmekö olisi mieluummin nähneet, että komissionne olisi hyväksytty tänään, mutta politiikka on prosessi. Toivottavasti kaikille Euroopan unionissa on selvää, että parlamentilla on vaikutusvaltaa ja valtaa ja että Euroopan unioni on käymässä läpi parlamentarisoitumisen prosessia. Tämä on sen vuoksi merkittävä päivä Euroopan parlamentin historiassa. 
<P>
Ryhmämme strategisena tavoitteena on aina ollut saada teidän johtamanne voimakas komissio, jossa ketään yksittäistä jäsentä ei eroteta joukosta. Sen sijaan on otettava huomioon kuulemisten lopputulos kokonaisuudessaan ja tehtävä johtopäätökset sen perusteella. 
<P>
Teidän tehtävänne on päästä tällä perusteella kaikkien asianomaisten ja neuvoston kanssa oikeaan lopputulokseen. Jotta hallitukset eivät käyttäisi teitä työkalunaan, myös meidän on huolehdittava siitä, että komission tuleva puheenjohtaja sanoo viimeisen sanan ja voi myös hylätä esitettyjä ehdokkaita. Tämän takia ryhmämme katsoo, että päätöstä ei tarvita tänään. Nyt on meidän parlamentin jäsenten aika täyttää velvollisuutemme. Vaikeina aikoina, kuten perjantaina, jolloin perustuslakisopimus on määrä allekirjoittaa Roomassa ja meidän on määrä vahvistaa uskomme Euroopan tulevaisuuteen, tarvitsemme voimakasta Euroopan parlamenttia ja voimakasta komissiota sekä ministerineuvostoa, joka tekee sujuvaa yhteistyötä niiden molempien kanssa. Uskomme, että Euroopalla on tulevaisuus, ja toivotamme teille paljon onnea komissionne esittelemiseen, arvoisa komission valittu puheenjohtaja. Toivottavasti voimme tukea sitä täysimääräisesti ja äänestää sen puolesta. Tuemme teitä tällä yhteisellä taipaleella. 
<SPEAKER ID="55" LANGUAGE="DE" NAME="Schulz (PSE )," AFFILIATION="ryhmän puolesta">
<P>
   .  Arvoisa puhemies, arvoisa valittu komission puheenjohtaja...
<P>
Arvoisa puhemies, kenties lääkintähenkilöstö voisi antaa arvoisalle jäsenelle rauhoittavaa lääkettä. 
<P>
Arvoisa puhemies, uhraan mielelläni muutaman minuutin ajastani Euroopan unionin hulinoitsijoille. Tämä on aivan sietämätöntä. Nämä ihmiset väittävät puhuvansa Euroopan kansalaisten nimissä! Sietäisitte hävetä, senkin öykkärit!
<SPEAKER ID="56" LANGUAGE="" NAME="" AFFILIATION="(Jäsen Kilroy-Silk nousi ja yritti puhua.)">
<P>
 Hyvä jäsen Kilroy-Silk, istukaa alas ja olkaa hiljaa, olkaa hyvä.
<SPEAKER ID="57" LANGUAGE="DE" NAME="Schulz (PSE )," AFFILIATION="ryhmän puolesta">
<P>
   . Arvoisa puhemies, hyvät kollegat, päätös, joka tänään on tehtävä, on merkittävä Euroopan unionin ja sen tulevaisuuden kannalta. Meillä on ollut viime viikkojen aikana kiihkeitä keskusteluja ja voimakkaita erimielisyyksiä. Ryhmäni päätöstä, joka tehtiin eilen illalla yksimielisesti, edelsivät kiivas ja ankara väittely sekä voimakkaat erimielisyydet omissa riveissämmekin. Olimme erimielisiä, koska päätöksemme merkitsisi komissiossa olevien sosialidemokraattiseen ryhmään kuuluvien toverien tuomitsemista. Eilen illalla kävimme heistä pitkiä keskusteluja – ja voin sanoa, että he ovat ehdotetun komission merkittävimpiä jäseniä – ja solidaarisuutemme näitä ryhmämme jäseniä kohtaan teki päätöksestämme kaikkea muuta kuin helpon. Eilen teimme päätöksen, että kaikesta huolimatta emme voi luottaa siihen komissioon, jota te olisitte esittänyt tai aioitte esittää tänä aamuna, puheenjohtaja Barroso. Kertaamatta käytyä keskustelua, joka oli vilkas, haluan todeta, että tajuttuanne tänä aamuna, eilen illalla ja eilisen aikana, ettei ehdotuksenne saisi enemmistöä puolelleen, teitte oikean päätöksen taipumalla parlamentin tahtoon. Ryhmäni puolesta totean, että se oli oikea ratkaisu. Toimintanne tänä aamuna antaa meille kaikille mahdollisuuden yhteiseen tulevaisuuteen, sekä komissiolle että Euroopan parlamentin suurelle enemmistölle.
<P>
Minusta oli mieluisaa kuulla jäsen Poetteringin kannattavan tätä päätöstä, ja voin kertoa hänelle, ettei koskaan ole liian myöhäistä liittyä niihin, joiden mukaan Euroopan parlamenttia on vahvistettava myös, kun keskusteluja lyhennetään, kun ne tiivistetään pelkäksi esittelyksi sillä perusteella, että Euroopan parlamentti puhuu järkeä vain silloin kun se on komission kanssa samaa mieltä. Tervetuloa joukkoon, jäsen Poettering. Ne, jotka haluavat voimakkaan komission, jolla on Euroopan parlamentin laaja kannatus, ovat juuri niitä, jotka haluavat, että yksi voimakas toimielin eli komissio, jota toinen voimakas toimielin eli parlamentti tukee, kykenee vastaamaan tulevien vuosien todellisiin haasteisiin. Mikäli vahvistatte sellaista komissiota, olette Euroopan puolella. Jos teette siitä riippuvaisen tuon herrasmiehen äänistä, jonka kolme tai neljä ääntä saattaisivat juuri auttaa komissiota saamaan enemmistön, heikennätte Eurooppaa. Tämän vuoksi laaja enemmistö on tarpeen. 
<P>
Arvoisa puheenjohtaja Barroso, parin viime viikon aikana olemme tehneet teille monia eri ehdotuksia. Ryhmäni olettaa, että tulevissa pohdinnoissanne pidätte mielessänne parlamentin teille kuulemisten lopuksi esittämät ehdotukset. Puhun ryhmäni puolesta sanoessani, että oletamme teidän ottavan huomioon myös sen, mitä Euroopan parlamentin sosialidemokraattinen ryhmä on sanonut teille, sillä yksi asia on varma: tarvitsette ryhmäni tuen myös tulevalle komissiollenne. Tarjotessamme yhteistyötämme kehotamme teitä myös ottamaan vakavasti parlamentin sosialidemokraattiselta ryhmältä saamanne neuvot. Saitte 22. heinäkuuta toimitetussa äänestyksessä 413 ääntä, joista osa tuli ryhmäni jäseniltä. Moni ryhmäni jäsenistä ei äänestänyt teitä tuolloin, mutta saitte silti merkittävän luottamuslauseen. Kolmen viime kuukauden aikana olette hävinnyt osan uskottavuudestanne, mutta tämänpäiväisellä päätöksellänne saitte sen pitkälti takaisin. Euroopan parlamentin sosialidemokraattinen ryhmä on valmis rakentavaan yhteistyöhön, ja olette tänään valinnut juuri sen tien – sitä meillä on ollut viime viikkoina toisinaan ikävä. Mikäli meidän on määrä saada jotakin aikaan seuraavina viikkoina, älkää esittäkö meille uudelleen samaa komissiota kuin tänään, sillä silloin olisimme voineet äänestää siitä tänään. Pyydän teitä esittämään meille uuden ehdotuksen, jonka ansiosta komissiolla on mahdollisuus saada laajempi kannatus.
<SPEAKER ID="58" LANGUAGE="EN" NAME="Watson (ALDE )," AFFILIATION="ryhmän puolesta">
<P>
    Arvoisa puhemies, tänään tämä Rein-joen varrella sijaitseva parlamentti on saanut lisää arvovaltaa. Sen tahtoa koeteltiin ja se voitti. Emme missään vaiheessa vaatineet enempää kuin mikä oli oikeutemme. Emme vaatineet mitään valtaoikeutta, jota ei olisi määritelty yhteisön lainsäädännössä. Vaadimme, että huolella mietittyyn kantaamme suhtaudutaan kunnioittavasti. Joka vaiheessa halukkuuttamme pitäytyä tässä kannassa epäiltiin ja koeteltiin. Sitä koeteltiin poliittisen kriisin puhkeamiseen asti, kunnes tahtomme ilmaisemisen hinta nousi niin korkeaksi, että edessä oli vain ennen kokematon poliittinen kriisi, eikä kukaan meistä uskaltautunut tälle tuntemattomalle maaperälle. 
<P>
Tahtomme ja halu pysyä kannassamme kuitenkin voittivat. Kukaan tässä parlamentissa ei kaipaa selkkauksia niiden itsensä vuoksi. Arvostamme toimielinten välistä jännitettä, koska kyky muuttaa tämä jännite yhteiseksi hyödyksi on merkki toimielimemme täysivaltaisuudesta. 
<P>
Arvoisa puheenjohtaja Barroso, annoitte eilen ymmärtää, että olisi Euroopan-vastaista äänestää komissiotanne vastaan. En voi oikeasti uskoa, että ajattelette niin. Kun eurooppalaismieliset arvostelevat komissiotanne, kyse ei ole euroskeptismistä vaan jostakin ihan muusta: euroskeptismi on tänään häviäjä, koska demokratian ääni Euroopassa on noussut oktaavia korkeammalle ja tullut kuulluksi jokaisessa kansallisessa pääkaupungissa ja niiden ulkopuolella. 
<P>
Tiedätte, että parlamentin liberaalidemokraatit haastoivat teidät ja komissionne, koska haluamme vahvemman komission kuin mitä teillä oli mahdollisuus muodostaa – vahvemman komission, jotta Euroopan unioni olisi vahvempi. 
<P>
Arvoisa puheenjohtaja Barroso, toistan nyt, että Euroopan liberaalidemokraattien liiton ryhmä tukee teitä. Äänestimme teitä tietäen, että sitoumuksenne Euroopan unioniin on samanlainen kuin meidän. Toistan tänään sen, mitä sanoin eilen: jos parlamentti on heikko, niin on komissiokin, koska jos Euroopan hallitukset eivät kunnioita meitä, ne eivät kunnioita myöskään teitä tai kollegionne riippumattomuutta. Meidän vahvuutemme on teidän vahvuutenne. 
<P>
Teillä on mahdollisuus muodostaa komissio, joka pystyy saamaan parlamentin tuen. Toimikaa nopeasti! Tiedätte, mikä on parlamentin tahto. Kun taivutte siihen, järjestätte komission uudelleen tai vedätte joitakin jäseniä pois, voitte palata esittämään meille uuden komission luottaen siihen, että arvostamme teitä sitoutuneena eurooppalaisena ja Euroopan komission puheenjohtajana, jolla on kyky tehdä suuria. 
<P>
Eilen puhuin parlamentissa olevasta norsusta, ja tänään se on taas täällä. Jälleen kerran kehotan neuvostoa pohtimaan parlamentin oikeuksia ja sitä, miten se haluaa käyttää niitä. Liberaalidemokraatit kehottavat neuvostoa kunnioittamaan parlamentin valtaoikeuksia ja komission riippumattomuutta; komission hyväksyminen on parlamentin tehtävä. Kehotamme teitä pohtimaan omaa vastuutanne tästä umpikujasta, johon yllättäen jouduimme. 
<P>
Työskentelemme kanssanne päästäksemme tästä umpikujasta. Toivottavasti perjantain huippukokouksen runsaalla aterialla on myös runsaasti ajattelemisen aihetta. 
<P>
Arvoisa puheenjohtaja Barroso, ryhmäni puolesta lupaan, että Euroopan liberaalidemokraattien liiton ryhmä työskentelee kanssanne, jotta komissio hyväksytään marraskuussa. Kiitän teitä suoruudestanne ja sitoumuksestanne. Toistan, että parlamentti on tänään saanut lisää arvovaltaa: tahtoamme koeteltiin ja me voitimme. 
<SPEAKER ID="59" LANGUAGE="" NAME="" AFFILIATION="(Jäsen Kilroy-Silk jatkoi istunnon häiritsemistä.)">
<P>
 Hyvä Kilroy-Silk, jos aiheutatte vielä häiriötä, määrään teidät poistumaan täysistunnosta.
<SPEAKER ID="60" LANGUAGE="FR" NAME="Cohn-Bendit (Verts/ALE )," AFFILIATION="ryhmän puolesta">
<P>
    Arvoisa puhemies, arvoisa valittu komission puheenjohtaja Barroso, haluaisin aloittaa historiaamme kuuluvalla kielellä ja lainata Mao Zedongia.
<P>
Mao Zedong totesi aikanaan, että tappion ymmärtäminen on voiton varmistamista. Hyvä jäsen Poettering, teidän pitäisi lukea puheenjohtaja Barroson kanssa Mao Zedong. 
<P>
Toiseksi parlamentin luottamuksen voittaminen on pitkän työn takana. Autamme teitä tällä pitkällä taipaleella... 
<SPEAKER ID="61" LANGUAGE="DE" NAME="" AFFILIATION="(Suosionosoituksia)">
<P>
 Arvoisa puhemies, parin viime päivän aikana me parlamentin jäsenet olemme saaneet seurata mielenkiintoisia tapahtumia. Olemme varmasti kaikki oppineet jotakin. Olemme oppineet, että komission poliittisen sisällön hahmottamisessa on aikamoinen työ. Arvoisa puheenjohtaja Barroso, opimme sen teidän valinnastanne, kun teidät valittiin ääntenenemmistöllä komission tulevaksi puheenjohtajaksi. Jouduimme sitten keskustelemaan ehdotettujen komission jäsenten pätevyydestä. Kun esittäydyitte meille, sanoitte olevanne riippumaton, haluavanne olla riippumaton Schröderin, Blairin tai kenenkään muun puheista piittaamatta ja että komissio olisi teidän eikä neuvoston aikaansaannos. 
<P>
Juuri niin, tehkää se! 
<P>
Tämä siis tarkoittaa, että jos jonkin jäsenvaltion esittämä ehdokas ei ole pätevä, te hylkäätte ehdotuksen meidän tuellamme ettekä hyväksy sitä. Meidän kanssamme olette riittävän vahva siihen; olemme tukenanne.
<P>
Eikä tällä ole mitään tekemistä ideologian kanssa.
<P>
Hyvät ystävät, minun nähdäkseni komissioon on esitetty päteviä henkilöitä, jotka eivät jaa poliittista kantaani. Haluamme voimakkaita ja päteviä komission jäseniä, jotka ovat muutakin kuin Euroopan hallitusten marionetteja. Tämän sanomme selvästi. 
<P>
Arvoisa puheenjohtaja, tämän vuoksi kehotamme teitä hyvin selvästi lukemaan huolellisesti parlamentin esittämän päätöslauselman, joka itse asiassa johti vetäytymiseenne. Siinä esitetään ne perustelut, joiden pohjalta arvioimme seuraavia ehdotuksia. Kyseessä ovat pätevyys ja eturistiriidat. Älkää tuoko meille enää ryvettyneitä ehdokkaita komission jäseniksi tai joudutte uudestaan seinää vasten. Älkää ehdottako henkilöitä, jotka ovat sitä vastaan, mitä komissionne aikoo tehdä. Sanomme näin ollen suorasukaisesti, että pidämme vetäytymistänne rohkeana askeleena, merkkinä siitä, että olette tullut järkiinne. Tajusitte, ettei enemmistöä voi saavuttaa jos ainoastaan osa parlamentista on takananne. 
<SPEAKER ID="62" LANGUAGE="EN" NAME="" AFFILIATION="(Naurua ja voimakkaita suosionosoituksia">
<P>
 Hyvä Watson, olen iloinen siitä, ettette joutunut äänestämään omien sanojenne vastaisesti. Se ei olisi ollut hyvä. Feministeiltä olemme oppineet, että kun nainen sanoo ei, se tarkoittaa ei. Teiltä olemme oppineet, että kun liberaalit sanovat ei, se voi tarkoittaa kyllä, ja tämä on väärin. 
<SPEAKER ID="63" LANGUAGE="DE" NAME="" AFFILIATION="(Suosionosoituksia)">
<P>
 Arvoisa puheenjohtaja, niinpä pyydänkin teitä kuuntelemaan parlamenttia tulevaisuudessa. Jos kuuntelette meitä tarkkaan, komissionne saa suuren enemmistön tuen. Se teidän on syytä tietää. Kuten jäsen Poettering sai tänään huomata, suurin ryhmä ei aina saa kokoon parlamentin enemmistöä. Tämä on demokraattinen oppimisprosessi, joka meillä kaikilla on ollut ilo saada käydä läpi näinä päivinä. 
<SPEAKER ID="64" LANGUAGE="FR" NAME="Wurtz (GUE/NGL )," AFFILIATION="ryhmän puolesta">
<P>
    Arvoisa puhemies, hyvät kollegat, puheenjohtaja Barroson piti pelästyä kunnolla ennen kuin hän suostui vetämään pois komissionsa. Tämä on eurooppalaisen demokratian voitto ja rohkaisevaa kaikille niille, jotka auttoivat luomaan edellytykset tälle päätökselle. 
<P>
Kun puheenjohtaja eilen, parlamentin arvostellessa väitetysti hänen komissiotaan syytti puolta parlamenttia "eurooppalaisvastaisten ekstremistien kannattamisesta", hän osoitti olevansa juuri sellainen mistä hän on hiljattain halunnut ottaa etäisyyttä: oikeistolainen puheenjohtaja, joka on vastakkain vasemmiston ja liberaalien kanssa.
<P>
Komissio ei uskonut, että pääsisimme yhteisymmärrykseen yhteisestä kannasta, mutta teimme sen ja voitimme. Nyt on valmistauduttava seuraavaan vaiheeseen ja otettava opikseen siitä, mitä juuri tapahtui. Miten tällainen ennen kokematon tilanne pääsi syntymään? Muistutin eilen joistakin toimielimiämme kalvavista ongelmista ja kansalaisten enemmistön tyytymättömyydestä. Tässä yhteydessä Euroopan johtavien poliitikkojen haasteena kaikilla tasoilla oli ja on edelleen arvioida kriittisesti, mitä meiltä puuttuu, ja osoittaa olevansa valmiita antamaan Eurooppa-hankkeelle jälleen merkityksen, sillä toisin kuin väititte, arvoisa puheenjohtaja Barroso, minä uskon Eurooppaan. Olen vakuuttunut siitä, että Eurooppaa tarvitaan, joten älkää luokitelko minua Euroopan-vastaiseksi. 
<P>
Sen sijaan, että olisi ottanut tämän haasteen vastaan, puheenjohtaja Barroso teki täsmälleen päinvastoin. Hän ei ainoastaan korostanut yhteisön talous- ja sosiaalipolitiikan kuumimpia kiistanaiheita antamalla strategiset salkut liberalismin kannattajille. Sen lisäksi hän antoi aihetta pelätä, että luvassa oli paluu entisaikojen patriarkaaliseen ja moraaliseen järjestykseen ja maailmankatsomukseen, joka on lähempänä yhdysvaltalaisten uuskonservatiivien ajattelua kuin eurooppalaisten odotuksia. Tämä on se asia, jonka on mielestäni muututtava tulevassa komissiossa, ei pelkästään tietyn salkun haltijan. 
<P>
Tässä myrskyisässä tilanteessa kiinnitän huomiota yhteen hyvään uutiseen. Muut ovat sen jo todenneetkin: Euroopan parlamentin poliittinen vastustus on herännyt ja korvannut vihdoin innottomuuden ja laimean yksimielisyyden. Aito yhteiskuntajärjestystä koskeva keskustelu on käynnistetty, ja sillä voi olla kauaskantoisia vaikutuksia Euroopan hyväksi. Tässä mielessä nämä historialliset hetket merkitsevät todellista virstanpylvästä. Toivottavasti niiden enteilemät lupaukset toteutuvat! 
<SPEAKER ID="65" LANGUAGE="DA" NAME="Bonde (IND/DEM )," AFFILIATION="ryhmän puolesta.">
<P>
    Arvoisa puhemies, tämänpäiväinen kriisi on osoitus siitä, että komission nimittämistä koskevat säännöt eivät toimi. Eivätkä ne toimi myöskään perustuslain kohdalla. Pääministerit nimittävät haluamiaan henkilöitä tai usein henkilöitä, joista haluavat päästä eroon, ja pitävät meitä pelkkänä kumileimasimena. Ehdotamme tämän sijaan, että jokainen kansallinen parlamentti valitsisi oman komission jäsenen ja asettaisi hänet vastuuseen. Tällä tavalla saisimme demokraattisesti nimitetyn komission. 
<P>
Mikä on komissioksi tällä hetkellä kutsumamme elin? Se on yhdentymisen moottori. Se ei ole valittujen edustajien valvonnassa, ei kansallisten kansanedustuslaitosten edustajien eikä tämän parlamentin ylikansallisten edustajien valvonnassa. Se toimii 30 000 virkamiehen ja yli 3 000 työryhmän voimin, joiden avulla komissio vahvistaa vaikutusvaltaansa, ja jäsenvaltioissa olevan verkoston kautta, joka sekin ohittaa kansalliset viranomaiset. Työryhmät ovat salaisia, eivätkä kansallisten parlamenttien Eurooppa-asioiden valiokunnat voi valvoa niitä. Komission tekemät tuhannet päätökset ja sen antama lainsäädäntö ovat harvoin peräisin itse komissiosta vaan useimmiten työryhmistä, joiden osanottajista meillä ei ole mitään tietoa. Vain suhteellisen harvoja äänestyksiä toimitetaan komissiossa, eikä suuri yleisö tiedä niiden tuloksia. Komissio hallinnoi 100 miljardin euron talousarviota, jota komission oma tilintarkastusosasto, tilintarkastustuomioistuin tai Euroopan parlamentin tätä tarkoitusta varten perustama talousarvion valvontavaliokunta eivät kuitenkin valvo. Varmuuden vuoksi myöskään oikeusasiamies ei voi saada haltuunsa mitään pyytämiään asiakirjoja. 
<P>
Komissiossa itsessään puheenjohtajat eivät voi valvoa eri pääosastojen pääjohtajia, vaikka se olisi muodollisesti puheenjohtajan velvollisuus. Kaikki pääjohtajat ovat kuitenkin samaa mieltä toivotusta suunnasta: on lisättävä entisestään Brysselin valtaa. Jokainen tilaisuus tämän vallan lisäämiseksi on käytettävä hyväksi, ja avoimuudelle tehdään myönnytyksiä vain harvoin. Santerilta kesti neljä vuotta tehdä komission puhelinluettelosta julkinen. Nyt se on Internetissä kokeiluluontoisesti. Prodilta on kestänyt neljä vuotta saada komission esityslistat ja pöytäkirjat Internetiin. Barrosolta kesti päivän tehdä komission työryhmien luettelosta julkinen. Se tapahtui päivää ennen kuin hänet valittiin puheenjohtajaksi tässä parlamentissa. Tällä tavoin hän halusi osoittaa, että hän tekee päätökset, mutta sen jälkeen avoimuus lakkasikin. Meille ei ole luvattu kertoa, kuka osallistuu työryhmiin ja mitä he tekevät. 
<P>
Ryhmäni ei ota osaa hyökkäykseen yksittäisen komission jäsenen henkilökohtaisia uskomuksia vastaan. Emme kuitenkaan aio myöskään antaa ääniä monikansalliselle, demokratianvastaiselle organisaatiolle, jota yksi lähtevistä komission jäsenistä kutsui osuvasti "hirviöksi". Tällä hirviöllä on yksinoikeus tehdä lakialoitteita. Kukaan ei voi syyttää Euroopan parlamenttia siitä, että se käyttää rajattua valtaansa komission hylkäämiseksi, mutta yksittäisen komission jäsenen epäkunnioittava vainoaminen osoittaa, että paras valvonta saavutettaisiin, jos jokaisen maan äänestäjät ja kansallinen parlamentti valitsisivat oman komission jäsenensä ja asettaisivat hänet vastuuseen. Komissio valittaisiin tällä tavoin alhaalta ylöspäin eikä ylhäältä alas pääministerien määräenemmistöpäätöksillä. Komission jäsenet voisivat vierailla kansallisissa parlamenteissaan joka viikko kuulemassa äänestäjiään ja keskustelemassa heidän kanssaan, komissio muodostuisi tällöin kansalaisten edustajista Brysselissä ja virkamiehet olisivat sen palvelijoita. Komissio ei olisi enää kuriton hirviö, ja ihmiset osoittaisivat seisaallaan suosiotaan komission puheenjohtajan kulkiessa ohi. Tähän on vielä pitkä matka, eikä puheenjohtaja Barroso ole osoittanut rohkeutta ottaa askelta sitä kohti, että hänestä tulisi äänestäjien palvelija. Tänään hän on keskustellut kolmen suurimman ryhmän edustajien kanssa. Neljää pienintä ryhmää ei ole kuultu. 
<SPEAKER ID="66" LANGUAGE="IT" NAME="Muscardini (UEN )," AFFILIATION="ryhmän puolesta">
<P>
   . – Arvoisa puhemies, hyvät kollegat, moni meistä on saanut elämänsä aikana kärsiä epäoikeudenmukaisuudesta, ja hyvätahtoisille ihmisille siinä on tarpeeksi syytä pyrkiä kaikin keinoin estämään, että muut eivät saa osakseen syrjintää ja huonoa kohtelua. Ennen minkään päätöksen tekoa Martin Luther Kingillä oli tapana kysyä itseltään: "Onko tämä oikein?" Mielestäni on oikein, että jokainen poliitikko pysyy oman vakaumuksensa takana ja taistelee puolustaakseen muiden ajatuksia yhteisen hyvän nimissä. Politiikassahan on kyse lakien säätämisestä tämän- ja huomispäivän kansalaisten yleisen edun nimissä. 
<P>
Ne, jotka eivät ilmaise perusteltua mielipidettään, toimivat puolueensa mutta eivät parlamentin edun nimissä. Parlamentti edustaa kaikkia äänestäjiä eikä vain niitä, jotka äänestivät juuri meitä henkilökohtaisesti. Olisimme näin ollen halunneet äänestää tänään täyttääksemme yhteisen velvollisuutemme. Hyväksymme kuitenkin Barroson päätöksen siinä toivossa, että rauhalliseen harkintaan varattu lisäaika antaa neuvostolle, jonka on kohta määrä kokoontua Roomaan allekirjoittamaan perustuslakisopimus, mahdollisuuden päästä harkittuun yhteisymmärrykseen parlamentin ja komission kanssa. 
<P>
Uusimme luottamuksemme Barrosoon varmoina siitä, että hänen valitsemansa henkilöt ja hallitusten nimitykset noudattavat kansalaisten vaatimusta avoimesta komissiosta, joka kunnioittaa toissijaisuusperiaatetta ja pystyy puolustamaan kaikkien oikeuksia yhteiskunnan yleisten etujen mukaisesti niin Euroopan kuin koko maailmankin puolesta. 
<P>
Kehotamme joka tapauksessa parlamenttia asettamaan kaikille valiokunnille yhteiset ja täsmälliset säännöt, jotta tulevissa kuulemisissa noudatetaan yhtenäisiä menettelyjä. Tähän asti käytetyt erilaiset menettelyt eivät ole taanneet puolueettomia menetelmiä eivätkä kunnioitusta aitoa demokratiaa kohtaan. 
<P>
Vastauksena neuvoston edustajan lausumaan totean, ettei Prodin komissio voi mielestämme jatkaa virassaan niin kauan kuin on tarpeen. Prodin komission on jatkettava virassaan hoitaen tavanomaisia hallintotehtäviään parlamentin seuraavaan Strasbourgissa pidettävään istuntojaksoon asti. Sen alkamispäivänä Barroson on esitettävä parlamentille uusi ja täydellinen luettelo komission jäsenistä. Muuten saamme huonon kuvan Euroopasta, mitä en usko kenenkään tahtovan. 
<P>
Viimeisten viidentoista vuoden aikana tässä parlamentissa olen aina muistanut, että parlamentin maallinen henki on mahdollista säilyttää vain niin kauan kuin tämä maallisuus ei muutu uudenlaiseksi fundamentalismiksi, joka edistäessään joidenkin ryhmien suojelua loukkaa samalla muiden oikeuksia. Vääryys ei koskaan johda oikeudenmukaisuuteen vaan luo uusia sortotoimia ja jakoja yhteiskuntaan. 
<P>
Kaikki, jotka yrittävät suojella kulttuurin tai sukupuolisen suuntautumisen eroja syrjimällä toisten kulttuuria tai uskonnollista vakaumusta, eivät toimi yhteisen hyvän puolesta vaan aiheuttavat lisää syrjintää. Älyllinen kapeakatseisuus tekee ihmisistä pikkumaisia ja ylpeitä. Sen sijaan toisten kunnioittaminen antaa mahdollisuuden laatia sääntöjä, jotka takaavat kaikkien rauhanomaisen rinnakkainelon. 
<P>
Arvoisa puheenjohtaja Barroso, komission on kuunneltava parlamenttia mutta hylättävä kaikki kiristysyritykset. Komissio ei tarvitse ympärilleen holhoojia vaan uskollisia ja älyllisesti rehellisiä keskustelukumppaneita. 
<SPEAKER ID="67" LANGUAGE="PL" NAME="Czarnecki, Ryszard (NI )." AFFILIATION="">
<P>
      Arvoisa puhemies, arvoisa komission puheenjohtaja, hyvät kollegat, kotimaassani on kasku, jonka mukaan merkittävä puolalainen poliitikko on sellainen, joka ei ikinä suostu kompromissiin, kun taas hyvä yhdysvaltalainen valtiomies löytää aina kompromissin. Jos tämä tarina käännettäisiin, otettaisiin vakavasti ja sitä sovellettaisiin Euroopan parlamenttiin, Barrosolla olisi edessään lupaava ura Yhdysvalloissa ja monet parlamentin merkittävät poliitikot ja puhujat saisivat suurta menestystä kotimaani politiikassa. 
<P>
Barroson arvostelijoille muistutan, että komission jäsenten nimityksestä päättävät jäsenvaltioiden hallitukset. Barroson liikkumavara on rajoitettu, ja olisi tehtävä selväksi, että se myös pysyy sellaisena, kunnes komission nimitysmenettelyä muutetaan. Jos parlamentti haluaa sanoa, että jäsenvaltioiden hallituksilla on liian suuri asema tässä prosessissa, sanokoon sen selvästi. En kuitenkaan ole tästä samaa mieltä, sillä mielestäni hallitusten asema ei ole liian painava. Jos komission on määrä saada jäsenvaltioiden tuki, jäsenvaltioiden hallitusten on osallistuttava olennaisesti sen nimittämiseen, vaikka se joskus viivästyttäisikin päätöksentekoprosessia.
<P>
Arvostamme suuresti kaikkia puhujia, jotka ovat ilmaisseet varauksensa yksittäisiä komission jäseniä kohtaan, sillä monella meistä on myös ollut epäilyksiä heidän suhteensa. Äänestysmenettely on kuitenkin mikä se on, ja äänestämme koko komissiosta emmekä yksittäisistä komission jäsenistä, millä on sekä hyviä että huonoja puolia. Pallo on nyt komission puheenjohtajalla ja EU:n jäsenvaltioilla, mutta päätöksentekoprosessin ei saisi antaa venyä, sillä Eurooppa tarvitsee uuden komission aivan kuten se tarvitsee voimakkaan Euroopan parlamentin. Toki parlamentti näyttää parhaillaan voimaansa, mistä lienemme kaikki tietoisia – niin ne, jotka valitsisivat Barroson ja hänen komissionsa, kuin ne, jotka hylkäisivät sen. Toivotaan, ettei tämä kiihkeä keskustelu, jota nyt todistamme ja jossa olemme mukana, luo pysyvää jakoa tähän parlamenttiin. Vaikka meillä on perustavanlaatuisia mielipide-eroja, meidän olisi aina muistettava meitä yhdistävät eikä vain meitä erottavat tekijät. 
<P>
Lopuksi haluan ilmaista kunnioitukseni Barrosoa kohtaan. Elämänne ei ole helppoa, ja olette ottanut hoitaaksenne vaikean tehtävän. Tämän takia on entistä tärkeämpää kertoa, että arvostan tänä vaikeana aikana toimianne ja osoittamaanne vahvaa luonnetta. Uskon, että voimme pian onnitella teitä poliittisesta menestyksestänne. Paljon kiitoksia. 
<SPEAKER ID="68" LANGUAGE="" NAME="Puhemies." AFFILIATION="">
<P>
   Kiitoksia paljon. Esityslistalla olleet poliittisten ryhmien puheenjohtajien puheenvuorot on nyt käyty läpi. 
<P>
Jäsen Kilroy-Silk käyttää työjärjestyspuheenvuoron. 
<SPEAKER ID="69" LANGUAGE="" NAME="Kilroy-Silk (IND/DEM )." AFFILIATION="">
<P>
    (EN) Arvoisa puhemies, pidän työjärjestyspuheenvuoron. Puheenjohtaja Barroso osoitti eilen halveksuntaa parlamenttia kohtaan saapumalla myöhässä ja olemalla pyytämättä anteeksi. Hän on nyt osoittanut epäpätevyytensä, sillä hänellä ei ole esittää mitään ehdotusta parlamentille. Mikään itseään kunnioittava parlamentti ei antaisi luottamuslausetta... 
<SPEAKER ID="70" LANGUAGE="" NAME="" AFFILIATION="(Puhemies keskeytti puhujan.)">
<P>
 Tämä ei ole työjärjestyspuheenvuoro. 
<P>
Jäsen Mussolini käyttää työjärjestyspuheenvuoron. 
<SPEAKER ID="71" LANGUAGE="IT" NAME="Mussolini (NI )." AFFILIATION="(Puhemies keskeytti puhujan.)">
<P>
   – Arvoisa puhemies, hyvät kollegat, pidän työjärjestyspuheenvuoron. Viittaan työjärjestyksen 99 artiklan 2 kohtaan – aivan kuten jäsen, jonka nimeä en tiedä, yritti tehdä. Mielestäni on järjetöntä, että parlamentilta evätään sen oikeus ilmaista mielipiteensä näin merkittävän poliittisen muutoksen edessä, ja pidän keskustelun aloittamista välttämättömänä. Mahdollisuus puhua pitäisi antaa myös muille kuin ryhmien puheenjohtajille. Vetämällä pois ehdotuksensa Barroso on evännyt parlamentilta sille kuuluvan oikeuden. Valittu puheenjohtaja on itse asiassa jo tehnyt poliittisen linjavedon muodostaessaan komissionsa, ja koska kukin komission jäsen on jo esittäytynyt asianmukaiselle parlamentaariselle valiokunnalle, äänestys olisi pitänyt toimittaa.
<P>
Vaihtoehtona ei ole nyt lykätä kaikkea kuukaudella ja lähteä metsästämään enemmistöä, sillä parlamentti on suvereeni; muutenhan meillä ei olisi mitään merkitystä. Ryhmien puheenjohtajien lisäksi muidenkin pitäisi saada puhua: kaikkien pitäisi…
<SPEAKER ID="72" LANGUAGE="" NAME="Puhemies." AFFILIATION="">
<P>
   Hyvä jäsen Mussolini, tämä ei ole työjärjestyspuheenvuoro
<P>
Annan puheenvuoron neuvoston puheenjohtajalle Nicolaïlle. 
<SPEAKER ID="73" LANGUAGE="NL" NAME="Nicolaï," AFFILIATION="neuvosto">
<P>
   .  Arvoisa puhemies, hyvät parlamentin jäsenet, kiitoksia puheenvuorosta. Puheenjohtajavaltio ja neuvosto eivät varsinaisesti ole virallisia osapuolia parlamentin ja komission uuden puheenjohtajan välillä nyt käytävässä keskustelussa. Olemme tietenkin hyvin tiiviisti mukana tässä keskustelussa ja tilanteessa. Voin myös vastata jäsen Watsonin huomautukseen vakuuttamalla teille, että olemme panneet merkille kirjaimellisesti joka sanan siitä, mitä parlamentin jäsenet ovat todenneet tästä tärkeästä kysymyksestä, kuten jo aamulla selitin. 
<P>
On sanomattakin selvää, että neuvostolla on osavastuu tästä tilanteesta. Kuten puheenjohtaja Barroso on jo todennut, kannamme tämän vastuun kuulemalla komission uutta puheenjohtajaa ja muita Eurooppa-neuvoston jäseniä mahdollisimman pian ja pyrimme saamaan aikaan pikaisen ratkaisun. Haluaisin toistaa sen, mitä sanoin tänä aamuna siitä, että Euroopan parlamentilla on tietenkin kaikki oikeus kantaa vastuunsa, määritellä kantansa ja tehdä päätöksensä. Totesin myös, että parlamentin ja tulevan komission välistä tämänhetkistä selkkausta voidaan pitää osoituksena siitä, että eurooppalainen demokratia on saavuttamassa kypsyytensä, ja luotan tietenkin täysin siihen, että parlamentti omaksuu huolella harkitun kannan. Toistin tänä aamuna selvästi, että puheenjohtajavaltio ja neuvosto luottavat täysin Barrosoon komission tulevana puheenjohtajana, ja tämä pitää edelleen paikkansa. Ilmaisin myös myötämielisyyteni ja ymmärrykseni hänen juuri ottamaansa askelta kohtaan. 
<P>
Luotan siis siihen, että tilanne ratkeaa mahdollisimman pian. Lisään vielä, että teidän työnne, neuvoston ja puheenjohtajavaltion työ sekä komission työ jatkuvat entiseen tapaan. On näin ollen tärkeää tietää, että Prodin komissio jatkaa tehtävässään, jotta Euroopan kansalaiset eivät joudu kärsimään tilanteesta. Työtä jatketaan kaikilla tasoilla ja kaikissa toimielimissä, ja Prodin komissio jatkaa näin ollen tehtävässään niin kauan kuin on tarpeen. 
<SPEAKER ID="74" LANGUAGE="FR" NAME="Barroso," AFFILIATION="komissio">
<P>
     Arvoisa puhemies, kiitoksia puheenvuorosta. Käsittääkseni kaikki oleellinen on jo sanottu. 
<P>
Ensinnäkin haluan kiittää kaikkia niitä, jotka tukivat minua ja ymmärsivät pyrkimykseni. Toivon voivani työskennellä kanssanne seuraavat viisi vuotta. Opimme sinä aikana varmasti tuntemaan toisemme. 
<P>
Haluan teidän ymmärtävän, että olen kompromissihenkinen ihminen. Kompromissi on jotakin, mihin uskon perustavalla tavalla. Voin sanoa kannattavani eräänlaista koalitiota, jos niin voidaan sanoa, kaikkien niiden välillä, jotka kannattavat Eurooppa-hanketta. Tämä on tärkeää. Totesin sen jo poliittisten ryhmien puheenjohtajien kokouksessa, kun puheeksi tuli politisoituminen. Kuulun toki poliittiseen perheeseen; minulla on kunnia kuulua Konrad Adenauerin, Robert Schumanin ja Alcide De Gasperin perheeseen. Mielestäni meidän on kuitenkin tuettava kaikkia, jotka haluavat tehdä yhteistyötä, tulivat he sitten Euroopan parlamentin sosialidemokraattisesta ryhmästä, Euroopan liberaalidemokraattien liiton ryhmästä tai muista Eurooppaa kannattavissa ryhmistä. 
<P>
Haluan tehdä selväksi, että komissioni ei ole puolueellinen. Se on komissio, jossa on kristillisdemokraatteja ja Euroopan kansanpuolueen jäseniä, sosialidemokraatteja, liberaaleja ja myös yksi Unioni Euroopan kansakuntien puolesta -ryhmän jäsen. Se on moniarvoinen komissio. Todelliselle Euroopalle on tunnusomaista moniarvoisuus, suvaitsevaisuus, tasapaino ja kansalaistemme edun mukainen yksimielisyys.
<P>
Tein siis niin kuin minun piti. Tulin tänne komissioni kanssa ja arvioin järkevästi, mikä olisi parasta paitsi komission myös kaikkien Euroopan toimielinten kannalta. Tätä haluan korostaa. Kuten poliittisessa keskustelussa on aivan luonnollista – olen minäkin poliitikko – toisinaan käy niin, että sanotaan: me voitimme ja muut hävisivät. En tarkastele Euroopan unionin toimielinten välisiä suhteita siitä näkökulmasta, voittiko parlamentti neuvoston vai komissio parlamentin. En tarkastele niitä tällä tavoin. Kyseessä ei ole jalkapallo-ottelu! Päinvastoin uskon, että vahvistamme toisiamme. Kuten on aivan oikein todettu, tarvitsemme vahvan parlamentin ja vahvan komission. Se on itsestään selvää. Emme voi vahvistaa omaa arvovaltaamme muiden toimielinten kustannuksella. Tässä yhteydessä haluan korostaa myös neuvoston asemaa, koska neuvosto edustaa jäsenvaltioita ja arvelisin, että kaikki kansalaisten valitsemat edustajat ovat demokratian kannattajia. 
<P>
Kokoavasti totean, että meidän on kunnioitettava kaikkia toimielimiämme ja aion jatkaa juuri näin, luonnollisestikin mikäli saan tukenne. Tarvitsemme tätä kunnioituksen kulttuuria eri toimielinten välillä vahvistaaksemme kaikkia niitä, jotka kannattavat Euroopassa kompromissin ajatusta. Mielestäni ei voida ajatella niin, että yhden toimielimen voitto on toisen tappio. 
<P>
Olemme tänään mielestäni luoneet edellytykset entistä hedelmällisemmälle ja laajemmalle yhteistyölle. Hyvät parlamentin jäsenet, Euroopan perustavanlaatuisista ongelmista ei ole juurikaan puhuttu tänään, mutta tarvitsemme laajempaa kannatusta saavuttaaksemme ensisijaiset tavoitteemme Euroopassa. Omasta puolestani olen tietenkin valmis tekemään kanssanne yhteistyötä keskinäisen kunnioituksen ja uskollisuuden hengessä ja asettamaan Eurooppa-hankkeen, kansalaistemme hankkeen, aina etusijalle. 
<SPEAKER ID="75" LANGUAGE="" NAME="Puhemies." AFFILIATION="(Suosionosoituksia)">
<P>
   Kiitoksia paljon, arvoisa puheenjohtaja Barroso. Kuunneltuani teitä, neuvostoa ja poliittisten ryhmien puheenjohtajia teen seuraavat johtopäätökset siitä, mitä edellä on sanottu. 
<P>
Ei ole esitetty pyyntöä lykätä äänestystä. Siinä tapauksessa parlamentin olisi ilmaistava, hyväksyykö vai hylkääkö se tämän pyynnön. Tästä ei kuitenkaan ole kyse. Äänestyksen lykkäämistä ei ole pyydetty, mutta meille on ilmoitettu, että äänestettävää ehdotusta ei vielä ole. Puheenjohtaja Barroso tarvitsee lisää aikaa laatiakseen sellaisen, ja neuvosto ymmärtää ja hyväksyy sen. Prodin komissio jatkaa näin ollen virassaan siihen asti, kunnes voimme keskustella ja äänestää ehdotuksesta. 
<P>
Tällä hetkellä ei näin ollen ole mitään mistä äänestää. Ei myöskään ole mielekästä äänestää komissiota koskevaan keskusteluun liittyvistä päätöslauselmaesityksistä. 
<P>
Arvoisa puheenjohtaja Barroso, vaikkemme äänestäkään päätöslauselmaesityksistä, haluaisin pyytää teitä lukemaan ne huolellisesti. 
<P>
Uskon, että löydätte niistä joitakin seikkoja, jotka auttavat teitä edessänne olevassa tehtävässä.
<P>
Mitään äänestystä ei näin ollen toimiteta. 
<P>
Kun kehotin puheenjohtaja Barrosoa lukupuuhiin, tarkoitin, että hän lukee myös PPE-DE-ryhmän ehdotukset kokonaisuudessaan.
<P>
Pyydän siis puheenjohtaja Barrosoa ja neuvostoa antamaan meille mahdollisimman pian, asettamatta mitään määräaikaa, ehdotuksen, josta parlamentti voi tehdä päätöksen, ja pitämään meidät ajan tasalla työskentelynsä edistymisestä. 
<P>
Jos muita huomautuksia ei ole, istunto on keskeytetty. 
<SPEAKER ID="76" LANGUAGE="" NAME="" AFFILIATION="varapuhemies">
<SPEAKER ID="77" LANGUAGE="" NAME="Puhemies. –" AFFILIATION="">
<P>
   Eilisen istunnon pöytäkirja on jaettu.
<P>
Onko huomautettavaa? 
<SPEAKER ID="78" LANGUAGE="EN" NAME="Giertych (IND/DEM )." AFFILIATION="">
<P>
    Arvoisa puhemies, käytän työjärjestyksen 172 artiklan mukaisen työjärjestyspuheenvuoron. Haluan esittää korjausta eilisen istunnon pöytäkirjaan, sillä sen 3 kohdassa on epäselvyyttä yhdestä nimestä. Toisen nimen oikea muoto 2 kappaleessa – "jäseniltä" – on Wojciech Wierzejski, ei Wojciechowski Janusz Czesław. Etunimi ja sukunimi ovat sekoittuneet keskenään. Pyydän, että pöytäkirja korjataan tältä osin. 
<SPEAKER ID="79" LANGUAGE="" NAME="Puhemies. –" AFFILIATION="">
<P>
   Tietenkin, hyvä jäsen Giertych. Otan kommenttinne asianmukaisesti huomioon, ja teemme luonnollisesti pyytämänne korjauksen. 
<SPEAKER ID="80" LANGUAGE="EN" NAME="Knapman (IND/DEM )." AFFILIATION="">
<P>
    Arvoisa puhemies, parlamentin esityslistaa muutettiin tänä aamuna. Vaikuttaako tämä muutos koko päivän esityslistaan vai ainoastaan osaan siitä, ja kuka päätti muutoksesta? 
<SPEAKER ID="81" LANGUAGE="" NAME="Puhemies. –" AFFILIATION="">
<P>
   Kuten kaikki lienevät huomanneet, tänä aamuna on ollut joitakin tapahtumia, mutta suunniteltu esityslista pysyy muuttumattomana. Keskusteluja jatketaan siis tänään esityslistan mukaisesti klo 15.00. 
<SPEAKER ID="82" LANGUAGE="PL" NAME="Czarnecki, Ryszard (NI )." AFFILIATION="">
<P>
      Paljon kiitoksia, arvoisa puhemies. Olin vähällä sanoa arvoisa ministeri, sillä muistan teidät ajalta, jolloin toimitte Euroopan yhdentymisestä vastaavana ministerinä Ranskassa. Haluan esittää tärkeän huomion ja vastalauseen eilisen istunnon pöytäkirjasta ja erityisesti minuutin puheenvuoroista. Käsittelin puheenvuorossani niin kutsuttua kultaista osuutta sekä erimielisyyttä, joka vallitsee Euroopan komission ja Saksan ja Puolan hallitusten välillä, mutta kyseinen puheenvuoro on kirjattu aivan toisen jäsenen nimiin – jäsen Jałowieckin, joka edustaa Euroopan kansanpuolueen (kristillisdemokraatit) ja Euroopan demokraattien ryhmää. Pyydän, että tämä virhe korjataan, sillä puhuja ei todellakaan ollut jäsen Jałowiecki vaan minä. Haluan huomauttaa myös puhujalistasta, jossa on lueteltu minuutin puheenvuorojen käyttäjät: oma nimeni ei ole lainkaan listalla. Olen vaatimaton henkilö enkä usko, että nimen pois jääminen olisi itselleni mitenkään haitallista, mutta täsmällisyyden nimissä haluan, että tarvittavat korjaukset tehdään. 
<SPEAKER ID="83" LANGUAGE="" NAME="Puhemies. –" AFFILIATION="(Pöytäkirja hyväksyttiin.)">
<P>
   Kiitoksia kommenteistanne. Sanonnan mukaan keisarille on annettava, mikä keisarin on. Tarvittavat korjaukset siis tehdään tässäkin tapauksessa.
<P>
Onko muuta huomautettavaa?
<SPEAKER ID="84" LANGUAGE="" NAME="Puhemies. –" AFFILIATION="">
<P>
   Esityslistalla ovat seuraavana yhteiskeskustelu EU:n ja Intian huippukokouksesta, neuvoston ja komission julkilausumat EU:n ja Intian suhteista ja sen jälkeen Menéndez del Vallen mietintö samasta aiheesta. 
<SPEAKER ID="85" LANGUAGE="EN" NAME="Nicolaï," AFFILIATION="neuvosto">
<P>
   . Arvoisa puhemies, ensimmäinen EU:n ja Intian välinen huippukokous pidettiin Lissabonissa vuonna 2000. Sen jälkeen suhteemme ovat kehittyneet nopeasti ja dynaamisesti. Yhteistyömme ulottuu monille aloille talousasioista aina kulttuuriin saakka, ja käsittelemme yhdessä niin paikallisia, alueellisia kuin maailmanlaajuisiakin kysymyksiä. Vuonna 2000 perustetulla strategisella kumppanuuskehyksellämme on nyt todellista sisältöä. Puheenjohtajavaltio Alankomaat odottaa erittäin suurella mielenkiinnolla huippukokousta, jota se isännöi 8. marraskuuta Haagissa. Tapahtuma antaa varmasti lisäpontta suhteillemme, mutta millaisia tuloksia haluamme tältä huippukokoukselta?
<P>
Ensinnäkin meidän on asetettava määräaika EU:n ja Intian strategista kumppanuutta koskevan kattavan toimintasuunnitelman laatimiselle. Tämä toimintasuunnitelma on hyväksyttävä seuraavassa huippukokouksessa vuonna 2005. Toimintasuunnitelma heijastaa halua kehittää edelleen EU:n ja Intian suhteita useilla keskeisillä aloilla, joita ovat esimerkiksi YK:ssa ja muissa monenvälisissä yhteyksissä tehtävä yhteistyö; konfliktien ehkäisy ja konfliktien jälkeinen jälleenrakennus; yhteistyö joukkotuhoaseiden ja niiden leviämisen ehkäisyssä; terrorismin ja järjestäytyneen rikollisuuden torjunta; demokratiasta ja ihmisoikeuksista käytävä keskustelu sekä EU:n tuki Intialle maan pyrkiessä saavuttamaan vuosituhannen kehitystavoitteet. Toimintasuunnitelman perustan muodostavat viime kesäkuussa julkaistu komission tiedonanto ja Intian siihen antama vastaus.
<P>
Meidän on käsiteltävä huippukokouksessa eräitä maailmanlaajuisia haasteita. Sekä EU että Intia ovat sitoutuneet vahvistamaan YK:n asemaa. Siksi meidän on korostettava, että saavuttaaksemme rauhan ja kansainvälisen vakauden tarvitsemme ehdottomasti tehokkaan monenvälisen järjestelmän, joka perustuu kansainvälisen oikeuden periaatteisiin ja jonka keskipisteenä on vahva YK. Niin kutsuttujen vanhojen haasteiden lisäksi meillä on käsiteltävänämme uusia haasteita, kuten joukkotuhoaseiden leviämisen estäminen, HIV/aids ja terrorismin torjunta.
<P>
Meidän on lisättävä yhteistyötämme joukkotuhoaseiden leviämisen estämisen alalla yhdenmukaistamalla ja tehostamalla erityisesti kaksikäyttötuotteiden viennin valvontaa. EU haluaa vahvistaa poliittista vuoropuhelua Intian kanssa sekä tällä alalla että muissa joukkotuhoaseisiin liittyvissä kysymyksissä. Toivomme, että Intian reaktio on myönteinen.
<P>
Euroopan unioni on hyvin huolissaan uhasta, jonka HI-viruksen/aidsin leviäminen muodostaa Intiassa. Kansainvälisessä väestö- ja kehityskonferenssissa muotoiltiin selkeä tavoiteohjelma aidsin torjuntaa varten, ja vuonna 2001 YK:n yleiskokouksessa hyväksyttiin julistus sitoutumisesta aidsin torjuntaan. Haluamme painottaa jälleen kerran, miten tärkeää on panna tavoiteohjelma ja julistus täytäntöön.
<P>
Terrorismin alalla meillä on nyt selkeä YK:n turvallisuusneuvoston päätöslauselma. EU haluaa vakuuttaa Intian siitä, että olemme sitoutuneet terrorismin torjuntaan. Aiomme myös kertoa EU:n konkreettisista toimista terrorismin torjumiseksi.
<P>
Huippukokouksessa keskustellaan myös kansainvälisistä ja alueellisista tapahtumista. Keskityn nyt jälkimmäisiin. Etelä-Aasian vakaus, rauhallisuus ja vauraus on EU:n edun mukaista. Aluetta tarkasteltaessa olemme iloisia Etelä-Aasian alueellisen yhteistyön järjestön (SAARC) kehityksestä sekä jatkuvista ja aidoista pyrkimyksistä edistää Intian ja Pakistanin vastavuoroista keskustelua. EU on ilmaisut useissa tapaamisissa – sekä poliittisella tasolla että virkamiestasolla – tukevansa molempien maiden edistymistä ja olevansa tyytyväinen siihen.
<P>
Huippukokouksessa EU rohkaisee Intiaa jatkamaan toimiaan sovittaessa todellisista luottamusta lisäävistä toimista ja kehitettäessä muun muassa liikennettä, kauppaa ja taloudellisia yhteyksiä sekä henkilökohtaisia yhteyksiä rajalinjan molemmin puolin. Emme voi kuitenkaan odottaa nopeaa edistymistä, vaan lähestymistapamme on oltava varovainen ja asteittainen. Olemme iloisia myönteisistä merkeistä, joita Intian ja Pakistanin suhteissa on voitu havaita viime kuukausina. EU toivoo, että molemmat osapuolet sitoutuvat jatkossakin täydellisesti tähän prosessiin esimerkiksi lujittamalla tulitaukoa rajalinjalla.
<P>
Pidämme myönteisenä myös molemminpuolista sopimusta, jonka tavoitteena on selvittää mahdolliset vaihtoehdot Jammun ja Kashmirin kysymyksen ratkaisemiseksi rauhanomaisten neuvottelujen avulla. Sopimus on osa laajempaa prosessia maiden välisen vastavuoroisen keskustelun alalla, ja sillä on ratkaiseva merkitys prosessin jatkon kannalta. Pakistanin on luonnollisesti tehtävä edelleen kaikkensa tukahduttaakseen terroristien soluttautumisen rajalinjan poikki ja rajan yli tapahtuvan terrorismin. Samanaikaisesti Intian on kuitenkin toteutettava lisätoimia ihmisoikeusrikkomusten vähentämiseksi. Sosiaalisen ja taloudellisen elämänlaadun parantaminen Jammussa ja Kashmirissa on tärkeää rauhan ylläpitämiseksi. Intian on otettava edelleen huomioon paikallisjohtajien näkemykset, sillä he edustavat laajoja väestönosia Kashmirissa.
<P>
Intian osallistumista tarvitaan myös, kun tarkastellaan Afganistanin, Nepalin, Sri Lankan ja Burman tilannetta. Keskustelemme huippukokouksessa myös näistä kysymyksistä. EU on valmis sitoutumaan Afganistanin jälleenrakennukseen ja vakauttamiseen yhdessä Afganistanin hallituksen kanssa, ja luotamme Intian olevan valmis samaan. Rauhaa ja vakautta tarvitaan myös Nepalissa ja Sri Lankassa. Rohkaisemme Intiaa käyttämään vaikutusvaltaansa tämän tavoitteen saavuttamiseksi.
<P>
Talouskysymykset ovat tärkeä osa EU:n ja Intian suhteita, ja haluammekin välittää Intialle joitakin niihin liittyviä viestejä. Haluamme tiivistää kahdenvälistä yhteistyötä vauhdittaaksemme ja laajentaaksemme kauppa- ja investointivirtoja. Euroopan unioni on Intian tärkein kumppani kaupan ja todellisten investointien alalla ja eräs tärkeimmistä kumppaneista taloudellisessa yhteistyössä. Haluamme tämän tilanteen säilyvän myös jatkossa. Huippukokouksessa meille tarjoutuu tilaisuus ilmaista sitoutumisemme monenväliseen kauppajärjestelmään ja halumme jatkaa Dohan kehityskierrosta. Haluamme Intian osallistuvan maailmanlaajuiseen satelliittinavigointijärjestelmäämme Galileoon, ja lisäksi haluamme keskustella merenkulkualan sopimusneuvotteluista.
<P>
Vaikka ensimmäinen huippukokous järjestettiin vasta neljä vuotta sitten, Euroopan ja Intian kulttuurit ovat tuhansien vuosien ikäisiä. Ensimmäisen kerran ne kohtasivat Aleksanteri Suuren aikana. Onkin luonnollista korostaa suhteidemme kulttuurista ulottuvuutta allekirjoittamalla yhteinen kulttuurisuhteita koskeva julistus.
<P>
Päätän puheenvuoroni toteamalla, että EU:n ja Intian suhteet kehittyvät jatkuvasti. Suhteet kattavat monia aloja, ja niiden tuoma hyöty on väistämätön. Tämä nähdään huippukokouksessa 8. marraskuuta. 
<SPEAKER ID="86" LANGUAGE="EN" NAME="Verheugen," AFFILIATION="komissio">
<P>
   . Arvoisa puhemies, olen erittäin tyytyväinen saadessani mahdollisuuden puhua EU:n ja Intian suhteista. Intia ansaitsee kumppanina erityistä huomiota, ja kuluneella toimikaudella komissio on pitänyt asianaan saattaa suhteemme uudelle tasolle. Tavoitteenamme on ollut laajentaa Euroopan toimia Intian osalta ja suunnata katsetta tulevaisuuteen, ja tämä on nyt konkretisoitumassa.
<P>
Kun tarkastellaan nykyisiä suhteitamme, on selvää, että suhteet ovat kehittyneet huomattavasti sen jälkeen, kun ensimmäinen huippukokous pidettiin Lissabonissa kesäkuussa 2000. Olemme onnistuneet syventämään ja lujittamaan erityisesti keskusteluamme kaikilla aloilla. Viimevuotisessa EU:n ja Intian huippukokouksessa sovittiin, että tarttuisimme tilaisuuteen kehittää ystävyytemme strategiseksi kumppanuudeksi.
<P>
Olemme molemmat maailmanlaajuisia toimijoita, joita yhdistävät vahva demokratia ja yhteiset arvot sekä monien vuosien aikana kehittyneet kaupalliset ja poliittiset yhteydet. Suhteiden rakentamiselle on siis olemassa vahva perusta. Intiassa on valtava taloudellinen potentiaali, ja se vaikuttaa olevan valmis seuraamaan Kiinan talouskasvua. Kansainvälisissä yhteyksissä Intia esiintyy yhä itsevarmemmin. Se on sitoutunut sovitteluprosessiin Pakistanin kanssa. Näistä ja monista muista syistä Euroopan unionilla ei ole yksinkertaisesti varaa menettää hyviä mahdollisuuksia yhteistyöhön.
<P>
Komissio on esittänyt ehdotuksia, joiden tarkoituksena on juuri mahdollisuuksien hyödyntäminen. Tiedonannossa EU:n ja Intian strategisesta kumppanuudesta määritellään haasteet, mahdollisuudet ja odotukset, jotka liittyvät Intian kanssa tehtävän kansainvälisen ja taloudellisen yhteistyön sekä kehitysyhteistyön lujittamiseen.
<P>
Ensinnäkin on tärkeää huomata, ettei suhteessamme ole kyse enää pelkästä kaupankäynnistä. Olemme molemmat aiempaa aktiivisempia esimerkiksi rauhan, turvallisuuden ja demokratian edistäjinä maailmassa, ja tällä alalla näkemyksemme ovat yhteisiä. Euroopan unioni ja Intia voisivat toimia tehokkaammin yhdessä vahvistaakseen monenvälisyyttä ja Yhdistyneiden Kansakuntien roolia. Voisimme lujittaa yhteistyötämme konfliktien ehkäisemisessä ja konfliktien jälkeisessä jälleenrakennuksessa sekä ydinaseiden leviämisen ja terrorismin kaltaisten maailmanlaajuisten ongelmien käsittelyssä. Lisäksi Euroopan unionin ja Intian on todellakin syytä lisätä keskusteluaan ihmisoikeuksista ja demokratiasta sekä kahdenvälisissä että kansainvälisissä yhteyksissä.
<P>
Euroopan unioni ja Intia voisivat tehdä läheisempää yhteistyötä myös edistettäessä alueellista rauhaa, vaurautta ja vakautta. Intian kanssa käytävää keskustelua ja yhteistyötä voitaisiin lisätä Afganistanin ja Sri Lankan kaltaisilla alueilla, joilla Euroopan unioni osallistuu rauhanprosessiin ja jälleenrakennukseen.
<P>
Euroopan parlamentin merkitys on ratkaiseva. Kannustamme kehittämään yhteyksiä Intian parlamentin alahuoneeseen ja kehotamme erityisesti järjestämään säännöllisiä tapaamisia osapuolten välisten valtuuskuntien kesken. On erinomainen uutinen, että Euroopan parlamentin jäsenet suunnittelevat ensi kuun aluksi vierailua Intiaan.
<P>
Intiasta voi tulla meille merkittävä taloudellinen kumppani, mutta meillä on vielä paljon tehtävää, jos aiomme saada täyden hyödyn Euroopan unionin ja Intian kauppa- ja investointisuhteista. Intia on ollut yksi maailman nopeimmin kasvavista talouksista jo yli vuosikymmenen ajan, ja sen lisääntyvä vauraus herättää yhä suurempaa mielenkiintoa Euroopan liike-elämässä. Intian on nyt varmistettava nousunsa kohti taloudellista vaurautta jatkamalla taloudellisia uudistuksia. Sen on esimerkiksi helpotettava markkinoille pääsyä ja parannettava lainsäädäntöä.
<P>
Tämän vuoksi meidän on aloitettava poliittinen keskustelu taloudellisen ohjauksen keskeisistä osa-alueista, kuten teollisuuspolitiikasta, ympäristötoimista ja kilpailusta. Aikomuksenamme on edistää strategisia keskusteluja – jotka ulottuvat lainsäädäntöön liittyvistä keskusteluista aina tutkimusyhteistyöhön saakka – esimerkiksi tietotekniikan, liikenteen, energiantuotannon, bioteknologian ja avaruustieteen aloilla.
<P>
Haluamme tukea kaupankäynnin ja investointien kehitystä. Tässä yhteydessä tarkoituksena on lujittaa myös monenvälistä kauppajärjestelmää, josta olemme molemmat hyötyneet. Hiljattain solmittu sopimus Etelä-Aasian vapaakauppa-alueesta on saanut selkeästi pontta EU:n yhdentymisprosessista. Olemme valmiita tarjoamaan kokemukseemme perustuvaa apua.
<P>
Molemminpuolinen ymmärrys on kysymys, jota on laiminlyöty aivan liian pitkään. Koulutusvaihtoa aiotaan vauhdittaa stipendiohjelmalla, joka perustuu Erasmus Mundus -kehykseen. Marraskuun alussa Haagissa pidettävän huippukokouksen yhteydessä hyväksymme kulttuuriyhteistyötä koskevan julistuksen ja toivomme, että kulttuuri nostetaan tärkeimpien alojen joukkoon tulevassa yhteistyössämme.
<P>
Neuvosto on tukenut päätelmissään julkilausuman keskeistä sisältöä, ja Intia on vastannut erittäin myönteisellä strategia-asiakirjalla. Kun parlamenttikin on antanut erinomaiset suosituksensa, kaikki osatekijät ovat kohdallaan. Viidennessä huippukokouksessa voidaan siis tehdä tarvittava päätös uuden aikakauden aloittamiseksi EU:n ja Intian suhteissa ja muuttaa nämä suhteet strategiseksi kumppanuudeksi. Poliittisten johtajien odotetaan antavan virkamiesten tehtäväksi laatia yksityiskohtainen toimintasuunnitelma ja uusi poliittinen julkilausuma vuonna 2005 pidettävää kuudetta huippukokousta varten.
<P>
Täytäntöönpanon onnistuminen edellyttää kaikkien toimijoiden, myös Euroopan parlamentin, jatkuvaa ja sitoutunutta tukea. 
<SPEAKER ID="87" LANGUAGE="ES" NAME="Menéndez del Valle (PSE )," AFFILIATION="esittelijä">
<P>
   . Arvoisa puhemies, mielestäni on valitettavaa, että meidän oli koettava syyskuun 11. päivän iskut toteuttaaksemme tiettyjä arvioita ja toimia ja ottaaksemme tietyt tavoitteet vakavasti.
<P>
Jos haluamme päästä jonakin päivänä eroon terrorismista, emme voi käyttää pelkästään voimaa vaan meidän on käytettävä myös järkeä, ja käyttäessämme järkeä huomaamme, että kohtaamiemme vitsausten takana on usein hyvin koulutettuja johtajia, jotka löytävät maailman vähäosaisten joukosta täydellisen kasvualustan ajatuksilleen. Äärimmäisen ideologian ja nälän yhdistelmä on kiistatta räjähdysaltis. Katsonkin, että meidän on välttämätöntä pysyä varuillamme ja käsitellä samanaikaisesti terrorismin eri syitä.
<P>
Kansainväliset suhteet ovat sekasortoisessa tilassa, ja jos unionilla, joka pyrkii vahvistamaan itseään institutionaalisesti hyväksymällä Euroopan perustuslain, riittää poliittista tahtoa, voimme toimia merkittävällä ja hyödyllisellä tavalla rauhan, vakauden ja oikeudenmukaisuuden – myös ekologisen oikeudenmukaisuuden – edistämiseksi kärsivällä planeetallamme. Sanoessani tämän odotamme, valitseeko supervalta Yhdysvallat 2. marraskuuta tien rakentavaan yhteistyöhön ja muiden – myös kansainvälisten instituutioiden – näkemysten kunnioittamiseen vai valitseeko se päinvastaisen suunnan.
<P>
Huolimatta Yhdysvaltojen suunnattomasta hegemoniasta – joka voi olla hyväntahtoinen tai vihamielinen, aivan kuten Euroopan unioninkin – meidän on joka tapauksessa pidettävä mielessämme, että muiden valtioiden merkitys kansainvälisissä suhteissa kasvaa. Merkitys voi olla eriasteinen, mutta esimerkkeinä mainittakoon Kiina, Intia, Japani, Brasilia ja Etelä-Afrikka. Läheinen, kunnioittava ja molemmin puolin hyödyllinen yhteistyö unionin ja asianosaisten maiden kanssa voi auttaa tuomaan Etelä-Aasiaan vakautta, vaurautta, oikeudenmukaisuutta ja rauhaa.
<P>
Kuten kaikki tiedämme, Intia tavoittelee pysyvää paikkaa Yhdistyneiden Kansakuntien turvallisuusneuvostossa, mutta nähdäkseni ei ole mitään tarvetta ylistää tällaisen ratkaisun etuja. Jo se, että tämä mahdollisuus on olemassa, osoittaa kuitenkin selkeästi, että Yhdistyneitä Kansakuntia on uudistettava. On myös välttämätöntä pohtia rakenteellista epäoikeudenmukaisuutta, joka vääristää ihmisten ja kansojen suhteita maailmassa. Useat maat muodostivat hiljattain Yhdistyneiden Kansakuntien päämajassa liittouman nälänhätää vastaan. Se, että tällaista täytyy tapahtua vielä 2000-luvulla, on osoitus tuon kansainvälisen sosiaalisen organisaation surkeasta epäonnistumisesta.
<P>
Euroopan unionin ja Intian suhteet juontavat juurensa 1960-luvulle. Intia kuului itse asiassa ensimmäisiin valtioihin, jotka solmivat diplomaattisuhteet silloisen Euroopan talousyhteisön kanssa. Ei ole klisee todeta, että Intia on – kaikkine puutteineen ja vajavaisuuksineenkin – maailman suurin demokratia.
<P>
Euroopan unioni on Intian tärkein kauppa- ja investointikumppani, mutta Intia on unionin kauppakumppaneiden luettelossa vasta 14. sijalla – itse asiassa heti Kiinan, Brasilian ja Etelä-Afrikan jälkeen.
<P>
Kaikista näistä syistä meidän on suhtauduttava myönteisesti komission tiedonantoon, jossa ehdotetaan strategisen kumppanuuden muodostamista, sekä neuvoston 11. lokakuuta antamiin myönteisiin päätelmiin. Mielestäni voimme kaikki rohkaistua siitä, että kaikki kolme toimielintä ovat tässä asiassa yksimielisiä. Näin voimme hyödyntää ehdotuksia ja yksityiskohtia, jotka helpottavat ja rikastuttavat matkaamme kohti strategista yhteistyötä. Katsonkin, että nämä kolme toimielintä voivat ja niiden täytyy edistää kestävää kehitystä ja globalisaation asianmukaista hallintaa toimivaltamme mukaisesti mutta koordinoidulla tavalla. Meidän on kannustettava New Delhiä osallistumaan köyhyyden määrätietoiseen torjuntaan, jossa se voi varmasti luottaa unionin yhteistyöhön.
<P>
Rehellisyyden nimissä on vaikea sulattaa sitä, että Intia on suurvalta tietyillä merkittävillä teknologia-aloilla, kun 300 miljoonaa intialaista elää samaan aikaan köyhyydessä. Olen kuitenkin vakuuttunut siitä, että ehdotettu strateginen kumppanuus – joka määritellään asianmukaisesti kahdenvälisessä huippukokouksessa 8. marraskuuta – auttaa löytämään ratkaisuja ja edistämään tehokasta monenvälisyyttä kansainvälisissä suhteissa. 
<SPEAKER ID="88" LANGUAGE="IT" NAME="Vernola (PPE-DE )," AFFILIATION="">
<P>
   – Arvoisa puhemies, hyvät kollegat, yhdymme täysin komission ja neuvoston julkilausumiin sekä esittelijän mietintöön.
<P>
Intia on nykyään maailman suurin monikulttuurinen demokratia, ja mielestämme sen on oltava Euroopan unionin strateginen kumppani, kun kansainvälisellä tasolla määritellään uusia poliittisia ryhmittymiä rauhan ja turvallisuuden takaamiseksi. Siksi kannatamme täysin suositusta, jonka mukaan neuvoston on määriteltävä Intia unionin strategiseksi kumppaniksi viidennessä EU:n ja Intian huippukokouksessa 8. marraskuuta.
<P>
Uuden perustuslain hyväksymisen myötä Euroopan unionin ulkopolitiikasta on tulossa todellisuutta, ja sen keskeisenä tavoitteena on oltava monenvälinen toiminta, jossa keskitytään myös aiempaa tiiviimpään yhteistyöhön Yhdistyneiden Kansakuntien kanssa. Jos Intiasta tulee strateginen kumppanimme, meidän on varmistettava, että Intialla ja Pakistanilla on edellytykset ratkaista erimielisyytensä Kashmirista rauhanomaisella ja sivistyneellä tavalla. En ehdota mitään hyödytöntä ulkoista väliintuloa vaan paljon yksinkertaisemmin hyödyllistä ja tervetulleeksi koettua apua, jota Euroopan unioni voi tarjota oman ulkopoliittisen kokemuksensa perusteella.
<P>
Toivommekin, että yhteistyömme voi mennä paljon pidemmälle. Euroopan unioni on Intian suurin kauppakumppani, mutta Intia on vasta 14. sijalla Euroopan maiden kumppanien joukossa. Meidän on siis investoitava enemmän taloudelliseen yhteistyöhön yritystemme välillä, tutkimuksen alalla ja kestävään kehitykseen johtavissa toimissa. Mielestämme perustana voivat olla ehdotukset EU:n ja Intian yhteisen Intian tutkimuksen keskuksen perustamiseksi, Intian ja EU:n huippukokousten yhteydessä järjestettävien säännöllisten kulttuuriviikkojen ottaminen vakavaan harkintaan sekä strategian laatiminen EU:n näkyvyyden lisäämiseksi Intiassa.
<P>
Toivommekin, että Intian parlamentti tekee mahdollisimman pian vierailun Euroopan parlamenttiin, sillä viime kerrasta on kulunut jo liian kauan. Meidän on tiivistettävä huomattavasti maidemme välistä parlamentaarista yhteistyötä. 
<SPEAKER ID="89" LANGUAGE="EN" NAME="Gill (PSE )," AFFILIATION="ryhmän puolesta">
<P>
   . Arvoisa puhemies, haluan kiittää esittelijää hänen erinomaisesta mietinnöstään ja tarkkanäköisestä työstään EU:n ja Intian suhteiden parissa. Tuen mietintöä sellaisenaan. Suhteista Etelä-Aasian maihin vastaavan parlamentin valtuuskunnan puheenjohtajana haluan kuitenkin mennä vielä pidemmälle.
<P>
Olen äärimmäisen innostunut siitä, että olemme kehittämässä merkityksellistä strategista kumppanuutta. Toivon, että 8. marraskuuta pidettävästä EU:n ja Intian huippukokouksesta tulee kumppanuuden ensimmäinen maamerkki, jonka avulla edistetään maailman suurimman demokratian ja meidän itsemme – maailman toiseksi suurimman demokratian – välisiä suhteita 2000-luvulla. Tämä on kuitenkin mahdollista vain, jos molemmilla osapuolilla on voimakas halu muuttaa keskustelu ja julkilausumat konkreettiseksi todellisuudeksi. Siksi kehotan neuvostoa pohtimaan, miksi tässä kysymyksessä on edistytty niin vähän huolimatta monista aiemmista ehdotuksista ja huippukokouksista. Onko mahdollista, ettei meillä ole ollut selkeää kuvaa siitä, millaisten haluamme suhteidemme olevan viiden tai kymmenen vuoden kuluttua?
<P>
Neuvoston puheenjohtaja Nicolaï ja komission jäsen Verheugen hahmottelivat pitkän luettelon aloista, joilla yhteistyö on tarpeen. Mielestäni meidän on kuitenkin tehtävä valintoja, sillä jos aloja on näin paljon, emme voi keskittyä siihen, mitä haluamme saavuttaa. Luettelosta puuttuu myös joitakin tärkeitä painopistealueita: yksi tärkeimmistä päämääristämme on esimerkiksi Lissabonin tavoitteiden toteutuminen, joka sattuu olemaan yksi Intian tärkeimmistä päämääristä. Meidän tapaamme heidän tavoitteenaan on luoda tietoon perustuva yhteiskunta. Meillä on samat tavoitteet ja voimme oppia toisiltamme, mutta jos haluamme varmistaa tavoitteiden toteutumisen, meillä on oltava keinot muuttaa toivomuslista todellisiksi saavutuksiksi. Meidän on varmistettava myös, että käytettävissä on riittävästi määrärahoja.
<P>
Odotan innolla näkeväni komission tiedonannon, jossa käsitellään konkreettista, ruohonjuuritason kehitystä ja kumppanuutta, jossa laajentuneen unionin edut siirtyvät uuteen naapuruuspolitiikkaan.
<P>
Johdan parlamentin valtuuskuntaa matkustaessamme ensi viikolla New Delhiin, missä aion kehottaa intialaisia kollegojamme tarttumaan toimeen samoin kuin mekin – eli tekemään valintoja ja laatimaan aiheesta asiakirjan – EU:n ja Intian suhteiden kehittämiseksi.
<SPEAKER ID="90" LANGUAGE="DE" NAME="Özdemir (Verts/ALE )," AFFILIATION="ryhmän puolesta">
<P>
   .  Arvoisa puhemies, minäkin kiitän esittelijää hänen mietinnöstään ja painotan, että on erittäin tärkeää lujittaa Euroopan unionin ja Intian suhteita ja edistää yhteistyötä. Meiltä on kestänyt liian kauan ymmärtää Intian merkitys. Olemme kohdelleen Intiaa pitkään eri tavoin kuin alueen muita maita, kuten Kiinaa, joten olemme tyytyväisiä, että viimeaikaisten matkojen perusteella sekä Euroopan unioni että monet kansalliset hallitukset kiinnittävät nyt enemmän huomiota suhteisiimme.
<P>
Kuten monet aiemmat puhujat ovat korostaneet, Intia on maailman suurin demokratia, jossa on paljon erilaisia uskontoja, kulttuureja ja etnisiä ryhmiä. Lisäksi maa on nouseva talousmahti. Siksi meidän on molemminpuolisen edun nimissä viisasta kiinnittää Intiaan riittävästi huomiota. On kuitenkin muistettava, ettei rehellisyyteen, rehelliseen ystävyyteen ja rehellisiin suhteisiin kuulu kummankaan osapuolen ongelmien lakaiseminen maton alle vaan niiden käsitteleminen avoimesti. Yhtenä näistä ongelmista intialaiset pitävät tuontirajoituksia, joita Euroopan unioni ylläpitää edelleen Intiaa kohtaan ja joista jotkin ovat tiukkoja. Intialla on oikeus ottaa tämä asia puheeksi, ja meidän on pohdittava, voisiko tasapuolinen kaupankäynti olla suuremmaksi avuksi Intialle kuin tähänastinen kehitysapu. Mielestäni kysymystä on arvioitava kriittisesti.
<P>
Haluan kuitenkin lisätä, että me pidämme ihmisoikeuksia aivan yksiselitteisesti yhtenä edellä mainituista ongelmista. Olemme tyytyväisiä merkkeihin siitä, että Intian ja Pakistanin suhteet ovat kantamassa hedelmää ja Kashmirin konfliktissa saatetaan olla pääsemässä ratkaisuun. Vaadimme ja kiirehdimme kuitenkin ydinaseriisunnan aloittamista koko alueella asukkaiden turvallisuuden takaamiseksi. Kuten jo mainitsin, ihmisoikeudet ovat yksi niistä kysymyksistä, joita ei saada jättää pois esityslistalta neuvotellessamme intialaisten kanssa. Ihmisoikeuksilla on sijansa tässä asiayhteydessä naisten asemasta aina kastijärjestelmään saakka. 
<SPEAKER ID="91" LANGUAGE="EN" NAME="Knapman (IND/DEM )," AFFILIATION="ryhmän puolesta">
<P>
   . Arvoisa puhemies, ensimmäisessä julkilausumassaan heinäkuussa komission puheenjohtaja Barroso totesi, että meidän on nostettava yksi asia tärkeimmäksi tavoitteeksemme ja että tämä asia on työllisyys. Ajatus ei näytä löytäneen tietään tähän nimenomaiseen valiokuntaan, joka suosittaa EU:n ja Intian suhteiden edistämistä ulkoistamisen ja kotiuttamisen avulle. Valitettavasti esittelijällä ei ollut aikaa kertoa meille, miten paljon kotiuttamista on tapahtunut, mutta ulkoistamista on tapahtunut paljon. Pelkästään Yhdistyneessä kuningaskunnassa suurin osa pankeista ja vakuutusyhtiöistä ja jopa kansallinen terveydenhuoltopalvelu ovat harjoittaneet ulkoistamista.
<P>
Toinen huomioni koskee 3SE-keskusta, jonka EU ja Intian hallitus perustivat hiljattain. Verkkosivuillaan keskus menee vielä hieman pidemmälle. Verkkosivujen mukaan ulkoistamisen arvo piilee työpäivien lisääntymisessä. Työnantajia kehotetaan hyödyntämään 3½–5½ tunnin aikaero teettämällä lisätunteja. Komissio ei siis näe asiassa työaikadirektiiviin liittyvää ongelmaa, niin kauan kuin kyse on köyhistä ja hyväksikäytetyistä intialaistyöntekijöistä! Esittelijä toteaa, että meidän on autettava Delhiä köyhyyden torjunnassa, mutta voisiko hän kertoa omalle organisaatiolleen, mitä teemme Intiaa auttaaksemme?
<P>
Kuten puheenvuoroni alussa totesin, komission puheenjohtaja Barroso sanoo haluavansa vauhdittaa työllisyyttä EU:n alueella. Tämän mietinnön vaikutus on juuri päinvastainen. 
<SPEAKER ID="92" LANGUAGE="EL" NAME="Papastamkos (PPE-DE )." AFFILIATION="">
<P>
   – Arvoisa puhemies, periaatteesta antaisin mielelläni kansainvälisen kaupan valiokunnan puheenjohtajan Barón Crespon puhua ensin, mutta parlamentin työjärjestyksessä määrätään toisin.
<P>
Intian geostrateginen ja geotaloudellinen merkitys on itsestään selvä. Kansainvälisen kaupan valiokunnan lausunnon valmistelijana haluan keskittyä seuraavaan: keskustelussa on jo todettu, että Intia on Euroopan unionille vasta 14. tärkein kauppakumppani. Toisaalta Euroopan unioni on Intian tärkein kauppakumppani ja tärkein ulkomaisten investointien lähde. Kauppasuhteemme ovat siis tärkeät, vaikka parantamisen varaa onkin: kaupan ja investointien määrässä ei ole saavutettu vielä potentiaalista tasoa.
<P>
Kuten tiedätte, Intian valtava väestö merkitsee suurta määrää eurooppalaisten tuotteiden potentiaalisia kuluttajia. Intian puolella ehtona on kuitenkin, että sen on avattava markkinoitaan tähänastista enemmän ja toteutettava talousuudistuksia. On todellakin Euroopan unionin ja Intian yhteisen edun mukaista työskennellä kaupan ja investointien edistämiseksi sekä monenvälisellä että kahdenvälisellä tasolla. Monenvälisellä tasolla Euroopan unionin ja Intian on painotettava yhteisiä tavoitteitaan ja yhteistä perustaa, jotta Dohan kehitysohjelmasta käytävät neuvottelut saadaan onnistuneesti päätökseen. Molempien osapuolten edun mukaista on esimerkiksi puolustaa alkuperämerkintöjä. Myös kahdenvälisellä tasolla on varaa lisätä ja tiivistää yhteistyötä. Euroopan unionin ja Intian välinen tulliyhteistyö muodostaa toimille hyvän perustan, samoin kuin keskustelu investointien ja tekijänoikeuksien kaltaisista kysymyksistä.
<P>
Lopuksi haluan mainita Intian kehityspolitiikan, jota Euroopan unioni voisi edistää asettamalla etusijalle maan yleisten kehitystavoitteiden saavuttamisen, hallinnon, ympäristön laadun, sosiaalisen ja taloudellisen yhteenkuuluvuuden ja sosiaalivakuutusjärjestelmän kehittämisen sekä Kansainvälisen työjärjestön määrittelemien työnormien hyväksymisen. 
<SPEAKER ID="93" LANGUAGE="ES" NAME="Barón Crespo (PSE )." AFFILIATION="Le Monden">
<P>
    Arvoisa puhemies, puhun ensin parlamentin jäsenenä, joka on jo vuosien ajan kannattanut poliittisten ja taloudellisten suhteidemme lujittamista Intiaan, joka on suuri monikielinen, monietninen ja moniuskontoinen demokratia. Kuultuani äsken kansainvälisen kaupan valiokunnan lausunnon valmistelijaa Papastamkosia haluan sitten selvittää puheenjohtajana valiokuntamme kantaa ja painottaa muutakin kuin taloudellisten suhteidemme kasvavaa merkitystä. Suosittelen muuten, että luette tämänpäiväisen pääkirjoituksen, jossa kerrotaan, että intialaisten yritysten merkitys kasvaa jatkuvasti monikansallisessa kehityksessä. Haluan siis korostaa myös sitä, että Euroopan parlamentti on yhdessä parlamenttien välisen liiton kanssa panemassa täytäntöön Seattlessa tehtyä aloitetta, jolle olemme nyt antaneen konkreettisen muodon, ja että Euroopan parlamentti isännöi 24–26. marraskuuta parlamenttien välistä konferenssia, jolla täydennetään WTO:n konferensseja.
<P>
Johdin kaksi kuukautta sitten Genevessä vieraillutta parlamentin valtuuskunnassa ja haluan painottaa, että olemme laatineet asetuksen, jonka ovat hyväksyneet yhteisesti Intian, Kiinan, Afrikan, Latinalaisen Amerikan ja Euroopan parlamenttien jäsenet. Mielestäni tämä on merkittävä askel matkalla kohti demokraattisempaa globalisaatiota. 
<SPEAKER ID="94" LANGUAGE="NL" NAME="Claeys (NI )." AFFILIATION="">
<P>
    Arvoisa puhemies, pahoittelen myöhästymistäni. On myönteistä, että me Euroopan unionissa pyrimme kohti strategista liittoa Intian kanssa edistääksemme rauhaa, turvallisuutta, ihmisoikeuksia ja demokratiaa. Myös kauppasuhteemme Intian kanssa ovat tärkeitä. Intia on kehittymässä menestyksekkäästi talouskasvualueeksi, jolla on merkitystä, ja meidän onkin pohdittava, mitä vaikutuksia on eurooppalaisten työpaikkojen ulkoistamisella Intiaan. Tämä kysymys sivuutetaan käsiteltävänä olevassa mietinnössä lähes kokonaan. Myös Intian ja Pakistanin vaikeat suhteet ansaitsevat enemmän huomiota, enkä viittaa tällä ainoastaan Kashmirin kysymykseen. Pakistanin kanta kansainväliseen muslimiterrorismiin on lievästi sanottuna epäselvä, mikä Euroopan unionin on ponnekkaasti tuomittava. Pakistanissa suojeltavat terroristit ovat uhka paitsi Intialle myös muulle maailmalle ja siten myös Euroopan unionille. 
<SPEAKER ID="95" LANGUAGE="PL" NAME="Golik (NI )." AFFILIATION="(Puhemies keskeytti puhujan.)">
<P>
      Arvoisa puhemies, arvoisa komission jäsen, toivon, että komission hiljattainen tiedonanto ja tänään käymämme keskustelu merkitsevät uuden aikakauden alkua EU:n ja Intian suhteissa. Lissabonin strategia velvoittaa meidät haastamaan valtavaa vauhtia kehittyvän Yhdysvaltojen talouden talouskilvassa, jolle asetettu määräaika on mielestäni epärealistinen. Jos tämä strategia halutaan panna täytäntöön, Euroopan unioni tarvitsee tulevina vuosina kumppanin ja ystävän apua. Voisivatko Venäjä ja Kiina toimia tällaisina kumppaneina seuraavien 20 tai 50 vuoden ajan? Se vaikuttaa erittäin epätodennäköiseltä. Jokainen, joka on asunut ja työskennellyt kyseisissä maissa ja perehtynyt niiden politiikkoihin ja kehityssuunnitelmiin, lienee kanssani samaa mieltä.
<P>
Olemme saaneet jo vuosien ajan Intialta selkeitä merkkejä siitä, että se olisi valmis lähentämään yhteyksiä kanssamme ja että nämä yhteydet voisivat käsittää muutakin kuin talous- ja investointikysymyksiä. On ilmaistu myös halua kehittää tiiviimpiä poliittisia ja globaaleja suhteita. Juuri laajentuneella, 450 miljoonan asukkaan Euroopan unionilla, jota uudet maat ovat piristäneet, on nyt erinomainen tilaisuus muodostaa taloudellisia yhteyksiä Intiaan, jonka asukasluku on toista miljardia. Tämä merkitsisi sellaista liittoa, jota tarvitsemme. Näin yhdistyisi neljännes maailman väestöstä. On meidän etujemme mukaista kehittää yhteyksiä maahan, jossa 50 prosenttia väestöstä on alle 20-vuotiaita ja jonka BKT on noussut viime vuosina keskimäärin 7 prosenttia. Intia on maailman kärkimaa monilla tieteen ja teollisuuden aloilla, kuten bioteknologiassa, bioinformatiikassa, elektroniikassa sekä avaruus- ja puolustusteollisuudessa.
<P>
Meillä on vielä paljon tehtävää. Työtä on tehtävä talouden, investointien, teknologiavaihdon ja kansalaisyhteiskunnan kehittämiseksi, ja lisäksi on kehitettävä yhdessä vanhoja kansainvälisiä organisaatioita, kuten YK:ta, jotka eivät aina toimi niin hyvin kuin niiden pitäisi. Vaikka hyväksymme neuvoston tämänpäiväisen julkilausuman ja parlamentin esittämät suositukset, meidän on ajateltava...
<SPEAKER ID="96" LANGUAGE="EL" NAME="Beglitis (PSE )." AFFILIATION="">
<P>
   – Arvoisa puhemies, aloitan kiittämällä esittelijäämme Menéndez del Vallea tärkeästä työstä, jota hän on tehnyt mietinnössään, ja haluan kiittää myös puheenjohtajavaltio Alankomaiden edustajaa Nicolaïta ja komission jäsentä Verheugenia heidän julkilausumistaan.
<P>
Euroopan unionin ja Intian suhteiden kehittäminen on ratkaisevan tärkeää maailmanrauhan, vakauden, turvallisuuden ja kehityksen kannalta.
<P>
Intia on valtava demokraattinen maa alueella, jolla on oma historiansa ja kulttuurinen menneisyytensä. Samalla se on kuitenkin tulevaisuuden maa, joka rakentaa vakaata ja lujaa perustaa taloudelliselle, sosiaaliselle, tieteelliselle ja teknologiselle kehitykselleen.
<P>
On Euroopan unionin ja sen jäsenvaltioiden kaikkien etujen mukaista kehittää uutta strategista liittoa, uutta strategista kumppanuutta Intian kanssa. Näillä suhteilla edesautetaan kansainvälisen järjestelmän demokratisointia, välttämätöntä maailmanlaajuista ja alueellista tasapainoa, moninapaisen maailman luomista, rauhan puolustamista, demokratiaa ja ihmisoikeuksia, YK:n järjestelmän uudistamista sekä YK:n aseman vahvistamista haettaessa oikeutusta konfliktien rauhanomaiselle ratkaisemiselle.
<P>
Intialla on takanaan pitkä riippumattoman ja liittoutumattoman ulkopolitiikan perinne, ja se on osallistunut jo pitkään YK:n kansainvälisiin rauhanturvaoperaatioihin, joista mainittakoon esimerkiksi Kypros. Euroopan unionin on otettava kaikki hyöty tästä perinteestä.
<P>
Päätän puheenvuoroni yhtymällä siihen, mitä komission jäsen Verheugen totesi: meidän täytyy – ja tämä on Euroopan unionin tärkeimpiä tehtäviä – kehittää suhteitamme Intiaan erityisesti tutkimuksen, teknologian ja tietoyhteiskunnan aloilla, joilla Intia on todella edistynyt erinomaisesti, mistä osoituksena ovat tuhannet intialaiset, jotka työskentelevät eurooppalaisissa ohjelmisto- ja tietotekniikkayhtiöissä. Euroopan unionin on siksi edistettävä koulutusvaihto- ja tutkimuslaitosohjelmia ja pantava stipendiohjelmat välittömästi täytäntöön. 
<SPEAKER ID="97" LANGUAGE="NL" NAME="Van Den Berg (PSE )." AFFILIATION="">
<P>
    Arvoisa puhemies, samalla kun odotamme EU:n ja Intian huippukokousta, joka järjestetään marraskuun alussa Haagissa, Alankomaiden ihmisoikeuslähettiläs on ilmoittanut viime viikkojen aikana, että 260 miljoonan kastittoman dalitin oikeuksien rikkominen muodostaa kansainvälisen ihmisoikeusongelman. Huolimatta maailman suurimman demokratian demokraattisuudesta ja lainsäädännöstä käytäntö on jokseenkin epädemokraattinen. Vaikka Intian lainsäädännössä kielletään kastiin perustuva syrjintä, syrjintä on edelleen osa maan arkipäivää. Vaadin, että tämä nimenomainen kysymys otetaan esityslistalle sekä kahdenvälisissä ja monenvälisissä kauppaneuvotteluissamme että toteutettaessa EU:n ja Intian laajaa kumppanuutta, jota on perustellusti ylistetty.
<P>
Nähdäkseni myönteisellä tuella voitaisiin auttaa vauhdittamaan kumppanuutta siinä määrin, että sosiaalinen eristyneisyys, lapsityövoiman käyttö, hyväksikäyttö ja epäoikeudenmukainen kauppa voitaisiin ratkaista kertaheitolla. Tältä osin ollaan laatimassa myönteistä toimintaohjelmaa, jossa käsitellään dalitien ongelmaa ja jonka ansiosta heidän tilannettaan voidaan parantaa aktiivisesti. Perustan on oltava tämä, mutta juuri tällainen kansainvälinen kauppaongelma, joka liittyy 260 miljoonan ihmisen todelliseen kansainväliseen oikeusongelmaan, edellyttää yhtenäistä lähestymistapaa paitsi Intiassa myös muissa maissa. Toivon, että rohkeutemme riittää tulkitsemaan laajempaa kumppanuuttamme niin, että myös tätä kysymystä voidaan käsitellä. 
<SPEAKER ID="98" LANGUAGE="EN" NAME="Nicolaï," AFFILIATION="neuvosto">
<P>
   .  Arvoisa puhemies, aloitan onnittelemalla esittelijä Menéndez del Vallea. Puheenjohtajavaltio voi yhtyä useimpiin niistä huomioista ja suosituksista, joita tässä hyvässä ja mielenkiintoisessa mietinnössä esitetään. Olen myös täysin samaa mieltä kaikkien niiden kanssa, jotka totesivat, että on erittäin tärkeää asettaa etusijalle hyvät suhteet tämän hyvin merkittävän maan kanssa. Intian merkitys kasvaa jatkuvasti niin talouden, tekniikan kuin politiikankin alalla.
<P>
Jäsen Menéndez del Valle mainitsi myös YK:n uudistusten tärkeyden. Kuten kaikki tietävät, neuvostolla ei ole yhteistä kantaa YK:n turvallisuusneuvoston laajentamiseen, joten on selvää, ettei unioni pysty yksiselitteisesti toteamaan, kannattaako se Intian pyyntöä päästä turvallisuusneuvoston pysyväksi jäseneksi.
<P>
Korostan, että YK:n uudistuksissa on kyse muustakin kuin vain turvallisuusneuvostosta. Näistä uudistuksista mahdollisesti syntyvät erimielisyydet eivät saa estää meitä toteuttamasta muita välttämättömiä uudistuksia YK:ssa.
<P>
Jotkut parlamentin jäsenet, kuten jäsen Özdemir ja jäsen van den Berg, mainitsivat tärkeän ihmisoikeuskysymyksen. Kuten tiedätte, keskusteleminen ihmisoikeuksista Yhdistyneissä Kansakunnissa on arkaluonteinen asia. Olen varma, että myös Euroopan parlamentin valtuuskunta, joka vieraili Kashmirissa viime kesäkuussa, on huomannut tämän. Huippukokouksessa keskustelemme kuitenkin niin ihmisoikeuksista, naisten ja lasten tilanteesta kuin muistakin kysymyksistä.
<P>
Olemme pysyneet johdonmukaisesti kannassamme, jonka mukaan myös terrorismia ja kaikkia muitakin sotilaallisia ääriliikkeitä torjuttaessa on kunnioitettava ihmisoikeuksia. 
<SPEAKER ID="99" LANGUAGE="" NAME="Puhemies. –" AFFILIATION="">
<P>
   Kiitoksia, arvoisa neuvoston puheenjohtaja Nicolaï.
<P>
Keskustelu on päättynyt.
<P>
Äänestys toimitetaan huomenna klo 11.30. 
<SPEAKER ID="100" LANGUAGE="" NAME="Puhemies. –" AFFILIATION="">
<P>
   Esityslistalla ovat seuraavana neuvoston ja komission julkilausumat Valko-Venäjän kansanäänestyksen ja vaalien tuloksesta. 
<SPEAKER ID="101" LANGUAGE="EN" NAME="Nicolaï," AFFILIATION="neuvosto">
<P>
   .  Arvoisa puhemies, Valko-Venäjän poliittinen tilanne menee aina vain huonompaan suuntaan. Hyvin harvat opposition ehdokkaat saivat osallistua 17. lokakuuta 2004 pidettyihin parlamenttivaaleihin, eikä ketään heistä valittu parlamenttiin. Äänestäjien valtaenemmistön kerrotaan kannattaneen kansanäänestyksessä kolmannen presidenttikauden sallimista. Nyt presidentti Lukašenko voi vapaasti asettua ehdokkaaksi vuoden 2006 presidentinvaaleissa ja hänet voidaan valita kolmannen kerran, ellei hänestä tule peräti elinikäistä presidenttiä. Jos nämä presidentinvaalit pidetään samalla tavalla kuin lokakuun 17. päivän vaalit ja kansanäänestys, hänen onnistumistaan ei tarvitse epäillä.
<P>
Tuomitsimme selväsanaisesti äänestysprosessin 20. lokakuuta 2004 antamassamme julkilausumassa. Ilmoitimme olevamme erittäin huolestuneita siitä, ettei vaaleja ja kansanäänestystä pidetty demokraattisia vaaleja koskevien kansainvälisten normien mukaisesti. Puutteellisuudet ilmenevät selvästi Euroopan turvallisuus- ja yhteistyöjärjestön (ETYJ) ja Demokraattisten instituutioiden ja ihmisoikeuksien toimiston alustavista tuloksista. Euroopan unioni on erittäin pettynyt siihen, että niin vaalikampanjan aikana kuin vaalipäivänäkin oli havaittavissa selviä merkkejä siitä, etteivät Valko-Venäjän viranomaiset kunnioittaneet demokratian sääntöjä. ETYJin kansainvälisen vaalientarkkailuvaltuuskunnan havaitsemien säännösvastaisuuksien määrästä ja luonteesta johtuen on syytä vakavasti epäillä, kuvastavatko tulokset ollenkaan Valko-Venäjän äänestäjien tahtoa. Ovensuukyselyt, joita pidämme luotettavampina, viittaavat siihen, ettei näin ole.
<P>
Todennäköisesti te kaikki näitte viime viikolla televisiossa kuvasarjan, jossa rauhanomaiset valkovenäläiset mielenosoittajat ja oppositiojohtajat joutuivat poliisin mukiloimiksi. Olemme hyvin huolestuneita näistä väkivaltaisista iskuista. Näyttää siltä, että nämä iskut ja erityisesti oppositiojohtaja Lebedkon murhayritys ovat olleet tarkasti kohdistettuja ja huolellisesti valmisteltuja. Kehotamme Valko-Venäjän viranomaisia vapauttamaan välittömästi kaikki ne henkilöt, jotka on pidätetty heidän käyttäessään Valko-Venäjän perustuslaissa vahvistettua sananvapautta. On sanomattakin selvää, että tuomitsemme myös lehtimiehiin kohdistuneet iskut, muun muassa iskut, jotka kohdistuivat niihin Venäjän television toimittajiin, jotka halusivat raportoida mielenosoituksista.
<P>
Meillä on naapurissamme maa, jossa yksi mies päättää yksinään, mikä on hänen kansansa etu. Oppositiota ja riippumattomia tiedotusvälineitä vainotaan, eikä demokratiasta ole tietoakaan. Tämä tilanne ei ole edes uusi, vaan se on jatkunut vuodesta 1996 alkaen. Tällöin presidentti Lukašenko syrjäytti vaaleilla valitun parlamentin ja muutti perustuslakia siten, että kaikki toimeenpanovalta keskitettiin presidentille eli hänelle itselleen.
<P>
On sekä Valko-Venäjän että Euroopan unionin etujen mukaista, että tässä naapurimaassa vallitsevat demokratia, rauha ja hyvinvointi, että siellä kunnioitetaan ihmisoikeuksia ja siellä on turvallista. Mitä Euroopan unioni voi siis tehdä kehityksen aikaan saamiseksi ja Valko-Venäjän kansan olojen kohentamiseksi?
<P>
Vuodesta 1997 lähtien Euroopan unionin ja Valko-Venäjän välinen yhteydenpito on ollut hyvin vähäistä. Tuolloin EU päätti, ettei se vahvista kumppanuus- ja yhteistyösopimusta Valko-Venäjän kanssa vuonna 1996 tapahtuneen demokratian lakkauttamisen vuoksi. Kaikki tekninen apu lopetettiin demokratiaa edistävää apua ja humanitaarista apua lukuun ottamatta. Vuoden 2001 presidentinvaalien jälkeen, jolloin Lukašenko valittiin uudelleen presidentiksi, EU päätti jatkaa tiukkaa politiikkaansa maan hallintoa kohtaan, mutta samalla se pyrki säilyttämään suhteensa kansalaisyhteiskuntaan ja mahdollisuuksien mukaan myös syventämään näitä suhteita.
<P>
Valitettavasti tilanne menee vain huonompaan suuntaan. Presidentti Lukašenkon kansaltaan saama tuki vähenee, ja tästä seuraa hallinnon muuttuminen yhä tukahduttavammaksi. Mitä EU voisi siis tehdä tarjoten sekä keppiä että porkkanaa?
<P>
Mitä EU:lla on ensinnäkin tarjottavanaan? Rauhaan, turvallisuuteen ja hyvinvointiin perustuvan alueen luomiseksi EU on kehittänyt Euroopan naapuruuspolitiikan. Jos Valko-Venäjä päättää ottaa tavoitteekseen demokratian ja oikeusvaltion, jossa kansa voi päättää omasta taloudellisesta ja poliittisesta tulevaisuudestaan, EU on valmis tarjoamaan Valko-venäjälle samaa kuin muillekin naapurimaille. Tarjouksemme ei tietenkään ole voimassa niin kauan kuin mikään ei Valko-Venäjällä muutu.
<P>
Kuinka houkutteleva tämä porkkana on? Sillä, että Valko-Venäjän naapureina olevissa EU:n uusissa jäsenvaltioissa hyvinvointi kasvaa käsi kädessä demokraattisen vakauden kanssa, luulisi olevan voimakas psykologinen vaikutus Valko-Venäjän kansaan. Tätä kehityksen suuntaa ei voida toivottavasti enää muuttaa.
<P>
EU:n politiikkaan on jo kauan kuulunut tuen jakaminen kansalaisyhteiskunnalle. Käytännössä tämän tuen toimittaminen Valko-Venäjän rajojen sisäpuolelle vaikeutuu koko ajan. Hallinto tekee kaikkensa, jotta länsimaiden tuki valtiosta riippumattomille järjestöille estyisi. Yhtenä vaihtoehtona on edistää Valko-Venäjän kansalaisyhteiskuntaa yhä enemmän Valko-Venäjän ulkopuolella toteutettavilla toimilla.
<P>
Oppositiojohtajien ja kansalaisyhteiskunnan johtohenkilöiden kutsuminen Brysseliin toukokuussa on yksi esimerkki tästä uudesta politiikasta. Enemmän on kuitenkin tehtävissä sitä kautta, että valkovenäläiset osallistuisivat seminaareihin, kursseille ja tutkimuksiin ulkomailla. Lähivuosina meidän on tällä tavoin panostettava enemmän Valko-Venäjän kansaan.
<P>
Olen lisäksi hyvin tyytyväinen siihen, että Euroopan parlamenttiin on perustettu erillinen Valko-Venäjän valtuuskunta. Tällä tavoin te voitte parlamentin jäseninä kohdistaa enemmän huomiota tähän naapurimaahan ja luoda omia yhteyksiänne. Katson tämän toimen osoittavan valkovenäläisille myös sen, että EU suhtautuu hyvin vakavasti heidän maansa tilanteeseen.
<P>
Toiseksi, mihin kielteisiin toimiin EU voi ryhtyä? Yhteydenpito on jo nykyisellään hyvin vähäistä. Aiempina vuosina on otettu käyttöön pakotteita asettamalla Valko-Venäjän johtajat viisumikieltoon. Äskettäin laajensimme kiellon koskemaan muitakin korkeassa asemassa olevia henkilöitä. Talous ja kauppa ovat ainoa ala, joka on toistaiseksi jätetty rauhaan. Tätä alaa koskevista toimista joutuisi ilman muuta kärsimään myös kansa, ja niillä lisättäisiin Valko-Venäjän eristystä. Presidentti Lukašenko toteaisi silloin, että kansa voi huonommin EU:n toimien eikä hänen oman politiikkansa vuoksi. Kaiken lisäksi kaikkein eniten joutuisivat kärsimään tavalliset kansalaiset. Mielestäni kyse onkin ikävä kyllä kaksiteräisestä miekasta. Meidän on oltava hyvin varovaisia, kun harkitsemme tällaisia toimia.
<P>
Valko-Venäjän poliittinen kehitys huolestuttaa suuresti EU:n lisäksi esimerkiksi ETYJiä ja Yhdysvaltoja. Jos viestimme ovat yhteisiä, saamme äänemme paremmin kuuluviin. Meidän on tehtävä lisäksi yhteistyötä Venäjän kanssa, sillä Venäjä näyttää olevan ainoa maa, jolla on edes jonkin verran vaikutusvaltaa Valko-Venäjän asioihin. Näin ollen myös Valko-Venäjän tilanne otettiin esiin, kun ministeritroikka vieraili viime viikolla ministeri Lavrovin luona. Vaikka Venäjän hallitus on meidän tapaamme huolestunut tilanteesta, olemme valitettavasti eri mieltä siitä, miten meidän olisi edettävä. Venäjä ei halua turvautua EU:n soveltamaan ankaraan politiikkaan. Olen tästä hyvin pahoillani.
<P>
Kuten totesin, EU:n käytössä olevat välineet, joilla se voi vaikuttaa kehitykseen suuntaan, ovat rajalliset. Aiomme kuitenkin EU:n, yksittäisten jäsenvaltioiden ja ETYJin välityksellä jatkossakin pyrkiä vaikuttamaan tilanteeseen näiden keinojen avulla pitäen päämääränämme Valko-Venäjän kansan elinolojen todellista kohentumista.
<SPEAKER ID="102" LANGUAGE="" NAME="" AFFILIATION="varapuhemies">
<SPEAKER ID="103" LANGUAGE="EN" NAME="Verheugen," AFFILIATION="komissio">
<P>
   .  Arvoisa puhemies, Euroopan unioni on erittäin huolestunut kehityksen suunnasta Valko-Venäjällä. Naapurimaiden vakaus, hyvinvointi ja demokratia ovat Euroopan unionille erittäin tärkeä asia.
<P>
On surullista, ettei Valko-Venäjä lokakuun parlamenttivaalien yhteydessä päättänyt ryhtyä myönteisiin toimiin demokraattisen pluralismin lisäämiseksi. Päinvastoin: 17. päivänä lokakuuta pidetyissä parlamenttivaaleissa poikettiin merkittävässä määrin ETYJin antamista demokraattisten vaalien säännöistä. Kiistanalainen kansanäänestys presidentin virkakauden kahteen kauteen rajoittaneen määräyksen kumoamisesta ei ollut kansainvälisten normien mukainen.
<P>
ETYJin kansainvälisen vaalientarkkailuvaltuuskunnan demokraattisten instituutioiden ja ihmisoikeuksien toimiston alustavista tuloksista ilmenee, että vaalikauden ja äänestyspäivän aikana havaittujen säännönvastaisuuksien laajuus ja vakavuus antavat aihetta epäillä suuresti sitä, kuvastaako vaalien tulos täysin Valko-Venäjän äänestäjäkunnan tahtoa. Sananvapautta sekä yhdistymisen ja kokoontumisen vapautta rajoitettiin vakavasti. Ehdokkaiden vaalikampanjoita rajoitettiin monin tavoin. Valtiollisissa tiedotusvälineissä kampanjoitiin voimakkaasti vallassa olevien poliittisten voimien puolesta ja saatettiin oppositio voittopuolisesti kielteiseen valoon. Valtiosta riippumaton lehdistö jäi lapsipuolen asemaan. Riippumattoman tiedon saatavuutta rajoittaa se, että kaikki maan laajuiset radio- ja televisiokanavat ovat valtion valvonnassa.
<P>
Valko-Venäjän poliittisessa ilmastossa havaittavissa oleva kielteinen suuntaus on jatkunut vaalien jälkeisenä päivinä.
<P>
Vaalipäivästä lähtien viranomaiset ovat käyneet yhä ankarammin niiden kansalaisten kimppuun, jotka ovat kyseenalaistaneet vaalien tuloksen ja kansanäänestyksen rauhanomaisissa katumielenosoituksissa, ja suhtautuneet heihin yhä suvaitsemattomammin. Monia julkisesti mieltään osoittaneita on pidätetty tai sakotettu. Oppositiojohtajia ja lehtimiehiä on mukiloitu. On äärettömän huolestuttavaa, että viranomaiset pyrkivät jatkuvasti vain vaientamaan toisinajattelijat heitä kuulematta.
<P>
Oli miten oli, Valko-Venäjä on Euroopan unionin naapurimaa, ja sillä on merkittäviä historiallisia, kulttuurisia ja sosiaalisia siteitä laajentuneeseen Euroopan unioniin. Emme voi suhtautua välinpitämättömästi siihen, millaiset suhteet meillä on tulevaisuudessa tähän tai johonkin muuhun maahan välittömässä läheisyydessämme.
<P>
Euroopan unioni on luonut kehyksen, jonka puitteissa se voi vahvistaa laajentuneen EU:n ja sen naapurimaiden, muun muassa Valko-Venäjän, välisiä suhteita. Tämä kehys on Euroopan naapuruuspolitiikka (ENP), josta minä nyt vastaan pidempään kuin odotettiinkaan.
<P>
Kuten puheenjohtaja Prodi on todennut, ENP:n tavoitteena on "ystävien piirin" luominen. Tämän rakenteilla olevan "ystävien piirin" keskeinen periaate on yhteinen omistajuus. Emme voi väkisin soveltaa tätä politiikkaa kehenkään, mutta olemme valmiit saamaan naapurimme vakuuttuneiksi ENP:n eduista. Tarjoamme tiivistä yhteistyötä suhteidemme eri osa-alueilla, esimerkkeinä poliittinen vuoropuhelu ja taloudellinen yhdentyminen, siten, että perustana on sitoutuminen yhteisiin arvoihin. Tämä tarjous koskee myös Valko-Venäjää.
<P>
ENP:n kautta Euroopan unioni on valmis lujittamaan pitkäaikaista sitoumustaan Valko-Venäjän demokraattisen kehityksen tukemiseen. Jos ja kun perinpohjaisia poliittisia ja taloudellisia uudistuksia tehdään, Valko-Venäjän on mahdollista osallistua täysipainoisesti Euroopan naapuruuspolitiikkaan ja nauttia kaikista siitä koituvista hyödyistä. Nykytilanteessa ENP-toimintaohjelmaa ei voida kuitenkaan panna kunnolla täytäntöön Valko-Venäjän osalta. Lokakuun parlamenttivaalit ja kansanäänestys olivat Valko-Venäjälle merkittävä mahdollisuus ENP:n kannalta, mutta valitettavasti Valko-Venäjä ei tarttunut tilaisuuteen. Suhteiden tiivistäminen, vaikkapa ENP:n yhteydessä, on edelleen mahdollista sillä edellytyksellä, että Valko-Venäjä tekee perinpohjaisia uudistuksia.
<P>
Kun perinpohjaisia uudistuksia ei tehdä, on kerta kaikkiaan pakko kysyä: kuinka voidaan edistää demokraattista kehitystä Valko-Venäjällä?
<P>
Ensinnäkin uskomme kestävään sitoutumiseen Valko-Venäjän kansan hyväksi. Tällä hetkellä EU:n Valko-Venäjän politiikan keskeisenä painopisteenä on kansalaisyhteiskunnan ja demokratisoitumisprosessin tukeminen. Komissio toivoo voivansa lähettää Valko-Venäjän kansalle selkeän viestin, jotta se tietää, ettei EU ole unohtanut sitä. Kansan tarpeet olisi otettava huomioon jakamalla teknistä apua. Valko-Venäjän ja EU:n kansalaisten välisiä yhteyksiä voidaan tiivistää. Euroopan unioni pyrkii lisäämään tietoisuutta Valko-Venäjän kansalaisia hyödyttävistä EU:n toimista ja avusta. Uskon lujasti siihen, että uudet jäsenvaltiomme kyseisellä Euroopan alueella auttavat meitä tavoitteidemme saavuttamisessa.
<P>
Komissio aikoo soveltaa käytössään olevia tukivälineitä tukeakseen niillä jatkossakin kansalaisjärjestöjä, lehdistöä ja riippumattomia tiedotusvälineitä, yliopistoja ja myös – jos se on vain asianmukaista – paikallishallintoa. Valko-Venäjä voi jatkossakin päästä osalliseksi asianomaisista alueellista, rajaseutuja koskevista ja teemallisista ohjelmista.
<P>
On kuitenkin mainittava, että kansainvälisen avun toimittaminen kansalaisyhteiskunnalle ja riippumattomille tiedotusvälineille on kaikkea muuta kuin helppoa. Viime vuosina Valko-Venäjä on kieltäytynyt vapauttamasta EU:n apua verosta, mikä on vastoin aiempia Valko-Venäjän ja Euroopan unionin välisiä sitoumuksia. Nykyään Valko-Venäjä vaatii, että kaikki ulkomaiset vastikkeettomat tukihankkeet on vietävä valtion viranomaisten rekisteriin, jolloin ne voivat tehokkaasti estää kaiken ei-toivottuna pitämänsä kansainvälisen avun.
<P>
Toiseksi aiomme jatkossakin seurata tiiviisti Valko-Venäjän ihmisoikeustilannetta sekä perusvapauksien ja oikeusvaltion kunnioittamista ja aiomme ilmaista huolemme Valko-Venäjän hallitukselle. Euroopan ammatillisten keskusjärjestöjen toimittamien tietojen perusteella komissio on pannut vireille Yhteisön yleiseen tullietuusjärjestelmään liittyvän tutkimuksen väitetyistä järjestäytymisoikeuden ja kollektiivisen neuvotteluoikeuden loukkauksista. Tutkimuksen tuloksista riippuen EU:n on otettava kantaa siihen, onko Valko-Venäjän tulevaisuudessa mahdollista päästä osalliseksi GSP-järjestelmän hyödyistä.
<P>
Kolmanneksi on tärkeää ottaa huomioon pitkän aikavälin näkymät. Pitkällä aikavälillä sen, että Valko-Venäjä sijaitsee naapurissamme, olisi johdettava ja pitäisikin johtaa tiiviiseen yhteistyöhön ja vaihtoon kumpaakin kiinnostavilla aloilla, joita ovat kauppa, oikeus ja sisäasiat, liikenne, energia ja ympäristö, kunhan perinpohjaisia poliittisia uudistuksia toteutetaan. Komissio haluaa turvata jatkossakin demokraattiselle Valko-Venäjälle mahdollisuuden osallistua täysipainoisesti ENP:hen.
<P>
Haluan lopuksi painottaa vielä kerran, että on tärkeää, että Valko-Venäjän kansaa – ja erityisesti niitä, jotka ponnistelevat demokraattisen muutoksen puolesta – ei jätetä oman onnensa nojaan. On entistäkin tärkeämpää jatkaa ja kehittää työtämme Valko-Venäjän kansalaisyhteiskunnan ja demokraattisten voimien hyväksi. Komissio on sitoutunut tähän. 
<SPEAKER ID="104" LANGUAGE="LT" NAME="Landsbergis (PPE-DE )," AFFILIATION="ryhmän puolesta">
<P>
   . Arvoisa puhemies, hyvät kollegat, jos katsomme karttaa, näemme heti, että Euroopan unionin laajentuminen oli Valko-Venäjälle ainutlaatuinen tilaisuus, jos se ei sitten ole pelkkää teoriaa. Kumpikin näistä jos-lauseista sulkee sisäänsä hyvin herkästi sortuvan mahdollisuuden, jossa näemme Valko-Venäjän siltana Euroopan unionin ja Venäjän välillä. Kaikki kolme osapuolta tarvitsevat Valko-Venäjää siltana, ja siitä on Valko-Venäjälle itselleenkin hyötyä. Ensimmäiseksi tarvitaan kuitenkin demokraattinen ja itsenäinen Valko-Venäjän valtio. Tällä hetkellä Valko-Venäjä on puoliksi itsenäinen suojelualue, jota hallitsee Venäjän tukema itsevaltainen diktaattori. Ne, jotka kuvittelevat, että Valko-Venäjällä kaikki, muun muassa vaalit, riippuvat ainoastaan Lukašenkosta, ovat väärässä. Kun arvostelemme pelkästään Valko-Venäjän johtajia, emme näe koko totuutta. Venäjän ja Valko-Venäjän liitto syntyi 1997, ja se on liukunut koko ajan kohti yhä suurempaa valtioiden välistä sulautumista. Tämän takia Venäjän vastuuta ei saada unohtaa. Esimerkiksi otettakoon se, että presidentti Lukašenko nimitti nykyisen Valko-Venäjän hallituksen varaministeriksi kenraali Ushopchikin, miehen, jonka toimittamista oikeuden eteen Liettuan tuomioistuin vaati vuoden 1991 Vilnan tapahtumien yhteydessä sattuneiden aseettomien siviilien surmaamisen vuoksi. Toivomme Lukašenkon ryhtyneen tähän poliittiseen provokaatioon omasta tahdostaan eikä Moskovan neuvonantajien tahdosta. On kuitenkin syytä epäillä, olisivatko esimerkiksi hänen ystävyytensä diktaattori Saddam Husseinin kanssa sekä asekaupat olleet mahdollisia ilman Moskovan hyväksyntää. Näyttää siltä, että nykytilanne on Venäjälle edullinen. Jos tilanne ei olisi tällainen, se olisi muuttunut jo kauan aikaa sitten ja maata ei johtaisi Lukašenko. Suojeluvaltiota ei ole kuitenkaan annettu kenellekään muulle kuin Lukašenkolle. Eikä vain hänen maalleen vaan myös sen hallinnolle. Tilanne muuttuu, kun Venäjä ymmärtää, ettei tämä ole Venäjänkään kannalta paras mahdollinen tilanne. Tällä hetkellä Brysselissä voisi jo toimia demokraattisen Valko-Venäjän tiedotuskeskus, jos Euroopan unioni auttaisi sen perustamisessa. 
<SPEAKER ID="105" LANGUAGE="NL" NAME="Wiersma (PSE )," AFFILIATION="ryhmän puolesta">
<P>
   .  Arvoisa puhemies, kuusi viikkoa sitten parlamenttimme vaati Valko-Venäjän viranomaisia järjestämään vapaat ja rehelliset parlamenttivaalit 7. lokakuuta 2004 ja hylkäämään kansanäänestyksen perustuslain muuttamisesta. Tämän perustuslakimuutoksen jälkeen nykyinen presidentti Lukašenko voi teoriassa pysyä vallassa vaikka koko ikänsä. Kutsuin näitä vaaleja tuolloin uhkaavaksi perustuslailliseksi vallankaappaukseksi. Valitettavasti meidän on todettava – eikä kyseessä ole ensimmäinen kerta – että vetoomuksemme oli turha. Viranomaiset eivät tehneet mitään korjatakseen vahinkoa, joka aiheutui opposition ehdokkaiden oikeuksien loukkaamisesta. Tiedotusvälineissä uutisointi ei ollut oikeudenmukaista eikä tasapainoista, ja ETYJ tuli siihen tulokseen, etteivät parlamenttivaalit olleet kansainvälisten normien mukaiset. Tämä pätee myös kansanäänestystä edeltäneeseen kampanjointiin. Tuloksena oleva noin 90–75 prosentin kannatus perustuslain muuttamiselle herättää epäilyjä. Parlamentti on toimintakyvytön, sillä sinne ei valittu yhtä ainuttakaan opposition ehdokasta. Vaalien jälkeen Minskissä on pidetty lähes päivittäin pieniä mutta jatkuvia rauhanomaisia mielenosoituksia, mutta ne kaikki on hajotettu väkivaltaisesti. Tähän tilanteeseen on vastattava. On tehtävä selväksi, ettei nykyisessä tilanteessa voida vahvistaa suhteita Valko-Venäjän hallintoon. Presidentti Lukašenkolle on tehtävä ehdottoman selväksi, että lähentyminen on mahdotonta niin kauan kuin hänen hallintonsa ei lupaudu ponnistelemaan demokraattisten uudistusten aloittamiseksi. Tässä tilanteessa Lukašenko jää kansainvälisesti eristyksiin, mutta tämän välineen voima on rajallinen. Meidän on lisäksi pyrittävä panemaan Valko-Venäjällä alulle muutos parempaan tukemalla maan demokraattisia oppositiovoimia. Viime viikolla Yhdysvaltojen kongressi hyväksyi Valko-Venäjän demokratisointilain (Belarus Democracy Act), jonka avulla ryhdytään toimiin, joita Euroopassakin olisi harkittava.
<P>
Lopuksi totean vielä, että olen ollut useaan otteeseen tarkkailijoiden valtuuskunnan puheenjohtaja Valko-Venäjän parlamentti- ja presidentinvaalien aikana, ja olen edelleen erittäin turhautunut, koska tilanne pysyy samana kaikista toimistamme huolimatta. Tuemme ehdottomasti neuvoston ja komission ehdottamaa politiikkaa, mutta mielestäni muutoksen avaimet ovat Valko-Venäjän toisen naapurin, Venäjän, eivätkä EU:n käsissä. Kehotan vielä kerran neuvostoa olemaan tiukempi Moskovan kanssa käymissään neuvotteluissa, koska kokemukseni on, että todettuamme vaalit laittomiksi presidentti Putinilta saapuu heti samana päivänä sähke, jossa presidentti Lukašenkoa onnitellaan jälleen kerran hänen vaaleissa saavuttamastaan menestyksestä. 
<SPEAKER ID="106" LANGUAGE="PL" NAME="Onyszkiewicz (ALDE )," AFFILIATION="ryhmän puolesta">
<P>
   .   Arvoisa puhemies, Valko-Venäjän hiljattaisia tapahtumia on seurattu pääasiassa maassa pidettyjen vaalien näkökulmasta. Näiden vaalien varjossa pidettiin kuitenkin kansanäänestys perustuslain muuttamisesta siten, että presidentti Lukašenko voi pysyä vallassa Valko-Venäjällä koko ikänsä. Lukašenko esti tarkkailijoita valvomasta tätä hänen kannaltaan erittäin tärkeää kansanäänestystä. Se järjestettiin näin ollen ilman minkäänlaista ulkoista valvontaa. Kansanäänestys oli siksikin merkityksellinen, että halutun tuloksen saaminen oli tavallista vaikeampaa. Jotta kansanäänestys olisi oikeudellisesti pätevä, muutokselle oli saatava korkea kannatus, mutta lisäksi yli puolet äänioikeutetuista oli saatava liikkeelle äänestämään ehdotusten puolesta. Gallupin toteuttamien riippumattomien tutkimusten mukaan nämä edellytykset eivät täyttyneet. Näin ollen voidaan perustellusti katsoa, ettei tätä kansanäänestystä tai Lukašenkon oikeutta asettua uudelleen presidenttiehdokkaaksi pidä tunnustaa, vaikkei riippumattomia tarkkailijoita ollutkaan läsnä.
<P>
Euroopan unionin politiikan osalta on mielestäni tuotava julki se, että on olemassa vain verraten pieni todennäköisyys, että määrätyillä pakotteilla on tosiasiallista vaikutusta. Valko-Venäjä kulkee nopeasti kohti eristäytymistä, ja siitä on kehittymässä maa, joka ei välitä muiden maiden vaikutuksesta. Kun tämä otetaan huomioon, näiden toimien taloudellinen vaikutus ei voi olla kovinkaan suuri, kuten ei epäilemättä myöskään luvatun tuen ja Yhteistyö Valko-Venäjän kanssa -ohjelman vaikutus, koska presidentti Lukašenko pitää niitä myrkkynä. Jos tilanne on tämä, mitä muuta on tehtävissä? Kuten parlamentissamme on jo todettu, kaikkein tärkein asia, jota tarvitaan, on siviiliyhteiskunnan rakentaminen. Tämä voidaan saavuttaa paitsi Valko-Venäjän itsensä toteuttamilla toimilla, mikä voi olla vaikeaa, myös käyttämällä hyväksi nykyaikaisen tekniikan mahdollisuuksia, radio ja televisio mukaan luettuina. Jälkimmäisen avulla voitaisiin välittää tiettyjä arvoja ja asenteita Valko-Venäjälle, vaikka lähettäjät sijaitsisivatkin Valko-Venäjän rajojen ulkopuolella, kuten Yhdysvaltojen esittämissä ehdotuksissa mainitaan. Tämän lisäksi voisi olla hyvä ajatus, että EU:n tämänsuuntaisia toimia sovitettaisiin yhteen ja koordinoitaisiin jollakin tapaa niiden Yhdysvaltojen toimien kanssa, joista kongressi ja presidentti äskettäin päättivät. Kiitän teitä. 
<SPEAKER ID="107" LANGUAGE="DE" NAME="Schroedter (Verts/ALE )," AFFILIATION="ryhmän puolesta">
<P>
   .  Arvoisa puhemies, arvoisa neuvoston puheenjohtaja, arvoisa komission jäsen, hyvät kollegat, parlamentissamme on tänään käynyt selväksi, että kehitystä ja muutoksia voidaan synnyttää demokraattisilla prosesseilla. Valko-Venäjällä asuville tällainen asia on silkkaa toiveajattelua. Emme voi olla huomaamatta, että Euroopan unioni vain katsoo sivusta, kun nurkan taakse on kehittymässä stalinistinen diktaattorihallinto, joka on syyllistynyt lukemattomiin demokratiaa ja ihmisoikeuksia loukkaaviin tekoihin ja jossa uhrien luettelo pitenee pitenemistään päivä päivältä. Monet Valko-Venäjällä ovat jo kauan aikaa sitten alistuneet tähän. Jos he voivat, he lähtevät maasta. Toivoa ei enää ole.
<P>
Vain tämän kaltaisilla menetelmillä Lukašenko pystyi varmistamaan vallan itselleen. En ole todellakaan tyytyväinen neuvoston ja komission julkilausumiin, joihin ei todellakaan sisälly mitään uutta. Ei pidä paikkaansa, että puitteet olisivat olemassa. Tosiasia on, että on olemassa pelkkä paperi. Suhtautumistavassa ei ole tosiasiassa tapahtunut muutosta siten, että olisi pohdittu nimenomaan Valko-Venäjän tilannetta ja toimia, joilla on mahdollista tukea maan oppositiota ja kansalaisyhteiskuntaa. Millään nykyisistä välineistä tällainen ei ole mahdollista, ja niitä onkin muutettava. Tämä asia on otettava asialistalle viipymättä, sillä asia on kiireellinen nyt eikä joskus hamassa tulevaisuudessa.
<P>
Haluan tässä tilanteessa muistuttaa parlamenttia jäsen Marset Camposin laatimasta parlamentin mietinnöstä, jossa todettiin suorasukaisesti, mitä seuraavaksi on tehtävä. Voimme taata oman turvallisuutemme vain, jos Valko-Venäjällä vallitsee demokratia. Tästä syystä olen sitä mieltä, että meidän on tuettava pikemminkin demokraattista Valko-Venäjää kuin pelattava Venäjän peliä. 
<SPEAKER ID="108" LANGUAGE="CS" NAME="Maštálka (GUE/NGL )," AFFILIATION="ryhmän puolesta">
<P>
    Hyvät kollegat, Euroopan neuvoston parlamentaarisen yleiskokouksen jäsenenä olen voinut monta kertaa osallistua useissa Euroopan neuvoston jäsenvaltioissa pidettyjen vaalien valvontaan, esimerkkinä Valko-Venäjällä kolme vuotta sitten pidetyt vaalit ja maassa viime viikolla pidetyt vaalit, ja tämän vuoksi pystyn vertaamaan vaaleja toisiinsa. Tältä osin yhdyn moniin ETYJin raporttiin sisältyviin kriittisiin huomioihin, esimerkiksi siihen, ettei poliittisten puolueilla ollut yhdenvertaisia mahdollisuuksia saada näkyvyyttä televisiossa. En hyväksy myöskään minkäänlaista turvautumista väkivaltaan, olivatpa sen tekijöinä yksilöt tai valtion viranomaiset.
<P>
Emme saisi kuitenkaan unohtaa sitä näennäistodellisuutta, joka osoittautui niin harhaanjohtavaksi Jugoslavian ja Irakin konflikteja edeltäneessä politikoinnissa. Toiseksi meidän on muistettava, että se, mitä sanomme tänään Minskistä, toteutuu huomenna Kiovassa.
<P>
Uskon siihen – mikä on parlamentissamme jo todettu – että me kaikki haluamme, että Valko-Venäjästä tulee osa Eurooppalaista yhteisöä arvokkaasti. Minun mielestäni tätä prosessia ei pidä määrätä väkisin eristämisellä vaan tavallisten valkovenäläisten auttamisella. Valkovenäläisten olisi oltava sitä mieltä, että Euroopan Unionille on tärkeää, että sillä on itärajallaan vakaa ja demokraattinen naapurivaltio, joka kunnioittaa oikeutta vapaisiin vaaleihin. Katson, ettemme saavuta tätä pelkästään päätöslauselmilla vaan myös käytännön toimilla esimerkiksi toimittamalla enemmän apua Tšernobylin onnettomuusalueella asuville ihmisille, auttamalla maahanmuuttoon ja rajavartiointiin liittyvien kysymysten ratkaisemisessa sekä tiivistämällä opiskelijoiden välisiä yhteyksiä ja tukemalla kansalaisaloitteita. Tällaisilla välineillä voidaan parantaa tavallisen kansan tilannetta eli niiden tilannetta, joille demokratialla on mielestäni eniten merkitystä. 
<SPEAKER ID="109" LANGUAGE="PL" NAME="Wierzejski (IND/DEM )." AFFILIATION="">
<P>
      Arvoisa puhemies, ei ole epäilystäkään siitä, että Valko-Venäjällä loukataan ihmisoikeuksia, ettei maassa kunnioiteta demokratian perussääntöjä ja että siellä syrjitään vähemmistöjä ja etenkin puolalaista vähemmistöä. Lisäksi ei ole epäilystäkään siitä, että tämä tilanne on kaikkea muuta kuin tavanomainen ja ettei se täytä niitä odotuksia, jotka liitämme demokraattiseen valtioon. Pysymme kuitenkin niiden sanojen takana, jotka esitimme Itsenäisyys/demokratia -ryhmän nimissä edellisessä istunnossa. Puolalaisten perheiden liiton jäseninä (Liga Polskich Rodzin) kiistämme, että Euroopan parlamentilla olisi oikeus puuttua muiden maiden ulkopolitiikkaan, koska tällaista toimivaltaa sillä ei ole. Parlamentin olisi keskityttävä omiin asioihinsa eikä arvioitava muiden maiden normeja – varsinkin jos nämä maat eivät kuulu Euroopan unioniin – koska tällainen toiminta ei kuulu sen toimivaltaan.
<P>
Tässä yhteydessä voidaan tehdä rinnastus Turkkiin, josta on viime aikoina käyty paljon keskustelua. Turkki miehittää puolta Kyprosta. Turkilla ei ole diplomaattisia suhteita Kreikan tai Armenian kanssa. Turkki vainoaa kurdivähemmistöä eikä ole vieläkään pahoitellut Armenialaisten kansamurhaa. Kaikesta tästä huolimatta Turkkia pidetään mahdollisena Euroopan unionin jäsenenä. Valko-Venäjällä vähemmistöjen vainoaminen ei ole yhtä laajamittaista kuin Turkissa. Valko-Venäjä ei harjoita vihamielistä politiikkaa muita kansakuntia kohtaan, ja se haluaa avata ulkopolitiikkaansa ja tehdä yhteistyötä muiden maiden kanssa. Tästä huolimatta Valko-Venäjä tuomitaan ja Turkkia pidetään maana, joka voitaisiin ottaa Euroopan unioniin. Meidän olisi vähintäänkin sovellettava samoja normeja kumpaankin maahan. Paljon kiitoksia. 
<SPEAKER ID="110" LANGUAGE="PL" NAME="Szymański (UEN )." AFFILIATION="">
<P>
      Arvoisa puhemies, hyvät parlamentin jäsenet, on täysin ilmeistä, että Valko-Venäjän vaalit ja kansanäänestys toteutettiin oikeusvaltion ja demokratian periaatteiden vastaisesti. Me kaikki tiedämme, mitä tapahtui. Olemme saaneet kuvauksen tapahtumista neuvostolta, komissiolta ja yksittäisiltä Euroopan parlamentin jäseniltä. Meidän on kuitenkin oltava rehellisiä itsellemme ja myönnettävä, että tämä tarkoittaa myös Euroopan unionin tähänastisen Valko-Venäjän politiikan epäonnistumista. Lisäksi kyseessä on poikkeuksellisen valaiseva esimerkki siitä, kuinka Ukrainalle saattaa käydä, jos emme tee naapuruuspolitiikkaamme kauaskantoisia uudistuksia Ukrainan osalta. Valko-Venäjän vuoden 1996 jälkeinen historia on sangen hälyttävä esimerkki siitä, mitä tällä alueella saattaa tapahtua, ja tarkoitan etenkin Ukrainaa.
<P>
Millaisiin toimiin voidaan ryhtyä välittömästi? Ennen kaikkea tarvitaan suuria muutoksia. Ensinnäkään emme saa tunnustaa vaalien emmekä kansanäänestyksen tulosta. Yhdenkään EU:n jäsenvaltion ei pitäisi tehdä niin. Toiseksi meidän on laajennettava EU:n jäsenvaltioiden ei-toivotuiksi katsomien henkilöiden lista kattamaan Valko-Venäjän valtaa pitävät. Kolmanneksi tämä asia on otettava esiin Euroopan unionin ja Venäjän välisissä huippukokouksissa. Venäjä on tunnustanut vaalien tuloksen ja toimii poliittisena taustavaikuttajana tässä poliittisessa kokeilussa, joka on käynnissä Euroopan sydämessä.
<P>
Lisäksi yhteiskuntaan panostaminen on erittäin tärkeää, ja meidän onkin panostettava enemmän kansalaisyhteiskuntaan. Tämän vuoksi katson, että tarvitaan erillinen vapauden ja demokratian tukirahasto. Meidän on oltava rohkeita ja järjestettävä riittävä rahoitus, jotta voidaan perustaa valkovenäläisille ohjelmaa lähettävä riippumaton radioasema. Valko-Venäjän älymystö tukehtuu kohta omassa maassaan. Meidän on tarjottava riittävä rahoitus, jotta nämä henkilöt voivat opiskella eri puolilla Eurooppaa ja luoda omalle maalleen uuden tulevaisuuden heti, kun se on mahdollista ja Valko-Venäjä saa takaisin riippumattomuutensa. Tämä on sijoitus yhteiseen eurooppalaiseen tulevaisuuteemme, johon minulla on vahva usko. Jos me emme tätä tee, Yhdysvallat tekee sen. Näin toimiessaan se saa taas yhden Keski- ja Itä-Euroopan maan puolelleen. Tällainen olisi minulle varsin mieluisaa, mutta tiedän, että monia eurooppalaisia poliitikoita tällainen kehitys ei miellytä. Paljon kiitoksia. 
<SPEAKER ID="111" LANGUAGE="FR" NAME="Lang (NI )." AFFILIATION="">
<P>
    Arvoisa puhemies, valkovenäläiset äänestäjät kävivät 17. lokakuuta vaaliuurnilla osallistuakseen kansanäänestykseen perustuslakinsa muuttamisesta ja valitakseen edustajansa parlamenttiin. Kansalaiset äänestivät vilkkaasti, ja perustuslain muuttaminen hyväksyttiin heistä 77 prosentin äänestettyä muutoksen puolesta. Meidän olisi oltava hyvin tyytyväisiä tähän demokraattisen tietoisuuden heräämiseen ja kansan vilkkaaseen äänestysintoon. Monet henkilöt, esimerkiksi ETYJin parlamentaarisen yleiskokouksen varapuheenjohtaja, katsovat kuitenkin, että heillä on oikeus läksyttää Valko-Venäjää. Osa esitetyistä syytteistä on tekopyhiä ja demagogisia, varsinkin niiden hallitusten esittämät syytteet, joiden olisi ennen muiden syyttelemistä pantava omat asiansa järjestykseen. Kuullaanko Saksan kansaa Euroopan perustuslaista? Ei. Presidentti Chirac aikoo tehdä Ranskan puolesta päätöksen Turkin liittymisestä Eurooppaan, vaikka on ilmeistä, ettei Ranskan kansa halua tätä. Lisäksi nämä syytökset ovat perusteettomia. Meidän ei pitäisi demonisoida kansakuntaa, joka on ollut itsenäinen vasta 12 vuotta. Meidän olisi pikemminkin oltava hyvin tyytyväisiä siihen kehitykseen, jota maassa on tapahtunut demokratian tiellä, eikä meidän pidä puuttua näin röyhkeästi ja moralisoivasti maan sisäisiin asioihin. 
<SPEAKER ID="112" LANGUAGE="PL" NAME="Klich (PPE-DE )." AFFILIATION="">
<P>
      Arvoisa puhemies, ei ole epäilystäkään siitä, että Valko-Venäjän vaalit ja kansanäänestys järjestettiin epädemokraattisesti ja että ne eivät olleet vapaat eivätkä rehelliset. Jos jäsenet Maštálka ja Lang eivät tätä huomaa, se johtuu siitä, että he eivät haluakaan huomata. Olin jäsenenä vaaleja valvomaan lähetetyssä vaalitarkkailijoiden valtuuskunnassa ja näin itse, kuinka vaalit pidettiin. Vaalimenettelyllä ei voitu taata, että vaalit tai kansanäänestys olivat demokraattiset, ja kaiken lisäksi vaalikäytännöt eivät useinkaan olleet tämän menettelyn mukaisia.
<P>
Meidän olisi tehtävä tästä kaksi hyvin merkittävää johtopäätöstä. Ensinnäkään Valko-Venäjän parlamentilla ei ole demokraattista valtuutusta edustaa Valko-Venäjän kansaa. Toiseksi, ja tätä ei usein muisteta, presidentti Lukašenkolla ei ole demokraattista valtuutusta asettua presidenttiehdokkaaksi vuonna 2006 eli kolmannelle virkakaudelle ja kenties vielä sen jälkeisille kausille. Ensimmäinen johtopäätös sisältyy päätöslauselmaan, jonka toivon parlamenttimme hyväksyvän valtaenemmistön äänin. Toinen johtopäätös ilmenee tarkistuksista.
<P>
Mihin toimiin olisi ryhdyttävä? On jo todettu, että meidän on harkittava uudelleen Valko-Venäjän politiikkaamme. Sekä neuvoston puheenjohtajan että komission julkilausumissa viitattiin yhteen erittäin tärkeään periaatteeseen eli yhteiskunnan tukemisen periaatteeseen. Meidän eurooppalaisen Valko-Venäjän politiikkamme olisi perustuttava yhteiskunnan tukemisen ja valtaa pitävien eristämisen periaatteeseen, jonka olisi oltava voimassa hallinnon demokratisoitumiseen asti. Valko-Venäjän kansalle on tarjottava vaihtoehtoisia tietolähteitä. Ensinnäkin on perustettava Puolasta tai Latviasta ohjelmaa lähettävä radioasema ja sen jälkeen televisiokanava. Toiseksi on luotava laaja stipendiohjelma valkovenäläisille nuorille ja niille opiskelijoille, jotka haluavat opiskella jossakin EU:n jäsenvaltiossa, sekä ohjelma, jolla tuetaan niitä yliopistoja, jotka haluavat ottaa heidät vastaan. Lisäksi on vielä erittäin tärkeää, että EU:n jäsenvaltiot poistavat yksipuolisesti viisumit ja viisumimaksut valkovenäläisiltä. Tätähän parlamentissamme ei ole vielä esitetty. Tämä olisi hyvin merkittävä ele, joka osoittaisi, että Euroopan unioni on avoin Valko-Venäjän kansalle. 
<SPEAKER ID="113" LANGUAGE="LT" NAME="Paleckis (PSE )." AFFILIATION="">
<P>
   Arvoisa puhemies, hyvät kollegat. Kymmenen päivää sitten Valko-Venäjällä toteutettiin jotakin sellaista, joka erottaa maan yhä enemmän demokraattisesta Euroopasta, vaikka Valko-Venäjä on jo puolen vuoden ajan ollut EU:n naapurimaa. On eri asia suhtautua kutakuinkin sallivasti kaukana meistä sijaitsevaan hallintoon, joka liukuu kohti itsevaltiutta, kuin suhtautua sallivasti valtioon, jonka raja sijaitsee tuskin 30 kilometrin päässä Vilnasta – joka on yksi EU:n pääkaupungeista – ja joka kehittyy arvaamattomaan suuntaan. Siteet Venäjään, jossa Euroopan vastainen ilmapiiri leviää ja jossa joitakin demokratian saavutuksia kumotaan, voimistuvat, ja tällä on tietty vaikutus Minskiin. Vaikka tuenkin neuvoston kantaa, katson myös, että sinä aikana, joka on jäljellä ennen vuoden 2006 presidentinvaaleja, EU:n Valko-Venäjän politiikkaan on tehtävä periaatteellisia korjauksia ja mukautettava se uusiin olosuhteisiin. On syytä epäillä niiden toimien tehoa, joilla osittain tuetaan Valko-Venäjän valtaa pitävien pyrkimyksiä itsensä, maansa ja sen asukkaiden eristämiseksi. Yleisesti ottaen television, tietokoneiden ja tiedon aikakaudella itsensä eristäminen voi onnistua ainoastaan historiallisesti lyhyen ajanjakson ajan. Meidän on saatettava valkovenäläiset tekemään Euroopan unionin kanssa aitoa yhteistyötä ja annettava toivoa siitä, että valkovenäläiset saavat täysimääräisen osansa demokraattisesta Euroopasta. Liettualla ja Valko-Venäjän muilla naapureilla on tarkat suunnitelmat. Mainitsen esimerkkeinä vapaat radio-ohjelmat, opposition sanomalehden julkaisemisen ja maanpaossa toimivan Euroopan humanitaarisen yliopiston perustamisen. Näiden ajatusten toteuttaminen edellyttää lisää rahaa EU:lta. Huomatkaa, että lokakuun 17. päivän jälkeen kansalaisyhteiskunnan luomiseen Valko-Venäjällä tarvitaan voimavaroja kymmenkertaisesti eikä suinkaan vain kaksi kertaa enemmän. 
<SPEAKER ID="114" LANGUAGE="EL" NAME="Pafilis (GUE/NGL )." AFFILIATION="(Puhemies keskeytti puhujan.)">
<P>
   – Arvoisa puhemies, vaalit ja kansanäänestys pidettiin Valko-Venäjällä etenkin Amerikan yhdysvaltojen voimakkaan painostuksen ja kestämättömän asioihin sekaantumisen vallitessa. Yhdysvallat pani täytäntöön niin sanotun "vuoden 2004 lain", jonka tarkoituksena väitettiin olevan Valko-Venäjän demokratisoiminen. NATOn edustajat keksivät yhtäkkiä myös yhteyden Valko-Venäjän ja kansainvälisen terrorismin välillä. Euroopan unioni kulki samaan suuntaan.
<P>
Puheenjohtajavaltio Alankomaiden ja komission julkilausumat vaalien tuloksesta tarkoittavat mielestämme Valko-Venäjän hallitukseen kohdistuvan painostuksen ja pakottamisen lisäämistä. Nämä lausunnot ovat ristiriidassa kansainvälisen lain ja toisen valtion sisäisiin asioihin puuttumattomuuden periaatteen kanssa. Sekä Euroopan unionin että Amerikan yhdysvaltojen väitteet demokraattisten oikeuksien oletetuista loukkauksista ovat tekopyhiä. Kuten me kaikki tiedämme, todellinen syy näin laajaan puuttumiseen on Valko-Venäjän haluttomuus antaa periksi Natolle ja muille imperialistisille järjestöille. Monien länsimaisten tarkkailijoiden raportit eivät voi olla luotettavia, koska niillä on poliittiset tarkoitusperät tai ne ovat suorastaan tilattuja. Venäjä, Kiina ja Itsenäisten valtioiden yhteisö ovat esittäneet toisenlaisia raportteja.
<P>
Meidän mielestämme Valko-Venäjän kansalla on yksinään valta ja vastuu päättää tulevaisuudestaan, minkä vuoksi tuomme julki ja tuomitsemme tällaisen painostuksen ja asioihin sekaantumisen. Arvoisat komission ja neuvoston herrat, kukaan ei ole antanut teille oikeutta opettaa ja kaupata demokratiaa muille maille. Kansalla on yksin valta ratkaista ongelmansa. On tietenkin selvää, että sekä Euroopan unioni että Amerikan yhdysvallat olisivat tyytyväisiä, jos vaalit olisi pidetty samalla tavalla kuin miehitetyissä Afganistanissa, Irakissa, Kosovossa tai Bosniassa, jotka ovat muuttuneet suojelualueiksi ja joissa tietenkin teidän mielestänne ...
<SPEAKER ID="115" LANGUAGE="PL" NAME="Czarnecki, Ryszard (NI )." AFFILIATION="">
<P>
      Arvoisa puhemies, hyvät parlamentin jäsenet, parlamentissamme on kiinnitetty aivan perustellusti paljon huomiota Sudaniin. Olemme kuitenkin kiinnittäneet kenties liian vähän huomiota Valko-Venäjään ja itään, kun muistetaan, etteivät presidentti Lukašenko ja Valko-Venäjän hallinto välitä Euroopan unionin asemasta. Syynä tähän voi olla se, että vaatimuksemme ihmisoikeuksien ja demokratian turvaamisesta Valko-Venäjällä ovat olleet toistaiseksi pelkkää kuiskailua. Kuiskailuja ei kuitenkaan tarvita, sillä meidän on puhuttava kovalla ja lujalla äänellä ja kenties jopa huudettava aika ajoin. Valko-Venäjän kansallisten vähemmistöjen, muun muassa suuren puolalaisen vähemmistön, suojelu edellyttää tätä.
<P>
Loppujen lopuksi emme puhu kaukaisesta Afrikan tai Aasian maasta, jossa paikallinen tyranni loukkaa demokratiaa. Puhumme Euroopan unionin lähimmästä naapurista, joka sijaitsee lähempänä Strasbourgia tai Brysseliä kuin eräiden EU:n jäsenvaltioiden alueet. Onko tiedotusvälineiden vapautta ja vapaita vaaleja, jotka ovat jokapäiväistä leipää eurooppalaisille, pidettävä valkovenäläisille soveltumattomina? Vastaus tähän on lyhyesti kieltävä. Meidän on tehtävä muutakin kuin vain keskusteltava asiasta. On aika ryhtyä toimiin. Meidän on boikotoitava presidentti Lukašenkoa, mutta emme saa boikotoida Valko-Venäjän kansaa, järjestöjä ja nuorisoa. 
<SPEAKER ID="116" LANGUAGE="EN" NAME="Andrikienė (PPE-DE )." AFFILIATION="(Suosionosoituksia)">
<P>
    Arvoisa puhemies, Euroopan komissio antoi 19. lokakuuta tukensa Euroopan turvallisuus- ja yhteistyöjärjestölle sen päädyttyä siihen, etteivät Valko-Venäjällä 17. lokakuuta pidetyt vaalit täyttäneet demokratian normeja, sillä vaalit eivät olleet vapaat eivätkä oikeudenmukaiset. Tuen täysin komission päätelmiä.
<P>
Lisäksi on todettu, että Valko-Venäjä voi unohtaa naapuruuspolitiikan. Sitä vastoin näköpiirissä on pakotteita, koska EU on aiemminkin halukkaasti reagoinut demokratian ja ihmisoikeuksien loukkauksiin pakotteilla.
<P>
Viikkoa myöhemmin Venäjän parlamentti ilmoitti olevansa päinvastaista mieltä. Se totesi, että Valko-Venäjän vaalit ja kansanäänestys olivat rehelliset, vapaat, demokraattiset ja lainmukaiset. Ainoastaan kahdeksan Venäjän duuman jäsentä äänesti vastaan. Puolesta äänesti 416 jäsentä.
<P>
Johtopäätös ei voi olla selvempi: Venäjän parlamentti on irtautunut maailman kaikista muista demokraattisista parlamenteista ja osoittanut lisäksi, että presidentti Putinia lähellä olevien poliittisten voimien valvoma Venäjän duuma tukee täysin Euroopan viimeistä diktaattoria.
<P>
Lähes samaan aikaan Amerikan yhdysvaltojen presidentti allekirjoitti toisen asiakirjan eli vuoden 2004 Valko-Venäjän demokratisointilain (Belarus Democracy Act of 2004). Tämä kuvaa selkeää asettumista Valko-Venäjän demokraattisten voimien tueksi. Näitä voimia ovat opiskelijat, ammattijärjestöt, yhteiskunnalliset ja uskonnolliset johtajat, lehtimiehet ja kaikki Valko-Venäjän kansalaiset, jotka vaativat kansakunnalleen vapautta. Tällä lailla varataan 45 miljoonaa Yhdysvaltojen dollaria käytettäväksi Valko-Venäjän demokratian lujittamiseen.
<P>
Mitä siis Euroopan unioni ja erityisesti me Euroopan parlamentin jäsenet voisimme tehdä ja mitä meidän pitäisi tehdä? Kuukausi sitten puhuin täällä Strasbourgissa hyvä naapuruus -hankkeeseen kuuluvista kansainvälisistä radiolähetyksistä Valko-Venäjälle. Tarkoituksena on aloittaa uudelleen radiolähetykset yhden radiokanavan kautta rajan yli Valko-Venäjälle käyttämällä Valko-Venäjän Radyjo Ratsyyan tietovarantoa ja Vilnassa, Liettuassa, toimivan Radio Baltic Wavesin suurteholähetyslupaa. Ajatuksen toteuttaminen edellyttää tuen saamista komission jäseneltä Verheugenilta ja parlamentissa istuvilta kollegoiltani.
<SPEAKER ID="117" LANGUAGE="EN" NAME="Nicolaï," AFFILIATION="neuvosto">
<P>
   . Arvoisa puhemies, olen pitkälti samaa mieltä niiden kanssa, jotka ovat esittäneet kriittisiä tilannearvioita ja ilmaisseet huolensa kehityksen suunnasta. Olen samaa mieltä myös niiden kanssa, joiden mielestä on tärkeää pyrkiä löytämään keinoja tilanteen kohentamiseksi erityisesti solmimalla suoria yhteyksiä kansalaisyhteiskuntaan.
<P>
Kommentoin yhtä esiin nostetuista kysymyksistä. Sen ottivat esiin muiden muassa jäsenet Wiersma, Szymański ja Andrikienė, ja se koskee Venäjää ja sitä roolia, joka meillä ja Venäjällä voisi olla. Keskustelemme säännöllisesti Venäjän kanssa Valko-Venäjän tilanteesta. Valko-Venäjä on tärkeä maa Venäjälle ja EU:lle. Valitettavasti Venäjä ja EU suhtautuvat Valko-Venäjän tilanteen parantamiseen eri tavoin. Venäjä ymmärtää EU:n huolestumisen maan yleisestä ihmisoikeustilanteesta ja yksittäisistä kysymyksistä, kuten tiedotusvälineiden tilanteesta ja Euroopan humanitaarisen yliopiston sulkemisesta. Venäläiset katsovat kuitenkin, että demokraattista muutosta voidaan parhaiten edistää ottamalla Valko-Venäjä laajemmin mukaan kansainvälisen yhteisön toimintaan. Kuten aiemmin yritin selittää, suhtautumistapamme ovat hyvin erilaiset, mutta voitte luottaa siihen, että teemme Venäjän kanssa yhteistyötä tämän tärkeän asian saralla ja pyrimme tekemään voitavamme aina, kun se on mahdollista. 
<SPEAKER ID="118" LANGUAGE="" NAME="Puhemies." AFFILIATION="">
<P>
   – Olen keskustelun päätteeksi vastaanottanut kuusi päätöslauselmaesitystä.(1)
<P>
Äänestys toimitetaan huomenna torstaina. 
<SPEAKER ID="119" LANGUAGE="" NAME="Puhemies." AFFILIATION="">
<P>
   – Esityslistalla on seuraavana neuvoston ja komission julkilausumat Ukrainan seuraavista vaaleista. 
<SPEAKER ID="120" LANGUAGE="EN" NAME="Nicolaï," AFFILIATION="neuvosto">
<P>
   .  Arvoisa puhemies, olen iloinen, että saan keskustella kanssanne Ukrainan presidentinvaaleja edeltävästä tilanteesta ja Euroopan unionin ja Ukrainan välisistä suhteista. Nämä hyvin tärkeät presidentinvaalit merkitsevät ukrainainalaisille käännekohtaa. Vaaleissa päätään, minkä suunnan Ukraina omaksuu seuraavien neljän vuoden aikana.
<P>
Tällaisena tärkeänä hetkenä Euroopan unionilla on neljä selvää viestiä Ukrainan kansalle. Ensimmäinen viesti on selkeä: EU seuraa hyvin tiiviisti Ukrainan tapahtumia. Koska olemme naapureita, tiedämme olevamme toisillemme tärkeitä. Tämä ei kuitenkaan tarkoita sitä, että ajattelisimme aina samalla tavoin. Itse asiassa EU on jossain määrin huolestunut tietyistä tapahtumista Ukrainassa.
<P>
Ukrainan historia demokratian, ihmisoikeuksien, oikeusvaltioperiaatteen noudattamisen ja uudistusten alalla on hyvin sekava. Mainitsen vain muutaman esimerkin: erään ukrainalaisen toimittajan edelleen selvittämättä oleva katoaminen, nykyinen perustuslakiuudistus ja todellisen moniarvoisen median puuttuminen. EU on ilmoittanut huolenaiheistaan säännöllisesti Ukrainan viranomaisille, esimerkiksi hiljattain järjestetyssä EU:n ja Ukrainan välisessä huippukokouksessa, mutta myös muissa kokouksissa, joissa on käyty poliittista vuoropuhelua, sekä Kiovassa sijaitsevien lähetystöjemme välityksellä. Seuraamme siksi hyvin tiiviisti ja erityisen tarkkaavaisina Ukrainan vaalikampanjaa 31. lokakuuta järjestettäviä vaaleja edeltävänä aikana.
<P>
Olemme tyytyväisiä siihen, että Ukraina on kohteliaasti pyytänyt Euroopan turvallisuus- ja yhteistyöjärjestön (ETYJ) demokraattisten instituutioiden ja ihmisoikeuksien toimistoa (ODIHR) tarkkailemaan vaaleja. Monet EU-maat lähettävät maahan tarkkailijoita, ja ODIHR:n arvio on EU:lle hyvin tärkeä viitekohta. Vaaliprosessi on jo kuitenkin herättänyt meissä joitakin huolenaiheita. Mainitsen niistä muutaman esimerkin.
<P>
On selviä viitteitä siitä, että tiedotusvälineiden raportointi on puolueellista. Kuten kaikki tiedätte, on ensisijaisen tärkeää, että kaikilla vaaliehdokkailla on yhdenvertaiset mahdollisuudet hyödyntää tiedotusvälineitä. Ukrainan riippumatonta mediaa on painostettu entistä voimakkaammin, minkä vuoksi vaaliprosessin käsittely moniarvoisessa ja riippumattomassa mediassa on vaikeaa. Vapaat, oikeudenmukaiset ja avoimet vaalit voidaan taata ainoastaan riippumattomalla ja vapaalla tiedonvälityksellä.
<P>
Lisäksi on ilmoitettu, että äänestäjiä on painostettu poliittisesti ja heitä on pakotettu osallistumaan puoluekokouksiin ja kampanjatapahtumiin. Toisissa raporteissa on kerrottu opposition hallinnollisesta vainoamisesta, hallintovarojen käytöstä presidenttiehdokkaiden kampanjoimisen estämiseksi kieltämällä heiltä kampanjamateriaalit, valtion varojen, omaisuuden ja välineiden käytöstä kampanjointitarkoituksiin ja niin edelleen. Toivomme, että nämä tapahtumat eivät uhkaa uskottavaa ja demokraattista vaalitulosta. Ukrainan hallituksen on varmistettava tämä.
<P>
Kuten totesin, arvostamme sitä, että Ukraina on pyytänyt seuraamaan vaalikampanjaa ja vaaleja, mutta ulkomaalaiset tarkkailijat eivät yksistään riitä. Kyse on Ukrainan kansalaisia varten järjestettävistä vaaleista, joissa tarvitaan ukrainalaisia tarkkailijoita. Olemme siksi pahoillamme, että riippumattomien ja puolueettomien tarkkailijoiden ei sallita seurata myös presidentinvaaleja.
<P>
Olemme välittäneet tämän viestin Ukrainan hallitukselle neuvoston tekemissä päätelmissä ja edellisen puheenjohtajavaltion antamissa julistuksissa. Olemme myös turvautuneet useisiin korkean tason yhteyksiimme saadaksemme viestimme perille. Neuvosto aikoo toimia jatkossakin aktiivisesti paitsi vaalien ensimmäisellä kierroksella myös myöhemmin marraskuussa mahdollisesti järjestettävällä toisella kierroksella.
<P>
Toivomme, että tämä viesti saa Ukrainan hallituksen vakuuttuneeksi siitä, että sen on noudatettava demokraattisia sääntöjä entistä tiukemmin. Vaaliprosessiin ei saa vaikuttaa jonkun tietyn ehdokkaan eduksi ja toisten ehdokkaiden haitaksi. Vapaat ja oikeudenmukaiset vaalit ja demokraattisten sääntöjen noudattaminen on ensisijaisen tärkeää, jos Ukraina haluaa lähentyä aidosti EU:ta.
<P>
Toinen viesti, jonka haluamme kertoa Ukrainan kansalaisille, liittyy läheisesti ensimmäiseen viestiin. Ukraina on EU:lle tärkeä ja päinvastoin, etenkin laajentumisen jälkeen. Monilla EU:n uusista jäsenvaltioista on vahvat taloudelliset, kulttuuriset ja historialliset siteet Ukrainaan. Laajentumisen myötä Ukrainasta tuli EU:n lähinaapuri. Laajentumisprosessi on tehnyt Ukrainasta entistä tärkeämmän EU:lle. Lisäksi uusien jäsenvaltioiden tietämys auttaa EU:ta harjoittamaan entistä aktiivisempaa ja tehokkaampaa politiikkaa.
<P>
Suhteemme eivät kuitenkaan ole pelkästään taloudellisia, kulttuurisia ja historiallisia. Ukraina on myös tärkeä poliittinen toimija. Tämän todistavat selvästi sen läheiset suhteet Venäjään ja sen asema YK:ssa, josta ovat osoituksena Ukrainan lukuisat rauhanturvatehtävät. Siksi ulkopoliittista yhteistyötämme olisi kehitettävä edelleen. Euroopan turvallisuus- ja puolustuspolitiikka (ETPP) on eräs toiminta-ala, ja yksi esimerkki tästä on se, että allekirjoitamme pian puitesopimuksen Ukrainan osallistumisesta EU:n kriisinhallintaoperaatioihin.
<P>
Kolmas viestimme on seuraava: EU:lla on oikeat välineet, joilla varmistetaan tehokas Ukrainan-politiikka ja vahvistetaan suhteitamme entisestään. Mikä tärkeintä, meillä on kumppanuus- ja yhteistyösopimus, johon liittyy ministeritroikan kokouksia, poliittista vuopuhelua ja lukuisia asiantuntijatason työryhmiä. Kumppanuus- ja yhteistyösopimus pysyy jatkossakin EU:n ja Ukrainan välisen yhteistyön kulmakivenä. Toivon lisäksi, että voimme pian hyväksyä Euroopan naapuruuspolitiikan mukaisen toimintasuunnitelman.
<P>
Tämä toimintasuunnitelma on EU:n ja Ukrainan yhteistuotantoa, ja suunnitelmassa asetetaan konkreettiset tavoitteet tuleviksi vuoksiksi. Kuten presidentti Kutšma totesi viimeisimmässä EU:n ja Ukrainan välisessä kokouksessa, meidän on sitouduttava toimintasuunnitelman täytäntöönpanoon pelkän aiesuunnitelman sijasta. EU on sitoutunut viemään asiaa eteenpäin tiiviissä yhteistyössä sen ehdokkaan kanssa, joka voittaa vapaat, oikeudenmukaiset ja avoimet vaalit.
<P>
Lopuksi totean neljännestä viestistämme, että EU:n ja Ukrainan välinen yhteistyö ei aina tule olemaan helppoa, mutta on molempien etujen mukaista, että pitkän aikavälin kehitys on nousu- eikä laskujohteista. Sekä EU:ssa että Ukrainassa vaikuttavien mielipidejohtajien ja poliitikkojen kommenttien ja mielipiteiden perusteella saa usein sellaisen vaikutelman, että EU:n ja Ukrainan välinen suhde ei ole paras mahdollinen. Ukraina haluaa EU:n tarjoavan enemmän, kuten mahdollisuuden EU-jäsenyyteen ja vapaan liikkuvuuden helpottamista. Toiset sanovat, että jos EU ei tee enempää Ukrainan hyväksi, Kiova ajautuu automaattisesti Moskovan syliin.
<P>
Yhtenäistä talousaluetta pidetään usein todisteena siitä, että tämä olisi toteutumassa jo nyt. Lisäksi tulevat presidentinvaalit voivat mahdollisesti heittää varjon suhteidemme ylle. Tässä onkin tehtävää Ukrainan hallitukselle ja kansalle.
<P>
Uskon kuitenkin, että vaikka yhteistyömme voi toisinaan olla vaikeaa, pitkän aikavälin kehitys on myönteistä. Kehityssuunta ei yksinkertaisesti ole kohti eristäytymistä vaan yhdentymistä. Ukrainan parlamentti keskusteli 14. syyskuuta EU:n ja Ukrainan välisistä suhteista. Kyseisessä kokouksessa suuri valtaosa parlamentin jäsenistä kannatti yhdentymistä EU:hun. Yhteinen toimintasuunnitelma on todiste halustamme parantaa suhteidemme laatua.
<P>
Haluaisin todeta lopuksi, että Ukrainan kansalaisten on aika tehdä valinta. Sekä vaaleja että EU:n ja Ukrainan suhteiden tulevaisuutta koskeva viestimme on selvä. Vaaleja edeltävä aika on aina vaikeaa, ja toivomme Ukrainan kansalaisille suurta viisautta. Toivomme, että he tekevät oikean valinnan, että he valitsevat demokratian ja kehityksen, oikeuden ja oikeusvaltion. Toivokaamme, että olosuhteet ovat sellaiset, että he voivat tehdä tällaisen valinnan.
<SPEAKER ID="121" LANGUAGE="DE" NAME="Verheugen," AFFILIATION="komissio">
<P>
   .  Arvoisa puhemies, hyvät parlamentin jäsenet, minäkin haluaisin muistuttaa siitä, miten valtavan tärkeä strateginen kumppani Ukraina on Euroopan unionille. Koska Ukraina on lähinaapurimme, johon meillä on tiiviit taloudelliset ja sosiaaliset suhteet ja läheiset ystävyyssuhteet, sillä on erityisen suuri merkitys Euroopan mantereen pitkän aikavälin vakaudelle, turvallisuudelle ja vauraudelle. Ukrainalla on tärkeä tehtävä koko alueen turvallisuuden ja vakauden varmistamisessa. Se on epäilemättä osa eurooppalaista kulttuuria ja yhteistä eurooppalaista historiaamme.
<P>
Euroopan parlamentti vahvisti marraskuussa 2003 antamassaan Euroopan naapuruuspolitiikkaa koskevassa päätöslauselmassa, että Ukrainalla – kuten millä tahansa muullakin Euroopan valtiolla, jolla on demokraattinen perustuslaki ja markkinatalous – pitäisi olla mahdollisuus hakea jonain päivänä Euroopan unionin jäsenyyttä, mikäli se täyttää asiaa koskevat ehdot.
<P>
Tämä ei ole tällä hetkellä asialistallamme, mutta henkilöstöni ja minä olemme kuitenkin laatineet viime kuukausien aikana laajentuneen Euroopan unionin naapuruussuhteita – neuvoston jäsenen Nicolaïn jo mainitsemaa Euroopan naapuruuspolitiikkaa koskevan – konkreettisen keskipitkän aikavälin suunnitelman. Olemme neuvotelleet tiiviisti Ukrainan hallituksen kanssa ja olemme laatineet konkreettisen ja räätälöidyn toimintasuunnitelman, jonka välitän pian komissiolle ja välittömästi sen jälkeen myös neuvostolle ja parlamentille.
<P>
Neuvoston jäsen Nicolaï viittasi jo niihin lukuisiin tärkeisiin ja uusiin asioihin, joita voimme tarjota Ukrainalle ja sen kansalaisille naapuruuspolitiikallamme.
<P>
Emme saa unohtaa sitä, että olemme selvästi lisänneet yhteistyötämme Ukrainan kanssa viime vuosien aikana, etenkin kumppanuus- ja yhteistyösopimuksen tultua voimaan vuonna 1998. Vuoropuhelua käydään monessa eri muodossa, myös vuotuisissa huippukokouksissa. Myös Euroopan parlamentti on kehittänyt kumppanuussopimuksemme rajoissa oman järjestelmän Ukrainan parlamentin kanssa käytävää syvällistä vuoropuhelua varten. Olen hyvin tyytyväinen siihen, että parlamentin Ukrainan-edustuston uusi puheenjohtaja Siwiec tulee Ukrainan lähinaapurista, Puolasta.
<P>
Vaikka kumppaneiden välisen avoimen ja välittömän vuoropuhelun pitäisikin olla päivänselvä asia, on jokseenkin valitettavaa, että tulevalle viikonlopulle suunniteltuja Ukrainan presidentinvaaleja on – lievästi sanottuna – jouduttu arvostelemaan voimakkaasti. Minun on valitettavasti yhdyttävä täysin ministeri Nicolaïn syvään huolestumiseen vaalikampanjan aikana ilmenneistä puutteista ja sääntöjenvastaisuuksista, etenkin tiedotusvälineiden vapauden osalta.
<P>
En halua, että parlamentin jäsenet ymmärtävät minut väärin; tämä liittyy vain hyvin löyhästi Valko-Venäjästä juuri käymäämme keskusteluun. Ei ole epäilystäkään siitä, etteikö Ukraina olisi edistynyt pyrkimyksissään kohti demokraattiseen perustuslakiin perustuvaa valtiota, ja kun pidetään mielessä, että tämä kehitys on kestänyt hyvin pitkään entisen Neuvostoliiton valtioilta, meidän olisi myös annettava tälle edistykselle tunnustusta. Maahan on syntymässä aitoja poliittisia puolueita. Kansalaisyhteiskunta on muotoutumassa, ja joukko erilaisia valtiosta riippumattomia järjestöjä on ryhtymässä aktiivisesti toimeen. Olemme laatineet ja uudistaneet tiiviissä yhteistyössä Euroopan neuvoston ja Euroopan turvallisuus- ja yhteistyöjärjestön kanssa sääntöjä ja mekanismeja, joilla on tarkoitus varmistaa asianmukainen oikeudellinen ja demokraattinen menettely. Euroopan komission tuki on ollut tässä ratkaisevan tärkeää.
<P>
Tästä kaikesta huolimatta on valitettavaa, että tähän asti monet näistä demokratian ja oikeusvaltion perussäännöistä ovat toistaiseksi olemassa vain paperilla. Tämä kuvastaa ehkä parhaiten Ukrainan nykyistä vaaleja edeltävää tilannetta.
<P>
On todettava, että käynnissä olevassa vaalikampanjassa ei ole käytännössä minkäänlaisia rajoitteita. Tämä on toisaalta tietenkin myös myönteistä, sillä se on osoitus poliittisesta kilpailusta, mutta sitä voidaan myös pitää todisteena siitä, että poliittisessa kulttuurissa on vielä paljon toivomisen varaa. Emme saa kuitenkaan unohtaa sitä, että maan tilanne eroaa selvästi kyseisen alueen muista maista. Riippumatta siitä, mitä tahansa muuta maasta voidaankin sanoa, Ukrainan nykyinen vaalikampanja on aito, sillä siihen osallistuu useita todellisia kilpailevia ehdokkaita.
<P>
Haluan kuitenkin tehdä teille selväksi myös sen, ettemme voi väljentää niitä vaatimuksia, joita olemme asettaneet yhteisten arvojen ja demokraattisten periaatteiden noudattamiselle, sillä se on perusedellytyksenä Euroopan naapuruuspolitiikan mukaisen hyvin kunnianhimoisen toimintasuunnitelman täytäntöönpanolle.
<P>
Emme voi hyväksyä sitä, että viranomaiset ja muut valtion elimet puuttuvat vaaleihin eri tasoilla ja kaikin mahdollisin tavoin. Emme voi hyväksyä myöskään paitsi oppositiopoliitikkoihin myös riippumattomiin kansalaisaloitteisiin kohdistuvan sorron lisääntymistä. Etyjin demokraattisten instituutioiden ja ihmisoikeuksien toimiston (ODIHR) tarkkailijoiden lähettämät ensimmäiset alustavat kertomukset antavat jokseenkin ankean kuvan kansallisten sähköisten tiedotusvälineiden raportoinnista, joka ei suinkaan aina ole puolueetonta.
<P>
Vaikka olenkin kriittinen ja epäileväinen, luotan edelleenkin siihen, että vaalitarkkailijoiden osallistumisella voidaan edistää demokraattista ja laillisuusperiaatteen mukaista vaalimenettelyä. Euroopan unioni on käynnistänyt useita hankkeita auttaakseen keskusvaalilautakuntaa, valtiosta riippumattomia järjestöjä ja toimittajia täyttämään tehtävänsä vaalimenettelyssä.
<P>
Olemme kiitollisia siitä, että Euroopan parlamentti, EU:n jäsenvaltiot ja komissio lähettävät tarkkailijoita osallistumaan Etyjin kansainväliseen vaalitarkkailijavaltuuskuntaan. Ukrainasta meille raportoivilla henkilöillä tulee olemaan suuri vastuu, sillä heidän välittämien tietojen perusteella ratkeaa pitkälti, miten toimimme jatkossa Ukrainan suhteen.
<P>
Vaalit ovat epäilemättä ratkaiseva koe Ukrainan demokratian tilan arvioimiseksi. Meidän olisi tältä osin vedottava valtion viranomaisiin, tiedotusvälineisiin, poliittisiin puolueisiin ja etenkin ehdokkaisiin, jotta vaalien jäljellä olevia kampanjapäiviä leimaisivat demokratia, oikeusvaltioperiaate ja oikeudenmukaisuus, jotka ovat ehdottomia perusedellytyksiä.
<P>
Komissio on valmis panemaan viipymättä täytäntöön uuden naapuruuspolitiikan yhteydessä hahmotellun tiiviin yhteistyön uuden presidentin kanssa. Meille ei suinkaan ole yhdentekevää, kuka nämä vaalit voittaa. Haluaisin lopuksi toistaa, että toivomme entistä tiiviimpää kumppanuutta Ukrainan kanssa, mutta tämä riippuu siitä, sitoutuuko Ukraina yhteisiin arvoihin ja demokraattisiin periaatteisiin ja noudattaako se päättäväistä ja yksiselitteistä toimintalinjaa ja salliiko se näiden arvojen ja periaatteiden toteutuvan myös jokapäiväisessä poliittisessa elämässä.
<SPEAKER ID="122" LANGUAGE="EN" NAME="Tannock (PPE-DE )," AFFILIATION="ryhmän puolesta">
<P>
   .  Arvoisa puhemies, ensi sunnuntain vaaleilla on ratkaiseva merkitys Ukrainan tulevaisuudelle. Toisin kuin muissa entisen Neuvostoliiton maissa, tulos on edelleen täysin epävarma, ja tilanne eroaa selvästi Valko-Venäjällä kaksi viikkoa sitten käydyistä vaaleista, joissa maan kansalaisia petettiin täydellisesti. Kampanjan yhteydessä on kuitenkin esitetty laajalti väitteitä siitä, miten viranomaiset syrjivät opposition pääehdokasta Juštšenkoa ja siitä, miten hallinnollisia varoja käytetään nykyisen pääministerin ja presidenttiehdokkaan Janukovitšin tukemiseksi. Samoin on esitetty outoja väitteitä myrkyttämisestä risiinillä KGB:n tapaan.
<P>
Lisäksi on esitetty huolenaiheita oppositiolehdistön häirinnästä ja siitä, miten oppositiolta on estetty pääsy valtion ja yksityisten omistamille televisiokanaville. On myös esitetty väitteitä siitä, että Janukovitšin tukijat ovat esittäneet useita tekaistuja tai teknisluonteisia ehdokkaita paikallisten vaalilautakuntien kokoonpanon vääristämiseksi. Oikeudenmukaisuuden nimissä on todettava, että tällaista taktikointia esiintyy kaikkialla ja se on laillista, ja Ukrainan hallitus olisi saanut osakseen samantapaista arvostelua kuin Lukašenko, jos nämä ehdokkaat olisi hylätty.
<P>
Huolestuttavaa on myös se, että Venäjän federaatiossa perustettuja äänestyspaikkoja on hyvin vaikea seurata riippumattomasti. Olen henkilökohtaisesti huolissani kuultuani viime viikonloppuna, että kahden poliisiviranomaisen todettiin olleen osallisena ryhmässä, joka hyökkäsi Juštšenkon kannattajien kokoukseen.
<P>
Totean PPE-DE-ryhmän puolesta, että olen tyytyväinen Ukrainan hallituksen minulle – ja kuudelle muulle parlamentin jäsenelle – lähettämään kutsuun osallistua vaaleihin tarkkailijoina. Kehotan pidättymään kaikista toimista, joilla vääristetään kansalaisten todellista tahtoa, jotta he voisivat valita presidenttinsä oman mielensä mukaan. Ukrainalla on nyt mahdollisuus osoittaa sitoutuneensa vapaisiin, oikeudenmukaisiin ja avoimiin vaaleihin osana Euroopan valtioiden yhteisöä, johon se todella kuuluu.
<SPEAKER ID="123" LANGUAGE="NL" NAME="Wiersma (PSE )," AFFILIATION="ryhmän puolesta">
<P>
   .  Arvoisa puhemies, Ukrainalla on keskeinen asema EU:n naapuruuspolitiikassa sen – Euroopan unionin ja Venäjän välisen – sijainnin ja koon takia ja koska sillä on historiallisia siteitä meidän Eurooppaamme.
<P>
Naapuruuspolitiikkamme tavoitteena on tiivistää suhteita Euroopan unionia ympäröiviin maihin, ja Ukrainan demokratisoituminen on yksi naapuruuspolitiikkamme suurimmista haasteista. On sanomattakin selvää, että Ukrainan kehittyminen on myös tärkeä osoitin siitä, miten naapuruuspolitiikkamme on onnistunut. 31. lokakuuta järjestettävät presidentinvaalit ja muutama viikko myöhemmin järjestettävä toinen kierros ovat keskeisessä asemassa tämän kehityksen kannalta. Yksinkertaisesti sanottuna vaihtoehdot ovat yhtäältä nykyinen puolidemokraattinen järjestelmä ja toisaalta Eurooppaan suuntautuva demokraattinen oppositio. Hallitus ja presidentti Kutšma, hänen tukenaan taustalla toimivat oligarkit ja Venäjän presidentti Putin, joka aloitti eilen monipäiväisen vierailunsa Ukrainaan, tukevat omaa ehdokastaan pääministeri Janukovitšia. Useista virallisista uudistuksista huolimatta Janukovitšilla ei ole hyvää mainetta lehdistön vapauden, ilmaisunvapauden ja avoimen ja oikeudenmukaisen menettelytavan edistäjänä. Vaaleja edeltävänä aikana on ilmoitettu lukemattomista välikohtauksista, joista kaikkein huomiota herättävin on tärkeimmän oppositioehdokkaan Juštšenkon mysteerinen sairastuminen. Olemme tästä syvästi huolissamme. Kuten komission jäsen jo totesi, olemme tyytyväisiä siihen, että maassa on käynnissä aito vaalitaistelu, ja toivomme myös, että kampanjat jatkuvat.
<P>
Tästä kaikesta huolimatta jää nähtäväksi, antavatko kansainväliset tarkkailijat – sekä meidän omat että Etyjin tarkkailijat – vaaleille täyden hyväksyntänsä. Kannatan komission jäsenen Verheugenin tarkkailijoille esittämää vetoomusta, jotta he todellakin ottaisivat tärkeän velvollisuutensa hyvin tosissaan. Tällaisten vaalien lopussa annetuilla julistuksilla on usein merkittävä vaikutus Euroopan unionin ja kyseisen maan välisiin suhteisiin. Pyydämme siksi Ukrainan viranomaisia varmistamaan, että presidentinvaalien ensimmäistä kierrosta edeltävinä viimeisinä päivinä kaikilla ehdokkailla on yhdenvertainen oikeus hyödyntää tiedotusvälineitä; korjaamaan ne vahingot, jotka vielä ovat korjattavissa, ja sitoutumaan oikeudenmukaiseen kampanjaan toisella vaalikierroksella – joka on tietenkin kaikkein tärkein – jotta Ukrainan kansalaiset voivat itse tehdä valintansa.
<P>
Ukraina on ilmoittanut haluavansa syventää entisestään yhteistyötä Euroopan toimielinten kanssa ja lujittaa suhteitaan Euroopan unioniin. Suhteiden lujittaminen Euroopan unioniin onnistuu vain, jos Ukraina osoittaa, että se suhtautuu vakavasti maansa demokratiaan, sillä demokraattisen vaaliprosessin häiriytyminen voisi vahingoittaa suuresti Euroopan unionin ja Ukrainan välisiä suhteita. 
<SPEAKER ID="124" LANGUAGE="PL" NAME="Onyszkiewicz (ALDE )," AFFILIATION="ryhmän puolesta">
<P>
   .  Arvoisa puhemies, parlamentti on jo kuullut useista tapauksista, joissa vaalikampanjointia koskevia periaatteita on rikottu eri tavoin. Haluaisin kuitenkin kiinnittää huomionne useisiin uusiin ja mielestäni toisenlaisiin näkökohtiin, joita on ilmennyt tämän vaalikampanjan aikana.
<P>
Ensimmäinen näkökohtani liittyy kuvitteellisten hakijoiden merkitsemiseen ehdokasluetteloihin. Ukrainan presidentin virkaa tavoittelee 23 ehdokasta, mutta todellisuudessa ehdokkaita on vain muutama. Valtaosa muista ehdokkaista on rekisteröity aivan samalla tavalla, mutta he osallistuvat vaalikampanjaan ainoastaan antamalla lausuman, jonka mukaan he ovat ehdolla vaaleissa, mutta eräs toinen henkilö on itse asiassa parempi ehdokas. Lisäksi heidän vaalilautakunnissa istuvat edustajansa ovat käytännössä aivan toisen ehdokkaan edustajia.
<P>
Toinen hiljattain esiin tullut näkökohta, joka voi muodostaa uhan – vaikka tämä uhka onkin voinut nyt hieman lieventyä – liittyy Ukrainan ulkopuolella sijaitsevien vaalipiirien suureen määrään. Ne on perustettu Venäjällä asuvan suuren ukrainalaisen vähemmistön takia. Tilastojen mukaan vähemmistöön kuuluu useita miljoonia henkilöitä. Venäjän alueella sijaitsevat vaalipiirit ovat ainakin virallisesti yksinomaan ehdokkaiden valvonnassa. Ne ovat kaikenlaisen kansainvälisen valvonnan ulkopuolella, ja näissä vaalipiireissä annettujen äänien määrällä voi olla vaikutusta vaalien tulokseen.
<P>
Lopuksi tarkastelen kolmatta vaalikampanjaan liittyvää näkökohtaa, nimittäin Venäjän yhdelle ehdokkaalle antamaa erittäin voimakasta tukea. Venäjä on vastannut terävästi kaikkiin arvosteluihin, joita on esitetty Valko-Venäjän ja muiden maiden vaalikampanjamenettelyistä, ja syyttänyt puuttumisesta toisten valtioiden asioihin, vaikka esimerkiksi nyt tarkasteltavassa tapauksessa sillä ei ole ollut minkäänlaisia rajoitteita. Eräs toinen ilmi tullut uhka liittyy siihen, että tilanne voidaan ratkaista voimankäytöllä. Tein Ukrainaan hiljattain vierailun, jonka aikana tapasin useita ihmisiä, ja maassa on tuotu usein ilmi tämäntyyppisiä huolenaiheita. Meidän on oltava tietoisia tällaisen uhan mahdollisuudesta. Kiitän teitä. 
<SPEAKER ID="125" LANGUAGE="DE" NAME="Schroedter (Verts/ALE )," AFFILIATION="ryhmän puolesta">
<P>
   .  Arvoisa puhemies, hyvät parlamentin jäsenet, olen komission jäsenen Verheugenin kanssa samaa mieltä siitä, että toisin kuin naapurimaassa Valko-Venäjällä, Ukrainan presidentinvaaleissa käydään rinta rinnan todellista ja jännittävää kilpailua kahden voimakastahtoisen henkilön välillä. Ukrainan kansan on itse tehtävä valinta. Kuten monet muut parlamentin jäsenet ovat huomauttaneet ennen minua, odotamme huolestuneina tulevaa viikonloppua ja näitä vaaleja, sillä on käymässä ilmeiseksi, että kampanjaa käydään epäoikeudenmukaisesti kaikin mahdollisin keinoin. Presidentti Kutšma taittaa peistä suosikkiehdokkaansa puolesta ja pakottaa valtion virkamiehet ja televisiokanavat osallistumaan kyseisen ehdokkaan tukemiseen.
<P>
Kannatamme jäsen Wiersman pyyntöä lopettaa tällaiset toimet ja antaa mahdollisuus käydä oikeudenmukaista vaalikampanjaa. Yhdyn puheenjohtajavaltion pyyntöihin ja myös minä pahoittelen sitä, ettei vaaleissa ole voitu turvautua paikallisiin vaalitarkkailijoihin, sillä viime vaaleissa se osoittautui ratkaisevaksi tekijäksi, jolla varmistettiin, että kansalaiset pystyivät mieltämään vaalit demokraattisiksi. Kansalaisten erittäin aktiivinen osallistuminen on osoittanut selkeästi, että maahan voidaan luoda demokratia, ja siksi on ensisijaisen tärkeää, että maassa ryhdytään toimenpiteisiin ei-toivottujen kehityskulkujen estämiseksi ja sen varmistamiseksi, että nämä vaalit ovat aidosti demokraattiset. Luotan Ukrainan kansalaisiin, mutta pyydän myös puheenjohtajavaltiota ja komissiota varmistamaan, että demokraattisten rakenteiden ja ennen kaikkea kansalaisyhteiskunnan tukemiselle annetaan keskeinen asema toimintasuunnitelmassa ja että se asetetaan etusijalle talouden kehittämiseen nähden, sillä Ukrainan demokratian kehittyminen on edelleen hataralla pohjalla, ja siksi sitä on vakautettava. 
<SPEAKER ID="126" LANGUAGE="DE" NAME="Markov (GUE/NGL )," AFFILIATION="ryhmän puolesta">
<P>
   .  Arvoisa puhemies, arvoisa komission jäsen, Ukrainalla on valtava merkitys EU:n jäsenvaltioille. Sillä on yhteinen raja kolmen EU:n jäsenvaltion kanssa, joten niillä on tietenkin myös sosioekonomisia siteitä, ja maalla on suuri valta myös yleisten suhteiden näkökulmasta. Lisäksi sillä on merkittävä rooli Moldovassa, jossa Ukrainan toimet ovat välttämättömiä. Olen viettänyt kuusi vuotta elämästäni Ukrainassa ja olen tuntenut maan yli 30 vuoden ajan, ja voin kertoa teille, että se seuraa tällä hetkellä polkua, joka johtaa aivan varmasti demokratiaan.
<P>
Meidän on jossain määrin lievennettävä vaatimuksiamme siitä, miten valtavan nopeasti muutokset on toteutettava, sillä jotkin asiat vievät yksinkertaisesti aikaa. Kuten edelliset puhujat ovat panneet merkille, on selvää, etteivät kaikki epäilykset suinkaan hälvene. Yksi ongelma on esimerkiksi se, että Venäjä antaa tukensa tietylle ehdokkaalle. Toinen ongelma on Blairin Yhdysvaltain presidentille Bushille antama tuki on. Sekään ei ole ennenkuulumatonta, että ulkomailla asuvien tiettyjen äänestäjien antamat äänet tarkastetaan – sallitaanhan useiden amerikkalaistenkin äänestää Saksassa. Tietyissä maissa lähtökohtaisena oletuksena on aina se, että demokraattiset pelisäännöt ovat vahvasti uhattuina, kun taas toisissa maissa tällaisia olettamuksia ei tarvitse tehdä. Olemme kaikki tietoisia myös siitä, että Floridassa viime presidentinvaaleissa annetuista äänistä käytiin kiivasta keskustelua. Meidän pitäisi luottaa Ukrainaan. 
<SPEAKER ID="127" LANGUAGE="PL" NAME="Fotyga (UEN )," AFFILIATION="ryhmän puolesta">
<P>
   .   Arvoisa puhemies, arvoisa neuvoston jäsen Nicolaï, arvoisa komission jäsen, Ukrainan ensimmäinen vaalikierros on päättymässä. Monet kansainväliset järjestöt ovat ilmaisseet suhtautuvansa hyvin varauksellisesti siihen, miten vaalikampanjointi on hoidettu, minkä edelliset puhujat ovatkin maininneet tärkeissä huomautuksissaan. Emme voi sanoa, että Ukrainan tilanne vastaisi Valko-Venäjän tilannetta. Se olisi kohtuutonta. Näillä mailla on kuitenkin jotain yhteistä, nimittäin Venäjän strateginen etu. Ukrainan vaalikampanjan aikana tämä etu kävi hyvin ilmeiseksi Sotšissa tänä vuonna 26. heinäkuuta järjestetyssä kokouksessa ja presidentti Putinin viimeisimmän vierailun aikana.
<P>
Tiedämme, että Venäjä on halukas säilyttämään Ukrainassa tietyn poliittisen kokoonpanon. Ehdokas, joka edustaa tätä kokoonpanoa, on nykyinen pääministeri Janukovitš. Hänellä on selvästi helpompi pääsy tiedotusvälineisiin ja hänellä on enemmän mahdollisuuksia viestiä äänestäjiensä kanssa. Meidän on tärkeää keskustella Ukrainaan liittyvistä kysymyksistä Venäjän kanssa, joka on tärkein kumppani tällaisissa kysymyksissä, ja nämä keskustelut olisi otettava asialistalle sekä kumppanuussopimuksen rajoissa että EU:n ja Venäjän välisen huippukokouksen aikana pidettävissä kokouksissa. Haluaisin lisäksi esittää muutaman huomautuksen komission jäsenen Verheugenin lausumasta. On totta, ettei Ukraina vielä täytä kaikilta osin demokraattiselle valtiolle asettavia vaatimuksia, mutta tiedämme, että mahdollisuus päästä Euroopan unionin jäseneksi kannustaa Ukrainaa parhaiten täyttämään nämä vaatimukset. 
<SPEAKER ID="128" LANGUAGE="PL" NAME="Klich (PPE-DE )." AFFILIATION="">
<P>
      Arvoisa puhemies, Ukrainassa järjestetään piakkoin presidentinvaalit ja maalla on valittavanaan kaksi tietä. Toinen on tie kohti Eurooppaa ja toinen on Venäjän vallan alainen tie. Ensin mainitun tien edellytyksiä ovat demokraattiset säännöt, oikeusvaltioperiaate, markkinatalous ja nopeutettu poliittinen yhdentyminen Euroopan unionin rakenteisiin. Toiseen tiehen liittyy vaara siitä, että nykyinen poliittinen ja taloudellinen malli jäävät pysyviksi.
<P>
Mihin toimenpiteisiin voimme sitten ryhtyä lisätäksemme ensin mainitun tien valinnan todennäköisyyttä toiseksi mainitun tien asemesta? Emme todellakaan voi tehdä paljoakaan, mutta meillä on käytettävissämme muutamia avoimia vaihtoehtoja. Voisimme seurata tiiviisti äänestystä ja presidentinvaalin ensimmäisen ja toisen kierroksen välillä käytävää vaalikampanjaa, sillä tuolloin kampanja on kiihkeimmillään. Lisäksi meidän on tietenkin reagoitava tapahtumiin.
<P>
Presidentinvaalien jälkeen parlamentin pitäisi antaa päätöslauselma ja laatia myöhemmin mietintö, jossa esitetään yksityiskohtaisesti, mitä muutoksia EU:n Ukrainan politiikassa on tehtävä. Toiseksi meidän on oltava valmiita lykkäämään Euroopan unionin tai pikemminkin komission Ukrainaa koskevaa toimintasuunnitelmaa. Olen tyytyväinen siihen, ettei Euroopan komissio hyväksynyt eilen toimintasuunnitelmaa, sillä Juštšenkon voitto sallisi meidän ryhtyä entistä aktiivisempiin toimiin, voisimme esittää Ukrainalle anteliaampia tarjouksia ja ryhtyä toimeen maan demokraattisen muutoksen tukemiseksi. Jos Janukovitš voittaa, voimme hyväksyä toimintasuunnitelman nykymuodossaan ja voimme tarkkailla uuden presidentin toteuttamia toimia ensimmäisinä päivinä vaalivoiton jälkeen. Jos taas Jutštšenko voittaa, meidän on oltava valmiita asettamaan käyttöön valtavasti lisävaroja Ukrainan kehityksen tukemiseksi, ja meidän olisi nyt annettava selvä viesti siitä, että olemme valmiita toimimaan näin. Vaalien jälkeen meidän olisi järjestettävä pikaisesti tuenantajien konferenssi, joka muistuttaisi Georgiassa tai pikemminkin Georgian puolesta järjestettyä konferenssia, jonka tuloksena Euroopan unioni ryhtyi tukemaan maan kehittymistä. On ensisijaisen tärkeää pitää mielessä, että vahva, demokraattinen ja itsenäinen Ukraina on hyvin tärkeä Euroopan vakaudelle. 
<SPEAKER ID="129" LANGUAGE="PL" NAME="Siwiec (PSE )." AFFILIATION="alter ego">
<P>
      Arvoisa puhemies, komission jäsen Verheugen antoi meille hyvän kuvauksen Ukrainan tapahtumista, sillä hän vältti antamasta mustavalkoista kuvaa ja turvautui sen sijaan harmaan eri sävyihin. Meillä on tapana suhtautua kaikkeen joko myönteisesti, kuten Ukrainan viranomaisiin, tai kielteisesti, kuten oppositioon. Kaikki vaikuttaa joko hyvältä tai pahalta. Ukrainassa kaikki on kuitenkin joko osittain hyvää tai osittain pahaa.
<P>
Toimin parlamentin tarkkailijaryhmän puheenjohtajana, ja voin vakuuttaa teille, että viesti, jonka toimitamme Ukrainalle on myönteinen. Haluamme auttaa ukrainalaisia kehittämään demokratiaa ja kunnioittamaan tiettyjä periaatteita. Matkamme tarkoituksena ei ole tukea ketään tiettyä ehdokasta. Tarkoituksemme on tarkkailla vaalien sujumista. Vierailumme tavoitteena on tehdä eurooppalaiset normit tunnetuksi Ukrainan kansalaisille.
<P>
On pidettävä mielessä, etteivät Ukrainan vaalit ole vallankumouksen vauhdittaja. Ukrainan kansalaiset eivät odota vallankumouksellisia muutoksia. En usko, että Juštšenko toteuttaa vallankumouksellisia muutoksia, jos hän voittaa, enkä myöskään usko, että Janukovitšin voittaessa hänestä tulee presidentti Kutšman .
<P>
Meidän on kysyttävä itseltämme, minkälainen nykypäivän Ukraina todellisuudessa on. Eroaako se muista entisen Neuvostoliiton maista? Parlamentissa esitetyissä puheenvuoroissa on todettu, että maassa käydään aitoa poliittista taistelua, ja missä muualla tällä alueella käydäänkään aitoa poliittista taistelua? Ukrainan vaaleihin on vielä kuukausi, emmekä vielä tiedä, kenestä tulee presidentti. Venäjän vaaleissa tulos oli kuitenkin ennalta varma. Todellisen opposition ja ylipäätään aidon vaihtoehdon olemassaolo Ukrainassa on tulosta viime vuosien kehityksestä. Se on saavutus myös Euroopan unionille ja maille, jotka ovat tukeneet oppositiota.
<P>
Emme saa kuitenkaan unohtaa, ettei oppositioehdokkaan voittokaan tarkoita sitä, että yhteyksiä Euroopan unioniin voitaisiin vähentää. Se toisi yksinkertaisesti mukanaan uusia haasteita. Venäjän ennenkuulumaton vaikutusvalta on eräs näkökohta, jota ei saa jättää huomiotta, sillä tämä on ensimmäinen kerta, kun se on käyttänyt vaikutusvaltaansa näin laajamittaisesti. Meidän on oltava kärsivällisiä ja johdonmukaisia suhteissamme Ukrainaan, ja tarvitsemme tähän myös aikaa. 
<SPEAKER ID="130" LANGUAGE="PL" NAME="Staniszewska (ALDE )." AFFILIATION="">
<P>
      Arvoisa puhemies, kun kuuntelen komission jäsenen Verheugenin ja Länsi-Euroopan edustajien esittämiä huomautuksia Ukrainasta, saan sellaisen oudon käsityksen, ettei yksikään teistä arvosta kyseisen maan todellista tilannetta. Kyse on maasta, joka itsenäistyi vasta 12 vuotta sitten. Se on ollut miehitettynä vuosisatojen ajan. Myös ukrainan kieli on ollut uhattuna vuosisatojen ajan. Tällaisen maan olisi mahdotonta nousta omille jaloilleen ja tulla sekä demokraattiseksi että eurooppalaiseksi valtioksi länsimaisessa merkityksessä vain 12 vuodessa. Sehän kesti teidänkin mailtanne vuosisatoja. Tämä näkökohta on yksinkertaisesti otettava huomioon.
<P>
Siksi katson, ettei Euroopan unioni voi yksistään tarkkailla passiivisesti maan tapahtumia, sillä Ukraina sijaitsee Euroopan unionin itärajalla ja maan väestöluku on 50 miljoonaa. Sillä ei yksinkertaisesti ole varaa toimia siten. Riippumatta siitä, mikä vaalien tulos on, meidän on laadittava tarkka ohjelma. Ohjelmalla on tuettava Eurooppaan ja demokratiaan myönteisesti suhtautuvia voimia ja Ukrainan demokraattisia prosesseja. Ohjelma kohderyhmänä on oltava nuoret, ja se on suunniteltava siten, että sillä lujitetaan taloudellista ulottuvuutta ja taloudellista kehitystä. Sille on myös varattava asianmukainen rahoitus. Toivon, että Euroopan unioni esittää ehdotuksia tällaiseksi ohjelmaksi. Kuten jäsen Schroedter totesi, se on kohdistettava ensisijaisesti kansalaisiin, ei Ukrainan viranomaisiin. Me kaikki tarvitsemme tällaista ohjelmaa.
<P>
Mikään ei ole pahempaa kuin katsella sivusta välinpitämättömänä, kun pieni avuton lapsi epäonnistuu vaikeassa tilanteessa. Mielestäni meidän olisi lisättävä yhteisiä toimia. On totta, etteivät vaalit ole täysin demokraattiset, mutta emme saa asettaa vaaleja ja vaalitulosta tulevaisuudessa annettavan avun ehdoksi. 
<SPEAKER ID="131" LANGUAGE="LV" NAME="Kušķis (PPE-DE )." AFFILIATION="">
<P>
    Arvoisa puhemies, hyvät parlamentin jäsenet, vaikka Ukrainan vaalit käydäänkin kahden huomiota herättävän tapahtuman – Valko-Venäjän parlamenttivaalien ja Yhdysvaltain presidentinvaalien – välisenä aikana, ne ovat kuitenkin yhtä tärkeä Euroopalle ja koko maailmalle, vaikka kyseinen naapurimaa on tietenkin demokraattisempi kuin Valko-Venäjä, eikä sillä ole yhtä suurta vaikutusvaltaa kuin Amerikan yhdysvalloilla.
<P>
Uusia jäsenvaltioita edustavien Euroopan parlamentin jäsenten asiaa koskevan tietämyksen ja kokemuksen ansiosta Ukrainaa koskeville kysymyksille on annettu erityistä huomiota jo parlamentin ensimmäisten työkuukausien aikana, ja näin on korostettu tämän uuden Euroopan lähinaapurin merkitystä strategisena kumppanina. Viime vuosien aikana Ukrainaan on muodostunut suuri ja vaikutusvaltainen oppositio, mutta voimme nähdä, miten viestintävälineiden vapauden alalla on ilmennyt kielteisiä suuntauksia ja miten koko hallintokoneisto on siirtynyt valtaapitävän eliitin käsiin. Nämä suuntaukset muodostavat uhan demokratisoitumiselle ja oikeudenmukaisille presidentinvaaleille.
<P>
Vaalilaki on oikeudellisesti pätevä, mutta vain opposition on pakko noudattaa sitä. Kaikkein hälyttävintä on kuitenkin kansalaisten suhtautuminen: kaikki tietävät, mitä on tekeillä, mutta rikkomukset ovat niin yleisiä, että yhteiskunta on jo tottunut niihin, ja vain harvat ihmiset pitävät tällaista toimintatapaa laittomana. Kaiken lisäksi kansalaisia aivopestään oligarkkien miljoonilla rahoitetuilla mainoksilla. Vaalilaissa vahvistetaan kampanjamenojen yläraja, mutta ehdokkaiden rahoitusta ja poliittisten puolueiden taloutta ei todellisuudessa valvota.
<P>
Vaalien tuloksen tulee näkyä selvästi ja tehokkaasti Euroopan unionin päätöksissä, eikä ainoastaan arvosteluna tai tukena vaan myös konkreettisissa strategisissa ja taloudellisissa kysymyksissä. Euroopan unionin ja Ukrainan välille ollaan parhaillaan laatimassa uuden naapuruuspolitiikan mukaista toimintasuunnitelmaa. Euroopan parlamentin jäsenenä haluan, että asiakirjan sisältöä vielä hiotaan ja että se allekirjoitetaan vasta vaalien jälkeen, kun on täysin selvää, onko Ukrainan presidentinvaalit hoidettu demokraattisesti ja muodostetaanko uusi hallitus demokraattisten menetelmien mukaisesti.
<P>
Me kaikki tarvitsemme demokraattisia ja korruptoitumattomia naapureita, jotta yrittäjät voivat tuottaa voittoa vapaassa, kilpailuun perustuvassa ympäristössä ja jotta kansalaisemme voivat nukkua turvallisin mielin tietäen, että Ukraina ei ole pukenut ylleen suuren naapurimaansa Venäjän ärisevää karhunnahkaa. 
<SPEAKER ID="132" LANGUAGE="PL" NAME="Sonik (PPE-DE )." AFFILIATION="">
<P>
      Arvoisa puhemies, ollaanko Euroopan unionissa selvillä siitä, mitä Ukrainassa tapahtuu? Tiedotusvälineet tekevät jatkuvasti hyökkäyksiä opposition ehdokasta Juštšenkoa vastaan, eikä hänen sallita esiintyä valtion radio- ja televisiokanavilla. Väliinhuutelijat häiritsevät opposition kokouksia, ja toimittajia uhkaillaan. Se ei ole asiassa kuitenkaan pahinta. Ukrainan nuori demokratia selviäisi näistä koetuksista, jos sen tuhoamiseen pyrkivät eivät saisi tukea ulkopuolelta, nimittäin Venäjältä. Presidentti Putin kannattaa aivan selvästi Janukovitšia. Putinin äskettäinen vierailu Kiovaan vaalikampanjan viime päivinä oli selvää puuttumista Ukrainan sisäisiin asioihin. Se tuo mieleen tsaarin vierailun hänen vallassaan olevaan provinssiin. Lisäksi ilmoitus 45 vaalilautakunnan perustamisesta Venäjällä asuvia ukrainalaisia varten herättää epäilyksiä vaalitulosten uskottavuudesta. Ukraina ei silti ole poikkeus. Venäjä suhtautuu välinpitämättömästi Valko-Venäjän hallituksen karkeisiin demokratian loukkauksiin sekä tämän parlamentin ja Euroopan neuvoston toistuviin vetoomuksiin löytää poliittiset ratkaisut Tšetšenian veriseen selkkaukseen.
<P>
Puola on aina osoittanut tukevansa vankasti Ukrainan tavoitetta liittyä Euroopan kansakuntien läntiseen yhteisöön, ja niin se tekee vastakin. On silkka totuus, että Ukrainan valtio on Länsi-Euroopalle strategisesti tärkeä niin talouden kuin turvallisuudenkin kannalta sekä Euroopan geopoliittisen tasapainon takia. Kun kerran Euroopan komissiolla ei ole epäilyksiä Turkin suosittelemisen oikeutuksesta, Ukrainalle annettava myönteinen vastaus on pakostakin vain ajan kysymys. Meidän tulee pyrkiä kaikin tavoin supistamaan kyseinen aika mahdollisimman lyhyeksi.
<P>
Ensimmäisenä tekonamme tulisi olla selkeä "ei" Venäjälle. Siksi vetoankin tähän parlamenttiin, jotta se varmistaa, etteivät jäsenvaltiot sivuuta Ukrainan vaalien kysymystä tulevassa Euroopan unionin ja Venäjän välisessä huippukokouksessa 11. marraskuuta. Vaadin myös, että näiden Ukrainan kannalta ratkaisevien kahden viikon aikana tehdään kaikki voitava, jotta Venäjä ei osallistu itsevaltiuteen tähtäävien suuntausten vahvistamiseen naapurivaltioissaan. Hyvät kollegat, arvoisa komission jäsen Verheugen, tämä on minun vetoomukseni teille. Emme saa sallia uuden rautaesiripun pystyttämistä. 
<SPEAKER ID="133" LANGUAGE="NL" NAME="Belder (IND/DEM )." AFFILIATION="">
<P>
    Arvoisa puhemies, meillä on monen monta syytä pohtia pessimistiseen sävyyn, järjestetäänkö Ukrainassa rehelliset ja oikeudenmukaiset presidentinvaalit. Koska vaalien tuloksen lopullinen selviäminen näyttää lisäksi vaativan kaksi kierrosta, on erittäin tärkeää, että Eurooppa pitää tarkoin silmällä Ukrainan vaalitaistelua kierrosten väliin jäävänä aikana, joka alkaa 31. lokakuuta ja päättyy 21. marraskuuta 2004. Vetoankin painokkaasti Euroopan unionin toimielimiin, että näin myös tehdään. Euroopan unionin ei pidä keskittyä pelkästään siihen, kuka selviää taistelukentältä voittajana, vaan korostaa myös sitä, kuinka taistelu käydään. Jos laittomia keinoja käytetään, odotan neuvoston ja komission lähettävän Kiovaan selvän viestin. Jos kohta Ukrainan kansainvälinen eristäminen ei olekaan unionin jäsenvaltioiden etujen mukaista, "tavalliseen tapaan jatkaminen" ei tule kysymykseen, mikäli edellä mainittuja seikkoja esiintyy.
<P>
Haluan lopuksi esittää kiireellisen kysymyksen: miten neuvosto suhtautuu Venäjän presidentin selvään puuttumiseen näihin Ukrainan presidentinvaaleihin? Toimintahan vaikuttaa kiistatta EU:n jäsenvaltioiden ulkoisiin intresseihin Ukrainan kansallisesta itsenäisyydestä ja sen kansalaisten poliittisista vapauksista puhumattakaan. 
<SPEAKER ID="134" LANGUAGE="EN" NAME="Nicolaï," AFFILIATION="neuvosto">
<P>
   . Arvoisa puhemies, parlamentin jäsenten huomioista käy selvästi ilmi, että Euroopan parlamentti seuraa Ukrainan tapahtumia tiiviisti.
<P>
Haluan puhua erityisesti vaaliprosessista ja EU:n vaaleihin liittyvästä toiminnasta, koska monet jäsenet esittivät huomioita tästä. Kuten totesin, seuraamme vaaleja erittäin tiiviisti. Muodostamme kantamme tähän prosessiin ETYJin vaalitarkkailijoiden raportin perusteella. Osapuilleen puolet näiden vaalien tarkkailijoista on EU:n lähettämiä. Tämän ohella lukuisat jäsenvaltiot rahoittavat kansalaisjärjestöjä, jotka haluavat osaltaan edistää vapaiden ja rehellisten vaalien järjestämistä. EU ei missään nimessä aio vaieta, kun vaalien ensimmäinen kierros on käyty. Annamme julistuksen, jossa ilmaisemme selkeästi kantamme vaaliprosessiin.
<P>
Jotkut parlamentin jäsenet – Tannock ja Wiersma – viittasivat opposition ehdokkaan Viktor Juštšenkon mahdolliseen myrkyttämiseen. Tällaiset tiedot huolestuttavat meitä, mutta en halua ryhtyä arvailemaan asioiden todellista laitaa. Olen tyytyväinen, että hän on elossa ja jatkaa kampanjatyötään, joten Ukrainan kansalla on edelleen laaja valikoima ehdokkaita, joista valita. 
<SPEAKER ID="135" LANGUAGE="DE" NAME="Verheugen," AFFILIATION="komissio">
<P>
   .  Arvoisa puhemies, kun minulta tiedusteltiin, millaisia muutoksia Euroopan unionissa tapahtuu, kun kahdeksan Keski- ja Itä-Euroopan valtiota liittyvät EU:hun 1. toukokuuta tänä vuonna, mainitsin yhden erittäin tärkeän muutoksen eli sen, että meidän on vastedes kiinnitettävä entistä enemmän huomiota naapureihimme Ukrainaan, Valko-Venäjään ja Venäjään ja että uudet jäsenvaltiomme varmistavat, että näin myös käy. Olen tyytyväinen, että ennustus on käynyt toteen tänä iltapäivänä, vaikka en olekaan samaa mieltä aivan kaikesta siitä, mistä parlamentin jäsenet, erityisesti puolalaiset jäsenet, ovat tänään puhuneet. Suhtaudun silti myönteisesti siihen, että uusien jäsenvaltioiden edustajat ovat hyödyntäneet tätä tilaisuutta tuoda esiin oman alueensa erityisongelmia.
<P>
Halusin puheenvuoron tähän loppuun torjuakseni vaikutelmaa siitä, että seuraamme "kantaa ottamatta" Ukrainan tapahtumia. Tämä ei pidä paikkaansa, ja maan merkitys meille näkyy myös erittäin aktiivisena toimintanamme. Toimintamme liittyy juuri siihen kansalaisyhteiskunnan tukemiseen, jota jäsen Schroedter vaati, ja olemmekin todella edistyneet tällä saralla. Emme millään muotoa halua antaa yksinomaan kielteistä kuvaa tilanteesta. Sain käsityksen, että tässä keskustelussa esittämämme näkemykset ovat kaiken kaikkiaan yhteneväiset siitä, mihin pyrimme ja miten tähän tavoitteeseen päästään.
<P>
Varsinainen kysymys, josta nyt keskustellaan, ovat Ukrainan poliittisen uudistumisen vaikutukset sen tuleviin mahdollisuuksiin päästä EU:n jäseneksi. Auttaisiko selkeä tulevaisuudennäkymä Ukrainasta EU:n jäsenenä maan demokraattisia voimia pääsemään voitolle? Vastaukseni on ehdottomasti myönteinen, sillä olen täysin varma siitä, että aidosti vakuuttava näkemys Ukrainan EU-jäsenyydestä auttaisi asiaa. Juuri siksi olemme tarjonneet Ukrainalle politiikkaa, jossa toimintasuunnitelma on ainoastaan alku useille peräkkäisille meitä lähentäville toimille. Keskustellessani asiasta presidentti Kutšman kanssa olen aina tieten tahtoen jättänyt tarkentamatta, mihin tämä politiikka loppujen lopuksi johtaa, ja nimenomaan Ukraina itse on ilmoittanut uskovansa, että se johtaa jonain päivänä Euroopan unioniin. Mielestäni meidän ei pidä torjua näin selvää Ukrainan tavoitetta.
<P>
Haluan lopuksi todeta, etten ole täysin samaa mieltä kaikesta parlamentissa tämän iltapäivän aikana sanotusta, esimerkiksi siitä, että meidän tulisi osoittaa enemmän ymmärtämystä Ukrainan demokratian puutteita kohtaan, koska maassa on vaikeat ajat, koska se on nuori demokratia ja ollut itsenäinen vasta 12 vuotta. Sallinette huomauttaa, että myös Latvia, Liettua ja Viro ovat olleet itsenäisiä vasta 12 vuotta ja silti olemme edellyttäneet, että ne täyttävät täysimääräisesti poliittiset ja demokraattiset vaatimuksemme. Ne kykenivät siihen, vaikka niiden menneisyys on ollut yhtä vaikea kuin Ukrainan. Kannatan, että omaksumme Ukrainaa kohtaan samalla tavoin vaativan asenteen ja että ilmoitamme maan demokraattisille voimille, mitä me niiltä odotamme. En kuitenkaan katso, että parlamentissa tämän iltapäivän kuluessa esitetty vertaus Ukrainasta ja pikkulapsesta on paikallaan. Pikkulasta voi opastaa kädestä pitäen ja tarvittaessa näpäyttää, jos on pakko. Kumpaakaan näistä ei voi tehdä Ukrainan kohdalla, ja kummassakin tapauksessa vertaus on ontuva. Ukraina ei ole pikkulapsi, se on lujasti itseensä luottava, merkittävä ja aikuinen maa, ja uskoakseni voimme aivan hyvin edellyttää, että se myös käyttäytyy aikuisen tavoin. 
<SPEAKER ID="136" LANGUAGE="NL" NAME="Belder (IND/DEM )." AFFILIATION="">
<P>
    Arvoisa puhemies, olen hyvin pahoillani, että saavuin saliin vasta Ukrainasta käytävän keskustelun lopulla, koska osallistuin samaan aikaan pidettyyn parlamentin Israelin-suhteiden valtuuskunnan kokoukseen. Asia on saattanut jäädä minulta huomaamatta, mutta esitin alankomaalaiselle neuvoston edustajalle olennaisen kysymyksen neuvoston kannasta Kremlin selvään poliittiseen puuttumiseen Ukrainan presidentinvaaleihin. Neuvosto on kenties jo vastannut tähän kysymykseen. Jollei se kuitenkaan ole, esitän nyt kysymykseni uudelleen. Olen jättänyt kysymyksen neuvoston edustajan virallisella kielellä, ja arvostaisin vastausta. 
<SPEAKER ID="137" LANGUAGE="EN" NAME="Nicolaï," AFFILIATION="neuvosto">
<P>
   . Arvoisa puhemies, lisään tähän vain sen, että keskustelemme tästäkin asiasta Venäjän kanssa seuraavassa, 11. marraskuuta pidettävässä huippukokouksessa. 
<SPEAKER ID="138" LANGUAGE="" NAME="Puhemies." AFFILIATION="">
<P>
   – Olen vastaanottanut keskustelun lopuksi kuusi käsiteltäväksi jätettyä päätöslauselmaesitystä(1).
<P>
Keskustelu on päättynyt. Äänestys toimitetaan huomenna torstaina.
<P>
Istunto keskeytetään ja sitä jatketaan kyselytunnilla klo 18.00. 
<SPEAKER ID="139" LANGUAGE="" NAME="" AFFILIATION="varapuhemies">
<SPEAKER ID="140" LANGUAGE="" NAME="Puhemies." AFFILIATION="">
<P>
   Esityslistalla on seuraavana kyselytunti (B6-0017/2004).
<P>
Käsittelemme neuvostolle esitettyjä kysymyksiä. 
<SPEAKER ID="141" LANGUAGE="" NAME="Puhemies." AFFILIATION="">
<P>
   Seuraavana on 
<P>
Etninen väkivalta on lisääntynyt Vojvodinan maakunnassa Serbiassa ja Montenegrossa viime kuukausien aikana. Sen kohteina ovat olleet alueella asuvat kansalliset vähemmistöt, kuten albaanit, kroaatit ja unkarilaiset, ja väkivallan ilmenemismuotoja ovat olleet kansallisten symbolien häpäiseminen, omaisuuden ja kulttuuriperinnön tuhoaminen sekä vakavien ruumiinvammojen tuottaminen asukkaille. Yksittäisten henkilöiden ja poliittisten ryhmien toistuvista valituksista huolimatta keskushallinnon ja paikallishallinnon viranomaiset ovat haluttomia ryhtymään konkreettisiin toimiin, joilla ne puuttuisivat tilanteeseen ja toisivat syylliset oikeuteen.
<P>
Onko neuvosto tietoinen Vojvodinan tilanteen kärjistymisestä? Aikooko neuvosto ryhtyä asianmukaisiin toimiin sen varmistamiseksi, että Serbian ja Montenegron hallitus huolehtii yleisen järjestyksen palauttamisesta ja takaa etnisten ja kansallisten vähemmistöjen perustavaa laatua olevien ihmisoikeuksien kunnioittamisen? Voisiko Serbian ja Montenegron hallituksen toimimattomuus, joka on vakavalla tavalla ristiriidassa Kööpenhaminan kriteerien kanssa, vaikuttaa Euroopan unionin ja Serbian suhteisiin, kuten tulevaan kumppanuuteen? 
<SPEAKER ID="142" LANGUAGE="NL" NAME="Nicolaï," AFFILIATION="neuvosto">
<P>
   .  Arvoisa puhemies, Vojvodinan etnisten yhteisöjen välisistä jännitteistä on keskusteltu toimivaltaisissa neuvoston elimissä ja neuvostossa, erityisesti 13. syyskuuta 2004 pidetyssä yleisten asioiden ja ulkosuhteiden neuvoston istunnossa. EU:n Belgradin-edustuston päällikköjä on pyydetty laatimaan raportti maakunnan tilanteesta ja sisällyttämään siihen yleiskatsaus etnisiin suhteisiin ja lisätietoja viimeaikaisista välikohtauksista. Edustuston päälliköiden raportissa, joka julkaistiin 15. syyskuuta, todetaan, että vaikka etninen suvaitsemattomuus näyttääkin lisääntynen, välikohtaukset – niin paljon levottomuutta kuin herättävätkin – ovat yleensä jääneet vähäisiksi eivätkä näytä muodostavan selvää kehityssuuntausta. Raportissa suositellaan, että 19. syyskuuta ja 3. lokakuuta välisenä aikana pidettävien paikallisvaalien jälkeen laaditaan aikanaan seurantaraportti, jonka perusteella toimivaltaiset neuvoston elimet arvioivat tilannetta uudelleen. Yleisten asioiden ja ulkosuhteiden neuvosto toteaa 11. lokakuuta 2004 Länsi-Balkanista antamissaan päätelmissä suhtautuvansa myönteisesti Serbian hallituksen 8. syyskuuta antamiin sitoumuksiin tiivistää vuoropuhelua kaikkien etnisten yhteisöjen kanssa ja jäävänsä odottamaan sitoumusten täytäntöönpanoa.
<P>
EU seuraa jatkossakin kehitystä tällä alalla. Ihmisoikeuksien ja vähemmistöjen oikeuksien kunnioittaminen kuuluvat EU:n perusarvoihin ja unionin ulko- ja turvallisuuspolitiikan tavoitteisiin. Serbialla ja Montenegrolla ei tätä nykyä ole sopimussuhdetta Euroopan unioniin. Komissio laatii lähikuukausina toteutettavuustutkimuksen selvittääkseen, voiko se kehottaa neuvostoa aloittamaan neuvottelut vakautus- ja assosiaatiosopimuksen tekemisestä Serbian ja Montenegron kanssa. 
<SPEAKER ID="143" LANGUAGE="HU" NAME="Szent-Iványi (ALDE )" AFFILIATION="">
<P>
   . – Olen erittäin iloinen, että Euroopan unionin neuvosto kiinnittää huomiota tähän merkittävään kysymykseen. On tärkeä korostaa, että vähemmistöjen ja kansallisuuksien oikeuksien turvaaminen on perusedellytys suhteiden säilyttämiseksi Euroopan unioniin, ja pyydän neuvostoa edelleenkin seuraamaan tapahtumia yhtä vakavissaan ja tekemään päätöksen lopullisista toimista, mikäli uusia tapahtumia ilmenee. 
<SPEAKER ID="144" LANGUAGE="NL" NAME="Nicolaï," AFFILIATION="neuvosto">
<P>
   .  Arvoisa puhemies, olen kiitollinen parlamentin jäsenelle hänen huomautuksestaan. Kuten tiedätte, toinen raporteistamme ei ole vielä valmis, mutta voin vakuuttaa, että seuraamme tilannetta tiiviisti. Haluan lisäksi kiinnittää huomionne neuvoston 11. lokakuuta antamiin päätelmiin, joissa neuvosto ilmaisi suhtautuvansa myönteisesti Serbian lupauksiin vuoropuhelusta kaikkien etnisten ryhmien kanssa. Esittäisin vielä jäsen Szent-Iványille ja puhemiehelle oman vaikutelmani siitä, että tilanne näyttää jonkin verran rauhoittuneen lokakuun alun vaaleista. 
<SPEAKER ID="145" LANGUAGE="" NAME="Puhemies." AFFILIATION="">
<P>
   Seuraavana on 
<P>
Euroopan unionin ulkoministerien epävirallisessa kokouksessa (syyskuussa 2004) tehtiin tärkeä päätös kaksitahoisen lähestymistavan noudattamisesta Serbiaa ja Montenegroa koskevaan Euroopan komission toteutettavuustutkimukseen. Tavoitteena on käynnistää neuvottelut eurooppalaisen vakaus- ja assosiaatiosopimuksen tekemiseksi Thessalonikin Eurooppa-neuvostossa (kesäkuussa 2003) hyväksytyn eurooppalaisen strategian mukaisesti.
<P>
Yhteistyötä entisen Jugoslavian alueen kansainvälisen rikostuomioistuimen kanssa koskeva ennakkoehto aiheuttaa vaaran valtioliiton hajoamisesta sekä Serbian eristäytymisestä Euroopan unionista huolimatta maan saavuttamasta edistymisestä äskettäin pidetyissä demokraattisissa presidentinvaaleissa.
<P>
Kun otetaan huomioon, että Serbia on osa ongelman ratkaisua ja että Serbiaa avustamalla EU edistää laajemman alueen turvallisuutta ja vakautta, mihin toimiin neuvosto aikoo ryhtyä ja mitä päätöksiä se aikoo tehdä ratkaistakseen häämöttävän kriisin, joka puhjetessaan johtaisi Balkanilla pian uuteen epävakauden ja konfliktien kierteeseen? 
<SPEAKER ID="146" LANGUAGE="NL" NAME="Nicolaï," AFFILIATION="neuvosto">
<P>
   .  Arvoisa puhemies, kiitos. Syyskuun alussa pitämässään epävirallisessa kokouksessa EU:n ulkoministerit omaksuivat Serbiaa ja Montenegroa koskevan kaksitahoisen lähestymistavan, johon liittyy yksi kattava vakautus- ja assosiaatiosopimus ja kaksi siihen kuuluvaa, erikseen neuvoteltavaa pöytäkirjaa kaupasta, tulliasioista ja muista alakohtaisista politiikoista, jotka kuuluvat selvästi Serbian ja Montenegron toimivaltaan. Kyseessä oli myönteinen ele Serbiaa ja Montenegroa kohtaan. Samalla kertaa ulkoministerit päättivät lujittaa poliittisia ehtoja, joihin sisältyy kaikkien kansainvälisten velvoitteiden täyttäminen, myös entisen Jugoslavian alueen kansainvälisen rikostuomioistuimen suhteen.
<P>
Näin ollen Euroopan unioni kehottaa kaikkia Länsi-Balkanin maita tekemään yhteistyötä entisen Jugoslavian alueen kansainvälisen rikostuomioistuimen kanssa, koska se osoittaa niiden halukkuuden täyttää kansainväliset velvoitteet ja noudattaa oikeusvaltion periaatetta, joka kuuluu Euroopan unionista tehdyn sopimuksen 6 artiklan mukaan unionin perustamisen kulmakiviin. Näiden maiden johtajat ovat luvanneet yhteistyötä edellä mainitun rikostuomioistuimen kanssa useissa yhteyksissä, esimerkiksi 9. joulukuuta 2003 järjestetyssä Länsi-Balkanin foorumissa, johon Euroopan unionin ja alueen ulkoministerit yhdessä osallistuivat. Lisäksi Serbian ja Montenegron toimivaltaiset poliittiset johtajat, myös valtioliiton ja kummankin tasavallan presidentit sekä Serbian ja Montenegron ulkoasiainministeri, ovat selkeästi puolustaneet yhteistyötä entisen Jugoslavian alueen kansainvälisen rikostuomioistuimen kanssa. 
<SPEAKER ID="147" LANGUAGE="EL" NAME="Beglitis (PSE )." AFFILIATION="">
<P>
   – Arvoisa puhemies, kiitän puheenjohtajavaltio Alankomaiden edustajaa vastauksesta. Haluan kuitenkin huomauttaa, että huomaamme jännityksen ja epävakauden kärjistyvän Länsi-Balkanilla päivittäin. Esimerkiksi jokin päivä sitten serbialainen vähemmistö ei ollut mukana Kosovon vaaleissa. Entisen Jugoslavian tasavallan Makedonian nykyinen kriisi on laaja. Miten puheenjohtajavaltio Alankomaat aikoo toimia tässä tilanteessa? Länsi-Balkania koskeva Euroopan unionin strategia on olemassa. Mitä puheenjohtajavaltio Alankomaat aikoo tehdä? Ongelmat kasautuvat. Pelkään, että kriisi puhkeaa pian. Kysyn puheenjohtajavaltio Alankomailta, mihin suuntaan se aikoo viedä politiikkaa lähikuukausina. 
<SPEAKER ID="148" LANGUAGE="NL" NAME="Nicolaï," AFFILIATION="neuvosto">
<P>
   .  Arvoisa puhemies, olen kiitollinen parlamentin jäsenen huomautuksesta ja ymmärrän hänen huolensa. Näiden asioiden osalta neuvosto odottaa kiinnostuneena, että komission toteutettavuustutkimus Serbian ja Montenegron kanssa mahdollisesti tehtävää vakaus- ja assosiaatiosopimusta koskevien neuvottelujen aloittamisesta valmistuu. Kuten tiedätte ja kuten jo äsken totesin, yhteistyö rikostuomioistuimen kanssa on keskeinen kysymys, johon myös tutkimuksessa keskitytään. Meidän on seurattava asiaa erittäin huolellisesti. Toivoakseni ymmärrätte, etten voi ennakoida kyseisen toteutettavuustutkimuksen tuloksia. 
<SPEAKER ID="149" LANGUAGE="" NAME="Puhemies." AFFILIATION="">
<P>
   Kysymykset 3, 4 ja 5 käsitellään yhdessä, koska niiden aiheet ovat samankaltaiset:
<P>
Turkissa sadat kansallismieliset turkkilaiset Harmaat sudet -nimisen, valtionkoneistoon sidoksissa olevan laittoman järjestön jäsenet osoittivat voimakkaasti mieltään ekumeenisen patriarkaatin ulkopuolella heitellen kiviä ja puunkappaleita ja sen jälkeen hirttivät ja polttivat kreikkalaista pappia esittävän nuken. Nämä tapahtumat sattuivat 6:nnen syyskuuta 1955, jolloin tapahtui patriarkaattia ja Konstantinopolin kreikkalaisia vastaan suunnattu suuri pogromi, surullisen vuosipäivän aattona. Tosiasia on, että Turkin poliisi oli ryhtynyt toimiin ja esti mitään pahempaa tapahtumasta.
<P>
Mihin toimiin neuvosto aikoo ryhtyä suhteessa Turkin hallitukseen, jotta vastaisuudessa vältyttäisiin tämänkaltaisilta ilmiöiltä? Onko Turkin hallitus sitoutunut aloittamaan Halkin teologisen koulun toiminnan uudelleen ja mihin toimiin neuvosto aikoo ryhtyä, jotta Turkin hallitus tunnustaisi patriarkaatin oikeushenkilöllisyyden ja sen omaisuuden hallintaan liittyvät oikeudet?
<P>
Kristittyjen vähemmistöjen ihmisoikeuksien loukkaukset jatkuvat. Oikeudet vapaaseen uskonnon harjoittamiseen ja oman kielen käyttöön ovat käytännössä rajalliset. Vanhat kirkot ja luostarit rapistuvat tai ne on tahallaan tuhottu. Turkin viranomaiset kieltävät edelleen viime vuosisadan alussa tapahtuneen armenialaisten ja syyrialaisten kansanmurhan.
<P>
Miten neuvosto aikoo ottaa esiin armenialaisten ja syyrialaisten sorron Turkin kanssa käytävissä keskusteluissa maan mahdollisesta EU-jäsenyydestä?
<P>
Perusoikeuksien kunnioittaminen on yksi unionin perusperiaatteita ja sen laillisuuden välttämätön edellytys. Ulkosuhteiden alueella perusoikeuksien kunnioittaminen on ehdoton edellytys ehdokasvaltioiden ottamiselle unionin jäseniksi.
<P>
Ottaen huomioon komissaari Verheugenin aikaisempaan kysymykseeni(1) antaman vastauksen, jonka mukaan "uskonnonvapauden noudattaminen sisältyy Kööpenhaminan poliittisiin kriteereihin, jotka jokaisen jäsenyyttä hakeneen maan on täytettävä ennen kuin jäsenyysneuvottelut kyseisen maan kanssa voidaan aloittaa", kysyn komissiolta: Onko Turkki mukautunut siihen, mitä Euroopan parlamentti esitti päätöslauselmassaan (P5_TA-PROV(2004)0274), erityisesti uskonnonvapauden periaatteen loukkaamista koskevien kysymysten osalta (päätöslauselman 36 kohta)? Voiko neuvosto tehdä päätöksen Turkin liittymisneuvottelujen aloituspäivämäärän määräämiseksi, kun rikkomukset eivät ole lakanneet, esimerkiksi Halkin teologista koulua ei ole avattu uudelleen ja rikkomukset jatkuvat myös muissa kysymyksissä kreikkalaisortodoksisen, syyrialaisen, armenialaisen ja roomalaiskatolilaisen kirkon esittämän muistion perusteella, joka on toimitettu Turkin kansalliskokouksen ihmisoikeusvaliokunnalle? 
<SPEAKER ID="150" LANGUAGE="NL" NAME="Nicolaï," AFFILIATION="neuvosto">
<P>
   .  Arvoisa puhemies, uskonnonvapaus on neuvoston 15. toukokuuta 2003 hyväksymän Turkin tarkistetun liittymiskumppanuuden ensisijaisia tavoitteita. Tavoitteen mukaisesti Turkin on luotava maahan EU:n jäsenvaltioiden käytäntöä vastaavat toimintaedellytykset muillekin kuin islamilaisille uskonnollisille yhteisöille. Tämä käsittää myös ihmisoikeuksien ja perusvapauksien suojaamiseksi tehdyn yleissopimuksen pöytäkirjan N:o 1 mukaisen omaisuudensuojan. Neuvosto on hyvin tietoinen siitä, että muilla kuin muslimien uskonnollisilla yhteisöillä, myös ekumeenisella patriarkaatilla, on edelleen ongelmia. Vaikka edistystä on alalla tapahtunut, monia ongelmia, erityisesti muiden kuin muslimien uskonnollisten yhteisöjen oikeudellista asemaa ja omaisuuden rekisteröintiä, ei ole vielä ratkaistu. Kattava uusi lainsäädäntö on edelleen valmisteilla. Hallitus yrittää tällä välin löytää tapauskohtaisia ratkaisuja useimpiin kriittisiin ongelmiin. Myös Halkin teologisen koulun uudelleenavaaminen on toistaiseksi epävarmaa. Neuvosto seuraa tiiviisti uskonnonvapauteen liittyvää kehitystä Turkissa suhteessa Kööpenhaminan poliittisiin liittymiskriteereihin. Unioni ottaa asian jatkossakin esille Turkin assosiaatiosopimuksella perustetuissa elimissä osana poliittista vuoropuhelua sekä kaikissa muissa sopivissa yhteyksissä.
<P>
On silti selvää, että yksittäisten selkkausten, kuten parlamentin jäsenen mainitsemien protestien, ennalta ehkäisy ja ratkaisu kuuluvat Turkin viranomaisten yksinomaiseen toimivaltaan. Kuten parlamentin jäsen tietää, komissio antoi suosituksensa Turkin edistymisestä kohti liittymistä 6. lokakuuta ja on suositellut neuvottelujen aloittamista Turkin kanssa tietyin ehdoin. Poliittisten arviointiperusteiden vakauden ja pysyvyyden takaamiseksi komissio suosittaa yhteistyöstrategiaa, jolla pyritään uudistusprosessin vahvistamiseen ja tukemiseen erityisesti siten, että Kööpenhaminan poliittiset arviointiperusteet täyttyvät edelleen. Uudistusten tahti määrittelee neuvottelujen etenemisen. Erityisesti armenialais- ja syyrialaisvähemmistöjen osalta raportissa kuvataan tilanteen kehitystä koululaitoksessa, koulukirjoissa ja kieltenopetuksessa. 
<SPEAKER ID="151" LANGUAGE="EL" NAME="Papadimoulis (GUE/NGL )." AFFILIATION="">
<P>
   – Arvoisa puhemies, kiitokset puheenjohtajavaltio Alankomaiden edustajalle.
<P>
Minulla on kaksi kysymystä. Ensimmäiseksi haluaisin tietää, onko näissä komission, neuvoston ja Turkin viranomaisten välisissä keskusteluissa missään vaiheessa käynyt ilmi, että Turkin viranomaiset olisivat antaneet erityisiä sitoumuksia arviointiperusteiden täyttämiseksi? Onko minkäänlaista aikataulua esitetty? Toiseksi, koska Kreikan ilmatilassa on viime päivinä ollut jonkin verran jännitteitä turkkilaisten hävittäjien vuoksi, aikooko neuvosto sisällyttää hyvät naapuruussuhteet ja provosoimattomuuden 17. joulukuuta hyväksyttävään tekstiin? 
<SPEAKER ID="152" LANGUAGE="SV" NAME="Sjöstedt (GUE/NGL )." AFFILIATION="">
<P>
    Arvoisa puhemies, minäkin haluan kiittää neuvostoa vastauksesta kysymykseen. Jatkokysymykseni koskee Turkin rikoslakia, jota on luonnollisesti hiljattain muutettu. Uutta lakia tarkasteltaessa huomataan, että 305 pykälässä todetaan edelleen, että Armenian kansanmurhan mainitsemisesta tiedotusvälineissä rangaistaan vankilatuomiolla. Tämä tarkoittaa tietenkin, että on suoranaisesti kiellettyä mainita tämä historiallinen tosiasia, että satoja tuhansia armenialaisia murhattiin viime vuosisadalla maassa, joka on nykyisin Turkki. Ottaako neuvosto tämän 305 pykälän puheeksi yhteyksissään Turkkiin? Millaiseksi arvioitte sen sisällön? 
<SPEAKER ID="153" LANGUAGE="EL" NAME="Trakatellis (PPE-DE )." AFFILIATION="">
<P>
   – Arvoisa puhemies, pelkäänpä joutuvani toistamaan muiden parlamentin jäsenten esittämien kysymysten kaltaisia kysymyksiä.
<P>
Kysymykseni on pääpiirteissään seuraava: neuvoston edustaja on jo kertonut, ettei Turkki nykyisellään pohjimmiltaan täytä Kööpenhaminan arviointiperusteita, ja komission jäsen Verheugen totesi saman yhdessä vastauksistaan. Kysymykseni on: voimmeko aloittaako yhdentymisjärjestelyt, ennen kuin arviointiperusteet on täytetty? Jos aloitamme, onko meillä erityistä aikataulua, johon jäsen Papadimoulis viittasi ja johon mennessä neuvottelut keskeytetään, jolleivät perusteet täyty? Tämän minä haluaisin tietää. 
<SPEAKER ID="154" LANGUAGE="NL" NAME="Nicolaï," AFFILIATION="neuvosto">
<P>
   .  Arvoisa puhemies, kiitos. Me, eli te ja minä sekä me keskenämme, keskustelemme epäilemättä varsin pitkälle sekä joulukuuta odotettaessa että sen jälkeen asioista, jotka liittyvät siihen, onko meidän aloitettava neuvottelut Turkin kanssa, ja jos on, niin millä tavalla.
<P>
Voin kenties vastata näihin kolmeen kysymykseen yhdellä vastauksella. Komissio on todennut – miltä osin olen kanssanne samaa mieltä – että poliittisten arviointiperusteiden osalta meillä on vielä paljon tehtävää. Komissio on todennut kuitenkin, että neuvottelut Turkin kanssa voidaan aloittaa tietyin ehdoin. Yksi näistä nimenomaisista ehdoista on komission mainitsemalla tavalla selvitetyn rikosoikeudellisen järjestelmän käyttöönotto.
<P>
On erittäin tärkeää – esittämienne kysymysten perusteella myös teille – että komissio panee merkille, että kun neuvottelut Turkin kanssa on aloitettu, poliittisia arviointiperusteita tarkkaillaan erittäin tiiviisti. Näin komissio ainakin ehdottaa siltä varalta, että joudumme pettymään kehitykseen esimerkiksi tällä nyt huolta aiheuttavalla politiikan alueella, jolla tulisi olla mahdollista käyttää niin sanottua hätäjarrua keskeyttämällä jatkoneuvottelut.
<P>
Tämä olisi uusi, aiempaan verrattuna paljon kauaskantoisempi tapa hallita liittymisprosesseja. Olen varma, että nämä komission ehdotukset ja esitykset johtavat joka tapauksessa oikeanlaiseen tapaan ottaa huomioon täällä ja muuallakin ilmaistut huolenaiheet, kun asiasta päätetään joulukuussa. 
<SPEAKER ID="155" LANGUAGE="" NAME="Puhemies." AFFILIATION="">
<P>
   Seuravana on 
<P>
Mihin erityistoimiin neuvosto on ryhtynyt auttaakseen ja tukeakseen äskettäisistä tulvista kärsineitä Bangladeshiä ja sen naapurialueita?
<P>
Alankomailla on paljon kokemusta tulvavesien torjunnasta ja alavan maan ongelmista. Mitä pitkän aikavälin apua neuvosto voi tämän huomioon ottaen tarjota tälle tärkeälle alueelle? 
<SPEAKER ID="156" LANGUAGE="NL" NAME="Nicolaï," AFFILIATION="neuvosto">
<P>
   .  Arvoisa puhemies, kiitos. Voivatko muutkin kuin hollantia puhuvat ymmärtää puheeni? Neuvosto haluaa ilmoittaa parlamentin jäsenelle, että Euroopan unioni on reagoinut erittäin nopeasti pääasiassa humanitaarisen avun toimiston Echon kautta Bangladeshin ja Pohjois-Intian osavaltioiden Assamin ja Biharin viimeaikaisiin tulviin. Apua on myönnetty jotakuinkin 4 miljoonan euron verran. Neuvosto pyytää parlamentin jäsentä ottamaan yhteyttä komissioon, joka pystyy antamaan hänelle tyhjentävät tiedot asiasta, erityisesti teknisestä ja taloudellisesta avusta. 
<SPEAKER ID="157" LANGUAGE="EN" NAME="Evans, Robert J. E. (PSE )" AFFILIATION="">
<P>
   . – Saanen kiittää neuvostoa tästä lyhyestäkin vastauksesta, vaikka olisin kaivannut hieman pitempää. Bangladeshin tulvat, jotka olen nähnyt, toistuvat lähes joka vuosi, mutta tänä vuonna ne ovat aiheuttaneet noin 2,2 miljardin Yhdysvaltain dollarin vahingot. Tulvavahingoiksi määrä on mittava: Euroopan unioni on erittäin ystävällisesti lähettänyt apua 4 miljoonaa euroa.
<P>
Tiedän, että Alankomailla on pitkä kokemus tulvavesien torjunnasta omassa maassaan ja että se tukee huomattavia hankkeita Bangladeshissa, mutta mietin, miten asiaa voitaisiin tulevaisuudessa viedä eteenpäin. Tulvan alle on jäänyt noin 36 miljoonaa ihmistä, mikä on enemmän kuin Alankomaiden, Belgian, Luxemburgin, Tanskan ja Irlannin yhteenlaskettu väkimäärä. Euroopassa alavien maiden tulvien ei sallita ryöstäytyä käsistä: Alankomaiden hallitus on kamppaillut niitä vastaan voimakkaasti. Se on tehnyt tähän mennessä paljon myös Bangladeshissa, mutta mietin, olisiko meillä mahdollisuus saada tietää hieman tarkemmin tulevista suunnitelmista. 
<SPEAKER ID="158" LANGUAGE="NL" NAME="Nicolaï," AFFILIATION="neuvosto">
<P>
   .  Arvoisa puhemies, haluan osaltani pyytää anteeksi sekaannusta kysymyksen esittäjästä. Esittäjän henkilöllisyys on nyt omasta puolestani kuitenkin täysin selvä, joskaan en ole valitettavasti täysin varma, kenelle kysymys oli tarkoitettu. Arvoisa puheenjohtaja, en voi lisätä paljonkaan äsken sanottuun, ja minun on kehotettava ottamaan yhteyttä komissioon varsinaisten tietojen saamiseksi.
<P>
Toisaalta parlamentin jäsen viittasi siihen, että maat voivat luonnollisesti kehittää toimintaa Bangladeshissa kahdenvälisesti, kuten nyt tapahtuu, on tapahtunut ja tapahtuu vastaisuudessakin. Huomio on kiinnittynyt erityisesti Alankomaihin, jolla on kokemusta alalta. On totta, että olemme kehittäneet toimintaa Bangladeshissa osin Alankomaiden vesialan asiantuntemuksen ja kokemusten pohjalta. Silti monet muutkin maat, kuten Yhdistynyt kuningaskunta, Saksa, Tanska, Irlanti, Ruotsi, Italia, Belgia ja Ranska, ovat osaltaan auttaneet Bangladeshia kahdenvälisesti. 
<SPEAKER ID="159" LANGUAGE="" NAME="President." AFFILIATION="">
<P>
   Seuraavana on 
<P>
Matkailijoilta tuli tämän vuoden elokuussa runsaasti valituksia romanialaisten ja bulgarialaisten rajaviranomaisten lahjottavuudesta sekä rajanylityksen hankaluudesta Turkin ja Kreikan välisillä raja-asemilla. Mihin toimiin neuvosto aikoo ryhtyä, jotta tilanne saataisiin kohentumaan mahdollisimman nopeasti? 
<SPEAKER ID="160" LANGUAGE="NL" NAME="Nicolaï," AFFILIATION="neuvosto">
<P>
   .  Arvoisa puhemies, ainakin Romanian ja Bulgarian osalta neuvosto haluaa huomauttaa parlamentin jäsenelle, että jäsenyysneuvottelut Bulgarian kanssa 24 luvusta, joka koskee oikeus- ja sisäasioita, saatiin väliaikaisesti päätökseen lokakuussa 2003 ja että asiassa on käynnistetty seurantaprosessi. Neuvottelut Romanian kanssa 24 luvusta ovat edelleen kesken. Voidakseen liittyä Euroopan unioniin jäsenvaltioiden tulee täyttää Kööpenhaminan arviointiperusteet, joissa muun muassa viitataan vakaisiin instituutioihin, joilla taataan demokratia, oikeusvaltio, ihmisoikeudet ja vähemmistöjen kunnioittaminen ja suojelu. Oikeusvaltion periaatteen tärkeyden vuoksi on selvää, että Bulgariassa ja Romaniassa kiinnitetään huomiota eritoten tosiasialliseen, syrjimättömään lain noudattamiseen ja tehokkaisiin lahjonnan ilmiantojärjestelyihin. Kummankin maan on hyväksyttävä ja pantava täytäntöön määräaika, jonka kuluessa lainsäädäntö annetaan, sekä muita toimenpiteitä, joilla lainvalvontaelinten ja oikeuslaitoksen institutionaalisia ja toiminnallisia valmiuksia kehitetään. Lahjonnan vastainen lainsäädäntö on osa niitä. Tähän mennessä Bulgarian ja Romanian viranomaiset ovat toteuttaneet monia lahjonnan vastaisia toimia, joiden täytäntöönpanoa seurataan sekä neuvostossa että komissiossa nyt ja liittymispäivään saakka. Seurannasta vastaavat ennen muuta Eurooppa-sopimuksen nojalla perustetut elimet, muun muassa assosiaationeuvosto, assosiaatiokomitea ja alikomiteat. Tuleva Euroopan rajavalvontavirasto, jonka odotetaan aloittavan toimintansa 1. toukokuuta 2005 mennessä, laatii rajavartijakoulutuksen yhteiset vaatimukset ja tarjoaa koulutusta Euroopan unionin tasolla jäsenvaltioiden kansallisten rajavartioiden kouluttajille.
<P>
Lopuksi neuvosto haluaa muistuttaa Turkin ja Kreikan rajanylityksiä koskevista viivästyksistä, että 29. huhtikuuta 2004 tehtiin päätös, jossa määriteltiin ulkorajojen rajatarkastusasemien vähimmäismäärä. Tarkastusasemien käyttö on pakollista lentokentillä. Maa- ja merirajojen tarkastuspisteissä jäsenvaltioilla on oikeus ohjata ajoneuvot eri kaistoille. Kaistaerittelyn tarkoituksena on yksinkertaistaa tarkastusmenettelyjä ja välttää tarpeettomia viivästyksiä. Erottelusta voidaan myös poiketa, jos liikennevirta tarkastuspisteillä häiriintyy tilapäisesti. 
<SPEAKER ID="161" LANGUAGE="DE" NAME="Posselt (PPE-DE )." AFFILIATION="">
<P>
    Arvoisa neuvoston puheenjohtaja, kiitokset seikkaperäisestä vastauksesta. Haluaisin esittää vain yhden lisäkysymyksen: viittasitte seurantaan, jonka hoitaa pääasiassa assosiaationeuvosto, mikäli oikein ymmärsin. Oman Münchenin vaalipiirini äänioikeutettujen nimenomaisten kysymysten perusteella tiedustelen, voiko yleisö jättää yksittäisiä valituksia viivästyksistä tai lahjonnasta neuvostolle tai assosiaationeuvostolle suoraan, ja jollei voi, mikä toimielin on vastuussa näiden valitusten vastaanottamisesta niin, että niitä voidaan sen jälkeen käsitellä osana seurantaprosessia.
<SPEAKER ID="162" LANGUAGE="NL" NAME="Nicolaï," AFFILIATION="neuvosto">
<P>
   .  Arvoisa puhemies, konkreettisessa ja suorassa vastauksessani suoraan kysymykseen ilmoitan parlamentin jäsenelle, että hänen kuvaamansa kaltaisissa tapauksissa kansalaiset voivat osoittaa valituksensa komissiolle. 
<SPEAKER ID="163" LANGUAGE="" NAME="Puhemies" AFFILIATION="">
<P>
   Seuraavana on 
<P>
Turkki kuuluu maailman islamilaisten valtioiden tunnustukselliseen yhteistyöjärjestöön, Islamilaisten maiden konferenssiin. Miten Islamilaisten maiden konferenssin jäsenyys sopii poliittisesti yhteen ei-tunnustuksellisen Euroopan unionin jäsenyyden kanssa? 
<SPEAKER ID="164" LANGUAGE="NL" NAME="Nicolaï," AFFILIATION="neuvosto">
<P>
   .  Arvoisa puhemies, kiitos jälleen kerran ja kiitos myös kysymyksestä. Kuten tiedätte, Eurooppa-neuvosto määritteli Kööpenhaminan kokouksessaan kesäkuussa 1993 EU:n jäsenyyden arviointiperusteet. Niihin sisältyvät muun muassa poliittiset perusteet, joiden avulla ehdokasvaltiolta edellytetään vakaita instituutioita, jotka takaavat äsken mainitsemallani tavalla demokratian, oikeusvaltioperiaatteen, ihmisoikeudet sekä vähemmistöjen kunnioittamisen ja suojelun.
<P>
Tämän vuoden joulukuussa Eurooppa-neuvosto päättää komission kertomuksen ja 6. lokakuuta 2004 annettujen suositusten perusteella, voidaanko neuvottelut Turkin kanssa aloittaa. Viitatakseni myös jäsen Papadimoulisin edelliseen kysymykseen: olemme niin ikään maininneet komission suositukset ja ne ehdot, joilla se on valmis aloittamaan neuvottelut. Olen käsittääkseni selvittänyt tätä vastauksessani kolmeen yhdistettyyn kysymykseen. 
<SPEAKER ID="165" LANGUAGE="PL" NAME="Protasiewicz (PPE-DE )." AFFILIATION="">
<P>
      Arvoisa puhemies, haluaisin esittää kysymyksen, joka liittyy hallitusten edustajien tässä kuussa allekirjoittamaan ehdotukseen perustuslakisopimuksesta. Käsiteltäessä sopimusta perustuslaista keskusteltiin paljon siitä, kuinka Euroopan unioni voi säilyttää maallisen luonteensa, sekä johdanto-osasta. Onko Turkin jäsenyys islamilaisten maiden konferenssissa yhteensopiva Euroopan unionin jäsennysneuvottelujen tai tulevan jäsenyyden kanssa? Tulisiko perustuslakia koskevasta sopimuksesta käydyssä keskustelussa esiin tullut ehto esittää myös Turkin neuvottelijoille jollain erityisellä tavalla? 
<SPEAKER ID="166" LANGUAGE="NL" NAME="Nicolaï," AFFILIATION="neuvosto">
<P>
   .  Arvoisa puhemies, Turkin lainsäädännössä kirkko ja valtio on erotettu toisistaan, ja siinä säädetään valtion maallisesta luonteesta selvemmin kuin monissa nykyisistä jäsenvaltioista. Tästä ei vastustuksessa kuitenkaan ole periaatteessa kyse eikä komissiokaan mainitse asiaa.
<P>
Juuri käymämme keskustelu on luonteeltaan hieman erilainen, onhan siinä kyse käytännön tilanteesta ja uskonnonvapaudesta sekä ongelmista, joita on käsitelty kysymystenne perusteella. Komissio tutkii asian erittäin tarkasti ja huolellisesti, ja jos neuvottelujen aloittamisesta päätetään, näitä kysymyksiä seurataan erittäin tiiviisti neuvottelujen alettua. 
<SPEAKER ID="167" LANGUAGE="EN" NAME="Evans, Robert (PSE )." AFFILIATION="">
<P>
    Minä suorastaan hätäännyin tämän kysymyksen seurausvaikutuksesta ja erityisesti parlamentin toiselta laidalta kuulemastamme puheenvuorosta. Jäsenkollega mainitsi Euroopan unionin maallisen luonteen suojelun ja vastauksessaan neuvosto viittasi Turkin tilanteeseen, jossa kirkko ja valtio on erotettu toisistaan.
<P>
Mikään muu seikka ei voi korostaa Euroopan unionin lujaa sitoutumista täysin maalliseen luonteeseensa enempää kuin se, että Turkki, jossa on laaja muslimiväestö, liittyy sen jäseneksi. Toki Turkki merkitsee haasteita Euroopan unionille. Toki moniin ihmisoikeuksia koskeviin kysymyksiin ja moniin muihin seikkoihin on saatava vastaus. Uskonto ei kuitenkaan mielestäni kuulu tähän joukkoon. Minä ainakin toivotan Turkin omasta puolestani tervetulleeksi jäseneksi Euroopan unioniin, kun sen aika on. 
<SPEAKER ID="168" LANGUAGE="DE" NAME="Posselt (PPE-DE )." AFFILIATION="">
<P>
    Arvoisa neuvoston puheenjohtaja, totesitte, että tämä asia on hoidettu Turkin lainsäädännössä paremmin kuin eräissä jäsenvaltioissa. Olisi ensiksi mielenkiintoista tietää, mitä jäsenvaltioita ajattelitte. Toiseksi haluaisin tietää, mitä tarkoitatte väittämällä, että uskonnollisilla yhteisöillä ei ole laillista asemaa Turkissa, että valtauskonto islam on valtion määräysvallassa tai ettei uskonnollisia päähineitä voida käyttää? Minkä halusitte sanoa olevan paremmin järjestetty Turkissa? 
<SPEAKER ID="169" LANGUAGE="NL" NAME="Nicolaï," AFFILIATION="neuvosto">
<P>
   .  Arvoisa puhemies, viimeksi mainitun kysymyksen osalta totesin, että lukiessani komission huomautuksia ja mielipidettä totesin, ettei kirkon ja valtion erottaminen ole ydinkysymys. Keskustelussa on ollut ja on vastakin kysymys kirkon ja valtion erottamisen tosiasiallisesta toteuttamisesta, toisin sanoen uskonnonvapaudesta, jota seurataan nyt ja tulevaisuudessa tiiviisti Turkin kehityksessä.
<P>
Vastineeksi huomioihin – sillä en usko tämän olleen jäsen Evansin kysymys – haluan todeta ehdottomasti puheenjohtajavaltion kantana, että uskonto ei kuulu tarkasteltaviin liittymisperusteisiin. Uskonto ei nimittäin kuulu Kööpenhaminan arviointiperusteisiin eikä poliittisiin perusteisiin. Haluan tehdä tämän täällä todellakin selväksi. 
<SPEAKER ID="170" LANGUAGE="" NAME="Puhemies." AFFILIATION="">
<P>
   Seuraavana on 
<P>
Albanian pääministeri Fatos Nano antoi ennenkuulumattomia, fanatismia ja kreikkalaisten ja albanialaisten välistä vihaa lietsovia lausuntoja ennen Euroopan mestaruuden voittaneen Kreikan maajoukkueen ja Albanian maajoukkueen välistä jalkapallo-ottelua (4.9.2004 Tiranassa) ja myös ottelun jälkeen. Syyskuun 9. päivänä 2004 hän syytti kreikkalaisia "rasismista ja muukalaisvihasta", vaikka tiedetään, että ainakin 1,5 miljoonaa hänen maansa kansalaista on tullut (laillisesti tai laittomasti) Kreikkaan ja elää ja työskentelee Kreikassa lähettäen arvokasta valuuttaa kotimaahansa. Pohjois-Epeiroksessa Dervitsanissa kreikkalaisen etnisen vähemmistön jäsenet puolestaan valittavat, että albanialaiset ampuivat heidän talojaan edellä mainitun jalkapallo-ottelun päätyttyä ja useiden päivien ajan ottelun jälkeen. Onko Fatos Nanon käytös EU:ta lähestymään pyrkivän ja siltä tukea saavan demokraattisen maan demokraattiselle johtajalle sopivaa käytöstä? 
<SPEAKER ID="171" LANGUAGE="NL" NAME="Nicolaï," AFFILIATION="neuvosto">
<P>
   .  Arvoisa puhemies, kiitos. Neuvosto haluaa palauttaa parlamentin jäsenen mieleen puheenjohtajavaltion 14. syyskuuta 2004 Euroopan unionin nimissä antamat lausunnot Albaniasta, ja korostaa, ettei se kommentoi tässä kysymyksessä mainitun kaltaisia julkisia lausuntoja. Kiitos. 
<SPEAKER ID="172" LANGUAGE="" NAME="Puhemies." AFFILIATION="">
<P>
   Seuraavana on 
<P>
Nimellä Majestic Eagle 04 toteutettiin noin 100 meripeninkulmaa Kanarian saarista pohjoiseen ja Madeirasta itään 11.–16. heinäkuuta sotaharjoitukset, joihin osallistui useiden Euroopan unionin jäsenvaltioiden sota-aluksia. Entiseen tapaan on todettu, että hanhennokkavalaita on ajautunut rantaan matalataajuuskaikuluotainten käytön vaikutuksesta.
<P>
Aikooko neuvosto yhteisen eurooppalaisen turvallisuus- ja puolustuspolitiikan kehittämisen yhteydessä ottaa huomioon sen, että matalataajuuskaikuluotainten käytöllä on kielteisiä vaikutuksia hanhennokkavalaisiin unionin yksinomaisen talousalueen tuntumassa sijaitsevilla vesillä? 
<SPEAKER ID="173" LANGUAGE="NL" NAME="Nicolaï," AFFILIATION="neuvosto">
<P>
   .  Arvoisa puhemies, -harjoitus järjestettiin 11.–16. heinäkuuta 2004. Huomattakoon, ettei Euroopan unioni järjestä ETPP:n puitteissa kenttäharjoituksia eli sellaisia, joissa joukkoja saatetaan toimintavalmiuteen ja joihin parlamentin jäsen kysymyksessään viittaa. Tällaiset harjoitukset, joissa kansallisia tai monikansallisia joukkoja saatetaan toimintavalmiuteen, kuuluvat edelleenkin yksinomaan jäsenvaltioiden vastuulle.
<P>
Merellä käytettävien matalataajuuskaikuluotainten ympäristövaikutusten osalta neuvosto toteaa, että se on tietoinen meneillään olevista tutkimuksista, joiden mukaan on mahdollista, että valaat, delfiinit tai muut merieläimet saavat vammoja, kuuroutuvat tai menettävät suuntavaistonsa kaikuluotainten vaikutuksesta. 
<SPEAKER ID="174" LANGUAGE="ES" NAME="Medina Ortega (PSE )." AFFILIATION="">
<P>
    Vaikka Euroopan unionilla onkin tiettyjä kansainvälisiä velvoitteita esimerkiksi elinympäristödirektiivin nojalla, myönnän sotilasharjoituksiin liittyvien kysymysten kuuluvan kansalliseen toimivaltaan. Silti tällä alalla valmistellaan parhaillaan yhteistä ulko- ja turvallisuuspolitiikkaa.
<P>
Huoleni johtuu siitä, että Yhdysvaltojen tuomioistuimet ovat nykyisellään kieltäneet tällaisten harjoitusten pitämisen Yhdysvaltojen rannikoiden läheisyydessä, mikä aiheuttaa pääasiassa Yhdysvaltojen järjestämien sotaharjoitusten siirtymisen Euroopan unionin rannikoille.
<P>
Jatkokysymykseni on, katsooko neuvoston puheenjohtaja, että neuvoston näkemyksen mukaan meidän tulisi ryhtyä valmistelemaan ulko- ja turvallisuuspoliittisen yhteistyön puitteissa kantaa, vähintäänkin suositusta, jolla estettäisiin se, että Yhdysvallat siirtävät tällaisen vesien pilaamisen alueeltaan Euroopan unionin lähivesille. 
<SPEAKER ID="175" LANGUAGE="NL" NAME="Nicolaï," AFFILIATION="neuvosto">
<P>
   .  Kiitos kysymyksestä. En voi valitettavasti lisätä paljonkaan siihen, mitä asiasta on ensi vaiheessa sanottu, koska muodollisesti asia ei kuulu neuvostolle eikä puheenjohtajavaltiolle. Euroopan unioni ei järjestä kenttäharjoituksia, joista kysyjä on huolestunut. Saanen kuitenkin lisätä, että otan huolenne vakavasti. Mainitsin jo aloittamamme tutkimukset ja osallistumisemme ja mielenkiintomme tähän asiaan. Sen voin kuitenkin todeta, että seuraamme jatkossakin kehitystä ja tutkimuksia. 
<SPEAKER ID="176" LANGUAGE="" NAME="Puhemies." AFFILIATION="">
<P>
   Seuraavana on 
<P>
Useissa euroalueen jäsenvaltioissa on käynnissä keskustelu pienimpien, yhden ja kahden sentin kolikoiden hyödyllisyydestä. Alankomaissa ja Suomessa hinnat jo pyöristetään lähimpään viidellä jaolliseen senttimäärään. Belgiassa valtiovarainministeri on ehdottanut pienimpien kolikoiden lyömisen lopettamista ensi vuoden alusta lukien. Asian tiimoilta on tilattu erinäisiä tutkimuksia, joista ilmenee että yhtäällä kuluttajat ja toisaalla kauppiaat ovat (kolikkoihin) tyytymättömiä ja että myös kolikkojen valmistajat pitävät niiden tuottamista aivan liian kalliina. Kolikkojen säilyttämiselle voidaan varmasti löytää sekä puoltavia että vastustavia perusteita. Hintojen vakauden kannalta hyödyt ovat selvät, mutta haittapuolena ovat valmistajille, kauppiaille ja pankeille aiheutuvat kustannukset.
<P>
Yhteisö voi tietenkin antaa kunkin jäsenvaltion toimia asiassa omalla tavallaan, kuten nyt tapahtuu, mutta sitäkö yhteisö todella haluaa? Eikö neuvosto ole sitä mieltä, että nyt on liian aikaista tehdä peruuttamattomia päätöksiä, eikö olisi parempi odottaa, että eurokolikot ovat olleet esimerkiksi viisi vuotta käytössä? Mikä on neuvoston kanta hintojen pyöristämiseen? Katsooko neuvosto, että jäsenvaltio voi noin vain päättää yksipuolisesti, ettei se enää aio valmistaa pieniä kolikoita?
<P>
Koska päätös kolikoiden mahdollisesta käytöstä poistamisesta kuuluu unionin valtiovarainministereille, haluaisin kuulla neuvoston näkemyksen tästä kysymyksestä. Tietääkseni yksikään jäsenvaltio ei esitä käytöstä poistamista, joten aikooko puheenjohtajavaltio Alankomaat pyytää valtiovarainministereitä tekemään asiassa selkeän päätöksen vai annetaanko kunkin jäsenvaltion jatkaa puuhasteluaan omalla tahollaan? 
<SPEAKER ID="177" LANGUAGE="NL" NAME="Nicolaï," AFFILIATION="neuvosto">
<P>
   .  Arvoisa puhemies, kiitos. Sen enempää Eurooppa-neuvosto kuin Euroopan unionin neuvostokaan ei ole ottanut kantaa parlamentin jäsenen esille ottamaan kysymykseen, koska se kuuluu jäsenvaltioiden päätäntävaltaan, kuten täällä aiemminkin mainitut asiat.
<P>
EY:n perustamissopimuksen 106 artiklassa määritellään selvästi sekä Euroopan keskuspankin että jäsenvaltioiden euroseteleiden ja -kolikoiden liikkeeseenlaskua koskevat oikeudet. Artiklan 1 kohdassa määrätään, että EKP:lla on yksinoikeus antaa lupa setelien liikkeeseen laskemiseen. EKP ja kansalliset keskuspankit voivat laskea liikkeeseen seteleitä. Artiklan 2 kohdassa määrätään, että jäsenvaltiot voivat laskea liikkeeseen metallirahoja kahdella ehdolla. EKP:n on ensinnäkin hyväksyttävä liikkeeseen laskemisen määrä ja toiseksi liikkeeseen laskettujen kolikoiden on täytettävä muut mahdolliset vaatimukset, joita asetetaan niiden arvojen ja teknisten eritelmien yhdenmukaistamisesta annetussa lainsäädännössä.
<P>
Neuvoston asetuksessa (EY) N:o 975/98 määritellään niiden kolikoiden yksikköarvot ja tekniset eritelmät, joita jäsenvaltiot voivat laskea liikkeeseen. Jäsenvaltiot voivat päättää näissä rajoissa, paljonko minkäkin arvoisia kolikoita lasketaan liikkeeseen, mutta jokaiselle liikkeeseen laskulle tarvitaan Euroopan keskuspankin lupa. 
<SPEAKER ID="178" LANGUAGE="NL" NAME="Brepoels (PPE-DE )." AFFILIATION="">
<P>
    Arvoisa puhemies, kiitos. Haluan kiittää neuvoston puheenjohtajaa vastauksesta. Totta kai minäkin tiedän, että asia kuuluu jäsenvaltioiden toimivaltaan. Silti mielestäni – ja uskoakseni suuren yleisön ja monien kuluttajajärjestöjenkin mielestä – se, että euroalueella eri jäsenvaltioissa otetaan erilaisia kantoja siihen, lasketaanko tiettyjä arvoltaan pieniä eurokolikoita edelleen liikkeeseen vai ei tai pyöristetäänkö hintoja vai ei, vaikeuttaa puhumista euroalueen hintapolitiikasta tai finanssipolitiikasta. Siksi kysyisinkin neuvoston puheenjohtajalta, eikö tästä kaikesta pitäisi loppujen lopuksi keskustella valtiovarainministereistä koostuvassa neuvostossa. 
<SPEAKER ID="179" LANGUAGE="NL" NAME="Nicolaï," AFFILIATION="neuvosto">
<P>
   .  Ymmärrän erittäin hyvin parlamentin jäsenen huolen ja kysymyksen, mutta kuten juuri ensi vastauksessani totesin, asia ei kuulu puheenjohtajavaltion eikä neuvoston toimivaltaan tai toiminta-alaan. Näin ollen joudun tuottamaan pettymyksen, sillä en voi luvata kysymyksen ottamista asialistalle. Asia liittyy ennen muuta virallisiin kantoihin, mutta poliittisestikaan puheenjohtajavaltio ei katso velvollisuudekseen ottaa tällä tavoin asialistalle tärkeää toissijaisuusperiaatetta, jonka mukaan kaikesta ei aina päätetä tällä vaan myös jäsenvaltion tasolla. 
<SPEAKER ID="180" LANGUAGE="" NAME="Puhemies." AFFILIATION="">
<P>
   Seuraavana on 
<P>
Mitä aloitteita neuvosto on käynnistänyt tai aikoo käynnistää vahvistaakseen jäsenvaltioiden poliisiviranomaisten ja merivartiostojen yksiköiden välistä yhteistyötä, jotta voidaan estää laittomien huumeiden maahantuonti, mukaan luettuna synteettiset huumeet? 
<SPEAKER ID="181" LANGUAGE="NL" NAME="Nicolaï," AFFILIATION="neuvosto">
<P>
   .  Arvoisa puhemies, kiitos. Jäsenvaltioiden toimivaltaiset lainvalvontaviranomaiset, mukaan lukien poliisi, tulli ja merivartiosto, ovat vuosikausia pyrkineet kaikin tavoin estämään laittomien huumeiden maahantuonnin jäsenvaltioiden alueelle. On ehdottoman tärkeää, etteivät nämä aineet pääse jäsenvaltioiden alueelle. Laittomien huumeiden kauppaa koskevassa puitepäätöksessä, jonka neuvosto ennen pitkää virallisesti hyväksyy, annetaan jäsenvaltioiden lainvalvontaviranomaisille niiden tarvitsema toimintavapaus laittomien huumeiden maahantuonnin ja monenlaisten rikosten tehokkaaseen torjuntaan. Tässä yhteydessä kannattaa mainita myös EU:n huumestrategia, josta neuvostossa tällä haavaa keskustellaan, kuten tiedätte. On päästy yhteisymmärrykseen siitä, että etusija on annettava niiden olemassa olevien Euroopan yhteisön säädösten täytäntöönpanolle, jotka vaikuttavat keskeisesti huumekaupan torjuntaan. Näistä voidaan mainita yleissopimus Euroopan unionin jäsenvaltioiden keskinäisestä oikeusavusta rikosasioissa. Siinä määrätään yhteisten tutkintaryhmien perustamisesta.
<P>
Komissio antoi 2. kesäkuuta 2004 tiedonannon poliisi- ja tulliyhteistyön tehostamisesta Euroopan unionissa. Neuvoston vastaukseen sisältyi luonnos monivuotiseksi ohjelmaksi vapautta, turvallisuutta ja oikeutta koskevaa aluetta varten, niin sanottu Haagin ohjelma, jonka Eurooppa-neuvosto hyväksyy 5. marraskuuta 2004. Jäsenvaltioiden tulliviranomaiset ovat tosiaankin yli kymmenen vuoden ajan järjestäneet vuosittain yhteisiä operaatioita tutkiakseen huumeiden, myös ekstaasin, salakuljetusta ilma-, maa- ja meriteitse. Lähitulevaisuudessa on tarkoitus toteuttaa operaatio, jossa tarkastellaan erityisesti ekstaasin salakuljetusta ilmateitse, ja yli 20 jäsenvaltion odotetaan osallistuvan siihen. 
<SPEAKER ID="182" LANGUAGE="EN" NAME="Crowley (UEN )." AFFILIATION="">
<P>
    Kiitokset neuvoston puheenjohtajalle vastauksesta. Olen iloinen kuultuani, että uusiin aloitteisiin käydään käsiksi tällä yhä suuremmaksi ongelmaksi kasvavalla alalla.
<P>
Haluaisin kysyä neuvoston puheenjohtajalta, mikä on puheenjohtajavaltion kanta siihen, miten ekstaasin salakuljetukseen puututaan, koska sitähän voidaan valmistaa kenen tahansa keittiössä eikä sitä tarvitse kuljettaa rajojen yli kuten heroiinia, oopiumia ja kokaiinia, jotka ovat tuontitavaraa. Haluaisin niin ikään tiedustella neuvoston kantaa LSD:hen ja muihin laittomiin narkoottisiin aineisiin. Useimpia synteettisiä huumeita voidaan valmistaa paikallisesti. Osa valmistusaineista on tuotava maahan, mutta maahantuonti voi tapahtua laillisesti, vaikka aineet myöhemmin joutuvat laittomaan käyttöön.
<P>
Ehkäpä painopistettä voitaisiin siirtää ekstaasin salakuljetuksesta niihin suurempiin ongelmiin, jotka aiheutuvat salakuljetuksesta Afganistania ympäröivästä kolmiosta ja laivareittien kautta. 
<SPEAKER ID="183" LANGUAGE="EN" NAME="Moraes (PSE )." AFFILIATION="">
<P>
   Olen muuten kollega Crowleyn kanssa samaa mieltä, mutta kantani ekstaasin salakuljetukseen on hieman toinen. Ongelma on suuri Lontoossa, jonka aluetta edustan, sillä siellä ekstaasin salakuljetus on erittäin yleistä.
<P>
Silti kysymykseni neuvoston puheenjohtajalle liittyy oikeus- ja sisäasioiden puitteissa toteutettavaan EU:n huumestrategiaan, jonka puheenjohtajavaltio Alankomaat on valinnut painopistoalueeksi. Huumestrategiamietintöä on alettu käsitellä parlamentissa. Kun otetaan huomioon Alankomaiden kokemukset huumeiden torjunnasta ja huumepolitiikasta, mitä puheenjohtajavaltio aikoo tehdä huumeiden salakuljetuksen kitkemiseksi? 
<SPEAKER ID="184" LANGUAGE="EN" NAME="Newton Dunn (ALDE )." AFFILIATION="luottamuksen">
<P>
   Kysymys koskee poliisiviranomaisten ja merivartiostojen välisen yhteistyön tehostamista. Amerikkalaiset havaitsivat Yhdysvalloissa syyskuun 11. päivän jälkeen, että FBI:n ja CIA:n yhteistyö oli puutteellista. Mitä puheenjohtajavaltio tekee ja mitä ehdotuksia sillä on jäsenvaltioiden eri virastojen välisen ja rajat ylittävän kohentamiseksi? Kuten neuvoston puheenjohtaja hyvin tietää – joskaan en usko hänen kuuntelevan minua nyt – ongelmana on virastojen keskinäinen luottamus. Emme luota toisiimme, ja siksi yhteistyötä ei ole. Arvoisa neuvoston puheenjohtaja, mitä ehdotatte näiden virastojen välisen luottamuksen kohentamiseksi? 
<SPEAKER ID="185" LANGUAGE="NL" NAME="Nicolaï," AFFILIATION="neuvosto">
<P>
   .  Arvoisa puhemies, kiitos. Kuten tiedätte, viimeisen kysymyksen osalta on olemassa kauaskantoisia suunnitelmia, joilla parannetaan yhteistyötä ja tietojen vaihtoa Euroopan unionin sisällä, mutta kysyjä on oikeassa huomauttaessaan, että yhteistyön parantaminen Euroopan unionin ulkopuolistenkin elinten kanssa on erittäin tärkeää. Tällaisia yhteyksiä on solmittu, parannuksia tehdään parhaillaan, ja parlamentin jäsen mainitsi perustellusti yhteistyön Yhdysvaltojen kanssa.
<P>
Jäsen Crowley on oikeassa huomauttaessaan, että ekstaasin kulutus on suuri ja toden totta kasvava ongelma, eikä kyse ole pelkästään Euroopan unionin ulkopuolelta vaan myös Euroopan unionin sisällä tapahtuvasta salakuljetuksesta.
<P>
Alkuperäinen vastaukseni käsitteli loogisesti keskustelun ulkoista ulottuvuutta, mutta totesitte aivan oikein, että ongelmalle tulisi antaa suuri painoarvo myös sisäisesti eli Euroopan unionin ja jäsenvaltioiden rajojen sisällä. Tämä ei millään tavoin tietenkään vähennä sen merkitystä, että Euroopan unionin sisäinen yhteistyö kohdistuu ennen muuta rajat ylittävään toimintaan ja on itse asiassa samalla vetoomus jäsenvaltioiden hallituksille, jotta ne kantaisivat oman vastuunsa tällä alalla – ainakin näin minä ymmärsin jäsenen huomautuksen.
<P>
Huumestrategia on mainittu ja siitä on kyselty. Koska sitä parhaillaan käsitellään oikeus- ja sisäasioiden neuvostossa, en kykene vastaamaan sen sisältöä ja siinä asetettavia ensisijaisia tavoitteita koskevaan kysymykseen. Sen sijaan voin todeta, että puheenjohtajavaltio Alankomaat toivoo voivansa tehdä asiaa koskevan päätöksen joulukuun Eurooppa-neuvostossa. Siinä tapauksessa Euroopan parlamentti saa tietää tavoitteistamme ja painopistealueistamme Euroopan huumausainestrategiassa ennen Eurooppa-neuvoston kokousta. 
<SPEAKER ID="186" LANGUAGE="" NAME="Puhemies." AFFILIATION="">
<P>
   Seuraavana on 
<P>
Maailmanpankki ja Kansainvälinen valuuttarahasto ovat myöntäneet varoja kehitysmaille, jotta ne pystyisivät saavuttamaan kansainvälisessä yhteisössä vuonna 2000 asetetut vuosituhannen kehitystavoitteet. Sekä Maailmanpankki että Kansainvälinen valuuttarahasto katsovat, että asetettujen tavoitteiden saavuttamisen kannalta varovainen velkojen mitätöinti on hyödyllistä ja välttämätöntä tietyille maille, mutta ne suhtautuvat varauksellisesti sataprosenttiseen velanhuojennukseen. Ne ovat myöntäneet yli 53 miljoonaa dollaria velanhuojennuksia varten. Miten neuvosto aikoo ratkaista köyhien maiden velkataakkaan liittyvät ongelmat? Katsooko neuvosto, että komission kannattaisi perustaa velka-asioita käsittelevä yksikkö, kuten Maailmanpankki on tehnyt hiljattain? 
<SPEAKER ID="187" LANGUAGE="NL" NAME="Nicolaï," AFFILIATION="neuvosto">
<P>
   .  Arvoisa puhemies, vuosituhannen kehitystavoitteissa, joiden tarkoituksena on perustaa maailmanlaajuinen kehityskumppanuus, mainitaan yhtenä tärkeimmistä kohdista pysyvä velanhuojennus. Kansallisten ja kansainvälisten toimenpiteiden ohella kehitysmaiden velkaongelmaan on löydettävä laaja-alainen ratkaisu, jotta velkataakka on pitkällä aikavälillä siedettävä. Yhdistyneiden Kansakuntien jäsenvaltioiden valtionpäämiesten ja hallitusten päämiesten maaliskuussa 2002 hyväksymän Monterreyn yhteisymmärryksen mukaisesti EU tunnustaa, että pysyvä velanhuojennus on olennainen tekijä vapautettaessa varoja yksityisiin ja julkisiin investointeihin ja että ulkomaanvelan huojentamisella voi olla ratkaiseva merkitys vapautettaessa varoja toimintaan, jolla tuetaan kestävää kasvua ja kehitystä.
<P>
Vuosituhannen kehitystavoitteiden saavuttaminen on Euroopan unionin ja laajemminkin kansainvälisen yhteisön painopiste. Sitoumukset, joita EU:n jäsenvaltiot tekivät Monterreyn konferenssissa, ovat osoitus unionin johtavasta asemasta siinä kansainvälisessä toiminnassa, jolla pyritään saavuttamaan vuosituhannen kehitystavoitteet, ja ne olisi sisällytettävä kaikkiin EU:n poliittisiin toimenpiteisiin ja päätöksiin, jotka koskevat rahoitusvarojen myöntämistä. Neuvosto vahvisti 14. marraskuuta 2002 antamissaan päätelmissä halukkuutensa – lainaan neuvostoa – "jatkaa pyrkimyksiään velansietokyvyn palauttamiseksi voimakkaasti velkaantuneita köyhiä maita (HIPC) koskevan vahvistetun aloitteen yhteydessä siten, että kasvu ja kehitys voisivat jatkua kehitysmaissa ja erityisesti köyhimmissä niistä ilman, että kestämättömät velkakierteet haittaavat niitä".
<P>
EU selvittää parhaillaan mahdollisuutta kehittää nykyistä HIPC-velka-aloitetta astetta pitemmälle. Kehitysyhteistyön rahoitusta koskevassa korkean tason vuoropuhelussa, jota käytiin New Yorkissa lokakuussa 2003 YK:n 58. yleiskokouksessa, EU kehotti kaikkia avustaja- ja velkojamaita, jotka eivät vielä olleet näin tehneet, tekemään osansa kahdenvälisessä velanhuojennuksessa ja osallistumaan HIPC-aloitteen monenväliseen rahoitukseen. EU korosti niin ikään, että Kansainvälisen valuuttarahaston ja Maailmanpankin on erittäin tärkeää julkaista säännöllisiä raportteja siitä, täyttävätkö niiden jäsenvaltiot HIPC-velvoitteensa, varsinkin valvontaa koskevan 4 artiklan osalta. Lisäksi katsottiin, että Pariisin klubin kahdenvälisessä velkojen uudelleenjärjestelyssä olisi kiinnitettävä huomiota velallisiin maihin, jotka täyttävät HIPC-velvoitteensa velkojina. Vuoropuhelussa EU ilmoitti olevansa valmis keskustelemaan kansainvälisten rahoituslaitosten ja muiden rahoittajien kanssa mahdollisista muutoksista siihen, miten uusien velanhuojennusten eli lisähuojennusten vaatimukset loppujen lopuksi lasketaan niissä HIPC-maissa, joiden velkataakka on katsottu kulloinkin kestämättömäksi vakavien ulkosyntyisten kriisien vuoksi. EU osoitti lisäksi halukkuutensa selvittää, millä tavoin rahoituskuilua voidaan kuroa umpeen ja samalla keventää kohtuullisesti taakkaa.
<P>
EU:n mielestä HIPC-maat sekä avunantaja- ja velkojamaat ovat kaikki vastuussa pysyvästä velanhuojennuksesta pitkällä aikavälillä. Kysymys siitä, olisiko Euroopan komission taholta hyödyllinen aloite perustaa velkaosasto samaan tapaan kuin Maailmanpankki hiljattain teki, ei kuulu minun vaan komission toimivallan piiriin, kuten varmasti ymmärrätte. 
<SPEAKER ID="188" LANGUAGE="EN" NAME="Ryan (UEN )." AFFILIATION="">
<P>
    Kiitos vastauksestanne. Minun on myönnettävä, että olen hieman pettynyt, koska en kuullut todellisia ehdotuksia. Monet tästä puhuvat mutta vähän saadaan aikaan. Asia on valtavan tärkeä, ja komission olisi pitänyt esittää konkreettisempia ajatuksia eikä viitata lukuisiin ehdotuksiin, joita muut ovat jo esittäneet. Olen pettynyt kysymykseen saamaani vastaukseen. 
<SPEAKER ID="189" LANGUAGE="NL" NAME="Nicolaï," AFFILIATION="neuvosto">
<P>
   .  Arvoisa puhemies, pyydän anteeksi. Pelkään kuitenkin, etten voi kokonaan välttää tätä pettymystä. Ensimmäisessä puheenvuorossani yritin nimenomaisesti kuvata neuvoston huolestuneisuutta asiasta ja sitoutumista siihen sekä tuoda esiin sen poliittisen painoarvon ja tärkeyden neuvostossa suhteessa aivan konkreettiseen organisointiin ja parlamentin jäsenen mainitsemiin näkökohtiin. Tältä osin viittaan edelleen komissioon, kuten jäsen itsekin jatkokysymyksessään teki. 
<SPEAKER ID="190" LANGUAGE="" NAME="Puhemies." AFFILIATION="">
<P>
   Neuvostolle osoitetuille kysymyksille varattu aika loppuu pian. Näen, että ainakin kolme jäsentä haluaa esittää vielä kolme kysymystä. Tiedustelen neuvostolta, voiko se viipyä vähän kauemmin, jotta saamme vielä vastauksen yhteen tai kahteen kysymykseen.
<P>
Siinä tapauksessa kyselytunti on päättynyt.
<P>
Pyydän anteeksi jäseniltä Newton Dunn, Moraes ja Malmström, joiden huomaan olevan läsnä parlamentissa, mutta neuvosto on ilmoittanut, että sillä on pakottavia sitoumuksia, joten se ei voi viipyä pitempään. 
<SPEAKER ID="191" LANGUAGE="" NAME="Newton Dunn (ALDE )." AFFILIATION="">
<P>
    Arvoisa puhemies, haluaisin vain huomauttaa, että kello näyttää olevan 18.56. Esityslistassa todetaan, että kyselytunti päättyy klo 19.00. Näin ollen kyselytunti ei varmaankaan vielä voi olla päättynyt? 
<SPEAKER ID="192" LANGUAGE="" NAME="Puhemies." AFFILIATION="">
<P>
   Koska neuvostolle osoitetuille kysymyksille varattu aika on lopussa, kysymyksiin nro 14 ja 33 vastataan kirjallisesti(2) eikä kysymystä nro 18 käsitellä, sillä esittäjä on peruuttanut sen.
<P>
Kyselytunti päättyi. 
<SPEAKER ID="193" LANGUAGE="EL" NAME="Mavrommatis (PPE-DE )." AFFILIATION="">
<P>
   – Arvoisa puhemies, neljäntenä listalla oleva kysymys nro 20 on oma kysymykseni. Uskon olevani viimeinen. Voitteko aiemman menettelyn ja omien sanojennekin perusteella myöntää 2–3 minuutin jatkoajan kysymystäni varten? Kiitokset ymmärtämyksestä. 
<SPEAKER ID="194" LANGUAGE="" NAME="Puhemies." AFFILIATION="">
<P>
   Kuten totesin, kyselytunti on päättynyt, koska neuvosto joutuu poistumaan. 
<SPEAKER ID="195" LANGUAGE="" NAME="" AFFILIATION="Istunto keskeytettiin klo 19.">
<P>
( (1) 
<SPEAKER ID="196" LANGUAGE="" NAME="" AFFILIATION="Seuraavan istunnon esityslista:"/>
