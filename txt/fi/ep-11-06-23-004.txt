<CHAPTER ID="004">
Vuoden 2012 talousarvioesitystä käsittelevä kolmikantakokous (keskustelu) 
<SPEAKER ID="008" NAME="Puhemies">
(ES) Esityslistalla on ensimmäisenä Francesca Balzanin budjettivaliokunnan puolesta esittelemä mietintö vuoden 2012 talousarvioesitystä käsittelevästä kolmikantakokouksesta (2011/2019 (BUD)).
<SPEAKER ID="009" NAME="Francesca Balzani">
esittelijä. - (IT) Arvoisa puhemies, hyvät kollegat, kolmikantakokousta koskevan toimeksiannon myötä talousarviomenettely siirtyi konkreettisimpaan vaiheeseen. Budjettivallan käyttäjät aloittavat keskustelun, jonka perusteella voidaan saada aikaan hyödyllisiä ja merkittäviä tuloksia. Toivon sen vuoksi ennen kaikkea, että tämä kolmikantakokous on tilaisuus, johon tartutaan eikä sitä hukata.
<P>
Aloitimme talousarviomenettelyn hyvin realistisessa hengessä. Jäsenvaltiot toteuttavat parhaillaan vaikeita kansallisen talousarvion vakauttamista koskevia toimintalinjoja, ja niiden on löydettävä tärkeä tasapaino kriisin torjumista koskevan tarpeen sekä talouden ja investointien elvyttämisen välillä. Juuri tämän vuoksi Euroopan unionin talousarviolla, jolla on merkittävä ja ainutlaatuinen mahdollisuus tarjota lisäarvoa menoille, investoinneille ja varoille, voi ja pitää olla keskeinen tehtävä. On tärkeää, että siinä otetaan lähtökohdaksi Eurooppa 2020 -strategia.
<P>
Parlamentti on tehnyt Eurooppa 2020 -strategiasta talousarviokeskustelujen keskeisen kysymyksen alusta lähtien. Vuoden 2012 talousarvio voi olla ja sen pitää olla ensimmäinen askel toteutettaessa konkreettisia toimia tätä strategiaa, joka on valittu nimenomaan unionin elvyttämistä varten, silmällä pitäen.
<P>
Tämän vuoksi Eurooppa 2020 -strategiaan liitettävä taloudellinen ulottuvuus on osoitus johdonmukaisuudestamme ja uskottavuudestamme ja niille annetaan siten keskeinen rooli. Näin kunnianhimoista strategiaa ei voida luoda ilman, että se toteutetaan välittömästi, juuri tällä hetkellä, kun on välttämätöntä, että tämän talouden elvyttämistä koskevan välineen mahdollisuuksia hyödynnetään täysimääräisesti.
<P>
Johdonmukaisuus, uskottavuus ja kunnianhimoinen Eurooppa 2020 -strategia ovat sen vuoksi ratkaisevia ja olennaisia, kun tuemme Euroopan unionissa tänä päivänä tarvitsemaamme vakautta mukaan lukien yhtenäisvaluuttaamme.
<P>
Etusijaisiksi ovat nousemassa myös muut kysymykset ja politiikanalat. Niihin kuuluvat Välimeren alueen demokraattiset prosessit ja tarve varmistaa Euroopan unionin ulkoinen ulottuvuus. EU:lla voi olla tässä asiassa nyt merkittävä tehtävä ja se voi palauttaa tärkeän johtoasemansa.
<P>
Emme saa unohtaa, että talousarvio ei ole ainoastaan väline, joka hyväksytään sen vuoksi, että seuraavalle vuodelle pitää olla ennakkoarvio. Se on myös väline, jonka on toimittava koko vuoden ajan. Se on kysymys, joka vaati hienovaraisuutta seuraavan vuoden määrärahojen suhteen ja myös silloin, kun tämänhetkistä vuoden 2011 talousarviota toteutetaan.
<P>
Johdonmukaisuus, uskottavuus ja talousarvion vahva, päättäväinen ja määrätietoinen hyödyntäminen keskeisenä välineenä kriisin torjumiseksi ja jäsenvaltioiden vakauttamispolitiikan kompensoimiseksi - nämä ovat kaikki kysymyksiä, joihin edellytetään vakavaa sitoumusta ja joilla todella varmistetaan, että meillä on jälleen ratkaiseva tehtävä Euroopan unionin turvallisuuden alalla - ja keskeinen huolenaihe on, että emme saa näiden seikkojen vuoksi hukata kolmikantakokouksen tarjoamaa mahdollisuutta. Kolmikantakokouksen on tarjottava todellinen mahdollisuus konkreettiselle ja hyödylliselle ajatustenvaihdolle, joka antaa meille tänä vuonna yhteisen näkemyksen valinnoista, joita meidän on tehtävä talousarvion alalla.
<P>
Minusta yhteisten valintojen tekeminen laadittaessa talousarvion kaltaista tärkeää asiakirjaa on jälleen loistava osoitus kyvystämme toimia unionissa. Tämä on erityisen tärkeää tällä hetkellä.
<SPEAKER ID="010" NAME="Janusz Lewandowski">
komission jäsen. - (EN) Arvoisa puhemies, olen paikalla kuuntelemassa näkemyksiänne komission esittämästä talousarvioesityksestä ja kolmikantakokousta koskevasta toimeksiannosta.
<P>
Edessä on tärkeä työ, ja meillä on pian kolmikantakokouksessa mahdollisuus keskustella parlamentin näkemyksistä. On selvää, ja tämä kävi ilmi esittelijän puheenvuorosta, että tämänhetkisissä epätavallisissa olosuhteissa kompromissien laatimista ja aikaansaamista vuoden 2012 talousarviossa ei voida pitää minkäänlaisena tavanomaisena toimintana. Sen vuoksi julkisen talouden vakauttamisen ja kasvua sekä työpaikkoja edistävien investointien välinen tasapaino on välttämätön, ja tämä käy mielestäni ilmi omasta esityksestämme. Tarvitsemme sijoituksia jopa kriisiaikoina tukemaan Euroopan talouden hyvin haurasta kasvua.
<P>
Tämä on osa vastaustamme vuoden 2012 talousarvioon. Me olemme myös selkeästi saattaneet ajan tasalle Eurooppa 2020 -strategiaan liittyvät painopisteet. Arvioidemme mukaan sen osuus on 62,6 miljardia euroa, mikä on 43,5 prosenttia koko talousarvioesityksestä. Lisäksi ajan tasalle on saatettu Lissabonin sopimuksen tavoitteisiin liittyvät menot, joita lisätään neljällä prosentilla. Tämä on ensimmäinen osa vastaustamme.
<P>
Toinen osa vastaustamme on luonnollisesti tiukka lähestymistapa hallintoon, nollakasvu komissiossa, sekä niin sanotut negatiiviset painopisteet ohjelmien hyvin tiukalle arvioinnille, jotta voimme nähdä, ovatko ne toimivia. Tehokkuusnäkökohtien perusteella budjetointi jää joillain aloilla vuoden 2012 tämänhetkisen talousarvioesityksen alapuolelle. Näin ollen vuoden 2012 talousarvioesitykseen sisältyy lähes 9 miljardia euroa vähemmän määrärahoja kuin vuoden 2012 rahoitusnäkymien enimmäismäärään.
<P>
Ei riitä, että talousarvio laaditaan. Yhteinen vastuumme on vastata yleisesti kehitykseen. Tämä koskee erityisesti Välimeren eteläpuolta. Sen vuoksi olemme sopineet vuoden 2012 talousarvioon tehtävästä oikaisukirjelmästä nro 1. Se hyväksyttiin viikko sitten, jotta voitaisiin lisätä julkisen talouden vastausta naapurimaitamme ja erityisesti Välimeren eteläpuolta koskeville toimille vuosina 2011, 2012 ja 2013 yli 1,3 miljardilla eurolla.
<P>
Seuraavan vuoden osalta tämä merkitsee, että Välimeren eteläpuolta ja yleisesti näitä naapurimaita varten käyttöön otetaan lisää lähes 500 miljoonaa euroa. Tähän käytetään otsakkeen 4 liikkumavara ja myös joustovälineiden varoja jopa 150-153 miljoonaa.
<P>
Tulos on sellainen kuin se esitettiin. Määrärahojen pitäisi kasvaa 4,9 prosentilla, mutta tätä ei tehdä huvin vuoksi: näin pyritään suorittamaan tällä hetkellä olevat oikeudelliset velvoitteet, joiden määrä lisääntyy rahoitusnäkymien loppupuolella. Toistan, että tämä merkitsee täsmälleen 8,8 miljardia euroa vähemmän kuin vuoden 2012 enimmäismäärä.
<P>
Tutkimuksen ja kehittämisen rahoitusta lisätään; myös koheesioon myönnetään enemmän rahoitusta, ja tämä asia etenee, koska tukikelpoiset ohjelmat on nyt saatu päätökseen ja meidän on maksettava laskut jäsenvaltioille. Olemme kuitenkin jopa koheesion tapauksessa paljon alemmalla tasolla kuin jäsenvaltioiden päivitetyssä ennusteessa vuodelle 2012.
<P>
Yhteenvetona voin todeta, että en odota mitään helppoja neuvotteluja neuvoston kanssa tulevaisuudessa. Vuoden 2011 menettelystä saatu kokemus oli hyvin opettavainen. Tarvitsemme parlamentin tukea luodaksemme kunnollisen talousarvion seuraavalle vuodelle: vakauttamista sekä kasvun ja työllisyyden edistämistä. Toivon, että menettely on tänä vuonna helpompi ja vähemmän jännitteitä aiheuttava kuin vuoden 2011 talousarviomenettely.
<SPEAKER ID="011" NAME="María Muñiz De Urquiza" LANGUAGE="ES">
Arvoisa puhemies, komission ehdotus siitä, että vuoden 2012 talousarvion kasvu pitäisi rajoittaa vähimmäismäärään, jota tarvitaan EU:n oikeudellisten sitoumusten täyttämiseksi, merkitsisi koko Euroopan unionin jäädyttämistä, ja Euroopan parlamentin sosialistien ja demokraattien ryhmä ei voi hyväksyä tätä.
<P>
Uskomme EU:hun, sen toimintalinjoihin ja tarpeeseen rahoittaa niitä, koska EU ei merkitse kuluja vaan sillä tarjotaan lisäarvoa kansallisille toimintalinjoille.
<P>
Kuten esittelijä totesi, olemme täysin samaa mieltä siitä, että talousarviossa on pyrittävä Eurooppa 2020 -strategian toteuttamiseen sekä kilpailukyvyn ja työllisyyden edistämiseen, mutta emme saa tämän tärkeän huolenaiheen vuoksi unohtaa unionin ulkoisen toiminnan jatkuvaa alirahoittamista. Tämä on ristiriidassa Euroopan parlamentin, komission ja neuvoston sen tavoitteen kanssa, että unioni on tärkeä kansainvälinen toimija ja että inflaatio nousee ainoastaan 2,9 prosenttia.
<P>
Tehdyn ehdotuksen vuoksi on vaikeaa vastata kansalaisten pyyntöihin ja täyttää velvollisuutemme rauhan, kehityksen, kansainvälisen vakauden ja maailmanlaajuisten ihmisoikeuksien edistämiseksi.
<P>
Keskityn ulkoasiainvaliokuntaa koskeviin näkökohtiin.
<P>
Ensinnäkin Euroopan naapuruuspolitiikka ja erityisesti sen Välimeren ulottuvuus on käytävä hyvin ilmi talousarviossa. Hyvä komission jäsen, Palestiinan, Lähi-idän rauhanprosessin ja YK:n Lähi-idässä olevien palestiinalaispakolaisten avustus- ja työelimen (UNRWA:n) määrärahoja leikataan komission ehdotuksen perusteella 100 miljoonaa euroa.
<P>
Lähi-idän rauhanprosessi on minusta herkässä vaiheessa ja UNWRA:n työ niin tärkeää, että niitä ei pitäisi vuodesta toiseen kohdella siten, että komissio ehdottaa alempia määriä, joita nostetaan sitten talousarviomenettelyn neuvotteluissa.
<P>
Lähi-idän alue on erittäin tärkeä, hyvä komission jäsen, ja se ei aiheuta haittaa Euroopan unionin ulkoisen toiminnan muille aloille.
<P>
Tästä esimerkkinä on Latinalainen Amerikka ja sen surullisen kuuluisa alirahoittaminen. Tämän alirahoittamisen lisäksi ollaan ajauduttu umpikujaan niiden valtioiden osalta, jotka voisivat hyötyä teollistuneiden maiden kanssa tehtävän yhteistyön rahoitusvälineestä (ICI+), mutta - ja lopetan tähän, arvoisa puheenjohtaja - ne eivät voi hyötyä siitä, koska ei ole minkäänlaista ratkaisua tämän välineen oikeusperustaa koskevaan ongelmaan.
<P>
Laajentumisen ja vakausvälineen on saatava myös tarvitsemaansa rahoitusta samoin kuin monenväliset hankkeet, kuten Euroopan unionin osallistuminen YK Naiset -hankkeeseen. Vielä hetki, arvoisa puhemies: halusin todeta, että meidän pitäisi voida käyttää talousarviota joustavasti.
<SPEAKER ID="012" NAME="Jorgo Chatzimarkakis" LANGUAGE="DE">
Arvoisa puhemies, Euroopan unionia syytetään usein talousarvion valvonnan näkökulmasta siitä, että sen lähestymistapa määrärahojen käyttöön on huolimaton. Kuka on tästä vastuussa? Noin 80 prosentissa tapauksista vastuussa ovat jäsenvaltiot, joilla on yhteinen vastuu menoista. Usein vastuussa ovat jäsenvaltiot. Muistamme kaikki, miten Yhdistyneen kuningaskunnan pääministeri Cameron sanoi Euroopan parlamentin puhemiehelle, että rahoituksen lisäämisen sijasta meidän olisi varmistettava, että varoja käytetään tehokkaammin. Mikä valtio rikkoi tätä eniten vuonna 2010? Yhdistynyt kuningaskunta. Sen kaikki ohjelmat päätettiin vuonna 2010.
<P>
Miksi näin? Koska säännöt ovat liian monimutkaiset. Haluaisin sen vuoksi pyytää kollegoitani ja erityisesti komissiota pyrkimään jäsenvaltioiden kanssa yksinkertaisimpiin sääntöihin, tehokkaampiin ja yksinkertaisimpiin valvontajärjestelmiin ja uusien toimien käyttöönottoon. Jos esimerkiksi tutkimuspolitiikkaan sisältyisi palkinto erityisen menestyksekkäästä ja innovatiivisesta hankkeesta, sen valvonta olisi huomattavasti helpompaa. Sama koskee koheesiopolitiikkaa, jossa voisimme luoda vipuvaikutusta tarjoamalla hankkeisiin liittyviä lainoja.
<P>
Meillä on paljon avoinna olevia innovointimahdollisuuksia. Meidän olisi otettava rohkea askel eteenpäin.
<SPEAKER ID="013" NAME="Pervenche Berès" LANGUAGE="FR">
Arvoisat puhemies ja komission jäsen, työllisyyden ja sosiaaliasioiden valiokunta on asettanut painopisteensä seuraavan huolestuttavan tosiseikan vuoksi: talous-, rahoitus- ja sosiaalikriisi aiheuttaa edelleen tuhoa, sillä tällä hetkellä on 23 miljoonaa työtöntä, joista nuoria on 5,2 miljoonaa.
<P>
Euroopan parlamentti totesi neuvostolle päätöslauselmassaan jäsenvaltioiden työllisyyspolitiikan suuntaviivojen toteuttamisesta, että se ei pidä työllisyysasioita toissijaisina huolenaiheina, kun tarkastellaan komission vuotuisen kasvuselvityksen suositusta siitä, että tuntuva julkisen talouden vakauttaminen on ensisijainen painopiste ajanjaksolla 2011-2012. Talousarvion osalta tämä vaatimus merkitsee, että on tuettava viittä tärkeää Eurooppa 2020 -strategian tavoitetta, joihin kuuluvat erityisesti työllisyysasteen nostaminen ja köyhyys- tai syrjäytymisuhassa elävien ihmisten määrän vähentäminen.
<P>
Työllisyyden ja sosiaaliasioiden valiokunta korostaa näiden tavoitteiden edellyttävän, että EU:n talousarvion on oltava jäsenvaltioiden talousarvioiden mukaisia ja sillä on täydennettävä niitä.
<P>
Kiitämme lämpimästi esittelijä Francesca Balzania, sillä olemme tietoisia siitä, kuinka vahvasti hän edistää valiokuntamme kantaa kolmikantakokouksessa.
<SPEAKER ID="014" NAME="László Surján">
aluekehitysvaliokunnan lausunnon valmistelija. - (HU) Arvoisa puhemies, aluekehitysvaliokunta on keskustellut asiasta ja tukee mielellään ehdotusta. Valiokunta pitää sitä melko varovaisena ja katsoo, että se tarjoaa asianmukaisen valmistelun kolmikantakokouksen lisäksi koko tulevalle talousarviomenettelylle. Aluekehitysvaliokunnalle tärkein näkökohta on tietenkin koheesiopolitiikan rahoittaminen. Me kiinnitämme huomiota siihen, että seitsemän vuoden syklin aikana olemme päässeet vaiheeseen, jossa jäsenvaltiot saavat tai pyrkivät saamaan ja kuluttavat yhä suurempia määriä kehittämiensä ohjelmien perusteella. Esimerkiksi kotimaassani viime vuonna saamamme määrärahat olivat kaksi kertaa enemmän, mitä saimme sitä edeltäneen kahden vuoden aikana. Myös tämä on osoitus tällaisesta varojen määrän kasvusta. Tämä johtuu luonnollisesti sisäisistä syistä, mutta tämä ilmiö on silmiinpistävä myös muissa jäsenvaltioissa. Sen vuoksi toivomme, että tämä politiikka saa varmaa tukea.
<SPEAKER ID="015" NAME="Luis Manuel Capoulas Santos" LANGUAGE="PT">
Arvoisa puhemies, otsakkeesta 2, yhteinen maatalouspolitiikka, on esitettävä kolme keskeistä näkökohtaa. Ensimmäiseen pilariin ei liity mitään suuria ongelmia, koska sen osuus menoista on noin 90 prosenttia ja sitä toteutetaan 100 prosenttia, joten olemme tyytyväisiä tähän 3 prosentin lisäykseen vuodelle 2012. Tällä katetaan kunnolla YMP:n laajentamisesta, joka toteutetaan vaiheittain vuoteen 2013 saakka, kuten tiedämme, aiheutuvat kustannukset.
<P>
Toinen pilari ei aiheuta myöskään mitään erityisiä ongelmia, koska määrärahoja lisätään. Tämä on myönteinen toimi, koska olemme ohjelmakauden keskivaiheessa. Kun otetaan huomioon kriisi ja joidenkin jäsenvaltioiden ongelmat yhteisrahoituksessa, on tärkeää, että nopeutamme tämän toisen pilarin toteutusta. Sen osuus on noin 70 prosenttia.
<P>
Kolmas seikka, jonka haluaisin mainita - ja tämä on mielestäni kaikkein tärkein - koskee tiettyjä erityisohjelmia. Unionin yleisen tuomioistuimen tuomion mukaan kouluhedelmä- ja koulumaito-ohjelmaa ja puutteenalaisempien tukiohjelmaa on leikattu huomattavasti, koska on tehty päätös, että ylimääräiset varat pitäisi ottaa käyttöön ja käyttää ainoastaan interventiomekanismien välityksellä. Tällaisen akuutin kriisin aikana solidaarisuuden pitäisi olla poliittisen painopisteen lisäksi välttämätön omantunnon kysymys. Kehotan sen vuoksi komissiota ja neuvostoa tekemään lainsäädäntöehdotuksia tämän epäoikeudenmukaisen tilanteen korjaamiseksi.
<SPEAKER ID="016" NAME="Olle Ludvigsson" LANGUAGE="SV">
Arvoisa puhemies, haluaisin talous- ja raha-asioiden valiokunnan puolesta korostaa kolmea painopistealuetta. Ensinnäkin uusia Euroopan valvontaviranomaisia on rahoitettava riittävästi. Niiden tuntuvampi toiminta on ratkaisevaa rahoitusmarkkinoiden vakaudelle. Kun viranomaisille määrätään uusia tehtäviä, niiden resursseja on lisättävä välittömästi. Meidän on tarkasteltava pitkällä aikavälillä tarkemmin, onko nyt päätetty henkilöstön määrä riittävä. Toiseksi komission on oltava valmis lisäämään henkilöstöresursseja talousasioiden alalla, kun taloushallinnon paketti hyväksytään. Ajan tasalle saatettuja säännöksiä on hallittava tehokkaasti alusta lähtien. Kolmanneksi talousarvioon on sisällyttävä EU:n tilastojen laadun parantaminen. Huonot taloustilastot voivat olla yksi syy kriisiin.
<SPEAKER ID="017" NAME="Reinhard Bütikofer" LANGUAGE="DE">
Arvoisat puhemies ja komission jäsen Lewandowski, hyvä Francesca Balzani, haluaisin kiittää esittelijää erittäin paljon valiokuntani puolesta hänen kovasta työstään ja läheisestä yhteistyöstään. Hän asettaa erittäin hyvän esimerkin.
<P>
Hyvä Janusz Lewandowski, sanoitte, että tavanomainen menettelytapa ei ole hyväksyttävä. Tämä on luonnollisesti aivan totta. Jos kuitenkin tarkastelemme energian painopistealaa Eurooppa 2020 -strategiassa, on selvää, että komissio yleensä etenee asiassa entiseen tapaan, koska painopistealaa ei ole täysin rahoitettu. Leikkauksia tehdään jopa energiapolitiikan tärkeällä alalla, ja tämä ei ole järkevää. Kuten yhdysvaltalaiset sanovat, meidän on sijoitettava rahamme sinne, missä on suumme, emmekä saa tehdä sitoumuksia, joita emme pysty täyttämään.
<P>
Toiseksi teollisuus-, tutkimus- ja energiavaliokunta haluaa varmistaa, että tärkeät hankkeet, kuten ITER-fuusioreaktori ja maailmanlaajuinen GALILEO PAS -navigointijärjestelmä eivät vie enemmän varoja tutkimusbudjetista. Olemme tehneet ehdotuksia tästä aiheesta ja olisimme tyytyväisiä, jos niihin saadaan myönteinen vastaus. Loppujen lopuksi kyse on pienistä ja keskisuurista yrityksistä. Haluamme vahvistaa painopisteet, joiden perusteella ne voivat hyödyntää tutkimuksen ja innovoinnin rahoitusta ja innovatiivisia rahoitusvälineitä.
<SPEAKER ID="018" NAME="Franziska Keller">
kansalaisvapauksien sekä oikeus- ja sisäasioiden valiokunnan lausunnon valmistelija. - (EN) Arvoisa puhemies, kansalaisvapauksien sekä oikeus- ja sisäasioiden valiokunta pitää erittäin myönteisenä lisäystä vapauden, turvallisuuden ja oikeuden alalla, mutta katsoo myös, että ennen kuin se hyväksyy uusia toimia ja ohjelmia, olemassa olevia ohjelmia on arvioitava kunnolla ja arvioiden pitäisi olla perusta uusien ohjelmien laadinnalle.
<P>
Näemme, että synergiaetuja voidaan hyödyntää ja päällekkäisyyksiä välttää. Tällä yksinkertaistetaan asioita ja varmistetaan, että kaikilla EU:n tasolla toteuttamillamme toimilla on selkeää lisäarvoa.
<P>
Kansalaisvapauksien valiokunta on vahvasti sitä mieltä, että meidän olisi tarkasteltava, mitä ympärillämme tällä hetkellä todella tapahtuu ja että meidän olisi parannettava varojen käyttömahdollisuuksia pakolaisten suojelemisen samoin kuin romanien integroimisen alalla. Kaikkien virastojemme on voitava toteuttaa tehtävät, joita me nyt niille kasaamme.
<P>
Lopuksi - ja tämä voi olla tärkeää myös komissiolle - kansalaisvapauksien valiokunta katsoo vahvasti, että huomattava osa SIS II -talousarviota olisi otettava varaukseen, koska vieläkään ei ole selkeää tulosta. Meidän olisi myös harkittava, että osa henkilöstömenoja asetetaan varaukseen, jos EU:n terrorismin rahoituksen jäljittämisohjelmaa - josta on keskusteltu ainoastaan komissiossa eikä toistaiseksi kansalaisvapauksien valiokunnassa - ei saada aikaan.
<SPEAKER ID="019" NAME="Barbara Matera" LANGUAGE="IT">
Arvoisa puhemies, hyvät kollegat, Euroopan vaikea talous- ja rahoitustilanne tuo esiin jäsenvaltioiden heikkoudet. Ne pyrkivät kovasti välttämään valtion velkakriisin. Kriisi on johtanut jyrkkään laskuun julkisissa investoinneissa työpaikkojen luomisen ja kasvun edistämisen keskeisille aloille. Eurooppa 2020 -strategiassa, joka on keskeinen vuoden 2012 talousarviossa, ehdotetaan keinoa saada päätökseen tämä noidankehä.
<P>
Vaikka komission osoittama vastuullisuus vuoden 2012 määrärahojen suunnittelussa tunnustetaan, pahoittelen naisten oikeuksien ja sukupuolten tasa-arvon valiokunnan talousarvion valmistelijan asemassani määrärahojen vähäistä lisäämistä esimerkiksi Progress-ohjelmalle, josta toteutetaan nuoria, köyhyyden torjumista ja sukupuolten tasa-arvoa koskevia tärkeitä aloitteita, ja Daphne-ohjelmalle, joka liittyy naisiin kohdistuvan väkivallan torjuntaa koskeviin toimintalinjoihin.
<P>
Sen vuoksi mielestäni on välttämätöntä, että vuoden 2012 talousarviossa voidaan vastata konkreettisemmin EU:n edessä oleviin haasteisiin.
<SPEAKER ID="020" NAME="Giovanni La Via">
PPE-DE-ryhmän puolesta. - (IT) Arvoisat puhemies ja komission jäsen, hyvät kollegat, talousarviomenettelyyn osallistuvan kolmen toimielimen edessä oleva tehtävä ei ole helppo, ja siihen sisältyy varojen tason määrittely, jossa otetaan huomioon edellisinä vuosina tehdyt sitoumukset ja haasteet, jotka unioni valmistautuu kohtaamaan. Tavoitteena on saada aikaan tasapaino kasvun, kehitysvaatimuksien ja vastuullisia säästötoimia koskevan tietoisuuden tarpeen välillä.
<P>
Parlamentti valmistautuu äänestämään tänään tästä tärkeästä asiakirjasta. Se on toimeksianto, eli se osoittaa tietyn suunnan, jota seurataan neuvotteluissa neuvoston kanssa. Euroopan kansanpuolueen (kristillisdemokraatit) ryhmä halusi tehdä lisäyksen esittelijä Balzanin esittelemään asiakirjaan - ja kiitän häntä luonnollisesti työstään - näin korostetaan, että käytössä on oltava riittävät määrärahat Eurooppa 2020 -strategian tavoitteiden rahoittamiseksi. Tämä on keskeistä vuoden 2012 talousarviossa. Tällä on myös keskeinen asema yhteisön talousarviossa keinona järjestellä uudelleen jäsenvaltioiden toimintalinjoja.
<P>
Painopisteemme ovat älykäs, kestävä ja osallistava kasvu, tuki tutkimukselle, kehittämiselle, kasvulle, innovoinnille ja työlle, ja lisäpotku pienten ja keskisuurten yritysten kehittämiselle. Mielestäni näihin aloihin tehtävät sijoitukset ovat ainoa tapa, jolla EU voi irtautua kriisistä. Tuen eurooppalaista lisäarvoa koskevaa käsitettä, ja tämä lisäarvo on saatava aikaan talousarvion ja talouden suunnittelun keinoilla.
<P>
Minun on tehtävä erityinen huomautus ylijäämästä. Kannatan henkilökohtaisesti pyyntöä siitä, että käyttämättömien varojen olisi pysyttävä Euroopan unionin talousarviossa, mutta seuraavasta monivuotisesta rahoituskehyksestä lähtien, koska tällä hetkellä ei ole oikeusperustaa, jonka perusteella unioni pystyisi pitämään nämä varat. Sama pätee sakkoihin ja viivästyskorkoihin.
<P>
Haluaisin lopettaa toteamalla, että tänä vuonna meidän on vältettävä toistamasta viime joulukuun tilannetta. Meidän olisi sen sijaan löydettävä jäsenvaltioiden kanssa tasapaino heinäkuun kolmikantakokouksessa. Meidän olisi samalla saatava riittävää rahoitusta EU:n strategisille toimintalinjoille ja toiminnan painopisteille, jotka ovat välttämättömiä unionin todelliselle elvyttämiselle ja 500 miljoonalle EU:n kansalaiselle.
<SPEAKER ID="021" NAME="Edit Herczog" LANGUAGE="HU">
Arvoisa puhemies, toivotan komission jäsenen ja kollegani tervetulleiksi. Vuoden 2012 talousarviota voidaan pitää pohjimmiltaan talouden ohjausta koskevan lainsäädäntöpaketin pikkuveljenä, koska myös sillä pyritään luomaan edellytykset tasapainoiselle talousarviolle ja talouskasvulle sekä lisäämään työllisyyttä ja kilpailukykyä talous- ja budjettipolitiikan asianmukaisilla keinoilla. Tarvitsemme tuloksia, työpaikkoja, kasvua ja teollisuuspolitiikkaa, tarvitsemme vahvaa eurooppalaista taloutta. Jäsenvaltioilta ei voida euron epävakauden vuoksi odottaa, että ne kasvattavat BKT-suhteutettua osuuttaan EU:n talousarvioon kriisistä ja taantumasta huolimatta ainoastaan siksi, että me toivomme BKT:n kasvua. On kuitenkin luotava vankka taloudellinen perusta, jotta suunnittelemamme Euroopan unioni voisi todella palvella kansalaisiaan. Olemme määritelleet tavoitteemme tämän saavuttamiseksi. Meidän on pantava täytäntöön Eurooppa 2020 -strategia. Tilanteen huonontumisen sijaan meidän on edistettävä EU:n kasvua, teollista ja teknologista vallankumousta, joka on johtava innovaatioala. Vuoden 2012 talousarviolla pitäisi tukea Eurooppa 2020 -strategian saavuttamista. Puhumme nyt tämän kymmenvuotisohjelman toisesta vuodesta. Emme voi sanoa, että tämä vain loppuu myöhemmin. Sen vuoksi ei riitä, että ehdotetaan rajoituksia tai että Euroopan kansalaisten unionia rajoitetaan. On välttämätöntä, että vuoden 2012 talousarvioesitys ja tutkimuksen seitsemäs puiteohjelma, joka on pantava täytäntöön vuonna 2013, ovat juuri tämän tarkoituksen mukaisia.
<SPEAKER ID="022" NAME="Carl Haglund">
ALDE-ryhmän puolesta. - (SV) Arvoisa puhemies, haluaisin ensiksi kiittää esittelijäämme erinomaisesta työstään. Olen myös tyytyväinen siihen, että Eurooppa 2020 -strategia on perustana tälle työlle. Tulevaisuutta koskevat päätöksemme eivät voi odottaa siihen saakka, että uusi monivuotinen rahoituskehys on paikallaan; meidän on todella aloitettava tässä tulevaisuuteen suuntautuvassa työssä nyt, ja tästä syystä vuodet 2012 ja 2013 ovat ensisijaisen tärkeitä. Meidän olisi ehkä samalla palautettava mieliin, että vuoden 2011 talousarvion aikaansaaminen oli melko hankalaa. Emme päässeet sopimukseen Eurooppa-neuvoston kanssa yhteisestä lähestymistavasta. Sen vuoksi komission ehdottama huomattava lisäys vuoden 2012 talousarvioon on meistä valitettava. Euroopan liberaalidemokraattisen liiton ryhmä katsoo, että tämä lisäys on liian suuri. Olemme sen vuoksi esittäneet tarkistuksen, jolla talousarvio pyritään pitämään tiukemmin todellisuudessa. Toivon, että muut ryhmät voivat tukea sitä tänään myöhemmin järjestettävässä äänestyksessä.
<P>
Haluaisimme korostaa myös melko outoa paikalleen jumiutunutta toimintatapaamme, että myönnämme joka vuosi liian paljon tietyille aloille, vaikka tiedämme, että nämä käyttämättömät varat palautetaan vuoden lopussa tai itse asiassa vuotta myöhemmin. Onko mitään tapaa, millä voimme puuttua tällaiseen unionin monenlaisen toiminnan liikarahoittamiseen?
<P>
Meidän mielestämme on ehdottoman tärkeää, että ymmärrämme Euroopan taloudelliset realiteetit. Tämä merkitsee valitettavasti, että ensi vuoden talousarvio ei voi olla niin suuri kuin mitä komissio haluaa. Samaan aikaan neuvoston olisi mielestäni ymmärrettävä, että emme voi nollakasvun vuoksi hallinnoida toimia, vaan tarvitsemme joitain uusia varoja sopimillemme painopisteille. Tässä on löydettävä kultainen keskitie ja ainakin oma ryhmäni katsoo, että se voidaan löytää ainoastaan, kun kaikki kantavat vastuun.
<SPEAKER ID="023" NAME="Lajos Bokros" LANGUAGE="EN">
Arvoisa puhemies, Kreikan valtio on käytännöllisesti katsoen vararikossa. Olennainen kysymys ei ole enää, onko sen velat annettava anteeksi, vaan milloin tämä on tehtävä. Mitä pikemmin sen parempi.
<P>
EU:n toimielimet eivät näytä pystyvän ymmärtämään ongelman todellista luonnetta. Kyseessä ei ole kassakriisi vaan syvä vakavaraisuutta koskeva kriisi, joka heijastaa Kreikan talouden kansainvälisen kilpailukyvyn puutetta. On hyödytöntä ja täysin kielteistä lisätä enemmän Kreikan veronmaksajien velkaa. Jotta Kreikka pystyy aloittamaan rahoituskriisistä irtautumisen, osa sen velkataakasta on annettava anteeksi, ja julkisten ja yksityisten velkojien on vastattava siitä.
<P>
Ranskan, Saksan ja erityisesti Kreikan pankkien pääomaa on korotettava. EKP on nyt loukussa, koska se on ostanut ja hyväksynyt takuuksi valtavan määrän Kreikan valtionobligaatioita. Kaksikymmentä vuotta sitten, kun siirtymävaihe alkoi entisissä kommunistisissa maissa, yksi kaikkein tärkeimmistä rakenteellisista uudistuksista oli riippumattoman keskuspankin perustaminen. Tähän liittyi tiukka oikeudellinen kielto monetisoida julkista velkaa. EKP on pohjimmiltaan noudattanut kommunistivaltioiden käytäntöä. Sen toimeksiannossa on selvä eturistiriita, ja nyt euroalue kärsii seurauksista.
<P>
Meidän on tarkasteltava vuoden 2012 talousarviota juuri tätä taustaa vasten. On turhaa odottaa minkäänlaista jäsenvaltioiden maksuosuuksien kasvua seuraavalla vuodella, kun otetaan huomioon valtava taakka, jonka veronmaksajien on joka tapauksessa kannettava. Viiden vakaan ja maksukykyisen valtion presidenttien ja pääministerien kirjettä ei pitäisi unohtaa ja sysätä sivuun. Tuskallisten neuvotteluiden kokemusta ja parlamentin turhauttavaa epäonnistumista viime vuonna olisi myös pidettävä varoituksena. Euroopan parlamentin valtuuskunnan toimeksianto kolmikantakokousta varten pitäisi olla paljon vaatimattomampi ja samalla realistisempi, jos parlamentti haluaa pysyä merkityksellisessä asemassa EU:n tulevien haasteiden vuoksi.
<SPEAKER ID="024" NAME="Helga Trüpel" LANGUAGE="DE">
Arvoisat puhemies ja komission jäsen Lewandowski, hyvät kollegat, haluaisin ensiksi antaa yleistä tukea Lewandowskin toteamukselle siitä, että kriisiaikana on tärkeää varmistaa säästöjen tekemistä koskevan tarpeen, rahoituksen tehokkaan käytön ja säästötoimien välinen oikeanlainen tasapaino ja samalla valmiudet ja investointimahdollisuudet, jotta talous ei seisahdu kokonaan. Kannatan näitä yleisiä suuntaviivoja ja katson, että niiden pitäisi olla myös mittapuu talousarviollemme.
<P>
Kysymys kuuluu, voidaanko Lewandowskin oikeutetusti mainitsemaa vaatimusta todella saada toteutettua. Vihreät / Euroopan vapaa allianssi -ryhmällä on monia kriittisiä näkökohtia. Jos otamme esiin yhden erityisen hankkeen, ITER-ydinfuusioreaktorin, on selvää, että tämä on yksi hankkeista, joiden rahoitusta lisätään eniten seuraavassa talousarviossa, toisin sanoen 740 miljoonaa euroa. Onko tämä oikea viesti tällä hetkellä, kun muiden tutkimushankkeiden, erityisesti uusiutuvan energian, rahoitusta leikataan? Haluamme suhtautua vakavasti komission ja Euroopan unionin väitteisiin, että ne todella pyrkivät torjumaan ilmastonmuutosta ja siirtyä uusiutuvan energian käyttöön. Näemme kuitenkin, että tällaisen hankkeen rahoitukselle annetaan näin suuri painoarvo, minkä vuoksi katsomme, että tämä on väärä päätös. Tästä syystä emme voi antaa tukea näille neuvotteluvaltuuksille, vaikka nähdäksemme suurin osa niistä on kunnossa.
<SPEAKER ID="025" NAME="Miguel Portas">
GUE/NGL-ryhmän puolesta. - (PT) Arvoisa puhemies, ryhmäni on samaa mieltä valtuuksista neuvotella hallitusten kanssa. Hyväksymme ne tänään. Haluaisin kuitenkin esittää poliittisen kysymyksen, joka ei sisälly tähän asiakirjaan ja joka koskee sitä, mitä tällä hetkellä tapahtuu Kreikassa ja kotimaassani Puolassa sekä Jean-Claude Junckerin viimeisimpiä kannanottoja. Nämä kaksi valtiota ja luultavasti toiset valtiot tulevaisuudessa voivat joutua erittäin ankaraan talouden pelastustoimien sykliin, jolloin niiden talouksien pelastamisen tarkoituksena on pelastaa yhä uusia pelastustoimia. Tällaisella säästötoimien noidankierteellä on selviä vaikutuksia julkisen investoinnin ja työpaikkojen luomisen vähentymiseen.
<P>
Mielestäni on ehdottoman tärkeää, että EU:lla voi olla politiikka, jonka perusteella näitä valtioita rahoitetaan rakennerahastoista vuonna 2012 ja 2013. Tähän liittyy näistä rahastoista käyttöön myönnettyjen varojen lisäksi erityisedellytyksiä, joihin sisältyy yhteisrahoituksen vähentäminen: toisin sanoen kansallisten osuuksien vähentäminen rahoituksessa, jolla luodaan työpaikkoja ja joka on tarkoitettu tuotannollisiin investointeihin. Tämä on erityisen kriittinen kysymys seuraavan kahden vuoden aikana.
<SPEAKER ID="026" NAME="Marta Andreasen">
EFD-ryhmän puolesta. - (EN) Arvoisa puhemies, kun keskustellaan siitä, miten Kreikka voidaan pelastaa maksukyvyttömyydeltä, joka voi johtaa koko maailmaan vaikuttavaan talous- ja rahoituskriisiin, parlamentti pyytää, että sen omaa vuoden 2012 talousarviotaan lisätään lähes viisi prosenttia.
<P>
Tätä ei voida millään perustella Euroopan veronmaksajille, ja se ei paranna EU:n toimielinten uskottavuutta. EU:n talousarvio ei ole saanut meitä pois kriisistä eikä näin käy tulevaisuudessakaan.
<P>
Tiedämme kaikki, että talousarviossa on useita aloja, joilla voisimme leikata menoja. Epäonnistuneet hankkeet olisi päätettävä. Olisi lopetettava sellaisten hankkeiden rahoittaminen, joissa on ilmennyt epäkohtia. Sama koskee alueita, joilla kansalaisten oikeuksia ei noudateta. Jos terve järki voittaa, tämä parlamentti äänestää EU:n vuoden 2012 talousarvion leikkaamisesta. Jos näin ei tapahdu, EU:n vaikeuksissa olevien kansalaisten on luotettava siihen, että heidän valtionpäämiehensä puolustavat heitä.
<SPEAKER ID="027" NAME="Lucas Hartong" AFFILIATION="NI">
(NL) Arvoisa puhemies, keskustelemme tänään EU:n vuoden 2012 talousarviosta. Alankomaiden vapauspuolue (PVV) vastustaa luonnollisesti ehdotettua lähes viiden prosentin korotusta. Kaikenlaiset lippulaivahankkeet pääsevät tarkastelun läpi, ja tämän tulos on se, että yhä enemmän rahaa myönnetään kaikenlaisille turhille EU:n virastoille, jotka ainoastaan vievät veronmaksajien varat.
<P>
Kaikkein tärkein yksityiskohta talousarviossa on kuitenkin 1,3 miljardin euron lisäys, jota tarvitaan kansainväliselle lämpöydinkoereaktorihankkeelle (ITER). Tämän hankkeen rahoitus on otettava tämänhetkisen monivuotisen talousarvion muista otsakkeista, ja tämä merkitsee, että tätä talousarviota tarkistetaan. Sen vuoksi jokainen jäsenvaltio voi käyttää veto-oikeuttaan vuoden 2012 talousarvioon. Tämä on hieno uutinen, ja se merkitsee, että Alankomaiden hallitus voi käyttää oikeuttaan hyväksyä talousarvio ainoastaan silloin, kun sen osalta noudatetaan Alankomaiden hallituksen puoltamaa nollakasvua koskeva sääntöä. Kehotan Alankomaita ja samanmielisiä EU:n jäsenvaltioita hyödyntämään tätä oikeutta täysimääräisesti.
<SPEAKER ID="028" NAME="Salvador Garriga Polledo" AFFILIATION="PPE">
(ES) Arvoisa puhemies, komission jäsen Lewandowski on yleensä puheissaan kohtuullinen, minkä vuoksi Euroopan kansanpuolue (kristillisdemokraatit) tukee häntä.
<P>
Tänä vuonna talousarviota koskevat neuvotteluvaltuudet ovat edellisiä vuosia tärkeämmät, koska neuvottelemme vuonna 2012 seuraavista rahoitusnäkymistä.
<P>
Itse asiassa kesäkuun 2012 kolmikantakokouksen epäonnistuminen aiheutti erittäin vakavia ongelmia marraskuun sopimuksessa. Toivomme sen vuoksi, että toimielimillä on nyt suuremmat valmiudet yksimielisyyteen kuin viime vuonna.
<P>
Lisäksi esittelijä Balzani on laatinut valtuudet, jotka ovat hyvin kohtuulliset, koska niihin sisältyvät kaikki vaatimukset, joista neuvotellaan seuraavissa rahoitusnäkymissä. Hän korostaa Eurooppa 2020 -strategian merkitystä ja talousarvion kvantifiointia, ja kiinnittää huomiota määrärahoihin, joita ei ole vielä sidottu, ja talousarvion uskottavuuteen. Kaikki tämä sisältyy vuoden 2012 talousarvioon ja seuraaviin rahoitusnäkymiin. Sen vuoksi on tarpeen, että nämä neuvotteluvaltuudet ja tämä kolmikantakokous onnistuvat, koska vuoden 2012 talousarviota koskeva sopimus määrittää pitkälti, onnistuvatko toimielinten väliset neuvottelut seuraavista rahoitusnäkymistä.
<P>
Tuemme erityisesti komission pyyntöä lisätä maksumäärärahoja 4,9 prosentilla. Niiden, jotka eivät halua nähdä asioita tältä kannalta, on vain pantava merkille, miten talousarviota toteutetaan tänä vuonna, ja otettava huomioon suuret ongelmat, joita koetaan, kun etsitään riittäviä määrärahoja, jopa esimerkiksi sellaisen solidaarisuusvälineen toteuttamiseksi, joka hyödyttää Euroopan tukea tarvitsevia alueita.
<SPEAKER ID="029" NAME="Estelle Grelier" AFFILIATION="S&amp;D">
(FR) Arvoisa puhemies, haluaisin kiittää esittelijäämme ja todeta olevani vaikuttunut tämän kolmikantakokouksen neuvotteluvaltuuksia koskevan asiakirjaluonnoksen laadusta. Siinä korostetaan, että Eurooppa 2020 -strategiaa varten on kiireellistä ottaa viimeinkin käyttöön vuotuiset talousarviot, ja tämä on tietyllä tavalla sopusoinnussa talouspolitiikan EU-ohjausjaksoa koskevan lähestymistavan kanssa.
<P>
Neuvotteluista on kuitenkin tulossa vaikeat, koska komission periaatteena on tiukan talousarvion perusteella vastata jäsenvaltioiden asettamiin säästövaatimuksiin ja olla ottamatta huomioon kansalaisten tarpeita. Tästä on esimerkkinä köyhimpien väestönosien elintarvikeapuohjelmien tuleva kohtalo.
<P>
Arvoisa komission jäsen, kuten monet kollegani, sain lehdistöltä tiedon, että komissio aikoo leikata huomattavasti vähävaraisimmille henkilöille tarkoitetun ohjelman rahoitusta. Se jaetaan neljällä, 500 miljoonasta vuodessa jää jäljelle ainoastaan 113 miljoonaa seuraavalle vuodelle.
<P>
Unioni käyttää tällä hetkellä yhden euron henkeä ja vuotta kohden puolustaakseen näiden kansalaisten perusperiaatetta oikeudesta ruokaan, ja tämän pitäisi olla eurooppalaisen solidaarisuuden perusta. Tämän symbolisen euron poistaminen kansallisten etunäkökohtien ja budjettikurin vuoksi on osoitus EU:n moraalisesta ja poliittisesta epäonnistumisesta.
<P>
Usein sanotaan, että yhteiskunnan kehitystasoa voidaan mitata sillä, kuinka se huolehtii haavoittuvimmista ja köyhimmistä jäsenistään. Teknisten ja oikeudellisten vaikeuksien käyttäminen tekosyynä tämän elintarvikeapuohjelman purkamiseksi on katastrofaalista näille henkilöille samoin kuin EU:n uskottavuudelle ja imagolle. Komissio saattaa naurunalaisiksi parlamentin jäsenet ja heidän edustamansa kansalaiset, jos se ehdottaa tiettyjä määriä huhtikuussa ja jakaa ne neljällä kaksi kuukautta myöhemmin.
<P>
Hyvä komission jäsen, toivon, että muutatte mieltänne tästä nimenomaisesta päätöksestä ja että otatte huomioon poliittiset tavoitteet ja talousarvioita koskevat aikomukset, jotka ilmaistaan tässä kolmikantakokouksen toimeksiannossa.
<SPEAKER ID="030" NAME="James Elles" AFFILIATION="ECR">
- (EN) Arvoisa puhemies, haluan kiittää esittelijää. Hänellä on erittäin vaikea tehtävä näissä olosuhteissa. Tavoitteet on esitetty Eurooppa 2020 -strategiassa, ja on vain harvoja, jotka ovat eri mieltä tarpeesta rahoittaa erilaisia hankkeita. Todellinen ongelma on, miten nämä pyrkimykset rahoitetaan tämänhetkisessä yhä hankalammassa tilanteessa, jonka voimme panna merkille Eurooppa-neuvostossa ja keskusteluissa eurosta, kuten kollegani Bokros mainitsi.
<P>
Ryhmäni mielestä meidän on kiinnitettävä enemmän huomiota kysymykseen, kuinka paljon rahalle saadaan vastinetta ja millä talousarvion aloilla voisimme tehdä leikkauksia. Komissio on alkanut viitata tähän, koska hallintomenot ovat nollassa, mutta on ehkä muitakin talousarvion aloja, joihin emme ole oikeastaan keskittyneet talousarviomenettelyssä.
<P>
Kun pääsemme syksyä kohti, meidän on tarkasteltava asioita vakavasti ja meidän on esitettävä komissiolle noin 60 kysymystä tästä asiasta. Tarkoituksena on määritellä, missä toteutus on puutteellista. Muussa tapauksessa, kuten Oscar Wilden hienossa määritelmässä, joudumme tilanteeseen, jossa tiedämme kaiken hinnan, mutta emme tiedä minkään arvoa.
<SPEAKER ID="031" NAME="Angelika Werthmann" AFFILIATION="NI">
(DE) Arvoisa puhemies, Eurooppa 2020 -strategian tavoitteet yhdistetään vuoden 2012 talousarvioesityksessä ensimmäisen kerran huolellisesti talousarviomenettelyyn. Pidämme sen vuoksi myönteisenä esittelijä Balzanin työtä.
<P>
Keskimäärin 20 prosenttia Euroopan nuorista on työttömänä, ja Espanjassa heidän työttömyysasteensa on jopa 40 prosenttia. Nämä ovat huolestuttavia lukuja. Niiden vuoksi on helppo ymmärtää, miksi nuoret osoittavat mieltään kaduilla esimerkiksi Puerta del Solilla ja miksi puhumme yhä enemmän menetetystä sukupolvesta. Meidän on tehtävä enemmän nuorten hyväksi.
<P>
Komission mukaan Eurooppa 2020 -strategian osalta noin 43,5 prosenttia sitoumuksiin liittyvästä rahoituksesta auttaa saavuttamaan 2020 -tavoitteet. Sen vuoksi kehotan komissiota tarjoamaan enemmän mahdollisuuksia tämän vuoden talousarviomenettelyssä rahoituksen kohdentamiseksi uudelleen, jotta saadaan aikaan pitkän aikavälin tavoitteita.
<SPEAKER ID="032" NAME="Derek Vaughan" AFFILIATION="S&amp;D">
(EN) Arvoisa puhemies, luulen meidän kaikkien tietävän, että tämän vuoden talousarviosta ja kolmikantakokouksesta tulee vaikeaa. Sen vuoksi parlamentin on oltava selkeä painopisteistään ja valmiina puolustamaan niitä. Meidän on toisin sanoen oltava valmiita tarkastelemaan varojen kohdentamista ensisijaisiin tavoitteisiimme.
<P>
Minun mielestä painopisteinämme pitäisi olla toimintalinjoja, joilla edistetään työllisyyttä ja kasvua kaikkialla Euroopassa erityisesti ajankohdalla, kun jäsenvaltiot leikkaavat menojaan.
<P>
Esimerkiksi koheesiopolitiikka ja rakennerahastot ovat avain alueidemme kasvun edistämiseen. Sen vuoksi niihin tarvitaan riittävää rahoitusta, joten tuen rakennerahastojen määrärahojen lisäämistä. Tutkimus- ja kehitystyö yliopistoissamme ja korkeakouluissamme on myös tärkeää. Innovointi on erittäin tärkeää, ja tutkimus ja kehitys voidaan muuntaa hankkeiksi, yrityksiksi ja työpaikoiksi. Infrastruktuuriin tehtävät investoinnit ovat myös erittäin tärkeitä. Sijoitukset liikenteeseen, energiaverkkoihimme ja laajakaistan laajentamiseen eri alueillamme parantavat työllisyyttä ja kasvua.
<P>
Lisäksi EU:lla on Lissabonin sopimuksen myötä uusia vastuualueita, ja meidän olisi oltava valmiita sijoittamaan varoja niihin. Pyydän komissiota tarkastelemaan tätä myös tulevaisuudessa.
<SPEAKER ID="033" NAME="Anne E. Jensen" AFFILIATION="ALDE">
(DA) Arvoisa puhemies, voimme jo nähdä, että tällä hetkellä maksuista on kehkeytymässä ongelma ja että neuvostossa on paljon valtioita, jotka eivät halua suorittaa näitä maksuja. Meidän on luonnollisesti löydettävä tähän ratkaisu. Tämä riippuu kuitenkin jäsenvaltioiden kyvystä käyttää rakennerahastojen määrärahoja. Mielestäni on erittäin tärkeää varmistaa, että emme epäonnistu pyrkimyksissämme antaa energia-alalle korkeampi prioriteetti vuoden 2012 talousarviossa. Meidän on myös varmistettava, että myönnämme varoja uusiutuvaa energiaa koskevaan SET-suunnitelmaan. Hankkeet ovat käytössä, ja meidän on varmistettava, että saamme tämän suunnitelman vauhtiin. Meidän on tuettava sitä. Toiseksi ITER-fuusioenergiahankkeessa on ongelmia, joiden vuoksi komissio asettaa meille paljon paineita. Paineen olisi kohdistuttava kuitenkin todellisuudessa neuvostoon, koska ongelma on tällä hetkellä siellä. Parlamentti tukee hanketta, mutta komissio tietää hyvin, että emme tue varojen myöntämistä siten, että tutkimuksen muita varoja leikataan.
<SPEAKER ID="034" NAME="Seán Kelly" AFFILIATION="PPE">
(EN) Arvoisa puhemies, unionin tasolla käytetyillä varoilla pitäisi yleisesti ottaen tarjota lisäarvoa, ja tämän pitäisi olla selvää kansalaisille. Valitettavasti lisäarvon tarjoaminen ja sen osoittaminen on kaksi eri asiaa. Tämä on asia, jota meidän on tarkasteltava lähemmin ehkä talousarviota mukauttamalla, jotta kansalaisille ja jäsenvaltioille osoitetaan, että tarjoamme täällä lisäarvoa.
<P>
Toiseksi 2020 -strategia on välttämätön Euroopan unionin tulevaisuudelle. Vuonna 2020 meitä arvostellaan talousarviomme koon sijasta siitä, saimmeko 2020 -strategian aikaan. Jos saamme, Eurooppa on parempi paikka: sen kasvu on merkittävämpi, sillä on enemmän työpaikkoja ja uusiutuvaa energiaa sekä varoja innovointiin ja sillä on lisää yrittäjiä. Mielestäni tämän on oltava tavoitteemme.
<P>
Lopuksi tarvitsemme myös omia varoja, ja mitä pikemmin meillä on ne, sitä vähemmän aikaa tarvitsemme talousarvion käsittelemiseen joka vuosi.
<SPEAKER ID="035" NAME="Eider Gardiazábal Rubial" AFFILIATION="S&amp;D">
- (ES) Arvoisa puhemies, haluaisin aluksi kiittää esittelijä Balzania mietinnöstään.
<P>
Talousarvio on todellakin perustavanlaatuinen väline, jolla tuetaan kaikkia EU:n toimintalinjoja: yhteistä maatalouspolitiikkaa sekä koheesio-, tutkimus ja ulkopolitiikkaa. Niistä ei ole mitään hyötyä ilman, että niitä tuetaan talousarviosta.
<P>
Hyvä komission jäsen, juuri tämän vuoksi tarvitsemme tällä kriisiajankohdalla vankemman talousarvion, jolla vastataan tarpeisiin, joita kohtaamme tällä hetkellä. Pyydämme teitä sen vuoksi myöntämään varoja perusohjelmille, kuten työllistämisohjelmille ja nuorten koulutusohjelmille tai tuomioistuimen riekaleiksi repimälle ohjelmalle, joka koskee vähävaraisimpia.
<P>
Pyydämme myös neuvostoa lakkaamaan ajattelemasta kirjanpitäjän tavoin ja laittamaan kerrankin päähänsä poliitikon hatun. Sen ei pitäisi tehdä laskelmia yrittämällä selvittää, miten määrärahoja leikataan, koska me voimme päätyä yhteisön tuomioistuimeen, sillä - kuten muistutitte meitä komission jäsen Lewandowski - määrärahat ovat laillisia velvoitteita, jotka perustuvat aikaisemmin tehtyihin sitoumuksiin. Muussa tapauksessa emme yksinkertaisesti pysty täyttämään niitä.
<SPEAKER ID="036" NAME="João Ferreira" AFFILIATION="GUE/NGL">
(PT) Arvoisa puhemies, unionin talousarvion erittäin tiukkojen rajojen puitteissa on tehtävä joitain ratkaisevia päätöksiä, joita EU:n herrat eivät näytä olevan halukkaita muuttamaan. He estävät siten kaikki todellista lähentymistä ja koheesiota koskevat mahdollisuudet.
<P>
On mahdotonta, että he jatkavat äärimmäisen vakavassa kriisissä, joka vaikuttaa EU:n haavoittuvimpiin talouksiin, mahdottomia yhteisrahoitusta koskevia vaatimuksia unionin varojen, erityisesti rakennerahastojen, käyttämiseksi. Komissio myöntää itsekin alhaisen käyttöasteen näissä valtioissa, mutta se vaatii, että yhteisrahoitusta käytetään edellytyksenä, jolloin ne eivät voi niille asetettujen säästötoimien vuoksi varmistaa julkisia investointeja ennen kaikkia siksi, että ne leikataan alimmalle mahdolliselle tasolle. Olemme sen vuoksi pyrkineet siihen, että kansalliset osuudet lakkautetaan tai niiden osuutta vähennetään enintään kymmeneen prosenttiin, jotta merkittävissä ongelmissa olevat valtiot voivat käyttää täysimääräisesti unionin rahoitusta ja jotta näitä varoja voivat hyödyntää tehokkaasti niitä tarvitsevat tahot sen sijaan, että ne palautetaan takaisin niitä vähiten tarvitsevien kassaan.
<P>
Meidän on saatettava päätökseen säälimätön ja vääjäämätön eroja luova kehitys, johon EU on ajautunut. Budjettipolitiikalla on tässä keskeinen tehtävä.
<SPEAKER ID="037" NAME="Andreas Mölzer" AFFILIATION="NI">
(DE) Arvoisa puhemies, kuten kaikki tiedämme, Euroopan unionin on kiristettävä vyötään. Tämä ei johdu ainoastaan siitä, että talousarvion paisuminen olisi isku vastaan kansalaistemme kasvoja kansallisten säästöohjelmien vuoksi, vaan myös siitä, että ensi vuoden maksut on suoritettava pysyvään Euroopan rahoituksenvakautusmekanismiin. Nämä varat on löydettävä jo nyt rahapulassa olevista kansallisista talousarvioista.
<P>
Kun yksi ryhmä haluaa kiertää budjettirajoitukset siirtämällä seuraavaan vuoteen vuotuisen talousarvion ylijäämän, joka maksetaan normaalisti takaisin jäsenvaltioille, on selvää, että tällä yritetään puijata kansalaisia. Tämä johtaisi jopa suurempaan määrärahojen lisäämiseen kuin mitä komissio ehdottaa.
<P>
Saattaa hyvin olla, että määrärahoja suunnitellaan useita monivuotisia ohjelmia varten ja että tällä hetkellä tätä rahoitusta ei voida leikata, koska EU:ta voitaisiin syyttää muuten sopimusrikkomuksesta. Kuitenkin mielestäni on paljon mahdollisuuksia saada aikaan säästöjä. EU:n virastojen määrän vähentämisen lisäksi kaikkein tärkein asia on parantaa petoksentorjunnan menettelyitä. Jos pelkästään väärin perustein maksetut määrät peritään takaisin, voisimme helpottaa talousarviopaineita merkittävästi.
<SPEAKER ID="038" NAME="Edit Herczog" AFFILIATION="S&amp;D">
(HU) Arvoisa puhemies, tämä antaa minulle tilaisuuden selvittää kahta erityistä ehdotustani. Euroopan parlamentin sosialistien ja demokraattien ryhmä tukee ITERin perustamista, mutta se ei hyväksy 100 miljoonan euron siirtämistä pois tutkimuksen seitsemännelle puiteohjelmalle myönnetyistä varoista, koska tämä puiteohjelma on tarpeellinen EU:n tavoitteiden saavuttamiseksi. Haluaisimme sen sijaan käyttää viiden prosentin joustovaraa, joka sisältyy kilpailukyvyn ja innovoinnin puiteohjelman (CIP), Euroopan laajuisen liikenneverkon ja Euroopan laajuisen energiaverkoston rahoittamista koskevaan toimielinten välisen sopimuksen 37 kohtaan. Tämä on välttämätön ja olennainen edellytys, jotta Euroopan unionin talousarviolla todella täytetään talouden elpymistä koskevat tehtävät. Kiitos, ja kiitän esittelijää.
<SPEAKER ID="039" NAME="Janusz Lewandowski">
komission jäsen. - (EN) Arvoisa puhemies, minulla on lyhyt kommentti kolmikantakokouksemme valmistelusta ja vastaus kahden jäsenen, Capoulas Santosin ja Grelierin, kysymyksiin, joissa puolustetaan vähävaraisimpien elintarvikeohjelmaa.
<P>
He tietävät, mitä tapahtui: tuomioistuimen ratkaisussa edellytetään, että tämän järjestelmän elintarvikkeiden pitäisi olla peräisin pelkästään varastoista, joten tämä on johtanut määrän vähentymiseen 500 miljoonasta 113 miljoonaan euroon. Tarvitsemme sen vuoksi ratkaisua ja todennäköisesti uutta oikeusperustaa tälle järjestelmälle.
<P>
Toinen lyhyt kommenttini on vastaus Reinhard Bütikoferille, joka väittää, että emme ole tehneet tarpeeksi, jotta energiaa koskevat painopisteet näkyvät seuraavassa talousarviossa.
<P>
On ymmärrettävä, että tänä vuonna on merkittäviä investointihankkeisiin liittyviä viivästyksiä, kuten erityisesti Nabuccon ja muiden Azerbaidžanin hankkeiden yhteydessä ja myös sen vuoksi, että tämä maa päätti tauosta voitettuaan euroviisut. Valitettavasti tämä vaikuttaa tärkeitä energiayhteyksiä koskevaan ohjelmointiin seuraavalla kaudella.
<P>
Viestini kaikille niille, jotka haluavat leikata talousarviota, on se, että vuoden 2012 maksuja koskevien oikeudellisten velvoitteiden joukkoon sisältyy määrärahojen tarjoaminen Kreikalle ja joillekin muille vaikeuksissa oleville maille. Ne tarvitsevat säästötoimien lisäksi myös investointeja, ja oikeudelliset velvoitteemme koskevat investointeja, rakennetukea näille valtioille ensi vuonna.
<SPEAKER ID="040" NAME="Francesca Balzani">
esittelijä. - (IT) Arvoisa puhemies, hyvät kollegat, tämä on mielestäni erittäin mielenkiintoinen keskustelu. Se on jatkoa valiokuntien keskusteluille ja osoittaa, että parlamentissa vallitsee suuri yksimielisyys keskeisistä strategioista.
<P>
Eri näkökohtien joukossa tärkein on talousarvio, joka on epäilemättä ainoa ja kaikkein tärkein väline herkän tasapainon aikaansaamiseksi julkisen talouden ja kasvun tukemista koskevan tarpeen välillä. Se on ainoa todellinen linnake sitä riskiä vastaan, että vakauttaminen lamaannuttaa Euroopan talouden vakavasti, vaikka tällainen tilanne voidaan korjata. Talousarvio on sen vuoksi keskeinen väline.
<P>
Euroopan parlamentti ei pyydä yleisesti kunnianhimoista talousarviota vaan välinettä, joka on vahva kaikkiin tänä päivänä selkeästi ja helposti nähtäviin painopisteisiin nähden. Eurooppa 2020 -strategiassa painopiste on työllisyyteen sijoittaminen. Mainitsimme tänään parlamentissa jälleen tutkimuksen, kehittämisen, sosiaalisen yhteenkuuluvuuden ja energian. Kaikki ovat painopisteitä, joiden osalta talousarvio osoittaa aikomustemme vakavuuden. Aikomustemme vakavuus edellyttää vahvaa institutionaalista uskottavuutta.
<P>
Keskeisessä asemassa oleva talousarvio on erittäin tärkeä tekijä tällä hetkellä, koska olemme jälleen kerran kiinnittäneet huomion siihen, että siitä tulee sitoumuksemme todellisuudeksi muuttava liikkeellepaneva voima, mikä ei ole vähäinen asia. Talousarviosta tulee siten tärkeä tekijä, joka palauttaa Euroopan unionin ja yhtenäisvaluuttamme vakauden.
<P>
Toivon sen vuoksi, että jo tässä kolmikantakokouksessa jakamamme vahva vastuuntunto avaa tien unionin tulevaisuutta koskeville rauhallisille, vastuullisille ja rakentaville neuvotteluille.
<SPEAKER ID="041" NAME="Puhemies">
(ES) Keskustelu on päättynyt.
<P>
Äänestys toimitetaan huomenna klo 12.00.
<P>
Kirjalliset lausumat (työjärjestyksen 149 artikla)
<SPEAKER ID="042" NAME="Cătălin Sorin Ivan" LANGUAGE="RO">
Talousarvion kolmikantakokouksesta on tullut erittäin tärkeä vaihe talousarviomenettelyssä, ja se on tilaisuus, jota ei kannata jättää väliin. Tänään äänestämässämme mietinnössä on annettava parlamentin neuvotteluryhmälle vahvat ja selkeät valtuudet. Jäsenvaltiot toteuttavat parhaillaan tiukkaa säästöpolitiikkaa, jolla on kielteinen vaikutus talouden elpymiseen. EU:n talousarviolla on tässä vaikeassa tilanteessa keskeinen tehtävä auttaa Euroopan taloutta. Erityisesti EU:n talousarvion on oltava sidoksissa Eurooppa 2020 -strategian tavoitteisiin. Tällaista strategiaa ei voi olla olemassa ilman, että sitä varten tarjotaan tarvittavaa rahoitusta. Toisaalta vuoden 2012 talousarvio on tietyssä mielessä Euroopan talouden ohjausta koskevan paketin pikkuveli, mutta sen on tarjottava taloudellista tukea poliittiselle paketille.
<SPEAKER ID="043" NAME="Kinga Göncz" AFFILIATION="S&amp;D">
, kirjallinen. - (HU) Olen tyytyväinen komission aikomukseen tarjota enemmän varoja vapauden, turvallisuuden ja oikeuden vahvistamiseksi ensi vuoden talousarvioesityksessä. Minusta kuitenkin ne säännöt ovat riittämättömiä, joiden perusteella myönnetään varoja odottamattomien tapahtumien seurauksiin vastaamiseksi. Sama koskee myös määrärahoja, jotka myönnetään Pohjois-Afrikan mellakoiden vuoksi lisääntyneeseen maahanmuuttoon vastaamiseksi ja kumppanuusaloitteisiin. Euroopan unionin on tarjottava tehokas vastaus Pohjois-Afrikan muutoksiin, ja sen on valmistauduttava paremmin odottamattomien tilanteiden hallintaan. Kriisi voi aiheuttaa yhteiselle talousarviolle enemmän taakkaa, mitä suunniteltiin. On asianmukaista, että komissio tarjoaa enemmän varoja ulkorajojen suojelemiseksi. Samalla myös Euroopan pakolaisrahastoa ja yhdentymistä koskevia rahoitusvaroja olisi lisättävä. Perusoikeuskirjan yleinen täytäntöönpano ja EU:n ihmisoikeusulottuvuuden vahvistaminen ovat unionin jokaisen kansalaisen edun mukaisia. Kasvava syrjintä ja jatkuvasti leviävä suvaitsemattomuus ovat yhteisiä huolenaiheita ympäri Eurooppaa. Sen vuoksi pidän yhtä tärkeänä, että perusoikeuksien kunnioittamisen edistämistä ja EU:n kansalaisuuden vahvistamista koskevia ohjelmia laajennetaan.
