<CHAPTER ID="010">
Äänestysselitykset
<P>
Suulliset äänestysselitykset
<SPEAKER ID="163" NAME="Francesco De Angelis" AFFILIATION="S&amp;D">
(IT) Arvoisa puhemies, hyvät parlamentin jäsenet, kiitän Christel Schaldemosea mietinnöstä, jota on kiitettävä ennen kaikkea konkreettisista ehdotuksista sen valvontajärjestelmän vahvistamiseksi, jolla valvotaan liikettä yhteisillä EU:n tuotemarkkinoilla, jonka tuotteet ovat turvallisia eurooppalaisille kuluttajille.
<P>
Kyse on valiokunta-aloitteisesta mietinnöstä, mutta sen ansioksi on luettava, että se menee oikeaan suuntaan sisämarkkinoiden loppuunsaattamiseksi ja eurooppalaisten kuluttajien suojelemiseksi. Turvallisuuden varmistaminen merkitsee sellaisten jäljitettävyysjärjestelmien luomista, jotka ovat luotettavia tuotteen koko elinkaaren ajan. Tässä suhteessa mietinnössä annetaan tehokkaita ehdotuksia: tuoteturvallisuutta koskevan tietokannan perustaminen, kolmansista valtioista tulevia vaarallisia tuotteita koskevan RAPEX-järjestelmän vahvistaminen sekä valvontaviranomaisten resurssien lisääminen vakavia riskejä sisältävien tuotteiden vetämiseksi pois markkinoilta.
<P>
Lopetan korostamalla, että tehtävämme on varmistaa, että EU:n markkinoilla olevat tuotteet ovat turvallisia kaikkein haavoittuvimmille kuluttajille, erityisesti lapsille, vanhuksille ja vammaisille.
<SPEAKER ID="164" NAME="Jarosław Kalinowski" AFFILIATION="PPE">
(PL) Arvoisa puhemies, on keskusteltu paljon kuluttajien turvallisuudesta elintarviketuotteiden yhteydessä, kuitenkin me joskus unohdamme, että joka päivä käytetyt normaalit tuotteet voivat aiheuttaa vakavan uhan terveydelle ja joskus jopa elämälle, erityisesti pienten lasten tapauksessa. Perusväline markkinoille tulevien tuotteiden valvomiseksi on jatkuva markkinavalvonta, ja asianmukainen lainsäädäntö on ehdottoman tärkeää, erityisesti sähköisen kaupankäynnin valvonnassa.
<P>
On sanomattakin selvää, että asianmukainen yhteistyö kuluttajajärjestöjen, kansallisten viranomaisten, valmistajien ja myyjien välillä on ehdottoman tärkeää. Ei innostuta kuitenkaan liikaa, vaan pohditaan viileästi vaarallisen tuotteen määritelmää. Muistetaan, että tärkeää ei ole vain se, että käyttöesineet suunnitellaan asianmukaisesti ja että valmistukseen käytetään turvallisia materiaaleja; yhtä tärkeää on se, että niiden käyttämiseen sovelletaan tervettä järkeä ja että lapsia, jotka niitä käyttävät, valvotaan asianmukaisesti. Paljon kiitoksia.
<SPEAKER ID="165" NAME="Lara Comi" AFFILIATION="PPE">
(IT) Arvoisa puhemies, hyvät parlamentin jäsenet, tänään parlamentti on hyväksynyt yleistä tuoteturvallisuutta koskevan mietinnön, joka on tärkeä uusi askel eurooppalaisten kuluttajien suojelun vahvistamisessa.
<P>
Itse asiassa mietinnössä korostetaan jäljitettävyyden merkitystä tuotteen elinkaaren aikana ja pyydetään komissiota käynnistämään toimia, joilla arvioidaan uusia tekniikoita kuluttajien turvallisuuden varmistamiseksi optimaalisin kustannuksin. Jos eurooppalaisille kuluttajille annetaan mahdollisuus tuntea tuotteen kaikki puolet, tieto lisääntyy ja suojelu tehostuu. Uskon, että uusilla tekniikoilla voidaan auttaa torjumaan väärennöksiä, erityisesti tekstiilialalla.
<P>
Mietinnön tavoitteena on suojella kuluttajia mutta myös suojella kaikkia yrityksiä, jotka toimivat EU:ssa ja jotka eivät ole päättäneet ulkoistaa toimintaansa. Tällä mietinnöllä voimme todellakin löytää erinomaisen ratkaisun jatkuvaan kiistaan EU:n ulkopuolisten alkuperänimitysten täydellisestä jäljitettävyydestä.
<SPEAKER ID="167" NAME="Paolo Bartolozzi" AFFILIATION="PPE">
(IT) Arvoisa puhemies, hyvät parlamentin jäsenet, Michèle Rivasin mietinnön hyväksyminen on seurausta arvioinnista, joka koskee H1N1-influenssan hallintaa vuosina 2009-2010 ja jolla pyritään antamaan yleiset menettelynormit, joita sovellettaisiin mahdollisissa tulevissa kansanterveyden hätätilanteissa.
<P>
Pitkän ja menestyksekkään tarkistusvaiheen jälkeen mietinnössä asetetaan yhteistyö, riippumattomuus ja avoimuus keskeisiksi periaatteiksi. Siinä vaaditaan entistä suurempaa ja parempaa yhteistyötä jäsenvaltioiden terveysviranomaisten ja EU:n toimielinten välille, jotta riskejä voidaan hallita yhdenmukaisesti ja oikeasuhteisesti.
<P>
Sen tavoitteita ovat jäsenvaltioiden strategian muuttaminen influenssan kansallisen hallintasuunnitelman osalta, rokotevarastot mukaan luettuna, kaikkien EU:n terveysviranomaisten kuulemien asiantuntijoiden nimien julkaiseminen sekä tehokas luottamussuhde tiedotusvälineisiin, jotka vastaavat kansanterveyttä koskevien viestien levittämisestä. Tästä syystä äänestimme sen puolesta.
<SPEAKER ID="168" NAME="Marisa Matias" AFFILIATION="GUE/NGL">
(PT) Arvoisa puhemies, tiedämme varsin hyvin mitä tapahtui influenssa A:n kanssa, ja sen pitäisi toimia meille opetuksena. En tiedä muistatteko miten kaikki se alkoi, mutta totuus on se, että se alkoi yhdellä tavalla ja sitä seuranneet toimet olivat täysin ylimitoitettuja ongelmaan laajuuteen nähden.
<P>
Sen takia mietintö, josta tänään äänestettiin, on niin tärkeä: meidän on opittava siitä mitä tehtiin, niin ettei se toistu. Meillä on oikeus tietää kuka teki päätökset, miten kaikki tapahtui ja kuka päätti, että se tapahtuisi niin. Meillä on myös oikeus tietää mitkä valtiot vastasivat tietyllä tavalla ja miksi ne vastasivat läpinäkymättömällä tavalla poistamatta epäilyksiämme, koska meillä on edelleen epäilyksiä siitä oliko kyseessä kaupankäynti. Tarvitsemme takuun siitä, ettei jää jälkeäkään mistään mikä osoittaisi, että influenssan yhteydessä käytiin kauppaa.
<P>
Siksi katson, arvoisa puhemies, että kaikkia kansanterveyden riskejä on käsiteltävä, mutta siinä yhteydessä on otettava huomioon miten se tehdään ja kuka niistä maksaa.
<SPEAKER ID="169" NAME="Andrzej Grzyb" AFFILIATION="PPE">
(PL) Arvoisa puhemies, yksi äänestyksen kohteena olevan H1N1-influenssan hallinnan arviointia koskevan mietinnön keskeisistä päätelmistä on jäsenvaltioiden ja EU:n terveydenhuoltoelinten suorittaman riippumattoman arvioinnin puuttuminen. Se johtaa harkitsemattomiin kansanterveyttä koskeviin päätöksiin. On hälyttävää, että ECDC:n entisen johtajan Zsuzsanna Jakabin mukaan koskaan aikaisemmin rokotteelle ei ole annettu markkinointilupaa niin vähin tiedoin sen vaikutuksista. Hän sanoin näin vastauksena kysymykseen, joka koski H1N1-epidemian vastaisen rokotteen liitännäisaineiden turvallisuutta. Ihmisten terveyteen vaikuttavissa päätöksissä tarvitaan enemmän avoimuutta. Puolassa terveysministeri päätti olla ostamatta rokotteita tai toteuttamatta rokotusohjelmaa huolimatta tiedotusvälineiden ja monien muiden ryhmien painostuksesta. Annettakoon anteeksi sen ihmetteleminen, miten stressaavaa kansalaisille oli joutua joka päivä pommitettavaksi tiedolla että heidät pitäisi rokottaa. Annettakoon anteeksi senkin ihmetteleminen, oliko eettisesti oikein keskittyä vain voittoon ja jättää huomiotta kansalaisten terveys ja sen seurauksena myös heikentää luottamusta rokotteita koskeviin virallisiin suosituksiin, joilla pyritään suojelemaan meitä epidemioilta. Paljon kiitoksia.
<SPEAKER ID="171" NAME="Antonello Antinoro" AFFILIATION="PPE">
(IT) Arvoisa puhemies, hyvät parlamentin jäsenet, tähän mennessä Välimeren yleisen kalastuskomission hyväksymät suositukset on saatettu osaksi Euroopan unionin lainsäädäntöä väliaikaisesti kalastusmahdollisuuksia koskevilla vuosittaisilla asetuksilla. Ne koskevat toimia kalastus- ja vesiviljelytuotteiden säilyttämiseksi, hallitsemiseksi, hyödyntämiseksi, valvomiseksi ja markkinoimiseksi Välimeren alueella.
<P>
Kyseisten suositusten pysyvä luonne edellyttää kuitenkin vakaampaa säädöstä niiden saattamiseksi osaksi EU:n lainsäädäntöä. Siten suositukset on saatettava osaksi lainsäädäntöä yhdellä säädöksellä, johon tulevat suositukset voidaan lisätä. Niin me olemme tehneet tänään, ja se antaa lainsäädännölle lisää varmuutta samalla kun se on tärkeä askel yksinkertaistamista kohti.
<P>
Seuraavaksi Välimeren yleisen kalastuskomission jäsenten on varmistettava sovittujen toimien täysimääräinen täytäntöönpano annetusta päivämäärästä alkaen. Saattaminen osaksi lainsäädäntöä on tehtävä ajoissa, jotta kyseisiä kansainvälisiä toimia voidaan soveltaa suoraan luonnollisiin henkilöihin tai oikeushenkilöihin kaikkialla EU:ssa ja oikeusvarmuus voidaan varmistaa tässä suhteessa.
<SPEAKER ID="172" NAME="Marek Józef Gróbarczyk" AFFILIATION="ECR">
(PL) Arvoisa puhemies, ryhmämme kannatti tätä mietintöä, koska se on ehdottoman tärkeä osa suunnitelmia, jotka koskevat tulevaa yhteistä kalastuspolitiikkaa. Ottaen huomioon edessämme olevat muutokset, alueellistaminen on erittäin tärkeää kuten myös sen varmistaminen, että kyseinen politiikka perustuu juuri alueellistamiseen.
<P>
Meitä odottaa keskustelu poisheitetyistä saaliista, häpeällinen keskustelu huonosti suunnitellusta lainsäädännöstä. Lainsäädännön pitäisi perustua tällaisiin toimiin tai toisin sanoen alueellistamiseen, ja meidän pitäisi luoda yhteinen kalastuspolitiikka, jossa se otetaan huomioon. Paljon kiitoksia.
<SPEAKER ID="173" NAME="Syed Kamall" AFFILIATION="ECR">
(EN) Arvoisa puhemies, jos tarkastelemme yhteisten sopimustemme, yhteisen kalastuspolitiikan ja yhteisen maatalouspolitiikan historiaa, niin tulokset ovat varsin selvästi ihmisten nähtävillä.
<P>
Vaikka se on joillain alueilla saanut meidät lisäämään tuotantoa keinotekoisin hinnoin, olemme nähneet myös kalakantojemme heikentymistä ja olemme kokeneet ongelmia poisheitettyjen saaliiden kanssa. On varsin selvää, että järjestelmä on epäonnistunut. Meidän on nyt tunnustettava, että paras tie eteenpäin on järjestelmä, joka perustuu omistusoikeuksiin ja sellaisiin jotka voidaan siirtää tuleville sukupolville, joiden etujen mukaista on varmistaa oman sukupolvensa ja sitä seuraavien sukupolvien resurssit.
<P>
Jos vain voisimme oppia oikeusvaltioperiaatteen ja jos vain kykenisimme soveltamaan omistusoikeuksia kalastuspolitiikkaan, meillä olisi kestävä kalastuspolitiikka EU:n yhteisen kalastuspolitiikan lisäksi koko maailmassa, emmekä me tarvitsisi tällaisia sopimuksia.
<SPEAKER ID="174" NAME="Daniel Hannan" AFFILIATION="ECR">
(EN) Arvoisa puhemies, joka päivä tuhansia tonneja kuollutta kalaa kipataan alusten laidan yli mereen. Ne uppoavat - niiden suomut ja ruodot tukkivat merenpohjan - Englannin kansallisrunoilijan sanoin - meri kyllä muuttaa, tekee jotain outoa ja uutta. Kerrankin vertaus on aivan osuva. Euroopan komissio on nyt herännyt liian myöhään, vuosia sen jälkeen kun poisheitettyjen saaliiden ongelma ilmeni ensimmäisen kerran, ja on yrittänyt tehdä asialle jotain.
<P>
Kaikki komission ehdottamat ratkaisut loisivat vääristyneitä kannustimia - voidaan rajoittaa aluksen päiviä merellä, voidaan rajoittaa verkon silmän kokoa, kapteenit voidaan pakottaa tuomaan maihin joka ainoa kilohaili, jonka he saavat saaliiksi. Kaikki nämä seikat perustuvat yhteisen kalastuspolitiikan eksistentiaaliseen ongelmaan, joka on nimenomaan se, että se on yhteinen politiikka: siinä kalastus määritellään yhteiseksi resurssiksi, johon kaikilla kansakunnilla on yhtäläinen oikeus. Kukaan ei sitä omista, joten kellään ei ole kannustinta kohdella kalastusta uusiutuvana resurssina.
<P>
Meidän on tehtävä samoin kuin Islanti, Uusi-Seelanti ja Falklandinsaaret ja muut paikat ovat tehneet antamalla kapteeneille suojelua koskevat kannustimet ja omistusoikeudet. Ainoa tapa tehdä se on palauttaa aluevedet jäsenvaltioiden valvontaan.
<SPEAKER ID="177" NAME="Jens Rohde" AFFILIATION="ALDE">
(DA) Arvoisa puhemies, parlamentin suuri enemmistö on jälleen kerran päättänyt, että me täällä parlamentissa kannatamme transaktiomaksua. Kaikista veroista, joita mahdollisesti voisimme hyväksyä, niin kutsuttu Tobinin vero on tyhmin. Ainoa myönteinen asia, mitä kyseisestä verosta voidaan sanoa, on se, ettei siitä ole koskaan tullut mitään, koska jos se olisi Ilmestyskirjan peto, miksi sitä ei ole pantu täytäntöön vuosia sitten?
<P>
Ensimmäisen kerran sitä harkittiin jo 1970-luvun alussa. Kuitenkin joka kerta, kun tulee kriisi, vanha vitsi kaivetaan esiin, ja vähän ajan kuluttua tulemme siihen tulokseen, ettei se olekaan hyvä ajatus. Ei ole kerta kaikkiaan hyvä ajatus ottaa käyttöön veroa pelkästään Euroopassa, koska meillä on veroparatiiseja ja niin pääoma voi siirtyä muualle Eurooppaan. Sillä verotetaan kauppaa eikä voittoja. Tobinin vero ei tarjoa ratkaisua mihinkään, ja James Tobin itse tunnusti sen muutama vuosi sitten.
<SPEAKER ID="178" NAME="Clemente Mastella" AFFILIATION="PPE">
(IT) Arvoisa puhemies, hyvät parlamentin jäsenet, nykyinen talous- ja rahoituskriisi on paljastanut vakavia puutteita maailmanlaajuisen rahoitusjärjestelmän sääntely- ja valvontapuitteissa.
<P>
Euroopan unionissa rahoituskriisiä seurasi vaikea finanssikriisi, jonka tärkeä tekijä oli liiallinen ja useissa tapauksissa perusteeton markkinapaine jäsenvaltioiden joukkovelkakirjoja kohtaan. Jälleen kerran lyhytaikaiset ja erittäin spekulatiiviset rahoitustoimet olivat kriisin keskipisteessä, ja ne ovat korostaneet selvää yhteyttä toisaalta tehottoman rahoitussääntelyn ja toisaalta julkisen talouden valvonnan ja kestävyyden välillä.
<P>
Kriisin taloudellisia kustannuksia ei voida vielä täysin arvioida. Selvää on kuitenkin se, että maailmalla ja EU:lla ei ole varaa toiseen yhtä suureen kriisiin eikä niiden pidä sallia sellaista.
<P>
Jotta löydämme kattavia ja yhdennettyjä toimia kriisiä varten, tarvitsemme uuden ja innovatiivisen rahoitusmekanismin, jolla voidaan vähentää keinottelua ja palauttaa rahoitusalan ensisijainen tehtävä. Muutos on siksi tarpeellinen ja erittäin myönteisellä tavalla.
<SPEAKER ID="179" NAME="Anneli Jäätteenmäki" AFFILIATION="ALDE">
(FI) Arvoisa puhemies, kannatan maailmanlaajuisen transaktiomaksun käyttöönottoa. Komission on syytä tehdä mahdollisimman nopeasti vaikutustenarviointi, voitaisiinko tällainen maksu ensi vaiheessa aloittaa Euroopan tasolla, ja tämän tutkimuksen jälkeen EU:ssa pitäisi tehdä päätökset.
<P>
Lontoossa ylimääräisellä pörssiverolla kerätään 7 miljardin vuosittaiset verotulot. Se ei ole aivan samanlainen maksu kuin tässä keskustelun kohteena olevassa transaktiomaksussa, mutta tulokset ja vaikutukset Lontoosta ovat rohkaisevia, joten komission tulisi tehdä nopeasti vaikutustenarviointi ja sitten olisi tehtävä päätöksiä EU:n tasolla.
<SPEAKER ID="180" NAME="Alfredo Antoniozzi" AFFILIATION="PPE">
(IT) Arvoisa puhemies, hyvät parlamentin jäsenet, talous- ja rahoituskriisi, joka on vaivannut Eurooppaa viime vuosina, on paljastanut vakavia puutteita sääntelypuitteissa.
<P>
Meidän on valmisteltava uusia välineitä, joilla voidaan hillitä keinottelua ja palauttaa rahoitusalan entinen rooli. Meidän on täytettävä reaalitalouden tarpeet ja tuettava pitkän aikavälin investointeja, samalla kun varmistamme oikeudenmukaisen taakanjaon rahoitusalan tärkeimpien toimijoiden kesken. Tällä tavoin onnistumme luomaan uusia lisäresursseja, joilla vastataan maailman ja Euroopan haasteisiin, kuten ilmastonmuutos ja Eurooppa 2020 -strategiassa annetut tavoitteet.
<P>
Toivon kuitenkin, että entistä enemmän huomiota kiinnitetään innovatiivisten rahoitusjärjestelmien julkista valvontaa ja avoimuutta koskeviin toimiin, koska ne ovat ehdoton edellytys niiden käyttöönotolle.
<SPEAKER ID="181" NAME="Salvatore Caronna" AFFILIATION="S&amp;D">
(IT) Arvoisa puhemies, hyvät parlamentin jäsenet, katson, että Anni Podimatan mietinnön hyväksyminen on merkittävä askel kohti entistä tasapainoisempaa, edistyksellisempää ja vahvempaa EU:n talous- ja finanssipolitiikkaa.
<P>
Nyt kaikille on selvää, että EU:n on 27 jäsenvaltion koordinoijana kiireesti varustauduttava talous- ja rahoitusvälineillä, joilla voidaan valvoa taloutta eikä vain alistua sille. Siitä syystä ehdotettu transaktiomaksu on aiheuttanut melkoista kohua ja saanut osakseen paljon huomiota ja synnyttänyt keskustelua. Se tosiasia, että parlamentin enemmistö on äänestänyt asetuksen puolesta, on tärkeää ja merkittävää, koska ensimmäistä kertaa asioiden ei anneta vain ajelehtia vaan sen sijaan olemme päässeet askelen eteenpäin.
<P>
Toivon, että komissio ja neuvosto jatkavat tällä tiellä eteenpäin.
<SPEAKER ID="182" NAME="Mario Pirillo" AFFILIATION="S&amp;D">
(IT) Arvoisa puhemies, hyvät parlamentin jäsenet, nykyinen talouskriisi on paljastanut vakavia puutteita rahoitusalan valvontapuitteissa sekä tarpeen reagoida uusilla välineillä ja uudella finanssipolitiikalla.
<P>
Rahoitusjärjestelmä on alkanut tehdä voittoja keinottelulla, ja on järjetöntä, että kyseinen ala ei maksa minkäänlaista veroa. Asia on korjattava transaktiomaksulla, minkä takia äänestin mietinnön puolesta.
<P>
Muussa politiikassa kuten energia- tai ympäristöpolitiikassa EU on päässyt maailmassa johtoasemaan toimien esimerkkinä ja kannustaen muita valtioita EU:n ulkopuolella. Uskon, että meidän pitäisi tehdä samoin rahoitusjärjestelmälle. Toivon, että komissio vastaa pian ja antaa lainsäädäntöehdotuksen, joka tyydyttää kansalaisia, joiden taakaksi kriisi on jäänyt.
<SPEAKER ID="183" NAME="Lara Comi" AFFILIATION="PPE">
(IT) Arvoisa puhemies, hyvät parlamentin jäsenet, uuden veron käyttöönotto on aina toimi, jota on harkittava hyvin huolellisesti. Jos sillä toisaalta mahdollistetaan sellaisen kannustinjärjestelmän käyttöönotto, jolla pienennetään riskiä ja kielteisiä ulkoisvaikutuksia, toisaalta sillä varmasti luodaan vääristymiä, jotka voivat haitata EU:n rahoitusmarkkinoita.
<P>
Olen vakuuttunut siitä, että keinottelutoimista saatuja tuloja pitäisi verottaa, aivan kuten pidän asianmukaisena sitä, että hyvät ja huonot puolet arvioidaan huolellisesti ja tällainen vero tutkitaan perusteellisesti, niin että se tuottaa toivotut vaikutukset lopettamatta vaurauden luomista.
<P>
Minun on kuitenkin huomautettava, että on johdonmukaista, jos unioni toimisi yksin, että se voisi menettää kilpailukykyään, eikä sillä olisi käytännössä keinoja saada muita globaaleja taloudellisia toimijoita seuraamaan esimerkkiä. Juuri sen takia kannatan verotusta edellyttäen, että se otetaan käyttöön maailmanlaajuisesti ja sitten, kun siitä on keskusteltu G20-huippukokouksessa.
<SPEAKER ID="184" NAME="Giommaria Uggias" AFFILIATION="ALDE">
(IT) Arvoisa puhemies, hyvät parlamentin jäsenet, tänään me hyväksymme mielihyvin toimet, joita Anni Podimata on ehdottanut. Me Euroopan liberaalidemokraattien liiton ryhmään kuuluvassa italialaisessa Italia dei Valori -puolueen valtuuskunnassa olemme nyt erittäin tyytyväisiä, koska tämä osoittaa sen, että Euroopan parlamentti pystyy noudattamaan periaatteellisia lausuntojaan.
<P>
Itse asiassa niinkin varhain kuin keskustelussa Pervenche Berès'n mietinnöstä, joka koskee rahoitus-, talous- ja sosiaalikriisiä, me puolustimme transaktiomaksua. Se toteutui tänään, joten me ilmoitamme mielellämme äänestäneemme sen puolesta, koska verolla siirretään rahoitusvaroja finanssitaloudesta - ja siten pois keinottelusta - reaalitalouteen. Vero on myös vastaus vuosituhannen kehitystavoitteisiin ja tukee suuria eurooppalaisia hankkeita infrastruktuurin, tutkimuksen ja ekologisen rakennemuutoksen alalla sekä tuotantojärjestelmässämme.
<SPEAKER ID="185" NAME="Syed Kamall" AFFILIATION="ECR">
(EN) Arvoisa puhemies, kun katsomme taaksepäin rahoituskriisiä, meidän on varmistettava, että olemme oppineet jotakin. Meidän on opittava esimerkiksi, että epäasianmukainen sääntely voi joskus aiheuttaa ongelmia, kuten yhteisöjen sijoittamista koskeva säädös Yhdysvalloissa. Se kannusti pankkeja lainaamaan asiakkaille, jotka eivät olleet luottokelpoisia. Kun yksi kymmenestä kyseisistä asiakkaista meni vararikkoon, siitä alkoi subprime-kriisi, ja olemme seuranneet kriisin seurauksia siitä alkaen.
<P>
Meidän on ymmärrettävä mitä seuraa siitä, kun rahaa painetaan liian halvalla ja korkoja pidetään alhaalla, niin että ihmiset tekevät sijoituksia huonojen päätösten perusteella eivätkä tunnista, että rahalla itsellään on arvoa. Kuten itävaltalainen taloustieteilijä Ludwig von Mises sanoi, jos tehdään huonoja päätöksiä ja luodaan vääriä investointeja, kun markkinat korjaavat itseään, kaikki häviävät ja luottokupla puhkeaa. Juuri sen me näimme. Meidän on myös otettava opiksi siitä, että pankkeja ei pitäisi koskaan päästää kasvamaan liian suuriksi mennäkseen nurin.
<P>
Jos otamme käyttöön tämän veron rahan keräämiseksi, millaisen viestin se lähettää pankeille? Pankit toteavat itsekseen, että ne voivat jatkaa toimintaansa huoletta entiseen malliin ja että ne voivat sitten romahtaa ja veronmaksajat pelastavat ne.
<P>
Meidän olisi aika ottaa opiksi rahoituskriisistä.
<SPEAKER ID="187" NAME="Salvatore Iacolino" AFFILIATION="PPE">
(IT) Arvoisa puhemies, hyvät parlamentin jäsenet, selvä todiste siitä, että oikeutta EU:n kansalaisuuteen ei ole vielä taattu, on vakavassa epätasa-arvossa, jota edelleen esiintyy jäsenvaltioiden välillä. Muihin maihin verrattuna oikeutta terveyteen ei voi harjoittaa samassa määrin Bulgariassa tai Romaniassa, niin että on selvää, että tämä päätöslauselma kaikkine ongelmineen voi olla hyödyllinen viitekohta.
<P>
Tänään me vietämme kansainvälistää naistenpäivää eikä ole epäilystäkään siitä, että hoidon ja tuen saanti on edelleen paljon vaikeampaa naisille. Siten me tarvitsemme lisää tietoa, lisää ennaltaehkäisyä, hoitoa ja kuntoutusta sekä terveempiä elämäntapoja.
<P>
Siihen vaaditaan asianmukaisia elämäntapoja, joten meidän on sanottava ei riippuvuuksille, lihavuudelle, alkoholille, tupakoinnille ja tartuntataudeille. Siihen me tarvitsemme todellista koheesiopolitiikkaa, jossa oikeutta terveyteen pidetään todella eurooppalaisena tavoitteena.
<SPEAKER ID="188" NAME="Christa Klaß" AFFILIATION="PPE">
(DE) Arvoisa puhemies, meidän on aina huolehdittava ensisijaisesti terveyden ylläpitämisestä, ja vasta toisena tulee terveyden palauttaminen. Koulutus on keskeistä kaikissa jäsenvaltioissa. Terveellinen ravinto ja liikunta sekä hyvä yleinen koulutustaso ovat erityisen tärkeitä. Periaatteessa asia kuuluu jäsenvaltioille. EU:n pitäisi edistää terveyskasvatukseen liittyvää kokemustenvaihtoa eri aloilla. Äänestin mietintöä vastaan huolimatta monista hyvistä ajatuksista. Vastustan täysin 25, 26 ja 29 kohtaa. Jäsenvaltioiden tärkeillä eettisillä ja moraalisilla päätöksillä, kuten lisääntymistekniikoilla ja raskaudenkeskeytyksillä, ei ole sijaa mietinnössä. Raskaudenkeskeytyksen mainitseminen samassa lauseessa ehkäisyn kanssa ilman ajatustakaan oikeudesta elämään ei heijasta kristityn Euroopan tahtoa.
<SPEAKER ID="189" NAME="Hannu Takkula" AFFILIATION="ALDE">
(FI) Arvoisa puhemies, on aivan totta, että terveyserot vaihtelevat melko paljon Euroopan unionin sisällä. Jäsenvaltiot ovat hyvin erilaisia, käytäntö ja perinteet ovat hyvin erilaisia. On selvää, että kun katsotaan eteenpäin ja halutaan kaventaa tätä terveyspalvelujen välistä eroa Euroopan unionin tasolla, me tarvitsemme enemmän koulutusta, kasvatusta ja tiedostamista siitä, mitkä asiat vaikuttavat terveyteen.
<P>
Tietenkin sosiaalis-taloudellinen asema on nostettu hyvin voimakkaasti esille tässä mietinnössä, mutta uskon itse siihen, että ihan perusasioihin keskittyminen, terveyspalvelujen saatavuus, liikunta, ruokailu, tämän tyyppiset asiat ovat tärkeitä ja niitä pitää alleviivata ja korostaa, kun katsotaan eteenpäin ja halutaan rakentaa parempaa ja terveempää Eurooppaa. Minun mielestäni tarvitaan parhaiden käytäntöjen vaihtoa.
<P>
Äänestin itse tyhjää tämän mietinnön osalta johtuen siitä, että minun mielestäni mietintöön oli sisällytetty paljon sellaista, joka ei tähän siihen kuulu. Toivon, että voitaisiin keskittyä terveyserojen kaventamiseen yleisellä tasolla Euroopan unionissa.
<SPEAKER ID="191" NAME="Syed Kamall" AFFILIATION="ECR">
(EN) Arvoisa puhemies, yksi suurimmista huolistani viime vuosina, kun olemme keskustelleet verotuksesta kansainvälisellä tasolla, lienee ollut hyökkäys Caymansaarten tapaisia maita vastaan, kun ne ovat vain noudattaneet meiltä saamiaan neuvoja kehitysasioissa. Vuosien ajan me olemme kertoneet Karibian saarille ja muille kehitysmaille, että niiden pitäisi monipuolistaa talouttaan pois sokerista ja banaaneista, alkaa kiivetä ylöspäin arvoketjussa ja alkaa hankkia asiantuntemusta palvelujen alalla.
<P>
Caymansaaret on tehnyt niin, ja nyt noin 40-50 prosenttia sen taloudesta on rahoituspalveluissa verotuksen neutraliteettia koskevan järjestelmän ansiosta. Kyse ei ole veronkierrosta vaan verotuksen neutraliteetista. Caymansaaret ei peri kaksin- ja kolminkertaista veroa varoista, jotka on päätetty sijoittaa sinne. Mitä EU:n tekopyhät imperialistit sitten tekevät, kun Caymansaaret päättää kilpailla heidän kanssaan verotuksen alalla? He päättävät toimia kuin entisaikojen imperialistit ja yrittävät hyökätä Caymansaaria vastaan sen takia, että tämä on halunnut kilpailla EU:n kanssa. EU:n imperialismi on häpeällistä!
<SPEAKER ID="192" NAME="Nirj Deva" AFFILIATION="ECR">
(EN) Arvoisa puhemies, minun on hyvin vaikea tukea ystäväni Eva Jolyn mietintöä, koska hän alkoi puhua eurooppalaisesta ja maailmanlaajuisesta verosta.
<P>
880 miljardia Yhdysvaltain dollaria siirretään kehitysmaista erilaisilla laillisilla ja laittomilla keinoilla ja talletetaan eurooppalaisiin ja länsimaisiin pankkeihin. Me sitä vastoin sijoitamme 60-70 miljardia eurooppalaisten veronmaksajien rahaa kehitysmaihin köyhyydenpoistamisohjelmiin. Jos kyseinen rahamäärä - kehitysmaista paenneet ja pankkeihimme talletetut 880 miljardia Yhdysvaltain dollaria - olisi jätetty kehitysmaihin kehittämään niitä, miten paljon parempaa olisikaan se, että ne kasvaisivat nopeammin ja että niillä olisi pääomanmuodostuskykyä, omistusoikeuksia ja kaupallisia käytäntöjä?
<SPEAKER ID="194" NAME="Clemente Mastella" AFFILIATION="PPE">
(IT) Arvoisa puhemies, hyvät parlamentin jäsenet, aikana, jolloin Euroopan unionia vaaditaan uudistamaan yhteistä maatalouspolitiikkaansa, maatalous- ja ulkomaankauppapolitiikan johdonmukaisuuden varmistaminen on entistä tärkeämpää.
<P>
Maatalous ja kauppa ovat itse asiassa kaksi risteävää poliittista ohjelmaa. Niiden dynamiikka vaikuttaa monenväliseen, alueidenväliseen, alueelliseen ja kahdenväliseen sääntelykehykseen ja entistä enemmän tapahtuu myös päinvastoin. Kyseiset sääntelykehykset eivät ole kuitenkaan staattisia; ne luovat hierarkioita ja kehittyvät neuvottelemalla.
<P>
Sääntelyn monimuotoisuus, erilaiset kaupalliset edut, kauppaa koskevat jännitteet ja kiistat heijastavat kotimaisen maatalouspolitiikan ja kansainvälisen kaupan monimutkaisuutta. Koska maatalous ei ole vain taloudellista toimintaa vaan maatalous- ja elintarvikepolitiikkaan liittyy olennaisia tavoitteita, kuten elintarvikkeiden ja kuluttajien turvallisuus, suurimpana haasteena on nyt kaupallisten ja muiden kuin kaupallisten kysymysten yhteensovittaminen.
<P>
Kauppapolitiikallamme on siten ratkaiseva rooli päätettäessä siitä, annetaanko maataloudella edelleen myönteinen ja täysi panos kyseisiin tavoitteisiin vaikuttamatta sen dynamiikkaan.
<SPEAKER ID="195" NAME="Jarosław Kalinowski" AFFILIATION="PPE">
(PL) Arvoisa puhemies, elintarviketurva on painopiste yhteisessä maatalouspolitiikassa. Saavuttaaksemme aidon elintarviketurvan meidän on säilytettävä asianmukaiset suhteet kansainvälisessä kaupassa. Oikeudenmukainen kilpailu on tunnustettava keskeiseksi tekijäksi tässä suhteessa. Eurooppalaisten maanviljelijöiden ja elintarviketuottajien on täytettävä kohtuuttomat EU:n normit ja käytettävä paljon rahaa, jotta heidän tuotteensa täyttävät rajoittavat normit ja säännöt.
<P>
EU:lla ei kuitenkaan ole käytännössä mitään valtaa EU:n ulkopuolisiin tuottajiin ja maanviljelijöihin, joilta me tuomme valtavia määriä elintarviketuotteita. Ensinnäkin tällaiset sopimukset ovat epäoikeudenmukaisia EU:n tuottajia kohtaan, ja toiseksi tällainen politiikka on haitallista myös eurooppalaisten kuluttajien terveydelle, koska EU:lla ei ole todellista valtaa kyseisten tuotteiden laatuun, ja asia on korjattava välittömästi.
<SPEAKER ID="196" NAME="James Nicholson" AFFILIATION="ECR">
(EN) Arvoisa puhemies, aluksi totean, että äänestin mietinnön puolesta, koska mielestäni siinä kuvataan hyvin selvästi ongelmat, joita EU:n maatalousalalla ja maanviljelijöillä on erityisesti kauppapolitiikan kanssa.
<P>
Haluan tehdä tämän selväksi: EU:n maatalousalaa ei saa uhrata millään tavalla kauppajärjestelyjen turvaamiseksi esimeriksi Mercosurin kanssa. Valitettavasti minusta kuitenkin tuntuu, että juuri siihen suuntaan ollaan menossa. Vallalla näyttää olevan käsitys, että EU:n maataloutta voidaan käyttää helppona pelinappulana. Jos näin todella on, ennakoin suuria ongelmia monella maatalouden alalla sekä erityisesti karjankasvatusalalla. Meidän vaatimuksemme vastaavista normeista eli sen, että EU:n tuonnin pitäisi täyttää samat normit joita vaaditaan omilta tuottajiltamme, ei pitäisi uhata ketään. Velvollisuutemme kuluttajia kohtaan on toki varmistaa, että niin tapahtuu.
<P>
Olen myös erittäin tyytymätön komission asenteeseen parlamenttia kohtaan tässä asiassa. En voi hyväksyä sitä, että se yrittää pimittää meiltä tietoja. Neuvottelujen jatkuessa haluan, että maatalouden ja maaseudun kehittämisen valiokunnan näkemys otetaan huomioon.
<SPEAKER ID="197" NAME="Andrzej Grzyb" AFFILIATION="PPE">
(PL) Arvoisa puhemies, Georgios Papastamkosin mietinnössä annetaan joitakin erinomaisia ehdotuksia. EU osallistuu useisiin monenvälisiin ja kahdenvälisiin kauppaneuvotteluihin eri ryhmien kuten Maailman kauppajärjestön kanssa. Maataloustuotteiden kauppa on keskeisessä asemassa kyseisellä alalla, erityisesti kun on kyse pääsystä EU:n markkinoille.
<P>
EU on maataloustuotteiden nettotuoja. Sokerimarkkinoiden uudistusta seuranneiden neljän vuoden aikana muutuimme nettoviejästä nettotuojaksi. Me tuomme 70 prosenttia maataloustuotteista; tuotteita, jotka viedään kehitysmaista. Meillä on kauppavaje Mercosur-valtioiden kanssa. Kuten Jarosław Kalinowski sanoi, maataloustuotteita, jotka tuotetaan muiden normien mukaan, tuodaan EU:n markkinoille, samalla kun EU:n maanviljelijöille aiheutuu valtavia kustannuksia eläinten hyvinvoinnin tai ympäristön suojelusta.
<P>
Emme voi tuhota yhteisen maatalouspolitiikan saavutuksia. Se rahoitetaan EU:n talousarviosta päätöksillä, jotka rajoittavat sen tehoa. Meidän on varmistettava, että EU:n yhteisen maatalouspolitiikan ja kauppapolitiikan välillä on riittävä synergia.
<SPEAKER ID="198" NAME="Hannu Takkula" AFFILIATION="ALDE">
(FI) Arvoisa puhemies, haluan sanoa myös muutaman sanan tästä Papastamkosin mietinnöstä, joka on varsin perusteellinen, ja voi sanoa, että se antaa hyvän ja laajan kuvan siitä, millä tavalla Euroopan unionin maatalouspolitiikka ja kauppapolitiikka niveltyvät toisiinsa ja minkälaisena politiikan teon välineenä maatalouspolitiikkaa EU:ssa käytetään.
<P>
On tietenkin totta, että kun katsomme budjettiammekin, maatalous on merkittävä osa sitä. Siksi maatalous nousee aina esille, kun puhutaan Euroopan unionin politiikasta. Tässä kohdin on hyvä muistaa, että kun me tuomme myös paljon ruokaa Euroopan unionin alueelle eri puolilta, varsinkin kolmansista maista, näistä eettisten standardien periaatteista tulisi pitää kiinni. Puhtaus on tässä kohdin erittäin tärkeä asia.
<P>
On myös tärkeää muistaa, että on huolehdittava oman mantereen maataloustuotannosta, eri puolilla, myös syrjäisissä maissa, Suomi mukaan lukien, joissa on erittäin korkea osaamisen taso ja puhtaat tuotteet ja niin edelleen. Kun puhutaan maatalouspolitiikasta ja kun siihen satsataan myöskin tulevaisuudessa, on pidettävä kiinni näistä eettisistä korkeista periaatteista.
<SPEAKER ID="199" NAME="Janusz Wojciechowski" AFFILIATION="ECR">
(PL) Arvoisa puhemies, äänestin Georgios Papastamkosin mietinnön puolesta. Ihailen mietintöä ja olen iloinen siitä, että Euroopan parlamentti on ryhtynyt puolustamaan vankkumattomasti Euroopan elintarviketurvaa, joka on uhattuna elintarvikkeita koskevissa kansainvälisissä kauppaneuvotteluissa tehtyjen liian suurten myönnytysten takia.
<P>
Euroopan unionissa on voimakas painostusryhmä, joka pyrkii vähentämään elintarviketuotantoa unionissa ja lisäämään kolmansista valtioista tulevaa vientiä, koska se tekee voittoa kyseisellä tuonnilla. Asia kävi ilmi esimerkiksi sokerimarkkinoiden uudistuksen aikana. Euroopan unionin ei pidä antaa periksi kyseiselle painostusryhmälle, vaan sen on vastustettava tätä oman elintarviketurvansa edun vuoksi. Politiikka, jossa kyseiselle painostusryhmälle annetaan periksi elintarvikkeiden kysynnän kasvaessa, on pitkällä aikavälillä itsetuhoisaa politiikkaa.
<SPEAKER ID="200" NAME="Inese Vaidere" AFFILIATION="PPE">
(LV) Arvoisa puhemies, maataloustuotteiden reilu kauppa on yksi tärkeimmistä liikkeellepanevista voimista kehitysmaiden taloudellisessa kehityksessä. Se on ehdottoman tärkeää myös köyhyyden vähentämisessä ja elintarvikekriisien ehkäisyssä. Monet Euroopan unionin alueet ja valtiot ovat riippuvaisia maataloudesta, erityisesti uusimmat jäsenvaltiot, joissa maatalous saa huomattavasti vähemmän suoraa tukea kuin vanhojen jäsenvaltioiden edustajat. Lisäksi kyseisten alueiden on myös kilpailtava Latinalaisen Amerikan tuottajien kanssa, vaikka nämä eivät täytä yhtä tiukkoja normeja ja nauttivat vielä alennetuista tullitariffeista. Tällainen tilanne heikentää huomattavasti omien maanviljelijöidemme kilpailukykyä ja voittoja. Kannatin tätä mietintöä, koska siinä vaaditaan Euroopan unionin kauppapolitiikan tarkistusta, säännöllistä arviointia, yhtenäisten normien soveltamista kolmansien valtioiden maataloustuotteisiin ja markkinoiden avaamista kolmansien valtioiden maataloustuotteille vain jos maanviljelijämme saavat korvausta tappioista, joita he kärsivät kolmansien valtioiden maataloustuotteiden tuonnin määrän kasvusta. Kiitos.
<SPEAKER ID="201" NAME="Syed Kamall" AFFILIATION="ECR">
(EN) Arvoisa puhemies, kun puhun ystävilleni monissa maailman köyhissä valtioissa ja kysyn heiltä mikä on paras tapa, jolla voimme auttaa heitä lievittämään ja torjumaan köyhyyttä heidän kotimaissaan, he toteavat usein ettei apu ole oikea vastaus. Heitä auttaisi se, että me autamme heidän kotimaidensa yrittäjiä luomaan vaurautta paikallisesti ja että he voivat käydä kauppaa meidän kanssamme Euroopan unionissa. Voimme auttaa heitä avaamalla markkinamme.
<P>
Yksi suurista ongelmista kyseisessä lausunnossa on se, että meillä on yhteinen maatalouspolitiikka. Myös Yhdysvalloilla on kaikenlaisia tukia. Vaikka saarnaammekin avoimesta kaupasta, olemme tekopyhiä, kun suljemme omat markkinamme kehitysmaiden erinomaisilta tuotteilta. Lisäksi me käytämme terveys- ja kasvinsuojelustandardeja. Tietysti me kaikki haluamme turvallisia elintarvikkeita, mutta usein kyseisiä standardeja käytetään tullien ulkopuolisina esteinä kehitysmaiden tuontia vastaan.
<P>
On aika luottaa kuluttajiin. Niin kauan kuin elintarvikkeet ovat turvallisia, annetaan kuluttajien päättää haluavatko he Euroopassa vai muualla kasvatettuja elintarvikkeita. Lopetetaan kannattamattomien ja toteuttamiskelvottomien alojen tukeminen EU:ssa.
<SPEAKER ID="202" NAME="Daniel Hannan" AFFILIATION="ECR">
(EN) Arvoisa puhemies, Euroopan unionin yhteinen maatalouspolitiikka on verratonta tuhlaavaisuudessaan, korruptiossaan ja bysanttilaisessa byrokratiassaan, itsekkyydessään, tekopyhyydessään ja moraalittomuudessaan.
<P>
1950-luvun lopussa Argentiinan EU-suurlähettiläs nimitettiin kehitysmaiden edustajaksi. Hän totesi, että jos EU:n oli tuettava maanviljelijöitään, niin he ymmärsivät sen, ja että he eivät pitäneet siitä, että pidimme heidän tuotteensa poissa markkinoiltamme, mutta he ymmärsivät sen. Hän kuitenkin pyysi, ettemme anna heille kaksinkertaista iskua myymällä ylijäämiämme alihintaan heidän markkinoillaan. EU ei kuunnellut häntä silloin eikä ole kuunnellut sen jälkeen.
<P>
Viimeisimmillä maailmankauppaneuvotteluilla oli optimistinen aihe "kaikkea paitsi aseita". Tietysti se muuttui pian kaikeksi paitsi maatiloiksi, koska EU on päättänyt säilyttää suojellun ja tuetun asemansa kyseisellä alalla.
<P>
Tehkää päätelmänne siitä mitä on tapahtunut. Yhteinen maatalouspolitiikka on ollut olemassa vuodesta 1960 lähtien. Sitä EU on harjoittanut pisimpään. Jos tässä on kaikki mitä olemme saaneet aikaan - ekologinen katastrofi, köyhyys, elintarvikkeiden korkeiden hintojen inflatoriset vaikutukset - mitä me oikein ajattelemme, jos haluamme antaa samoille toimielimille lisää valtaa?
<SPEAKER ID="203" NAME="Nirj Deva" AFFILIATION="ECR">
(EN) Arvoisa puhemies, yleensä olen sataprosenttisesti samaa mieltä ystäväni Syed Kamallin kanssa, mutta tänään saanen olla eri mieltä. Ajateltuani asiaa pitkään ja hartaasti olen tullut siihen tulokseen, että elintarviketurva on erittäin tärkeä osa maailman väestönkasvua. Euroopan unionin pitäisi varmistaa oma elintarviketurvansa. Se merkitsee omavaraisuutta. Ei ylituotantoa, jolloin me myymme tuotteita alihintaan kehitysmaille, eikä alituotantoa, jolloin me viemme ruoan nälkäisten ihmisten suusta.
<P>
Niinpä meidän pitäisi pyrkiä omavaraisuuteen Euroopassa, omavaraisuuteen Aasiassa ja omavaraisuuteen Afrikassa ja Yhdysvalloissa. Jos ohjelmiemme tavoitteena on omavaraisuus, niin kaikkea muuta voidaan käyttää kansainvälisessä kaupassa. Ruoalla emme voi leikkiä.
<SPEAKER ID="205" NAME="Christa Klaß" AFFILIATION="PPE">
(DE) Arvoisa puhemies, äänestin Martin Häuslingin mietinnön puolesta. Valkuaisaine on keskeinen osa terveellistä eläinten ravitsemusta. EU:n on ryhdyttävä toimiin varmistaakseen luotettavan valkuaisaineen tarjonnan. Meidän on hyödynnettävä kaikki mahdollisuudet tutkimuksen ja viljelyn tukemisesta maanviljelijöiden tiedotukseen ja koulutukseen vakiintuneiden käytäntöjen ja vuoroviljelyn eduista. Ei unohdeta myöskään kierrätystalouden hyvää periaatetta. Komission on tarkasteltava uudelleen kieltoa, joka koskee eläinvalkuaisen syöttämistä muille kuin märehtijöille, kunnioittaen kannibalismin kieltoa. Sen on harkittava erityisesti eläinvalkuaisen mahdollista käyttöä lihaluujauhossa sioille ja siipikarjalle. Kyseisten materiaalien valmistuksessa on noudatettava nykyisiä tiukkoja sääntöjä ihmisten terveyden ja ympäristön suojelemisesta. Täällä tuhotaan tällä hetkellä arvokkaita valkuaislähteitä vain sen takia, ettemme pysty käsittelemään kyseisiä tuotteita oikein.
<SPEAKER ID="206" NAME="Janusz Wojciechowski" AFFILIATION="ECR">
(PL) Arvoisa puhemies, pahoittelen sitä, että Martin Häuslingin mietintö, joka on hyvä mietintö, ei saanut oman laatijansa tukea harkitsemattomien tarkistusten takia. Minäkin äänestin sen hyväksymistä vastaan. Katson, että meillä ei ole mitään syytä käyttää mietinnön tarkistuksia edistämään muuntogeenisille organismeille tehtäviä myönnytyksiä Euroopan unionissa ja että meidän ei pitäisi tukea muuntogeenisiä organismeja. Unionin pitäisi puolustaa perinteistä ja luonnollista maataloutta. Muuntogeeniset viljelykasvit ovat uhka unionin maataloudelle ja elintarviketurvalle, ja edellä mainitusta syistä olen samaa mieltä esittelijän kanssa. Noudatin hänen esimerkkiään tässä asiassa. Paljon kiitoksia.
<SPEAKER ID="208" NAME="Francesco De Angelis" AFFILIATION="S&amp;D">
(IT) Arvoisa puhemies, hyvät parlamentin jäsenet, kiitän aluksi esittelijää Mariya Nedelchevaa hänen panoksestaan. Puhe miesten ja naisten tasa-arvosta nykypäivän työmaailmassa ei ole pelkkää puhetta eikä se saa jäädä sellaiseksi.
<P>
Päinvastoin naisten työllisyys on EU:ssa strateginen kysymys kulttuurin ja talouden näkökulmasta. Saatavilla olevista tiedoista käy ilmi, että jos naisten työllisyysaste olisi samalla tasolla kuin miesten, bruttokansantuote kasvaisi 30 prosentilla. Nykyinen kriisi ei siis saa pakottaa meitä ottamaan askelta taaksepäin vaan päinvastoin sen on saatava meidät eteenpäin kohti aktiivista naisten työllisyyspolitiikkaa. Siksi me tarvitsemme kohdennettua työllisyyspolitiikkaa, joka antaa mahdollisuuden arvioida kriisin vaikutusta naisiin ja pohtia suhdanteita tasoittavia ratkaisuja.
<P>
Mietinnössä on vielä se hyvä puoli, että siinä keskitytään naisten työllisyyttä edistävään myönteiseen politiikkaan, ammatilliseen koulutukseen ja naisten yrittäjyyteen. Lopetan toteamalla, että on toinenkin ongelma: naisiin kohdistuvan väkivallan vakava ongelma. EU tarvitsee nyt kattavan direktiivin kaikenlaisen naisiin kohdistuvan väkivallan ehkäisemiseksi ja torjumiseksi.
<SPEAKER ID="209" NAME="Jens Rohde" AFFILIATION="ALDE">
(DA) Arvoisa puhemies, kun olen kuunnellut keskustelua naiskiintiöistä pörssiyritysten hallituksissa, on selvää, että tässä salissa käydään aina vain uudestaan asemasotaa, ja se on todella sääli. En aio salailla sitä, että vastustan lakisääteisiä kiintiöitä, osittain siksi että pidän niitä huonona yhtiöiden kannalta mutta myös siksi että pidän niitä huonona myös pätevien naisten kannalta, jotka jäävät automaattisesti syrjään hallituksissa. Siksi sanon kiintiöille "ei". Voisimme kuitenkin omaksua käytännöllisen lähestymistavan ja keskustella siitä, voisimmeko vaatia pörssiyhtiöitä laatimaan itse tasa-arvoa koskevan toimintaohjeen ja joitakin tavoitteita niin, että ne päättävät itse mitä kyseiset tavoitteet ovat. Se olisi hyvä asia niille naisille, jotka onnistuvat pääsemään hallitukseen tällä lähestymistavalla, mutta myös yhtiöille, koska ne päättävät toteutettavista tavoitteista. Katson, että meidän pitäisi kokeilla hieman käytännöllisyyttä yhtiöiden ja kyseisten naisten takia.
<SPEAKER ID="210" NAME="Debora Serracchiani" AFFILIATION="S&amp;D">
(IT) Arvoisa puhemies, hyvät parlamentin jäsenet, äänestin naisten ja miesten tasa-arvoa sekä naisten köyhyyttä koskevien mietintöjen puolesta ja olen iloinen siitä, että asiasta keskustellaan samana päivänä, kun vietämme kansainvälisen naistenpäivän satavuotisjuhlaa.
<P>
Huolimatta direktiivistä 2002/73/EY miesten ja naisten tasa-arvoisen kohtelun periaatteen toteuttamisesta mahdollisuuksissa työhön, ammatilliseen koulutukseen ja uralla etenemiseen vielä on toteutettava toimia, jotta se saatetaan asianmukaisesti osaksi lainsäädäntöä. Riittänee, kun sanon, että vaikka naisten koulutustaso on noussut merkittävästi viime vuosina ja valmistuneiden naisten määrä on nyt korkeampi kuin valmistuneiden miesten määrä, naiset ovat edelleen keskittyneinä perinteisille naisten aloille ja heille maksetaan usein vähemmän ja heillä on vähemmän vastuullisia tehtäviä kaikilla yhteiskunnan aloilla.
<P>
Koska naisista riippuvaisten henkilöiden kuten lasten, vammaisten ja vanhusten tukipalveluja, naisten vapaita koskevia järjestelmiä ja joustavia työaikajärjestelyjä ei ole riittävästi tarjolla, he eivät pääse töihin.
<P>
Lopetan muistelemalla niitä maailman naisia, jotka taistelevat perusoikeuksien puolesta, ja toivoisin, että tämä parlamentti ilmaisee solidaarisuutensa Iranin feministiyhdistyksille, joiden jäsenet lähtevät tänään kaduille ja jotka kehottavat naisia osoittamaan mieltään ilman hijabia.
<SPEAKER ID="211" NAME="Anna Záborská" AFFILIATION="PPE">
(SK) Arvoisa puhemies, selitän lyhyesti miksi en kannattanut päätöslauselmaa, jossa arvioidaan vuotta 2010 tasa-arvon näkökulmasta.
<P>
Päätöslauselman tekstissä tuetaan naisten ja miesten tasa-arvoa monilla aloilla ja samaan aikaan siinä tuetaan aborttia - uuden elämän lopettamista. Teksti on ristiriidassa Yhdistyneiden Kansakuntien päätöslauselmien kanssa, joissa todetaan, ettei aborttia pitäisi koskaan käyttää syntyvyyden säännöstelyn keinona.
<P>
Hyväksyessään tämän päätöslauselman Euroopan parlamentti sekaantuu kansallisvaltioiden asioihin mutta ennen kaikkea se sivuuttaa perusoikeuskirjassa tarkoitetun oikeuden elämään.
<P>
Olen pahoillani siitä, että parlamentti on tukenut tätä tekstiä. Se on hälyttävä merkki, ja kehotan kansallisia järjestöjä ja yhdistyksiä esittämään vastalauseensa parlamentin jäsenille, jotka edustavat heitä Euroopan parlamentissa.
<SPEAKER ID="212" NAME="Hannu Takkula" AFFILIATION="ALDE">
(FI) Arvoisa puhemies, minusta on erittäin tärkeä asia, että Euroopan parlamentissa puhutaan miesten ja naisten välisestä tasa-arvosta. Ei vain tänään kun vietetään juhlapäivää, vaan siitä pitää puhua aina. On aivan totta, että on tärkeätä muistaa se, että meidät on luotu miehiksi ja naisiksi. Se on rikkaus, mutta se ei tarkoita, että jos on mies taikka nainen, on jollakin tavalla huonompi tai heikompi, vaan meidät on myöskin luotu tasa-arvoisiksi. Siksi on erittäin tärkeää huolehtia siitä, että nyt viimeistään 2010-luvulla voitaisiin olla tasa-arvoisessa Euroopassa, mikä tarkoittaisi sitä, että myöskin työmarkkinoilla miehiä ja naisia kohdeltaisiin samalla tavoin. Nythän on ollut tilanne se, että naiset ovat olleet jatkuvasti heikommassa asemassa, mitä tulee palkkaukseen ja niin edelleen, ja näin ei pidä olla sivistyneessä Euroopassa, vaan meidän pitää huolehtia siitä, että tasa-arvo voi toteutua sanan todellisessa merkityksessä.
<P>
Mitä tulee kiintiöihin, niin niitä tarvitaan niin kauan, että me omaksumme ajattelun, jonka mukaan kaikki ovat tasa-arvoisia, ja pätevyys sitten työmarkkinoilla loppujen lopuksi on se, mikä ratkaisee.
<SPEAKER ID="213" NAME="Izaskun Bilbao Barandica" AFFILIATION="ALDE">
(ES) Arvoisa puhemies, tänään me olemme hyväksyneet taas uuden aloitteen, mutta meidän täytyy, kuten komission jäsen totesi, siirtyä sanoista tekoihin.
<P>
Toimista huolimatta epätasa-arvoa esiintyy edelleen. Naiset ovat hyvin koulutettuja. Viimeisimpien yliopistoista saatujen tietojen mukaan, he saavuttavat yhä parempia tuloksia, mutta meitä syrjitään edelleen. Se koskee erityisesti vammaisia ja ikääntyneitä naisia sekä maahanmuuttajanaisia, jotka kärsivät kaksinkertaisesta syrjinnästä.
<P>
Tänään olemme tämän aloitteen lisäksi kuulleet monia lausuntoja, mutta emme ole valmiita antamaan esimerkkiä. Riittää, kun katsotaan kumpaa sukupuolta komission puheenjohtaja on, tai kun tarkastellaan neuvoston jäseniä, kiertäviä puheenjohtajia, neuvoston puheenjohtajaa, parlamentin puhemiestä ja tilintarkastustuomioistuimen presidenttiä, Euroopan keskuspankin jäseniä, joiden joukossa ei ole ensimmäistä kertaa yhtään naista, tämän toimielimen parlamentaaristen ryhmien puheenjohtajia tai naisten puuttumista joidenkin valtioiden valtuuskunnista.
<P>
Eurooppalaisen politiikan kuva on edelleen miehinen. Meillä on pitkä matka edessämme. Siksi äänestin aloitteen puolesta. Uskon kiintiöihin keinona edetä tällä vaikealla tiellä sekä erityisesti mottoon, josta aloitin: sanoista tekoihin.
<SPEAKER ID="214" NAME="Inese Vaidere" AFFILIATION="PPE">
(LV) Arvoisa puhemies, vaikka naisten oikeuksien tilanne on parantunut, kiinnittäisin kuitenkin huomiota vähintään kolmeen näkökohtaan. Ensinnäkin palkkaerot ovat edelleen huomattavia, ja kriisin aikana kyseiset erot ovat kasvaneet, koska olemme päättäneet tukea pankkeja eikä kouluja ja päiväkoteja, jotka työllistävät pääasiassa naisia. Toiseksi tuki naisille, tuleville äideille ja uusille äideille on riittämätöntä, erityisesti uusissa jäsenvaltioissa. Syrjintää esiintyy myös työmarkkinoilla. Kolmanneksi politiikassa, jossa ihanteellinen miesten ja naisten välinen suhde olisi 50:50, naisten osuus on edelleen huomattavasti pienempi. Sama ilmiö on havaittavissa johtotehtävissä. Uskon, ettei tällä mietinnöllämme voida antaa uutta potkua ongelmien ratkaisuun.
<SPEAKER ID="215" NAME="Anneli Jäätteenmäki" AFFILIATION="ALDE">
(FI) Arvoisa puhemies, äänestin mietinnön puolesta ja äänestin myös kiintiöiden puolesta. Haluan tässä kiittää komissaari Redingiä siitä, että hän on esittänyt, sanoisinko uhkavaatimuksen, että hän ryhtyy toimenpiteisiin, ellei pörssiyhtiöissä vuoden kuluttua ole enemmän naisia. Itse asiassa tässä työssä komissaari vain panee täytäntöön Euroopan unionin perussopimuksia ja direktiivejä, joissa puhutaan siitä, että miehet ja naiset ovat tasavertaisia.
<P>
Tiedän, että kiintiöt herättävät ristiriitaisia tunteita, eikä se ole kunnollista demokratiaa, mutta ei ole tämäkään tilanne, jossa nyt olemme. Suomessa kunnallistasolla kiintiöt otettiin käyttöön 10-15 vuotta sitten. Niitä vastustettiin ja katsottiin, että ne halventavat naisia ja että naisia ei ole tarpeeksi näihin paikkoihin. Näitä naisia on löytynyt, ja käytäntö on osoittanut, että ainakin Suomessa tämä kiintiö kunnallistasolla toimii erittäin hyvin.
<SPEAKER ID="216" NAME="Daniel Hannan" AFFILIATION="ECR">
(EN) Arvoisa puhemies, kiitos, että toimitte sijaisena ja istunnon puheenjohtajana, ja paljon kiitoksia teidän henkilökunnallenne ja tulkeille. Äskettäinen päätös, jonka mukaan vakuutusyhtiöt eivät saa syrjiä sukupuolen perusteella ottaakseen lukuun eroja ajotaidoissa tai eliniässä, on epäonnistunut niin monella tasolla, että on vaikea tietää mistä aloittaa. Ensimmäisen kysymys on kustannukset. Se maksaa ylimääräiset miljardi puntaa. Vakuutusmaksut nousevat ja yhä harvempi ottaa vakuutuksen.
<P>
Toinen kysymys on huono oikeuskäytäntö, tapa, jolla unionin tuomioistuin tekee päätöksiä Euroopan ihmisoikeustuomioistuimen ennakkotapausten perusteella. Kolmas kysymys on vilpillisyys. Kun tasa-arvoa ja syrjimättömyyttä koskevat direktiivit annettiin, ymmärrettiin hyvin, että vakuutusmatemaattisesti perustellut erot olisivat edelleen oikeutettuja.
<P>
Neljäs kysymys on oikeudellinen aktivismi, tapa, jolla tuomarimme ovat sivuuttaneet sen, mitä lainsäädäntö sanoo sen puolesta mitä he ajattelevat, että lainsäädännön pitäisi sanoa. Viides kysymys on hyökkäys sopimisen vapautta vastaan. Jos joku haluaa vakuuttaa minut ja hyväksyn mielelläni hänen ehtonsa, ei ole valtion tehtävä kiilata väliin ja julistaa liiketoimi laittomaksi.
<P>
Sitten kuudes, tyrmäävä kysymys: miten asia liittyy EU:hun? Jokainen jäsenvaltio voisi laatia omat sääntönsä sukupuolten tasa-arvosta omien asianmukaisten demokraattisten mekanismien ja menettelyjen mukaisesti. Arvoisa puhemies, tuomioistuin, jolla on tehtävä, on uhka. Korkein oikeusaste, jolla on tehtävä, on sortoa.
<SPEAKER ID="218" NAME="Alfredo Antoniozzi" AFFILIATION="PPE">
(IT) Arvoisa puhemies, hyvät parlamentin jäsenet, naisten köyhyyttä on esiintynyt kauan ja siihen on historialliset syyt, eikä se ole todellakaan talouskriisin tuote.
<P>
Äänestin Rovana Plumbin mietinnön puolesta, koska olen vakuuttunut tarpeesta sitoutua edelleen voimakkaasti EU:ssa ja jäsenvaltioissa sukupuolten tasa-arvon edistämiseen. Uskon, että mietinnön sisältämät toimet osoittautuvat hyödylliseksi tueksi - ehkä ne eivät yksin riitä mutta tämä on askel eteenpäin - strategialle, jolla pannaan täytäntöön Eurooppa-neuvoston hyväksymä Euroopan tasa-arvosopimus, sekä sukupuolten tasa-arvoa koskevalle toimintakehykselle.
<P>
Jäsenvaltioiden antama tuki erityisohjelmille, joilla edistetään naisten aktiivista osallistumista tai palaamista työmarkkinoille, on tässä suhteessa paras päätös. On kuitenkin erittäin tärkeää, että kyseisiä ohjelmia ei koordinoida vain paikallisella, kansallisella ja eurooppalaisella tasolla vaan että löydetään koordinointitapoja myös EU:n ulkopuolisten kumppaneiden kanssa.
<SPEAKER ID="219" NAME="Izaskun Bilbao Barandica" AFFILIATION="ALDE">
(ES) Arvoisa puhemies, naiset ovat aina hoitaneet näkymättömän työn: kotityöt ja henkisen tuen; asiat, joita ei voi ostaa ja joihin ei voi palkata ketään. Emme ole kuitenkaan antaneet sille arvoa.
<P>
Nyt naiset tulevat työmarkkinoille. Olemme kuitenkin edelleen köyhyyden uhan alla, tilanteessa, joka pahenee talouskriisissä. Äänestin aloitteen puolesta, koska velvollisuutemme on poistaa naisten köyhyys. Se voidaan tehdä vahvistamalla säädöksiä ja toimia miesten ja naisten välisen palkkaeron supistamiseksi.
<P>
Meidän on toteutettava aktiivista työllisyyspolitiikkaa naisten hyväksi ja tarkistettava sosiaalisen suojelun järjestelmiä niin, että erityistä huomiota kiinnitetään ikääntyneisiin ja vammaisiin naisiin.
<P>
Edistetään naisten pääsyä työmarkkinoille, koska he kasvattavat voittoja, ja supistetaan sukupuolten välistä palkkaeroa, koska siten lisätään bruttokansantuotetta 13 prosentilla, kuten useat tutkimukset osoittavat.
<P>
Kyse on oikeudenmukaisuudesta, mutta se on ennen kaikkea mahdollisuus EU:n kilpailukyvylle.
<P>
Kirjalliset äänestysselitykset
<SPEAKER ID="221" NAME="Luís Paulo Alves" AFFILIATION="S&amp;D">
kirjallinen. - (PT) Saksan rikos- ja verolakien perusteella veronkierto on rangaistavaa vain, jos veronmaksaja on tietoinen veronkierrosta ja tekee sen tahallisesti. Tässä tapauksessa aikomuksena ei selvästikään ollut kiertää veroja, koska kyseessä oleva summa maksettiin avoimesti parlamentin jäsenen tilille ja hän oli lähettänyt siitä laskun Speakers' Agency -yhtiölle. Lisäksi on melko tavallista, että pieniä summia jää epähuomiossa ilmoittamatta, kuten tässä tapauksessa, jolloin niitä käsitellään yleensä yksinomaan hallinnollisissa menettelyissä.
<P>
On aivan poikkeuksellista, että tätä unohdusta on käsitelty tällä tavoin ja että jäsen Brokille ei edes ilmoitettu suoraan häntä vastaan esitetyistä syytteistä. Se, ettei yleinen syyttäjä ole edes ilmoittanut verosaamisten tarkkaa määrää, johon kuuluu myös maksamatta olevien korkojen määrä, tekee ilmeisemmäksi, että kyseessä voi olla tarkoitushakuinen syyte (fumus persecutionis). Tässä tilanteessa on asiatonta poistaa parlamentin jäsenen koskemattomuus.
<SPEAKER ID="221" NAME="José Manuel Fernandes" LANGUAGE="PT">
Yhdyn mietinnössä esitettyyn toteamukseen siitä, että on asiatonta poistaa parlamentin jäsenen koskemattomuus. Rikossyytteet on tosiasiassa esitetty tunnettua poliitikkoa vastaan, ja kyseessä olevat summa ja olosuhteet olisivat tavallisen kansalaisen kohdalla johtaneet ainoastaan hallinnolliseen menettelyyn. Kyseessä on fumus persecutionis -tapaus, koska vaikuttaa siltä, että menettelyjen käynnistämisen ainoana syynä oli vahingoittaa kyseisen jäsenen mainetta.
<SPEAKER ID="221" NAME="Juozas Imbrasas" LANGUAGE="LT">
Äänestin Elmar Brokin parlamentaarisen koskemattomuuden pidättämistä vastaan, koska rikossyytteet on esitetty tunnettua poliitikkoa vastaan ja koska kyseessä olevat summa ja olosuhteet olisivat tavallisen kansalaisen kohdalla johtaneet ainoastaan hallinnolliseen menettelyyn. Lisäksi yleinen syyttäjä pyrki salaamaan Brokin syytettä koskevat tiedot valheellisin ja erittäin loukkaavin perustein ilman asianmukaista syytä. Tämän lisäksi syyttäjä varmisti, että tapaus sai paljon julkisuutta tiedotusvälineissä, ja aiheutti siten mahdollisimman paljon vahinkoa kyseiselle parlamentin jäsenelle. Kyseessä on näin ollen selvästi fumus persecutionis -tapaus, koska vaikuttaa siltä, että menettelyjen käynnistämisen ainoana syynä oli vahingoittaa kyseisen jäsenen mainetta. Tässä tilanteessa olisi siis täysin asiatonta poistaa jäsenen koskemattomuus.
<SPEAKER ID="222" NAME="David Martin" AFFILIATION="S&amp;D">
kirjallinen. - (EN) Äänestin tyhjää tästä mietinnöstä. Yhtäältä ihailen suuresti jäsen Brokin tekemää työtä, mutta toisaalta minulla on vakavia epäilyjä siitä, että parlamentaarisen koskemattomuuden verukkeella pyritään välttämään asianmukainen oikeusprosessi veronkiertotapauksessa.
<SPEAKER ID="223" NAME="Jean-Luc Mélenchon" LANGUAGE="FR">
Veronmaksu on velvollisuus, jota yhdenkään kansalaisen ei pitäisi voida väistää. Tästä on huomautettu jäsen Brokille. Koskemattomuuden tarkoituksena ei ole suojella rikoksilta vaan suojata ilmaisunvapautta. Olen siksi iloinen, että hän on oikaissut virheensä.
<P>
Mietinnössä on kuitenkin useita epätyydyttäviä kohtia. Hyvä esittelijä Speroni, 5 000 euroa ei ole mitättömän pieni summa, eikä kukaan pakottanut jäsen Brokia tähän tilanteeseen. Väitteet siitä, että häntä syytetään "pienen summan epähuomiossa ilmoittamatta jättämisestä", eivät ole siksi mielestäni täysin aiheettomia. Äänestän vastaan.
<SPEAKER ID="223" NAME="Nuno Melo" LANGUAGE="PT">
Parlamentin tehtävänä on puolustaa Euroopan parlamentin jäsenten edustajantoimen riippumattomuutta, jota ei saa loukata. Parlamentin jäsen on joutunut fumus persecutionis -tapauksen kohteeksi. Toisin sanoen menettelyjen käynnistämisen ainoana syynä oli vahingoittaa kyseisen jäsenen mainetta. En siksi kannata hänen koskemattomuutensa pidättämistä.
<SPEAKER ID="223" NAME="Alexander Mirsky" AFFILIATION="S&amp;D">
kirjallinen. - (EN) Vaikka tunnen vastenmielisyyttä Elmar Brokia kohtaan hänen epäasianmukaisen menettelynsä ja Ukrainan vastaisten puheidensa vuoksi, hänen koskemattomuutensa pidättämiseen pitäisi nähdäkseni olla pakottavia syitä. Tiedämme hyvin, että parlamentaarisen koskemattomuuden pidättämistä koskeva pyyntö on esitetty Bielefeldin syyttäjäviranomaisen kirjeessä, jossa väitetään, että jäsen Brok ei ole ilmoittanut vuoden 2005 tuloveroilmoituksessaan 5 000 euron palkkiota, jonka hän sai Münchenissä 28. lokakuuta 2005 HypoVereinsbank Group -yrityksen järjestämässä Europa Forum -tilaisuudessa pitämästään puheesta ja josta maksettavan veron määrä oli 2 900 euroa. Tiedämme myös, ettei jäsen Brok maksanut tätä summaa ja jäi kiinni virheestään. Koskemattomuutta käytetään nykyään eräänlaisena "nuijana" tilien selvittämisessä tai "pikkurahana" parlamentin jäsenten manipuloinnissa.
<SPEAKER ID="223" NAME="Maria do Céu Patrão Neves" LANGUAGE="PT">
Saksalainen syyttäjäviranomainen on pyytänyt jäsen Brokin parlamentaarisen koskemattomuuden pidättämistä. Nämä menettelyt liittyvät siihen, ettei hän ole ilmoittanut tuloveroilmoituksessaan palkkiota, jonka hän sai Münchenissä pitämästään puheesta ja josta maksettavan veron määrä oli 2 900 euroa. Tämä summa on nyt maksettu. Tässä yhteydessä viitataan kuitenkin oikeudelliseen näkemykseen siitä, että tavallista kansalaista ei olisi kohdeltu samalla tavoin vastaavassa tilanteessa ja että tässä tapauksessa on vahvoja viitteitä poliittisesta vainoamisesta. Tässä erityistilanteessa ja koska kyseessä on fumus persecutionis -tapaus, en kannattanut jäsen Brokin parlamentaarisen koskemattomuuden pidättämistä.
<SPEAKER ID="224" NAME="Raül Romeva i Rueda" AFFILIATION="Verts/ALE">
kirjallinen. - (EN) Tässä mietinnössä Euroopan parlamentti päätti olla pidättämättä Elmar Brokin koskemattomuutta.
<SPEAKER ID="225" NAME="Luís Paulo Alves" AFFILIATION="S&amp;D">
kirjallinen. - (PT) Äänestän mietinnön puolesta. Sisämarkkinoiden asianmukainen toiminta edellyttää turvallisia tuotteita ja luottavaisia kuluttajia. Keskeisenä tavoitteena on parantaa turvallisuutta, eikä tämä saa estää markkinoiden laajentumista. Tuotteille asetettuihin vaatimuksiin suhtaudutaan nykyään samalla tavalla, mikä on parantanut tuotteiden yleistä turvallisuutta sisämarkkinoilla, mutta tilannetta voidaan vielä parantaa, koska etenkin lapsille tapahtuu tällä alalla edelleen liian paljon onnettomuuksia, joilla on kohtalokkaita seurauksia.
<P>
Yleisestä tuoteturvallisuudesta annettu direktiivi 2001/95/EY (tuoteturvallisuusdirektiivi), jossa säädetään tuotteiden yleisistä turvallisuusvaatimuksista, hyväksyttiin jo kymmenisen vuotta sitten, minkä vuoksi sitä on kiireesti tarkistettava, jotta yhdenmukaistettuihin tuotteisiin ei enää sovelleta erilaisia markkinasääntöjä sen mukaan, ovatko ne kulutustuotteita vai eivät. Asian kannalta merkitykselliseen lainsäädäntökehykseen kuuluu kolme osatekijää: uusi lainsäädäntökehys, yleisestä tuoteturvallisuudesta annettu direktiivi ja alakohtaiset yhdenmukaistamisdirektiivit. Tätä monimutkaista tilannetta on siksi yhdenmukaistettava.
<SPEAKER ID="226" NAME="Liam Aylward" LANGUAGE="GA">
EU:ssa asuvien on voitava luottaa kaikkien EU:n markkinoilla myytävien tuotteiden turvallisuuteen, ja tiukkoja terveys- ja turvallisuusvaatimuksia on aina noudatettava.
<P>
Tämä on ajankohtainen ja tärkeä mietintö, ja olen tyytyväinen sen sisältöön etenkin tuoteturvallisuuteen liittyviä tutkimuksia koskevien tietojen vaihdon osalta, minkä ansiosta voidaan vähentää kaksinkertaisia palveluja ajan ja resurssien säästämiseksi.
<P>
Eurooppalaisten kuluttajien on voitava olla varmoja siitä, että EU:hun tuotavat tuotteet täyttävät samat vaatimukset kuin EU:ssa valmistetut tuotteet ja että kaupan laajentuminen ei vaikuta tuotteiden turvallisuuteen. Kannatan sitä, että mietinnössä pyydetään komissiota tehostamaan toimiaan kansainvälisessä kulutustuotteiden turvallisuusryhmässä sen varmistamiseksi, ettei sisämarkkinoille tuoda vaarallisia aineita. On oleellista, että sisämarkkinat pystyvät käsittelemään verkkokauppaa sekä sen vaikutuksia tuotteiden turvallisuuteen ja markkinoiden valvontaan.
<P>
Kolmansista maista ostetaan kuulemma verkon välityksellä yhä enemmän tuotteita, jotka eivät täytä EU:n vaatimuksia ja aiheuttavat vaaraa EU:n kuluttajille.
<SPEAKER ID="226" NAME="Zigmantas Balčytis" AFFILIATION="S&amp;D">
kirjallinen. - (LT) Äänestin tämän tärkeän asiakirjan puolesta. Yleisestä tuoteturvallisuudesta annettu direktiivi 2001/95/EY (tuoteturvallisuusdirektiivi), jossa säädetään tuotteiden yleisistä turvallisuusvaatimuksista, hyväksyttiin lähes kymmenen vuotta sitten, eikä sitä ole vielä tarkistettu, vaikka maailmassa ja EU:ssa on tapahtunut paljon muutoksia kymmenen viime vuoden aikana. Tällä alalla on vielä monia asioita, joita on käsiteltävä, jotta EU:n kuluttajat tuntevat olonsa turvalliseksi. Lapsille tarkoitetut tuotteet edellyttävät erityisen huolellista sääntelyä. EU:ssa tapahtuu vuosittain onnettomuuksia, kun lapset käyttävät vaarallisia tuotteita, ja jotkin niistä johtavat jopa kuolemaan. Markkinavalvonnan vahvistamisen on oltava keskeinen tekijä yleisestä tuoteturvallisuudesta annetun direktiivin tarkistamisessa. Samalla on varmistettava tuotteiden ja valmistajien jäljitettävyys sekä vahvistettava ja sovellettava standardointiperiaatteita. Näin parannettaisiin kuluttajiemme suojelua sekä tarjottaisiin kuluttajille selkeitä ja täsmällisempiä tietoja heidän ostamistaan tuotteista.
<SPEAKER ID="226" NAME="Regina Bastos" AFFILIATION="PPE">
kirjallinen. - (PT) Tarkistamalla direktiiviä 2001/95/EY pyritään takaamaan kuluttajille korkeatasoinen terveyden ja turvallisuuden suoja sekä kiinnittämään erityistä huomiota kaikkein heikoimmassa asemassa oleviin kuluttajiin, nimittäin lapsiin ja vanhuksiin. Tarkistuksessa pyritään varmistamaan avoimuus, tehostamaan markkinoiden valvontaa ja tarjoamaan aiempaa nopeampia puuttumiskeinoja, jotta vaarallisina pidettävät tuotteet voidaan vetää markkinoilta. Jotta sisämarkkinat voivat toimia asianmukaisesti, tuotteiden on oltava turvallisia, kuluttajien on oltava valistuneita, ja heidän on voitava tehdä valintoja. Edellä mainituista syistä kannatin mietintöä.
<SPEAKER ID="226" NAME="Sergio Berlato" LANGUAGE="IT">
Hyvin toimivat EU:n sisämarkkinat merkitsevät mielestäni myös turvallisia tuotteita ja kuluttajien luottamusta.
<P>
Pyrittäessä tuotteiden vapaaseen liikkuvuuteen ja yhä suurempaan tuotevalikoimaan ei saisi unohtaa kiinnittää huomiota kuluttajien turvallisuuteen. Globaalistuvilla markkinoilla, joilla ulkomailta - erityisesti Kiinasta - tuodaan yhä enemmän tuotteita, tuoteturvallisuuteen liittyvissä asioissa on ensisijaisen tärkeää tehdä kansainvälistä yhteistyötä.
<P>
Direktiivissä 2001/95/EY säädetään tuotteiden yleisistä turvallisuusvaatimuksista. Jäsenvaltiot eivät ole kuitenkaan panneet kyseistä direktiiviä yhdenmukaisesti täytäntöön, ja sen yhteydessä on tullut esiin joitakin direktiivin soveltamisalaa ja tuotteisiin liittyviä todellisia vaaroja koskevia asioita. Direktiiviä on siksi mielestäni tärkeää tarkistaa, jotta vaaralliset tuotteet voidaan löytää ja pysäyttää ja jotta näin voidaan varmistaa EU:n kansalaisten etujen täysimääräinen suojelu.
<P>
Annan täyden tukeni myös esittelijä Schaldemosen ehdotukselle siitä, että toteutetaan konkreettisia toimia tuotteiden jäljitettävyyden parantamiseksi. Uskon, että näiden toimien ansiosta viranomaiset, yritykset ja kuluttajat tunnistavat tuotteet, jotka eivät Euroopan markkinoille tultuaan osoittaudu turvallisiksi.
<SPEAKER ID="226" NAME="Mara Bizzotto" LANGUAGE="IT">
EU:n sisämarkkinat tarvitsevat nyt enemmän kuin koskaan sääntelyvälineitä, joilla yhdenmukaistetaan valtioissamme myytävien tuotteiden turvallisuustarkastukset.
<P>
Tätä tarvitaan kiireesti, koska kuluttajiamme on suojeltava etenkin Kiinan kaltaisista valtioista vyöryviltä tuotteilta, joiden suunnittelussa ja pakkauksessa ei hyvin usein ole lainkaan piitattu lopullisen käyttäjän turvallisuudesta. Meidän on seurattava, ovatko markkinoillemme tulevat tuotteet laadukkaita ja täyttävätkö ne kuluttajien turvallisuutta koskevat vaatimuksemme. Meidän on ennen kaikkea yhdistettävä toisinaan hyvin erilaiset markkinavalvontaa koskevat kansalliset käytännöt yhdeksi välineeksi.
<P>
Jotta mietintöön sisältyvät ehdotukset voidaan toteuttaa käytännössä, meidän on saatava mahdollisimman pian asiakirja, jolla voidaan ratkaista EU:n lainsäädäntöön liittyvät nykyiset ongelmat. Siihen sisältyy nimittäin useita päällekkäisiä direktiivejä, eikä se aina kata kaikkia soveltamisaloja ja kaikkia mahdollisia markkinoille saatettujen tuotteiden turvallisuutta koskevia tapaustutkimuksia. Esittelijä Schaldemosen tekstiin sisältyvien ehdotusten lopullisessa tarkastelussa hyviä tuloksia voidaan odottaa myös jäsenvaltioiden välisestä parhaiden käytäntöjen vaihdosta, jota mietinnössä suositellaan voimakkaasti. Edellä mainituista syistä aion äänestää Schaldemosen mietinnön puolesta.
<SPEAKER ID="227" NAME="Sebastian Valentin Bodu" AFFILIATION="PPE">
kirjallinen. - (RO) Sisämarkkinoilla saatavilla olevien tuotteiden määrä on kasvanut tasaisesti ja moninkertaistunut kymmenen viime vuoden aikana. Yleisestä tuoteturvallisuudesta annettu direktiivi tuli voimaan kymmenisen vuotta sitten. Siinä säädetään yleisistä vaatimuksista, joilla varmistetaan, etteivät tuotteet vaaranna ihmisten turvallisuutta. Direktiivin tarkistamista koskeva ehdotus on siksi erittäin ajankohtainen. Nykyinen direktiivimme vastaa vain osittain vuoden 2008 puolivälissä hyväksyttyä uutta lainsäädäntökehystä. Yhdenmukaistamalla säännökset parannettaisiin mahdollisuuksiamme toteuttaa tavoitteena olevat yhdenmukaistettujen ja yhdenmukaistamattomien tuotteiden yhtenäiset sisämarkkinat sekä varmistettaisiin kuluttajien etujen kattava suojelu. Säännösten on oltava myös täysin avoimia, jotta ne ovat valmistajien saatavilla. Meidän on näin ollen tärkeää päästä eroon erilaisten markkinasääntöjen soveltamisesta yhdenmukaistettuihin tuotteisiin sen mukaan, ovatko ne kulutustuotteita vai eivät.
<P>
Markkinavalvonta liittyy tiiviisti tuoteturvallisuuteen, sillä se on olennainen osatekijä varmistettaessa, että tuotteet täyttävät asian kannalta merkityksellisen EU:n yhdenmukaistamislainsäädännön vaatimukset eivätkä ole vaarallisia.
<SPEAKER ID="227" NAME="Vito Bonsignore" LANGUAGE="IT">
Arvoisa puhemies, hyvät kollegat, kannatin mietintöä, jossa ehdotetaan yleisestä tuoteturvallisuudesta annetun direktiivin tarkistamista. Olen itse asiassa vakaasti sitä mieltä, että sisämarkkinat voivat toimia moitteettomasti vain, jos ne vahvistavat kuluttajien luottamusta ja tarjoavat heille turvallisia tuotteita. Direktiivi 2001/95/EY, jossa säädetään tuotteiden yleisistä turvallisuusvaatimuksista, hyväksyttiin todellakin kymmenen vuotta sitten. Se on saatettava nyt ajan tasalle, koska markkinoille on tullut uusia tuotteita. Kuluttajien turvallisuus ja suojelu ovat aina olleet poliittisen toimintamme painopisteitä, minkä vuoksi tätä direktiiviä on tärkeää tarkistaa saattamalla tuotteiden turvallisuusvaatimuksia koskevat säännöt ajan tasalle ja lähentämällä säädöstä uuteen lainsäädäntökehykseen.
<P>
Olen samaa mieltä siitä, että on toteutettava tiettyjä toimia. Tarkoitan esimerkiksi sitä, että on tehostettava markkinavalvontaa, toteutettava tuotteiden jäljitettävyyttä koskevia konkreettisia toimia, käytettävä myös nykyaikaisia teknisiä välineitä, jotta voidaan perustaa kulutustuotteiden turvallisuutta koskeva tietokanta, sekä kiinnitettävä enemmän huomiota lapsille tarkoitettuihin tuotteisiin. Lyhyesti voidaan todeta, että jos nämä toimet toteutetaan pian, kuluttajat ovat aiempaa luottavaisempia ostaessaan tuotteita Euroopan markkinoilta.
<SPEAKER ID="227" NAME="Maria Da Graça Carvalho" AFFILIATION="PPE">
kirjallinen. - (PT) Kannatan aloitetta EU:n toimien parantamisesta ja tehostamisesta, jotta voidaan varmistaa turvalliset tuotteet markkinoilla, koska kuluttajien hyvinvointi ja suojelu ovat kaikkein tärkeimpiä asioita. Paikallistasolla (tuottajat ja yritykset) ehdotetut toimet, erityisesti ne, jotka liittyvät jäljitettävyyteen, tuoteturvallisuuteen ja sähköisen kaupankäynnin avoimuuteen, ovat mielestäni merkityksellisiä ja oleellisia, jotta tätä asiaa koskevassa EU:n lähestymistavassa olevat puutteet voidaan poistaa ja jotta sisämarkkinat voivat näin ollen toimia asianmukaisesti. Haluan korostaa myös jäsenvaltioiden välisen yhteistyön tärkeyttä, jotta voidaan yhdenmukaistaa turvallisuustasot ja tehostaa markkinoiden valvontaa.
<SPEAKER ID="228" NAME="Edite Estrela" AFFILIATION="S&amp;D">
kirjallinen. - (PT) Äänestin mietinnön puolesta, koska sillä on mielestäni oleellinen merkitys varmistettaessa, että kaikki sisämarkkinoille saatetut tuotteet ovat turvallisia, jotta voidaan taata korkeatasoinen kuluttajansuoja. Jäsenvaltioiden on yhteistyössä Euroopan komission kanssa otettava koordinoidulla tavalla käyttöön pakotteita ja määrättävä myös ankaria sakkoja niille talouden toimijoille, jotka tarkoituksellisesti tuovat sisämarkkinoille vaarallisia tai vaatimusten vastaisia tuotteita.
<SPEAKER ID="229" NAME="Diogo Feio" AFFILIATION="PPE">
kirjallinen. - (PT) Jotta voidaan varmistaa kuluttajien luottamus, markkinoille saatettavien tuotteiden laatuun on tärkeää soveltaa tiukkoja sääntöjä, ja EU:n säännöt on jo suunnattu tähän tavoitteeseen melko menestyksekkäästi. Näille säännöille on kuitenkin mielestäni asetettava kaksi ehtoa, jotka ovat vain saman kolikon kaksi puolta: ne eivät saa i) yhtäältä rajoittaa eurooppalaisia tuottajia enemmän kuin heidän kansainvälisiä kilpailijoitaan, jotka saattavat tuotteitaan samoille markkinoille noudattamatta samoja sääntöjä, eivätkä ii) toisaalta olla niin ankaria, että ne vaarantavat taloudellisen kilpailukyvyn. Nämä kaksi ehtoa huomioon ottaen komission on näin ollen tarkistettava yleisestä tuoteturvallisuudesta annettua direktiiviä ja markkinoiden valvontaa sekä kiinnitettävä erityistä huomiota kaikkein heikoimmassa asemassa oleviin kuluttajiin, erityisesti lapsiin. Tiedämme, että lapsia on mukana valtaosassa niistä monista onnettomuuksista, joita markkinoille saatetuista vaarallisista tuotteista aiheutuu. Tämä edellyttää konkreettisia toimia, jotka liittyvät paitsi lopputuotteiden turvallisuuteen myös niiden soveltuvuuteen henkilöille, joille ne on tarkoitettu.
<SPEAKER ID="229" NAME="José Manuel Fernandes" AFFILIATION="PPE">
kirjallinen. - (PT) Mietinnössä käsitellään tarvetta tarkistaa lähes kymmenen vuotta sitten hyväksyttyä yleisestä tuoteturvallisuudesta annettua direktiiviä ja markkinoiden valvontaa. Kymmenen viime vuoden aikana Euroopan unionissa on edistytty huomattavasti tässä asiassa, joten yleisesti myönnetään, että on paitsi mahdollista myös suotavaa parantaa lainsäädäntökehystä, jolla varmistetaan tuotteiden turvallisuus ja josta kuluttajat ja yritykset samalla hyötyvät. Direktiivi on ensinnäkin yhdenmukaistettava uuden lainsäädäntökehyksen kanssa. Seuraavaksi on poistettava lainsäädännön päällekkäisyys joiltakin aloilta ja yleisestä tuoteturvallisuudesta annetun direktiivin ja uuden lainsäädäntökehyksen epäyhtenäisyys toisilta aloilta.
<P>
Olen esittelijän kanssa samaa mieltä siitä, että tuoteturvallisuutta koskevat säännöt on saatettava ajan tasalle ja yhdenmukaistettava uuden lainsäädäntökehyksen kanssa, jotta voidaan maksimoida kuluttajansuoja - tarjoamalla laadukkaita tuotteita - ja varmistaa täysimääräinen avoimuus tuottajille.
<SPEAKER ID="230" NAME="João Ferreira" AFFILIATION="GUE/NGL">
kirjallinen. - (PT) Mietintöön sisältyy joukko suuntaviivoja yleisestä tuoteturvallisuudesta annetun direktiivin tulevaa tarkistamista ja markkinoiden valvontaa varten. Siinä korostetaan, että tavoitteena on parantaa tuotteiden turvallisuutta, mikä edellyttää valvonnan lisäämistä, jota varten valvontaviranomaisilla on oltava riittävät resurssit, jotta voidaan varmistaa muun muassa jäljitettävyys toimitusketjun kaikissa vaiheissa. Mietinnössä käsitellään myös tuotteen alkuperämaata ja tuotteesta vastuussa olevaa valmistajaa koskevaa tärkeää kysymystä. Näin puolustetaan kuluttajien oikeutta saada tietoa sekä suojellaan EU:n jäsenvaltioiden tuotannonaloja. Olemme arvostelleet sitä, miten sisämarkkinoiden kehittäminen ja syventäminen vaikuttavat EU:n taloudellisiin ja sosiaalisiin eroihin. Hyväksymme mietintöön sisältyvät konkreettiset ehdotukset, joissa keskitytään kuluttajien etuihin.
<SPEAKER ID="231" NAME="Ilda Figueiredo" AFFILIATION="GUE/NGL">
kirjallinen. - (PT) Vastustamme mietinnön perustana olevaa EU:n sisämarkkinoiden kehittämistä, mutta mietintöön sisältyvät konkreettiset ehdotukset ja siinä tarkasteltu ratkaiseva kysymys merkitsevät kuluttajien olojen ja turvallisuuden parantumista.
<P>
Mietinnön konkreettisena tavoitteena on antaa suuntaviivoja yleisestä tuoteturvallisuudesta annetun direktiivin tulevaa tarkistamista ja markkinoiden valvontaa varten.
<P>
Esittelijä painottaa voimakkaasti, että on lisättävä valvontaa, jotta tuotteiden turvallisuus parantuu. Lisäksi korostetaan, että valvontaviranomaisille on tarjottava riittävät resurssit, jotta voidaan varmistaa jäljitettävyys toimitusketjun kaikissa vaiheissa, koska se on tärkeää tuotteen alkuperämaan ja tuotteesta vastuussa olevan valmistajan määrittämisen kannalta. Näin tuontituotteiden kohdalla suojellaan myös Euroopan unionin tuotannonaloja.
<P>
Äänestimme siksi mietinnön puolesta.
<SPEAKER ID="231" NAME="Lorenzo Fontana" LANGUAGE="IT">
Koska tanskalainen kollegani Schaldemose on tehnyt hyvää työtä, äänestän yleisestä tuoteturvallisuudesta annettua direktiiviä ja markkinoiden valvontaa koskevan mietinnön puolesta. Kannatan mietintöä, koska siihen sisältyy jäljitettävyyttä koskevia toimia, jotka auttavat estämään kuluttajille mahdollisesti haitallisten tuotteiden liikkuvuuden, ja koska siinä korostetaan kolmansista maista, erityisesti Kiinasta, tuotavien tuotteiden tiukkaa valvontaa.
<SPEAKER ID="231" NAME="Pat the Cope Gallagher" AFFILIATION="ALDE">
kirjallinen. - (GA) Kaikkien EU:n markkinoilla myytävien hyödykkeiden ja tuotteiden on täytettävä tiukat turvallisuusvaatimukset, jotta voidaan suojella Euroopan unionin kuluttajia.
<SPEAKER ID="232" NAME="Małgorzata Handzlik" LANGUAGE="PL">
Tuotteiden turvallisuus on suurimpia huolenaiheita kuluttajille, jotka eivät halua ostamiensa tuotteiden aiheuttavan vaaraa terveydelleen. On selvää, että tuotteiden turvallisuus riippuu pääasiassa valmistajista ja maahantuojista, jotka saattavat tuotteita markkinoille. Myös markkinoiden valvonta on valtavan tärkeää varmistettaessa, että markkinoille päätyy ainoastaan vaatimukset täyttäviä tuotteita. Euroopan parlamentti lähettää nyt hyväksytyssä mietinnössä voimakkaan viestin, jossa se vaatii, että tuoteturvallisuutta koskevien direktiivien on oltava yhdenmukaisia muiden säädösten kanssa, mikä takaa aiempaa paremmin toimivan markkinavalvontajärjestelmän sekä yrityksiä koskevat selkeät ja avoimet säännökset ja tarjoaa kuluttajille takeen siitä, että heidän käsissään oleva tuote täyttää lainsäädännössä asetetut vaatimukset.
<P>
RAPEX-järjestelmän kautta on kuitenkin tehty huolestuttavan paljon tuotteita koskevia ilmoituksia, joista ylivoimainen enemmistö liittyy Kiinasta peräisin oleviin tuotteisiin. Sisämarkkina- ja kuluttajansuojavaliokunnan mietinnöstä laatimassani lausunnossa pyydän muun muassa tehostamaan tuoteturvallisuutta koskevaa yhteistyötä unionin tärkeimpien kauppakumppanien kanssa ja tekemään lisätyötä RAPEX/Kiina-järjestelmän toiminnan parantamiseksi. Toivon, että yhteistyön tehostaminen Kiinan kanssa parantaa Kiinasta EU:n markkinoille tuotavien tuotteiden laatua.
<SPEAKER ID="232" NAME="Juozas Imbrasas" LANGUAGE="LT">
Yleisestä tuoteturvallisuudesta annettua direktiiviä 2001/95/EY (tuoteturvallisuusdirektiivi), jolla vahvistetaan yhteisön tasolla kulutustuotteiden yleiset turvallisuusvaatimukset, on tarkistettava, ja se on saatettava integroimalla vuonna 2008 hyväksytyn uuden lainsäädäntökehyksen, erityisesti markkinavalvonnasta annetun asetuksen, mukaiseksi. Tuoteturvallisuutta ja markkinavalvontaa koskeva lainsäädäntökehys koostuu kolmesta säädöksestä (tuoteturvallisuusdirektiivi, uusi lainsäädäntökehys ja alakohtaiset yhdenmukaistamisdirektiivit), mikä aiheuttaa epävarmuutta ja sekaannusta sisämarkkinoilla. Markkinavalvonnan taso vaihtelee huomattavasti jäsenvaltiosta toiseen, ja monet niistä eivät osoita tarvittavia resursseja tehokkaaseen markkinavalvontaan ja tulkitsevat eri tavalla käsitettä "vakavan vaaran aiheuttava tuote", mikä voi luoda esteitä tavaroiden vapaalle liikkuvuudelle, häiritä kilpailua ja vaarantaa kuluttajien turvallisuuden sisämarkkinoilla. Markkinavalvontaa koskeva nykyinen lainsäädäntökehys ei mahdollista riittävää johdonmukaisuutta, minkä vuoksi sitä olisi tarkistettava ja koordinoitava edelleen. Vastustin tätä asiakirjaa, sillä jos kiinnitämme huomiota ainoastaan kuluttajien turvallisuuteen, tuotteiden vapaa liikkuvuus nähdäkseni rajoittuu ja tuotevalikoima suppenee. Toteutettavien toimien on oltava asianmukaisia, mutta samalla on kiinnitettävä huomiota kuluttajien turvallisuuteen sekä tuotteiden vapaaseen liikkuvuuteen ja tuotevalikoimaan. Lisäksi on selvää, että markkinavalvonta on haasteellinen tehtävä monille jäsenvaltioille, sillä ne eivät onnistu osoittamaan riittäviä resursseja tehokkaaseen markkinavalvontaan.
<SPEAKER ID="232" NAME="Edvard Kožušník" AFFILIATION="ECR">
kirjallinen. - (PT) Kannatan lopullista mietintöä yleisestä tuoteturvallisuudesta annetun direktiivin tarkistamisesta ja markkinoiden valvonnasta. Olen tyytyväinen siihen, ettei lopulliseen versioon sisälly ehdotuksia uusien virastojen perustamisesta ja että siinä ei näin ollen aseteta lisävaatimuksia talousarviolle. Haluan painottaa, että mietinnössä korostetaan standardointia sääntelyvälineenä, johon sisältyy pohjimmiltaan esimerkki "älykkäästä sääntelystä", eli sääntelynä, joka ei tule ylhäältä alaspäin vaan on lähtöisin alhaalta asianosaisilta. Nimenomaan tästä syystä pyydän lisäämään markkinavalvontaelinten osallistumista turvallisuusstandardien laadintaprosessiin, koska näin voidaan varmistaa asianmukaisesti, että niiden asiantuntemusta hyödynnetään standardointiprosessissa. Laajemmassa tuoteturvallisuutta koskevien standardien laadintatoiminnassa on mielestäni tärkeää keskittyä EU:n standardointijärjestelmän vakauteen, eurooppalaisten standardien yksinkertaistamiseen ja standardien laadinnan nopeuttamiseen.
<SPEAKER ID="232" NAME="Giovanni La Via" LANGUAGE="IT">
Haluan aluksi kiittää esittelijä Schaldemosea hänen tekemästään työstä. Parlamentin tänään hyväksymä mietintö koskee tärkeää tuoteturvallisuuteen liittyvää asiaa ja näin ollen kansalaisten suojelua. Koska EU on antanut merkittävän lupauksen suojella kuluttajia viallisilta ja vaarallisilta tuotteilta, hyviä standardeja on jo saatu aikaan, mutta tässä asiassa on mielestäni vielä parantamisen varaa etenkin heikossa asemassa olevien kuluttajien, kuten lasten, vanhusten ja vammaisten, osalta. Tällä alalla markkinavalvontajärjestelmää on nähdäkseni tärkeää vahvistaa tehostamalla rajavalvontaa sekä varmistamalla tuotteiden täydellinen jäljitettävyys toimitusketjun kaikissa vaiheissa. Lopuksi toistan, että tuoteturvallisuusdirektiivin muodostamaa voimassa olevaa sääntelykehystä on tarkistettava parlamentin tämänpäiväisessä äänestyksessä asetettujen suuntaviivojen mukaisesti.
<SPEAKER ID="233" NAME="David Martin" AFFILIATION="S&amp;D">
kirjallinen. - (EN) Markkinoilla on edelleen liian paljon vaarallisia tuotteita. Kannatan tätä mietintöä, jossa todetaan, että RAPEX-järjestelmää (EU:n nopea tietojenvaihtojärjestelmä) on parannettava. Jäsenvaltioiden on erityisesti parannettava tullisääntöjen ja huonoa tuoteturvallisuutta käsittelevien viranomaisten tehokkuutta ja näkyvyyttä.
<SPEAKER ID="233" NAME="Clemente Mastella" LANGUAGE="IT">
Euroopan unionin sisämarkkinoilla asetetuissa tuotevaatimuksissa on epäilemättä edistytty kymmenen viime vuoden aikana - osittain yhteisen lähestymistavan ansiosta - mutta tehtävää on vielä paljon. Tätä asiaa koskevaa EU:n voimassa olevaa lainsäädäntöä on todellakin tärkeää tarkistaa. On selvää, että yli kymmenen vuotta sitten hyväksyttyä yleisestä tuoteturvallisuudesta annettua direktiiviä on nyt tarkistettava. Sen ansiosta voitaisiin noudattaa myös vuonna 2008 hyväksyttyyn uuteen tuotteita koskevaan lainsäädäntökehykseen sisältyviä oikeuksia. Tällöin on lisättävä markkinoiden valvontaa, joka kulkee käsi kädessä tuoteturvallisuuden kanssa. Todellinen ratkaistavana oleva ongelma ja mietinnön tosiasiallinen painopiste on kuitenkin huomion kiinnittäminen lapsille tarkoitettuihin ja lapsiin vetoaviin tuotteisiin. Komission kannattaisi tehdä asianmukainen ehdotus yleistä tuoteturvallisuutta ja markkinoiden valvontaa koskevaksi asetukseksi. Siihen olisi sisällytettävä oleellisia osatekijöitä, kuten jäljitettävyyttä koskevien konkreettisten toimien toteuttaminen, valmistajien velvollisuus tehdä yksityiskohtainen riskianalyysi suunnitteluvaiheessa ja tuotteiden verkkokauppaa koskevat tiukat säännökset.
<SPEAKER ID="233" NAME="Nuno Melo" LANGUAGE="PT">
Sisämarkkinoita on tärkeää vahvistaa, jotta EU:n talous kehittyy tyydyttävästi. Tämä on kuitenkin mahdollista vain, jos markkinoilla olevat tuotteet ovat turvallisia ja kuluttajat luottavaisia. Tavoitettamme, jonka mukaan on varmistettava tuotteiden vapaa liikkuvuus ja markkinoiden tuotevalikoiman laajentuminen, ei voida tarkastella erillään kuluttajien turvallisuudesta. Tuoteturvallisuus on parantunut huomattavasti viime vuosina. Etenkin lapsille tarkoitettujen tuotteiden kohdalla tarvitaan kuitenkin vielä parannusta, koska turvallisuussääntöjen noudattamatta jättäminen vaikuttaa kaikkein herkimmin lapsiin.
<SPEAKER ID="233" NAME="Alexander Mirsky" AFFILIATION="S&amp;D">
kirjallinen. - (EN) Tämä sisämarkkina- ja kuluttajansuojavaliokunnassa yksimielisesti hyväksytty mietintö on parlamentin panos yleisestä tuoteturvallisuudesta annetun direktiivin 2001/95/EY tarkistamiseen. Merkityksellistä on se, että mietinnössä korostetaan, että EU:n nykyistä lainsäädäntöä on tärkeää tarkistaa, jotta vaaralliset tuotteet voidaan löytää ja pysäyttää. Tällä ja muilla toimilla on tarkoitus suojella EU:n väestöä markkinoilla olevilta vaarallisilta tuotteilta, minkä vuoksi äänestin mietinnön puolesta.
<SPEAKER ID="233" NAME="Franz Obermayr" LANGUAGE="DE">
Noin 60 prosenttia RAPEX-järjestelmässä ilmoitetuista tuotteista on peräisin Kiinasta. Valtaosa vaarallisista tuotteista tulee siis markkinoilta, joita EU:n on lähes mahdotonta valvoa. Toivon, että uusi RAPEX/Kiina-järjestelmä auttaa korjaamaan tilanteen. EU:n on omaksuttava voimakas kanta, jotta kuluttajia ja heidän terveyttään voidaan suojella. Vaaralliset tuotteet on saatava nopeammin ja tehokkaammin pois markkinoilta, ja jäljitettävyyttä on parannettava toimitusketjussa. Mietintö on tämänsuuntainen, joten äänestin sen puolesta.
<SPEAKER ID="233" NAME="Alfredo Pallone" AFFILIATION="PPE">
kirjallinen. - (IT) EU:n markkinoiden valtavan koon vuoksi tarvitaan tehokkaita ja erityisiä säädöksiä, jotta voidaan varmistaa kulutustuotteiden turvallisuus. EU:n on siksi mielestäni saatettava omat säännöksensä ajan tasalle markkinavalvonnan takaamiseksi. Schaldemosen mietintö, jonka puolesta äänestin, vahvistaa, että vuonna 2001 annettua direktiiviä on tarkistettava, koska jäsenvaltioilla on ollut vaikeuksia sen täytäntöönpanossa. Koska jäsenvaltiot ovat jättäneet soveltamatta direktiiviä vuodesta 2004 alkaen, tuotteiden valvonnassa on ollut ongelmia, eivätkä ne ole taanneet sertifiointia siinä määrin kuin olisivat luultavasti voineet. Kannatan sitä, että mietinnössä korostetaan kuluttajien turvallisuuden yhteydessä väärentämisen torjuntaa parantamalla tuotteiden tunnistusta uusien teknologioiden avulla.
<SPEAKER ID="233" NAME="Maria do Céu Patrão Neves" AFFILIATION="PPE">
kirjallinen. - (PT) Tämä mietintö liittyy yleisestä tuoteturvallisuudesta annetun direktiivin tarkistamiseen ja markkinoiden valvontaan. Pyrittäessä tuotteiden vapaaseen liikkuvuuteen ja markkinoilla olevaan yhä suurempaan tuotevalikoimaan on tärkeää, ettemme unohda kuluttajien turvallisuutta. Sekä hallitukset että yritykset ovat velvollisia varmistamaan tuoteturvallisuuden parantumisen. EU:ssa on jo ollut menestyksekästä lainsäädäntöä, jolla on parannettu yleistä tuoteturvallisuutta sisämarkkinoilla. Parantamisen varaa on kuitenkin edelleen, koska tällä alalla on puutteita, jotka vaarantavat kuluttajien turvallisuuden ja joilla voi olla vahingollisia seurauksia. Äänestin mietinnön puolesta, koska en voinut muuta kuin yhtyä esittelijän ehdotuksiin, joissa korostettiin, että EU:n nykyistä tuoteturvallisuuslainsäädäntöä on tärkeää tarkistaa, jotta vaaralliset tuotteet voidaan tunnistaa ja vetää markkinoilta lopullisen kuluttajan hyväksi. Haluan mainita erityisesti muutokset, joita tehdään sisämarkkinoilla kaikkein heikoimmassa asemassa oleville kuluttajille, nimittäin lapsille, vanhuksille ja vammaisille, tarkoitettujen tuotteiden turvallisuutta koskeviin sääntöihin.
<SPEAKER ID="234" NAME="Crescenzio Rivellini" LANGUAGE="IT">
Haluan kiittää esittelijä Schaldemosea erinomaisesta työstä.
<P>
Kuluttajille on taattava parempi suojelu viallisilta ja mahdollisesti vaarallisilta tuotteilta. Tässä mietinnössä toteamme komissiolle, että direktiiviä on tarkistettava, että markkinavalvontajärjestelmää on vahvistettava ja että markkinavalvonnan on oltava yhdenmukaista koko sisämarkkinoilla.
<P>
Jotta voidaan torjua tehokkaasti viallisten tuotteiden esiintymistä yhteisillä markkinoilla, rajavalvontaa on mielestäni tärkeää parantaa erityisesti satamissa. Pyydän komissiota ja jäsenvaltioiden hallituksia määräämään ankarampia seuraamuksia, jos tuotteita tuodaan kolmansista maista, jotka eivät noudata turvallisuusvaatimuksia.
<P>
Tuotteiden täydellinen jäljitettävyys toimitusketjun kaikissa vaiheissa on toinen keskeinen asia varmistettaessa, että vialliset tuotteet voidaan vetää markkinoilta, vaikka niitä edelleen valmistetaan. Tämän vuoksi on varmistettava, että rajaviranomaisilla on riittävät resurssit. Pyydän myös kiinnittämään enemmän huomiota lisääntyvään verkkokauppaan, etenkin sellaisten tuotteiden myyntiin, jotka voivat aiheuttaa välitöntä vahinkoa kuluttajille. Tällaisia ovat esimerkiksi lääkkeet ja elintarvikkeet.
<SPEAKER ID="234" NAME="Robert Rochefort" LANGUAGE="FR">
Äänestin yleisestä tuoteturvallisuudesta annetun direktiivin tarkistamista koskevan mietinnön puolesta. Kannatan ilman muuta kolmesta säädöksestä koostuvan tuoteturvallisuutta koskevan nykyisen lainsäädäntökehyksen selkeyttämistä. Jotta markkinavalvontaviranomaiset eivät joudu epäilemään, olisi luotava yhteinen eurooppalainen kehys, joka koskee kaikkia sisämarkkinoilla olevia tai niille tulevia tuotteita. Emme saa myöskään unohtaa, että markkinatoimijoiden rikollisten menettelyjen estämiseksi on tärkeää määrätä rangaistuksia niille talouden toimijoille, jotka tarkoituksellisesti tuovat markkinoille vaarallisia tai vaatimusten vastaisia tuotteita, sekä lisätä avoimuutta. Kaikki tuotteita koskevat kiellot olisi julkistettava. Maailmanlaajuinen tuoteturvallisuus on toinen mietinnössä käsitelty oleellinen asia. Euroopan unionin on tässä yhteydessä asetettava tavoitteekseen, että kolmansista maista, kuten Kiinasta ja Intiasta, tulevia vaarallisia tuotteita koskevaa tiedonvaihtoa parannetaan, jotta tuoteturvallisuutta ja jäljitettävyyttä voidaan käsitellä ennen tuotteiden saapumista Euroopan markkinoille.
<SPEAKER ID="235" NAME="Raül Romeva i Rueda" AFFILIATION="Verts/ALE">
kirjallinen. - (EN) Hyvin toimivat yhtenäismarkkinat merkitsevät myös turvallisia tuotteita ja kuluttajien luottamusta. Pyrittäessä tuotteiden vapaaseen liikkuvuuteen ja yhä suurempaan tuotevalikoimaan ei pitäisi unohtaa, että tärkeintä on kuluttajien turvallisuus. Yleiskatsaus tuoteturvallisuuteen osoittaa, että kymmenen viime vuoden aikana tuoteturvallisuus on parantunut EU:ssa. Valtiovalta sekä yritykset kantavat vastuuta taatakseen aiempaa turvallisemmat tuotteet, ja EU:n lainsäädännön ansiosta tuotteille asetettuihin vaatimuksiin suhtaudutaan samalla tavalla, mikä on parantanut tuotteiden yleistä turvallisuutta sisämarkkinoilla. Edistyksestä huolimatta tällä alalla on edelleen parantamisen varaa. Työhön on ryhdyttävä, sillä muuten kuluttajien turvallisuus voi vaarantua ja tästä voi aiheutua jopa kohtalokkaita seurauksia.
<SPEAKER ID="236" NAME="Licia Ronzulli" LANGUAGE="IT">
Hyväksymällä tämän päätöslauselman Euroopan parlamentti korostaa, että rajavalvontaa on tärkeää parantaa etenkin satamissa, jotta voidaan torjua tehokkaasti viallisten tuotteiden esiintymistä yhteisillä markkinoilla.
<P>
Hyväksytyssä tekstissä pyydetään komissiota ja jäsenvaltioiden hallituksia määräämään ankarampia seuraamuksia, jos tuotteita tuodaan kolmansista maista, jotka eivät noudata turvallisuusvaatimuksia. Aiempaa enemmän huomiota on kiinnitettävä myös jatkuvasti lisääntyvään verkkokauppaan, erityisesti sellaisten tuotteiden myyntiin, jotka voivat aiheuttaa kuluttajille välitöntä vahinkoa. Tällaisia ovat esimerkiksi lääkkeet ja elintarvikkeet.
<P>
Tuotteiden täydellinen jäljitettävyys toimitusketjun kaikissa vaiheissa on toinen keskeinen asia varmistettaessa, että vialliset tuotteet voidaan vetää markkinoilta, vaikka niitä edelleen valmistetaan. Tämän vuoksi on varmistettava, että rajaviranomaisilla on riittävät resurssit tarkastusten toteuttamiseen.
<P>
On tärkeää korostaa, että tuotantoalan yritysten on vahvistettava mahdolliset turvallisuus- ja terveysriskit jo tuotantovaiheessa ja että on perustettava julkinen tietokanta, johon kerätään tietoja tuotteiden turvallisuudesta.
<SPEAKER ID="237" NAME="Oreste Rossi" LANGUAGE="IT">
Direktiivin tarkistamisen tarkoituksena on yhdenmukaistaa kulutustuotteita koskevat vaatimukset, jotka ovat nykyään päällekkäisiä ja erilaisia markkinavalvonnan osalta.
<P>
Globaalissa maailmassa, jossa tavarat ja henkilöt liikkuvat, on yhä välttämättömämpää tarkastaa myytävät tuotteet järjestelmällisesti.
<P>
Erityistä huomiota olisi kiinnitettävä kolmansista maista tuotaviin tuotteisiin. Niiden hygienia- ja terveysvaatimukset, tuotantoprosessit ja materiaalien käyttö ovat nimittäin kiellettyjä Euroopassa, minkä vuoksi ruokapöytiimme tai käsiimme päätyvät tuotteet voivat olla saastuneita.
<P>
Myrkyllisten aineiden olemassaolo on testattava erityisesti lasten lelujen kohdalla, koska lapset laittavat lelut usein suuhunsa. Tämä on nyt entistä tärkeämpää, koska lelut valmistetaan käytännössä aina Kiinassa, joka on valitettavasti tunnettu pienistä tuotantokustannuksista ja kehnosta laadunvalvonnasta. Erityisen tärkeää on jäljitettävyys, joka on hyödyllinen keino pysäytettäessä sellaisten tuotteiden liikkuvuus, jotka saattavat olla kuluttajille vaarallisia.
<SPEAKER ID="238" NAME="Catherine Stihler" LANGUAGE="EN">
Kannatin tätä mietintöä, jossa ehdotetaan lisäparannuksia EU:n nopeaan tietojenvaihtojärjestelmään. Tullisääntöjen tehokkuuden ja näkyvyyden parantaminen auttaa torjumaan huonoa tuoteturvallisuutta, mistä kuluttajat lopulta hyötyvät.
<SPEAKER ID="238" NAME="Róża Gräfin von Thun und Hohenstein" LANGUAGE="EN">
Turvalliset sisämarkkinat ovat ensisijainen asia kuluttajillemme, ja tässä mietinnössä korostetaan tuoteturvallisuutta ja markkinavalvontaa koskevassa lainsäädännössä olevia puutteita sekä kyseisen lainsäädännön täytäntöönpanotapaa EU:ssa ja jäsenvaltioissa. Nykyinen oikeusvarmuuden puute, joka johtuu siitä, että eri tuoteluokkiin sovelletaan useita erilaisia oikeudellisia välineitä ja toisilla aloilla on oikeudellisia aukkoja, estää markkinoiden turvallisuuden ja sisämarkkinoiden asianmukaisen toiminnan. Yleisestä tuoteturvallisuudesta annettu direktiivi ja markkinavalvontaa koskevat säännöt olisi korvattava yhdellä säädöksellä, oikeudellisella välineellä, jolla taataan mahdollisimman hyvä selkeys ja yhdenmukaisuus.
<P>
Pidän tätä siksi yhtenä keskeisenä painopisteenä, joka on sisällytettävä sisämarkkinoita eurooppalaisia varten koskevaan Correia De Camposin mietintöön, jossa toimin varjoesittelijänä. Kun otetaan lisäksi huomioon, että yhä useammat tekevät ostoksia verkkokaupassa, tuoteturvallisuutta ja markkinavalvontaa koskeva lainsäädäntö on saatettava nyt ajan tasalle sisällyttämällä siihen verkkokaupan kattavia toimia, jotta voidaan vahvistaa kuluttajien luottamusta tällä alalla.
<SPEAKER ID="239" NAME="Niki Tzavela" AFFILIATION="EFD">
kirjallinen. - (EL) Äänestin Schaldemosen päätöslauselmaesityksen puolesta, koska tämä on vakava ja ajankohtainen asia. Yleiseen tuoteturvallisuuteen liittyviä nykyisiä mekanismeja on parannettava, koska se auttaa takaamaan kuluttajien terveyden ja turvallisuuden suojelun korkean tason.
<P>
Koska kotimaani sijaitsee maantieteellisessä risteyskohdassa, pidän tätä ehdotusta erityisen myönteisenä, koska monet kolmansista maista tuotavat tuotteet eivät täytä EU:n lainsäädännössä selkeästi säädettyjä terveys- ja laatuvaatimuksia. Voimme olla todella tehokkaita, auttaa siivoamaan markkinat ja olla tosiasiassa kuluttajille hyödyksi vain, jos kolmansista maista tuotaviin tuotteisiin sovelletaan tällaisia ennaltaehkäisy- ja valvontamekanismeja.
<SPEAKER ID="240" NAME="Angelika Werthmann" LANGUAGE="DE">
Äänestin yleisestä tuoteturvallisuudesta annetun direktiivin tarkistamista ja markkinoiden valvontaa koskevan mietinnön puolesta, koska kannatan yleisesti markkinavalvonnan vahvistamista tehokkaan kuluttajansuojan edistämiseksi. Mielestäni on tärkeää suojella lapsia, vanhuksia ja vammaisia, koska yhteisöllä on heitä kohtaan erityinen vastuu. Kymmenen vuoden jälkeen onkin jo aika tarkistaa direktiiviä perinpohjaisesti, jotta siihen voidaan sisällyttää uusia myyntikanavia, kuten verkkokauppa.
<SPEAKER ID="241" NAME="Luís Paulo Alves" AFFILIATION="S&amp;D">
kirjallinen. - (PT) Äänestän mietinnön puolesta, koska olen samaa mieltä siitä, että pandemioiden torjunta edellyttää yhteistyön parantamista ja että EU:n ja jäsenvaltioiden laatimia ennaltaehkäisysuunnitelmia on tarkistettava. Maailman terveysjärjestön on kiireesti arvioitava uudelleen pandemian määritelmää siten, että viruksen maantieteellisen leviämisen lisäksi otetaan huomioon myös sen vakavuus. Katson, että tämän asian hallintaa on parannettava arvioimalla suositeltuja rokotusstrategioita ja että tämä voidaan saavuttaa vain, jos Euroopan tautien ehkäisy- ja valvontakeskus käyttää riippumattoman viraston toimivaltuuksiaan aiempaa tehokkaammin ja jos sillä on asianmukaiset varat tähän tarkoitukseen.
<SPEAKER ID="242" NAME="Elena Oana Antonescu" LANGUAGE="RO">
Kannatan tätä aloitetta, jolla pyritään varmistamaan tiukempi valvonta ja täysi avoimuus kansanterveydellisessä hätätilanteessa suositeltujen lääkkeiden arvioinnin ja niistä raportoinnin yhteydessä sekä parantamaan rokotus- ja tiedotusstrategioita pandemioihin valmistauduttaessa ja niitä ehkäistäessä. Euroopan unionin on mielestäni kohdennettava lisää varoja tutkimukseen ja kehittämiseen, jotka liittyvät kansanterveysalan ennalta ehkäiseviin toimiin, jotta voidaan lisätä investointeja influenssaviruksen arviointia ja sen vaikutusten ennakointia sekä pandemioiden väli- ja alkuvaiheiden tutkimista koskeviin hankkeisiin. Äänestin siksi mietinnön puolesta.
<SPEAKER ID="242" NAME="Sophie Auconie" LANGUAGE="FR">
Euroopan unionin oli otettava opikseen A(H1N1)-influenssaepidemian kiistanalaisesta hoidosta EU:ssa vuosina 2009-2010 ja toteutettava tarvittavat toimet uusien suhteettomien reaktioiden estämiseksi. Äänestin siksi tämän asiakirjan puolesta, sillä siinä pyritään lisäämään yhteistyötä, riippumattomuutta ja avoimuutta, jotta kaikkia tulevia pandemioita voidaan käsitellä tehokkaasti. Yhteistyötä on lisättävä siinä mielessä, että tässä asiakirjassa todetaan, että Euroopan unionin ennaltaehkäisysuunnitelmia on tarkistettava, että keskeisimpien toimijoiden roolia ja tehtäviä on selvennettävä ja että on otettava käyttöön menettely, jolla jäsenvaltiot voisivat hankkia rokotteita ja lääkkeitä yhteishankintoina. Tässä asiakirjassa myös vaaditaan WHO:ta sisällyttämään vakavuuden kriteeri pandemian määritelmäänsä. Riippumattomuuden lisäämisellä tarkoitetaan sitä, että asiakirjan mukaan Euroopan tautien ehkäisy- ja valvontakeskuksen on käytettävä riippumattoman viraston toimivaltuuksiaan, jotta tieteelliset tutkimukset eivät ole riippuvaisia lääkealan yrityksistä. Avoimuuden lisääminen taas tarkoittaa, että asiakirjassa kehotetaan arvioimaan rokotusstrategioiden tehokkuutta. Tämä teksti mahdollistaa näin ollen aiempaa johdonmukaisemman viestinnän jäsenvaltioiden välillä.
<SPEAKER ID="242" NAME="Zigmantas Balčytis" AFFILIATION="S&amp;D">
kirjallinen. - (LT) Äänestin mietinnön puolesta. Euroopan tautien ehkäisy- ja valvontakeskus ilmoitti huhtikuussa 2010, että vuonna 2009 A(H1N1)-influenssaan menehtyi Euroopassa 2 900 ihmistä. Luku jää kuitenkin kauas tavallisen kausi-influenssan virallisista kuolemantapaustilastoista. Komissio on arvioinut, että kausi-influenssaan kuolee vuodessa 40 000 ihmistä silloin, kun tauti esiintyy lievänä, ja 220 000 ihmistä silloin, kun virus on erityisen paha. Sikainfluenssakuolleisuusluvut ovat myös selvästi pienempiä kuin EU:n jäsenvaltioiden terveysviranomaisten kaikkein optimistisimmatkin ennusteet. Tämän viruksen yhteydessä otettiin käyttöön korkein hälytystaso, minkä vuoksi joissakin jäsenvaltioissa toteutettiin lukuisia erittäin kalliiksi tulleita toimenpiteitä (kustannukset olivat esimerkiksi Yhdistyneessä kuningaskunnassa arviolta 1,3 miljardia ja Ranskassa 990 miljoonaa euroa, kun kausi-influenssan torjuntaan käytettiin 90 miljoonaa euroa). Lisäksi toimet olivat kyseisissä tapauksissa kohtuuttomia viruksen todelliseen vaaraan nähden. Olen samaa mieltä siitä, että Maailman terveysjärjestön olisi tarkistettava pandemian määritelmää siten, ettei se perustu ainoastaan viruksen maantieteelliseen leviämiseen vaan myös taudin vakavuuteen, jotta siihen voidaan reagoida asianmukaisemmin ja jotta EU:n kansalaisia voidaan suojella todellisilta vaaroilta. Tällä alalla on nähdäkseni parannettava jäsenvaltioiden sekä asiasta vastaavien toimielinten ja järjestöjen välistä yhteistyötä sekä lisättävä avoimuutta vastuun jakamisessa keskeisten toimijoiden kesken.
<SPEAKER ID="242" NAME="Regina Bastos" AFFILIATION="PPE">
kirjallinen. - (PT) A(H1N1)-viruksen aiheuttamaa A(H1N1)-influenssaa esiintyi maaliskuun 2009 lopussa ensimmäisen kerran Meksikossa, josta se levisi eri valtioihin. Toukokuussa 2009 Maailman terveysjärjestö (WHO) määritti A(H1N1)-influenssan kohtalaisen vakavaksi ja julisti saman vuoden kesäkuussa kuudennen tason hälytystilan, joka vastaa pandemiavaihetta. Tämä WHO:n julistama korkein hälytystaso käynnisti joukon toimenpiteitä Euroopassa. Joissakin tapauksissa nämä toimet tulivat erittäin kalliiksi (kustannusten arvioitiin olevan 1,3 miljardia Yhdistyneessä kuningaskunnassa ja 990 miljoonaa euroa Ranskassa, kun kausi-influenssan kustannukset ovat 87 miljoonaa euroa). Reagointi oli kohtuutonta. Kukin jäsenvaltio toimi itsenäisesti, eikä johdonmukaisuutta tai solidaarisuutta juuri esiintynyt. Tässä mietinnössä, jota kannatin, tehdään oikeat päätelmät, koska siinä suositellaan lisäämään koordinointia jäsenvaltioiden ja Euroopan terveydenhoitolaitosten välillä sekä selventämään keskeisimpien toimijoiden ja hallintarakenteiden rooleja ja tehtäviä sekä terveysuhkia Euroopassa. Mietinnössä myös myönnetään, että rokotteita ja antiviruslääkkeitä sekä rokotuskattavuuden seurantaa on tutkittava riippumatta lääketeollisuudesta.
<SPEAKER ID="242" NAME="Maria Da Graça Carvalho" AFFILIATION="PPE">
kirjallinen. - (PT) Kun tarkastellaan useiden Euroopan unionin valtioiden reagointia A/H1N1-viruksen aiheuttaman mahdollisen pandemian torjunnassa, olen samaa mieltä siitä, että saatavilla oleviin tieteellisiin tietoihin perustuvien vastatoimien laadintaa on parannettava tällaisissa tilanteissa. Kannatan näin ollen toiminta- ja ennaltaehkäisysuunnitelmien tarkistamista pandemiariskin yhteydessä. Kaikissa tarkistuksissa on pyrittävä lisäämään yhteistyötä ja koordinointia jäsenvaltioiden terveysviranomaisten ja Euroopan unionin toimielinten välillä. Toinen mielestäni äärimmäisen tärkeä asia on sekä käytettäviin lääkkeisiin että terveysviranomaisten antamiin tieteellisiin raportteihin liittyvä avoimuus, jotta voidaan estää eturistiriidat sekä varmistaa kansalaisten turvallisuus ja heille tiedottaminen.
<SPEAKER ID="242" NAME="Carlos Coelho" AFFILIATION="PPE">
kirjallinen. - (PT) EU oli parhaiten influenssaan varautunut maailman alue, ja sillä oli parhaat valmiudet reagoida sen puhkeamiseen, vaikka jäsenvaltioiden valmiusasteissa olleet huomattavat erot ja jäsenvaltioiden aidon yhteistyön puute heikensivät valmistautumista. Euroopan unionissa terveysriskeihin valmistautuminen ja niihin reagointi kuuluvat jäsenvaltioiden vastuualueeseen, minkä vuoksi on tärkeää parantaa jäsenvaltioiden, toimielinten sekä kansainvälisten ja alueellisten organisaatioiden välistä yhteistyötä ja koordinointia erityisesti viruksen tartunnan varhaisessa vaiheessa, jotta voidaan määritellä sen vakavuus, tehdä asianmukaisia päätöksiä sen hallinnasta ja omaksua johdonmukainen lähestymistapa. EU:ssa ja jäsenvaltioissa annetut erilaiset suositukset rokotusten tärkeimmistä kohderyhmistä osoittavat, että tarkoituksenmukaiseen torjuntatapaan liittyi suuria epävarmuustekijöitä ja eriäviä näkemyksiä. Tässä yhteydessä aiheutuneita varsin huomattavia kuluja olisi kenties voitu vähentää myös jäsenvaltioiden paremmalla yhteistyöllä sekä jäsenvaltioiden ja Euroopan tautien ehkäisy- ja valvontakeskuksen paremmalla keskinäisellä koordinoinnilla. Olen samaa mieltä siitä, että on laadittava eurooppalaiset käytännesäännöt tieteellisten asiantuntijoiden käyttämiselle turvallisuudesta sekä riskien hallinnasta ja torjunnasta vastaavien eurooppalaisten viranomaisten palveluksessa, jotta lahjontatapaukset voidaan vastedes estää.
<SPEAKER ID="242" NAME="Marielle De Sarnez" LANGUAGE="FR">
Etukäteen varoitetun A(H1N1)-influenssaepidemian hoidossa epäonnistuttiin. Meidän olisi siksi otettava opiksemme tästä kriisistä, jotta voimme käsitellä tulevia pandemiauhkia tehokkaammin. On selvää, että jäsenvaltioiden on tehtävä aiempaa enemmän yhteistyötä keskenään mutta myös EU:n toimielinten kanssa, jotta pandemiatilanteessa voidaan toimia tehokkaammin. Meidän on myös selvennettävä lääketieteellisiä uhkia käsittelevien EU:n rakenteiden roolia ja varmistettava, että WHO määrittelee uudelleen maailmanlaajuisen pandemiahälytyksen antamisen kriteerit. Lisäksi jäsenvaltioiden olisi asianmukaista laatia yhteinen rokotteiden hankintajärjestelmä. Viimeisenä muttei vähäisimpänä haluan todeta, että eurooppalaisia kansanterveysviranomaisia neuvovien asiantuntijoiden keskuudessa on vallittava täysi avoimuus, jotta voidaan välttää mahdolliset eturistiriidat.
<SPEAKER ID="243" NAME="Anne Delvaux" LANGUAGE="FR">
Olen iloinen tästä mietinnöstä toimitetusta äänestyksestä. Minut oli nimetty Euroopan kansanpuolueen (kristillisdemokraattien) ryhmän varjoesittelijäksi. Edustamiemme noin 500 miljoonan kansalaisen vuoksi meidän on otettava opiksemme tästä kriisistä, jotta voimme käsitellä uusia pandemiauhkia tehokkaammin. Eilen hyväksytty teksti on loistava kompromissi terveysalan yhteistyötä, riippumattomuutta ja avoimuutta ajatellen.
<P>
Koska jäsenvaltioiden terveysalan tosiasiallisessa yhteistyössä todistetusti epäonnistuttiin, oli omaksuttava rakentava ja käytännöllinen lähestymistapa, johon sisältyvät seuraavat toimenpiteet.
<P>
Jäsenvaltioiden yhteistyötä vahvistetaan ja jäsenvaltioiden ja Euroopan unionin toimielinten välistä koordinointia parannetaan, jotta voidaan varmistaa tehokkaampi toiminta tulevissa pandemioissa.
<P>
Lääketieteellisiä uhkia käsittelevien EU:n rakenteiden roolia selvennetään.
<P>
WHO:ta kehotetaan määrittelemään uudelleen maailmanlaajuisen pandemiahälytyksen antamisen kriteerit.
<P>
Jäsenvaltioissa sovellettavia rokotus- ja tiedotusstrategioita arvioidaan, jotta voidaan palauttaa kansalaisten luottamus.
<P>
Jäsenvaltiot perustavat yhteisen rokotteiden hankintajärjestelmän erojen estämiseksi.
<P>
Eurooppalaisia kansanterveysviranomaisia neuvovien asiantuntijoiden antamat ilmoitukset eturistiriidoista julkaistaan eturistiriitojen välttämiseksi.
<SPEAKER ID="244" NAME="Ioan Enciu" LANGUAGE="RO">
Äänestin mietinnön puolesta, koska EU:n on mielestäni parannettava koordinointia epidemiologisten riskien torjunnassa. A(H1N1)-influenssatapauksen yhteydessä maailmanlaajuisessa riskienhallinnassa ilmeni puutteita, jotka johtuivat lähinnä hälytystasojen ja tosiasiallisten vaarojen huonosta vastaavuudesta, minkä vuoksi paljon rahaa meni hukkaan. Tässä yhteydessä katson, että Euroopan unionin on toteutettava riippumaton pandemiariskien arviointijärjestelmä ja parannettava koordinointia tällaisten riskien hallinnassa. Euroopan tautien ehkäisy- ja valvontakeskuksella on oltava riittävät valmiudet, jotta se voi toimia tällä alalla mahdollisimman aktiivisesti.
<SPEAKER ID="245" NAME="Edite Estrela" AFFILIATION="S&amp;D">
kirjallinen. - (PT) Äänestin A(H1N1)-influenssaepidemian hoitoa koskevan mietinnön puolesta, koska siinä korostetaan, että on tärkeää vahvistaa yhteistyötä, riippumattomuutta ja avoimuutta tulevien pandemiakriisien hallinnassa erityisesti parantamalla Euroopan tautien ehkäisy- ja valvontakeskuksen riippumattoman viraston toimivaltuuksien käyttöä.
<SPEAKER ID="246" NAME="Diogo Feio" AFFILIATION="PPE">
kirjallinen. - (PT) Vuonna 2009 maailmassa pelättiin virusta, joka saattaisi aiheuttaa suuren pandemian ja johon saattaisi kuolla ihmisiä. Kyseessä oli A-influenssavirus. A(H1N1)-virukseen sairastumiseen ja kuolleisuuteen liittyneet pahimmat pelot eivät onneksi toteutuneet. Kyseiseen virukseen kuoli Euroopassa 2 900 ihmistä eli huomattavasti vähemmän kuin kausi-influenssaan. Maailman terveysjärjestön antaman hälytyksen ja pelon vuoksi jäsenvaltiot kuitenkin toteuttivat joukkorokotusten kaltaisia poikkeuksellisia toimia, joista aiheutui huomattavat kustannukset terveydenhuoltojärjestelmille. On tärkeämpää tehdä päätelmiä A-influenssaepidemian hoidosta kuin kiinnittää huomiota virheisiin. Kaikkein tärkein päätelmä on mielestäni se, että liioittelu on joka tapauksessa pienempi erehdys kuin toimimatta jättäminen. Toiseksi meidän on otettava tästä opiksemme tulevien, mahdollisesti vielä aggressiivisempien pandemioiden hallintaa varten, ja ymmärrettävä, miten ja milloin on toimittava ja mitä toimia on toteutettava.
<SPEAKER ID="246" NAME="José Manuel Fernandes" AFFILIATION="PPE">
kirjallinen. - (PT) Euroopan tautien ehkäisy- ja valvontakeskuksen toimittamien tietojen mukaan A(H1N1)-influenssavirukseen kuoli onneksi vähemmän ihmisiä kuin alun perin ennustettiin, eikä tätä tautia pidetä EU:ssa nykyään vakavana. Kun tämä epidemia alkoi levitä, julistettiin jonkinlainen hätätila, minkä vuoksi useat jäsenvaltiot tekivät huomattavia sijoituksia rokotusohjelmiin. Tämä osoittautui kuitenkin liioitteluksi, koska niissä valtioissa, jotka eivät toteuttaneet mitään poikkeuksellisia toimia, kuten Puolassa, kuolleisuus pysyi samalla tasolla kuin valtioissa, joissa aloitettiin kansallisia rokotuskampanjoita ja joissa kustannukset nousivat arviolta miljooniin euroihin.
<P>
Mietinnössä todetaan, että "valtaosa jäsenvaltioista hankki rokotteensa vuodesta 2007 lähtien lääkealan yritysten kanssa etukäteen tehtyjen hankintasopimusten perusteella". Tästä käy ilmi, ettei menettely ollut riittävän avointa, koska jäsenvaltiot olivat riippuvaisia lääkealan yrityksistä, mikä ei ole hyväksyttävää. En voi näin ollen muuta kuin yhtyä esittelijän näkemyksiin, ja toivon, että komissio ja kaikki jäsenvaltiot ottavat huomioon hänen suosituksensa, erityisesti ne, jotka koskevat tiedonsaannin varmuutta ja ennalta varautumisen periaatetta, josta on oltava hyötyä potilaille eikä yrityksille.
<SPEAKER ID="247" NAME="João Ferreira" AFFILIATION="GUE/NGL">
kirjallinen. - (PT) Kun otetaan huomioon, että A(H1N1)-pandemian hoidossa epäonnistuttiin ja että A(H1N1)-influenssaan kuoli ihmisiä (2 900 kuollutta, kun kausi-influenssa aiheutti samana vuonna 40 000 kuolemaa), mietinnössä vaaditaan avoimuutta, jota kannatamme. Tämä pätee siihen, mitä tapahtui - kaikki sovelletut menettelyt ja vastuut on selvitettävä - ja tämä pätee myös tuleviin tilanteisiin suhtautumiseen. Tässä yhteydessä mainitaan erityisesti rokotteiden ja antiviruslääkkeiden hankinta, rekisteröityjä tapauksia ja niiden vakavuutta koskeva tiedotus, kliinisiin tutkimuksiin, tutkimussuunnitelmiin ja lääkkeiden sivuvaikutuksiin liittyvien asiakirjojen asettaminen yleisesti saataville (Euroopan lääkeviraston toimesta) sekä eturistiriidat eurooppalaisia kansanterveysviranomaisia neuvovien asiantuntijoiden keskuudessa. Mietinnössä pyydetään "tarkistamaan tulevia influenssapandemioita koskevia EU:n ja jäsenvaltioiden ennaltaehkäisysuunnitelmia siten, että ne olisivat tehokkaampia ja johdonmukaisempia sekä riittävän autonomisia ja joustavia". Lisäksi siinä suositetaan lujittamaan jäsenvaltioiden välistä yhteistyötä tällä alalla sekä virustartunnan vakavuuden määrittelyssä että päätöksenteossa. Kaiken kaikkiaan pidämme mietintöä myönteisenä ja äänestimme siksi sen puolesta.
<SPEAKER ID="247" NAME="Ilda Figueiredo" AFFILIATION="GUE/NGL">
kirjallinen. - (PT) Arvioitaessa, mitä tapahtui A(H1N1)-influenssaepidemian hoidossa, virheistä on otettava opiksi, ja on ymmärrettävä, että valtioilla on oltava kansanterveyteen liittyvät julkiset terveydenhuoltojärjestelmät ja lisäpalvelut, jotka voivat toimia eri aloilla sekä erityisesti
<P>
laatia ja arvioida lääketeollisuudesta riippumatta tieteellisiä tutkimuksia virusrokotteiden ja -lääkkeiden tehokkuudesta ja turvallisuudesta, niiden hyöty-riskisuhteesta sekä suositelluista kohderyhmistä
<P>
arvioida tietoja, jotka koskevat kansanterveydellisissä hätätapauksissa, etenkin pandemiatilanteissa, suositeltavia lääkkeitä,
<P>
vahvistaa valmiuksia riskien hallinnassa ja torjunnassa, kyseisten alojen tutkimuksessa ja kehittämisessä sekä ennalta ehkäisevissä kansanterveystoimissa.
<P>
Lisäksi on parannettava yhteistyötä erilaisten kansallisten palvelujen välillä sekä niiden ja kansainvälisten ja alueellisten toimielinten ja organisaatioiden välillä.
<SPEAKER ID="247" NAME="Lorenzo Fontana" LANGUAGE="IT">
Kannatan Rivasin mietintöä arvioinnista, joka koskee A(H1N1)-influenssaepidemian hoitoa EU:ssa vuosina 2009-2010, koska siinä tuodaan esiin Euroopan unionin liian pelkoa lietsova asenne tämän ongelman arvioinnissa. Kannatan runsaan huomion kiinnittämistä EU:n kansalaisten terveyteen liittyviin asioihin, mutta en liian pelkoa lietsovaa suhtautumista, josta aiheutuu kohtuuttomia kansanterveysmenoja. Äänestin siksi mietinnön puolesta.
<SPEAKER ID="247" NAME="Elisabetta Gardini" LANGUAGE="IT">
Hyväksymässämme päätöslauselmaesityksessä luodaan perusta erittäin tarpeelliselle pohdinnalle, joka koskee Euroopan unionin torjuntatoimia sikainfluenssan leviämisen yhteydessä.
<P>
Kuten kaikki varmasti muistavat, yhteisten ratkaisujen etsimisen sijaan jäsenvaltiot turvautuivat omiin kantoihinsa. Eri jäsenvaltioiden hallituksilla oli hyvin erilaisia reaktioita, jotka vaihtelivat laajoista rokotuskampanjoista siihen, ettei rokotuksia annettu lainkaan, kuten Puolassa. Näiden kokemusten pitäisi motivoida meitä parantamaan koordinointia kansallisten terveysviranomaisten ja Euroopan unionin toimielinten välillä, tarkistamaan ennaltaehkäisy- ja rokotusstrategioita sekä määrittelemään uudelleen pandemiahälytyksen kriteerit.
<P>
Haluan huomauttaa, että yhteistyötä tehostamalla voidaan paitsi pienentää tällaisten kriisien hallintakustannuksia etenkin jäsenvaltioiden mahdollisten rokotteiden yhteishankintojen avulla myös ennen kaikkea varmistaa, että ihmisiä suojellaan paremmin, koska virus ei tietenkään pysähdy valtioiden rajoille.
<P>
Lisäksi toivon, että Euroopan tautien ehkäisy- ja valvontakeskus saa ansaitsemansa tuen, jotta se voi edelleen arvioida ja valvoa kansanterveydellisiä hätätilanteita riittävän riippumattomasti.
<SPEAKER ID="248" NAME="Robert Goebbels" AFFILIATION="S&amp;D">
kirjallinen. - (FR) Kannatin mietintöä arvioinnista, joka koskee A(H1N1)-influenssaepidemian hoitoa. Haluan kuitenkin huomauttaa, että tässä "hoidossa" alistuttiin todellakin taas kerran noudattamaan "ennalta varautumisen periaatetta", jossa edellytetään toimintaa ennen asianmukaista harkintaa. Se, että WHO:n pääjohtaja julisti uhkaavan pandemian mutta ei itse ottanut rokotusta, osoittaa selvästi, että henkilökohtainen arviointi taudin puhkeamisen vakavuudesta ja asiasta vastaavien tahojen julkinen keskustelu poikkeavat toisistaan. Saastuneeseen vereen liittyvän tapauksen jälkeen yksikään terveysviranomainen ei ole halunnut ottaa mitään vastuuta.
<SPEAKER ID="248" NAME="Bruno Gollnisch" LANGUAGE="FR">
A(H1N1)-influenssaepidemia oli erittäin opettava kokemus. Ensinnäkin se opetti meille, miten rahaa heitetään menemään. Tämän "sikainfluenssan" kustannukset (tilintarkastustuomioistuimen mukaan 900 miljoonaa euroa!) eivät johdu uhrien määrästä. A(H1N1)-influenssaan kuoli kymmenen kertaa vähemmän ihmisiä kuin tavalliseen kausi-influenssaan. Pitää kuitenkin paikkansa, ettei kukaan ole kiinnostunut näistä 2 000 vuosittaisesta uhrista, jotka ovat enimmäkseen iäkkäitä tai jo muutenkin sairaita ihmisiä. He ovat huomattavasti tavallisempia tapauksia.
<P>
Toiseksi tämä epidemia opetti meille, miten pätevyyden puute voidaan täysin peittää pelkoa lietsovilla puheilla ja hosumisella. Kymmeniä miljoonia annoksia tilattiin aivan turhaan. Oli tarkoitus toteuttaa täysin järjetön joukkorokotusohjelma. Tiedotus oli niin yliampuvaa ja ristiriitaista, että ranskalaiset jättivät syystäkin epäuskoisina noudattamatta heille annettuja määräyksiä.
<P>
Epäiltiin, että poliittisilla päättäjillä ja näistä päätöksistä taloudellisesti hyötyvillä oli yhteinen etu kyseessä. A(H1N1)-influenssa opetti meille myös sen, että vaikka ministeri tekee Ranskassa virheitä, toimii huolimattomasti tai on epäpätevä, hänellä ei ole mitään velvollisuutta erota tehtävästään. Myös Ranskan hallituksen päivittäiset tapahtumat osoittavat, ettei tässä asiassa ole tapahtunut minkäänlaista muutosta!
<SPEAKER ID="249" NAME="Mathieu Grosch" LANGUAGE="DE">
Vuosina 2009 ja 2010 ei käsitelty riittävän avoimesti A(H1N1)-influenssaepidemiaa, jonka Maailman terveysjärjestö määritteli pandemiaksi. Tätä asiaa käsitellään mietinnössä arvioinnista, joka koskee A(H1N1)-influenssaepidemian hoitoa EU:ssa vuosina 2009-2010. Kannatan mietintöä etenkin siksi, että siinä vaaditaan täydellistä avoimuutta sellaisten lääkkeiden yhteydessä, joita käytetään kiireellisissä lääkintätoimissa ja pandemiatilanteessa.
<P>
Jäsenvaltiot toimivat omin päin rokotteiden tilauksessa ja käytössä. Tässä yhteydessä on tärkeää arvioida rokotteiden varastointistrategiaa ja pyrkiä siihen, että jäsenvaltiot hankkivat rokotteet vastedes yhdessä. On tärkeää parantaa myös koordinointia jäsenvaltioiden toimivaltaisten viranomaisten ja Euroopan unionin elinten välillä.
<SPEAKER ID="250" NAME="Françoise Grossetête" LANGUAGE="FR">
Poliittisen ryhmäni (Euroopan kansanpuolueen ryhmä (kristillisdemokraatit)) esittämien tarkistusten ansiosta mietintöön sisältyy rakentavia ehdotuksia, jotka auttavat meitä ottamaan opiksemme A(H1N1)-viruksen aiheuttamasta terveyskriisistä etenkin tehostamalla koordinointia Euroopassa.
<P>
Alkuperäisessä mietinnössä oli todellakin joitakin epätarkkuuksia, ja ihmiset olisivat saattaneet sen vuoksi jättää rokotuksen ottamatta. Tänään hyväksytyssä mietinnössä pyritään kuitenkin palauttamaan kansalaistemme luottamus terveyskriisien hoitoon. Terveysalan ammattilaisten on osallistuttava aiempaa enemmän pandemian ennaltaehkäisy- ja torjuntastrategian laadintaan ja täytäntöönpanoon. Rokotuskampanjoihin ei saa enää liittyä tällaista sekaannusta ja epäilyä.
<P>
On tärkeää parantaa tiedotusta ja ottaa huomioon, miten helposti huhut, joilla ei ole mitään tieteellistä perustaa, leviävät uusissa viestintävälineissä ja internetissä. Influenssa ei onneksi ollut niin vakava kuin ennustettiin, mutta olisi vaarallista aliarvioida vaikeaa ennustettavuutta ja tulevien pandemioiden mahdollista vakavuutta.
<SPEAKER ID="250" NAME="Juozas Imbrasas" LANGUAGE="LT">
Äänestin mietinnön puolesta, koska Maailman terveysjärjestön on kiireesti muutettava määritelmäänsä ja otettava taudin vakavuus huomioon määritellessään pandemian tasoja, jotta voidaan toteuttaa aiempaa asianmukaisempia toimia. Pandemian torjunnassa on tehtävä parempaa yhteistyötä. Ennaltaehkäisysuunnitelmia on arvioitava uudelleen, keskeisimpien toimijoiden rooleja ja tehtäviä on selvennettävä ja tarvittaessa tarkistettava, ja jäsenvaltioiden yhteistyötä on lujitettava, jotta voidaan varmistaa johdonmukainen riskienhallinta pandemioihin reagoinnissa kansainvälisen terveyssäännöstön mukaisesti. Lisäksi jäsenvaltioiden on parannettava koordinointia Euroopan tautien ehkäisy- ja valvontakeskuksen kanssa. On otettava käyttöön menettely, jolla jäsenvaltiot voivat tehdä yhteishankintoja vapaaehtoisesti. Valmistajien on kannettava täysi vastuu tuotteidensa ohjeiden mukaisesta käytöstä, ja jäsenvaltioiden on noudatettava tätä periaatetta täysimääräisesti kaikissa rokotehankintasopimuksissa. Tulevia influenssapandemioita koskevia EU:n ja jäsenvaltioiden ennaltaehkäisysuunnitelmia on tarkistettava siten, että ne olisivat tehokkaampia ja johdonmukaisempia sekä riittävän autonomisia ja joustavia, jotta voidaan mukautua tapauskohtaisesti ja mahdollisimman nopeasti todelliseen riskitilanteeseen ja jotta ne perustuisivat ajantasaisiin relevantteihin tietoihin. Olen samaa mieltä siitä, että rokotusstrategioiden onnistuminen edellyttää, että niissä noudatetaan kolmea periaatetta, jotka ovat rokotteen tehokkuus, sen positiivinen riski-hyötysuhde ja rokotusten kohdentaminen riskiryhmiin.
<SPEAKER ID="250" NAME="Giovanni La Via" LANGUAGE="IT">
Päätöslauselmassa arvioinnista, joka koskee A(H1N1)-influenssaepidemian hoitoa EU:ssa vuosina 2009-2010, tuodaan mielestäni selvästi esiin tehdyt virheet ja luodaan samalla perusta uudelle, tehokkaalle influenssapandemioiden hoidolle. Tiedämme hyvin, että A(H1N1)-influenssan leviämiseen reagointi oli liioittelua ongelman todelliseen laajuuteen nähden. Nimenomaan tästä syystä Euroopan influenssapandemioiden ennaltaehkäisysuunnitelmia on mielestäni tarkistettava, jotta voidaan reagoida nopeasti, johdonmukaisesti ja tehokkaasti. Jäsenvaltioiden välistä yhteistyötä ja koordinointia on siksi nähdäkseni vahvistettava, jotta lopputuloksena on aidosti eurooppalainen strateginen lähestymistapa tähän ongelmaan. Lisäksi mielestäni olisi hyödyllistä, kuten päätöslauselmassa todetaan, että prosessiin osallistuu lääketeollisuuden toimijoiden lisäksi riippumattomia tieteellisiä asiantuntijoita, joilla ei ole minkäänlaisia sidonnaisuuksia lääketeollisuuteen.
<SPEAKER ID="251" NAME="Petru Constantin Luhan" LANGUAGE="RO">
Koska tiedän A(H1N1)-influenssan vakavuuden ja merkityksen kansalaistemme terveydelle, tämä mietintö on mielestäni erityisen tärkeä, sillä siinä korostetaan myös oikeaa tapaa hoitaa tällaisia tilanteita. Maailman terveysjärjestö vahvisti vuonna 2009, että kyseisen taudin vakavuusaste on alhainen, ja jäsenvaltioiden erilaisten lähestymistapojen vuoksi aiheutui valtavat kustannukset, myytiin kiireesti valmistettuja rokotteita ja pandemian määritelmää muutettiin siten, että kriteeriksi asetettiin viruksen maantieteellisen leviämisen lisäksi myös sen vakavuus. Nämä seikat korostavat, että lähestymistapaa on ehdottomasti muutettava. Euroopan unionissa tarvitaan lisää yhteistyötä, avoimuutta ja riippumattomuutta tällaisten tilanteiden ratkaisemisessa.
<SPEAKER ID="252" NAME="Elżbieta Katarzyna Łukacijewska" LANGUAGE="PL">
Influenssa on joka vuosi Euroopan parlamentin ja myös monen kansallisen parlamentin esityslistalla. Rivasin mietinnössä omaksutaan erittäin laaja näkökulma A(H1N1)-influenssaongelmaan. Mietinnössä on useita otsikkoja, kuten yhteistyö, riippumattomuus ja avoimuus, jotka ovat ehdottoman tärkeitä tulevien pandemioiden yhteydessä. Euroopan unionin on nähdäkseni toteutettava aktiivisia ja ripeitä toimia, joten äänestin A(H1N1)-influenssaepidemian hoitoa koskevan mietinnön puolesta.
<SPEAKER ID="253" NAME="David Martin" AFFILIATION="S&amp;D">
kirjallinen. - (EN) Äänestin mietinnön puolesta, koska siinä ei ollut mitään vastustamisen aihetta. A(H1N1)-influenssan vähäisen vaikutuksen vuoksi en ole kuitenkaan varma, miksi parlamentti päätti käyttää siihen aikaa ja resursseja.
<SPEAKER ID="254" NAME="Jiří Maštálka" LANGUAGE="CS">
Haluan kiittää esittelijää erittäin yksityiskohtaisesta ja selväsanaisesta mietinnöstä, johon sisältyy useita hälyttäviä viestejä. On selvää, että EU:n yhteinen lähestymistapa pandemian aikana vahvisti yhteisen toiminnan mahdollisuuden mutta paljasti myös vakavia puutteita erityisesti ennaltaehkäisyssä, objektiivisissa tilastoissa sekä turvallisten ja tehokkaiden rokotteiden hankinnassa. Vaarallinen virustartunta on aiheuttanut EU:ssa viime aikoina kahdesti ongelman. Näistä kokemuksista ei ole opittu tarpeeksi. Kannatan ehdotuksia, jotka liittyvät lääkkeiden tehokkuuden tiukempaan testaukseen, objektiivisen tietojen keruun edistämiseen ja kaikkien EU:n kansalaisten suojeluun terveydenhuoltojärjestelmästä riippumatta. Pidän erittäin tärkeänä tutkimuksen ja kehittämisen rahoittamista koskevaa vaatimusta sekä sääntöä, jonka mukaan lääkealan yrityksillä on neuvonantajan eikä päätöksentekijän asema. Sama pätee rokotteita ja muita lääkkeitä koskeviin tutkimuksiin ja testeihin, jotka on laadittava lääkealan yrityksistä riippumatta. Kannatan myös vaatimusta siitä, että EU:n toimielimille työskenteleviä ammattilaisia ja neuvonantajia koskevia sääntöjä tiukennetaan. Kansalaisille tiedottamisen on oltava selkeää ja avointa, mutta se ei saa aiheuttaa paniikkia, vaan heille on tarjottava laadukkaita ja kattavia tietoja. Kuulun kvestoreihin, jotka vastaavat yhdessä Euroopan parlamentin jäsenten ja työntekijöiden terveyden suojelusta, ja haluan todeta, että toimemme Euroopan parlamentissa ovat olleet tehokkaita mutta eivät halpoja.
<SPEAKER ID="254" NAME="Clemente Mastella" LANGUAGE="IT">
Mietinnössä esitettyjen tilastotietojen perusteella A(H1N1)-influenssan leviämiseen reagointi oli kohtuutonta ilmiön todelliseen luonteeseen nähden. Tämän vuoksi monissa jäsenvaltioissa aloitettiin erittäin kalliita rokotuskampanjoita. Esittelijän mielestä oli siksi asianmukaista ottaa esiin äärimmäisen tärkeitä asioita, jotka koskevat ennen kaikkea lääkealan yritysten voimakasta vaikutusta. Esittelijä toteaa, että antiviruslääkkeitä on tutkittava riippumatta lääkealan yrityksistä. Nopeutetut lupamenettelyt ovat osoittaneet rajallisuutensa, koska tieteellistä näyttöä ei ole, minkä vuoksi ollaan edelleen teollisuuden antamien tietojen varassa. Myös yhteistyötä on parannettava, jotta voidaan tarkistaa ennaltaehkäisysuunnitelmia ja keskeisimpien toimijoiden rooleja ja jotta jäsenvaltiot voivat tehdä vapaaehtoisesti yhteishankintoja. Maailman terveysjärjestön (WHO) olisi muutettava mahdollisimman pian pandemian määritelmää ottamalla huomioon, kuinka virulentti virus on. Tästä syystä rokottamisen on oltava tehokasta, sillä on oltava positiivinen riski-hyötysuhde ja se on kohdennettava tosiasiallisesti riskiryhmiin. Lisäksi on vältettävä eturistiriitoja, koska ne voivat herättää julkisuudessa heti epäilyjä asiattomasta painostuksesta.
<SPEAKER ID="255" NAME="Jean-Luc Mélenchon" LANGUAGE="FR">
Tämän mietinnön ansiona on, että siinä paheksutaan Euroopan lääkeviraston avoimuuden puutetta sekä lääkealan yritysten ja rokotteiden ja antiviruslääkkeiden asiantuntijoiden välisiä yhteyksiä. On siksi valitettavaa, ettei mietinnössä vaadita keskeyttämään lääkeviraston toimintaa, kunnes tosiasiallinen, kattava uudistus on toteutettu. Kehotan esittelijää menemään ensi kerralla pitemmälle.
<SPEAKER ID="255" NAME="Nuno Melo" AFFILIATION="PPE">
kirjallinen. - (PT) EU:ssa on ilmennyt A(H1N1)-influenssaepidemian hoidossa erilaisia vaikeuksia, jotka liittyvät erityisesti epidemian tosiasialliseen vakavuuteen ja laajuuteen. Jäsenvaltioiden toteuttamat toimet olivat kohtuuttoman laajoja ja erittäin kalliita, kun tilannetta verrataan vuosittain tavalliseen influenssaan kuolevien määrään ja jäsenvaltioiden sen torjuntaan käyttämiin varoihin. Tarkasteltaessa A(H1N1)-influenssaepidemian hoitoa Euroopassa käy ilmi, että perusongelmana on kansallisten ja/tai EU:n terveysviranomaisten riippumattoman arvioinnin puute, minkä vuoksi kansanterveystoimenpiteitä ei voida mukauttaa mahdollisimman hyvin ja oikea-aikaisesti saatavilla oleviin kliinisiin ja epidemiologisiin tilastoihin. Tulevien pandemioiden hoitoa on näin ollen muutettava, jotta voidaan välttää yleinen paniikki ja turhat kustannukset.
<SPEAKER ID="255" NAME="Alexander Mirsky" AFFILIATION="S&amp;D">
kirjallinen. - (EN) Mietinnössä arvioidaan A(H1N1)-influenssaepidemian hoitoa EU:ssa vuosina 2009-2010 ja korostetaan asioita, joita on parannettava. Tällaisia ovat yhteistyö, riippumattomuus ja avoimuus tulevien pandemiakriisien hallinnassa parantamalla Euroopan tautien ehkäisy- ja valvontakeskuksen toimivaltuuksien käyttöä.
<P>
Yksi arviointi ei kuitenkaan riitä, enkä ole huomannut mitään kehitystä nopeassa ja tehokkaassa reagoinnissa tautien puhkeamiseen enkä kuullut sanaakaan ennaltaehkäisytoimista. Mietintö on epämääräinen ja epätarkka, kuten aina. Äänestin kuitenkin sen puolesta, koska ei ole muutakaan mietintöä.
<SPEAKER ID="256" NAME="Andreas Mölzer" AFFILIATION="NI">
kirjallinen. - (DE) A(H1N1)-influenssa vaati vuonna 2009 vähemmän kuolonuhreja kuin kausi-influenssa. Vaikka WHO luokitteli A(H1N1)-influenssan lieväksi sairaudeksi, se antoi kuitenkin korkeimman eli kuudennen tason pandemiavaroituksen. Täyttääkseen velvollisuutensa kansalaisia kohtaan EU:n jäsenvaltiot käyttivät siksi miljardeja euroja sellaisen influenssaepidemian torjuntaan, joka on huomattavasti tavallista influenssaa vaarattomampi. Myös tiedotusvälineet lietsoivat paniikkia. Kun vaaralliseksi ilmoitettu pandemia osoittautuu myrskyksi vesilasissa, tulevia varoituksia ei enää oteta vakavasti, mikä on huolestuttavaa. Tämä osoittaa selvästi, että WHO:n on muutettava pandemian kriteerejä.
<P>
Hyvästä yhteistyöstä ja yhteishankinnoista on tietenkin hyötyä pandemiatilanteessa, jotta säästetään kustannuksissa. Meillä on kuitenkin suuri ongelma, jos uusille lääkkeille myönnetään kiireesti lupia kuvitteellisten pandemioiden torjumiseksi. Tiedotusvälineiden ja lääkealan yritysten roolia paniikin lietsomisessa ei ole käsitelty. Äänestin siksi tyhjää.
<SPEAKER ID="257" NAME="Rolandas Paksas" LANGUAGE="LT">
Äänestin päätöslauselman puolesta, koska pandemian vakavuutta ja kehittymistä on vaikea ennustaa, ja pandemiatilanteessa joudutaan usein tekemään monia kohtuuttomia päätöksiä. Tästä syystä on kiinnitettävä runsaasti huomiota yhteistyön, riippumattomuuden ja avoimuuden varmistamiseen. Ennen kaikkea tulevia influenssapandemioita koskevia EU:n ja jäsenvaltioiden ennaltaehkäisysuunnitelmia on tarkistettava johdonmukaisesti, jotta ne ovat joustavia ja jotta ne voidaan mukauttaa tehokkaasti kulloiseenkin influenssaepidemiariskiin. Lisäksi on edistettävä kansainvälistä ja alueellista yhteistyötä ja koordinointia, jotta riskienhallinta voidaan varmistaa asianmukaisesti ja jotta pandemiariskiin voidaan reagoida viipymättä. Tutkimukseen ja kehittämiseen on nähdäkseni osoitettava lisää varoja, minkä vuoksi meidän on investoitava nykyistä enemmän influenssaviruksen vaikutusten arviointiin ja ennakointiin. On tärkeää varmistaa, että etukäteen tehdyissä hankintasopimuksissa ja toimitusprosesseissa menetellään avoimesti ja että lahjonta vähentyy tällä alalla. Lääkealan yritysten vaikutusta on rajoitettava paitsi jakelussa myös rokotteiden ja antiviruslääkkeiden tutkimuksessa. Tieteellisten asiantuntijoiden olisi ilmoitettava julkisesti, ettei heillä ole lääketeollisuuteen taloudellisia tai muita sidonnaisuuksia.
<SPEAKER ID="257" NAME="Georgios Papanikolaou" LANGUAGE="EL">
Kannatin mietintöä arvioinnista, joka koskee A(H1N1)-influenssaepidemian hoitoa EU:ssa vuosina 2009-2010. Lukuisissa tapauksissa, myös Kreikassa, toimielimet ja valtio kiinnittivät tähän asiaan vähemmän huomiota sitä mukaa kuin sen käsittely julkisuudessa vähentyi. Tästä influenssasta ei enää keskustella, mutta virus on edelleen olemassa ja osoittautumassa vielä aiempaa tappavammaksi. Esimerkiksi Kreikassa sen aiheuttamien tauti- ja kuolemantapausten määrä on viime aikoina lisääntynyt, ja kuolleita on pian yli sata. Suurimmaksi syyksi ilmoitettiin tiedon puute: kaikkein haavoittuvimmat ryhmät, kuten kroonisesti sairaat, joiden olisi pitänyt pyytää rokotus, eivät tehneet niin, koska vaaran luultiin olevan ohi.
<SPEAKER ID="257" NAME="Maria do Céu Patrão Neves" LANGUAGE="PT">
Mietinnössä arvioinnista, joka koskee A(H1N1)-influenssaepidemian hoitoa EU:ssa vuosina 2009-2010, korostetaan, että kyseisen taudin vakavuusaste oli Euroopassa tilastollisesti alhainen (inhimilliseltä kannalta ajatellen jokainen kuollut ihminen on korvaamaton menetys). Euroopan tautien ehkäisy- ja valvontakeskuksen mukaan A(H1N1)-tartuntaan kuoli 2 900 ihmistä Euroopassa vuonna 2009. Tämä luku on pienempi kuin Euroopan komission virallinen arvio pelkästään kausi-influenssan aiheuttamista kuolemista. Kuolleisuusluvut ovat myös selvästi pienempiä kuin EU:n jäsenvaltioiden terveysviranomaisten kaikkein optimistisimmatkin ennusteet. Jäsenvaltiot ja Euroopan unionin toimielimet ottivat käyttöön Maailman terveysjärjestön (WHO) julistaman korkeimman hälytystason, minkä johdosta joissakin jäsenvaltioissa toteutettiin lukuisia kalliita ja A(H1N1)-influenssan todelliseen vakavuuteen nähden kohtuuttomia toimenpiteitä. WHO:n suosituksen vuoksi en kuitenkaan usko, että mikään muu toimintatapa olisi ollut mahdollinen. Tätä tapausta on kuitenkin vielä pohdittava, ja olen esittelijän kanssa samaa mieltä siitä, että on lisättävä EU:n jäsenvaltioiden välistä yhteistyötä, riippumattomuutta ja avoimuutta etenkin näiden suuria taloudellisia vaikutuksia aiheuttaneiden toimien kustannus-hyötyanalyysin yhteydessä.
<SPEAKER ID="258" NAME="Rovana Plumb" LANGUAGE="EN">
Mietinnössä katsotaan, että pandemioihin reagoimiseksi tarvitaan parempaa yhteistyötä, ja kehotetaan tarkistamaan EU:n ja jäsenvaltioiden ennaltaehkäisysuunnitelmia. Siinä kehotetaan myös tehostamaan jäsenvaltioiden välistä yhteistyötä sekä jäsenvaltioiden koordinointia Euroopan tautien ehkäisy- ja valvontakeskuksen kanssa. Lisäksi mietinnössä vaaditaan WHO:ta muuttamaan pandemian määritelmää ottamalla huomioon viruksen maantieteellisen leviämisen ja vakavuuden. Euroopan tautien ehkäisy- ja valvontakeskusta kehotetaan käyttämään riippumattoman viraston toimivaltuuksiaan tartuntariskin vakavuuden arvioimiseksi ja siitä tiedottamiseksi EU:ssa sekä antamaan suosituksia parhaista käytännöistä esimerkiksi kriisinhallintatekniikkoja, rokottamista ja viestintästrategioita koskevissa asioissa. Mietinnössä kehotetaan myös arvioimaan EU:n suosittelemia ja jäsenvaltioiden noudattamia influenssarokotusstrategioita ja käsittelemään arvioinnissa rokotteiden tehokkuutta, niiden hyöty-riskisuhdetta sekä erilaisia suositeltuja kohderyhmiä turvallista ja tehokasta käyttöä silmällä pitäen. Jäsenvaltioita kehotetaan lisäksi toimittamaan komissiolle merkitykselliset tiedot (esimerkiksi ostettujen ja todellisuudessa käytettyjen rokoteannosten lukumäärä, A(H1N1)-influenssatartuntojen määrä ja kyseisistä tartunnoista aiheutuneiden kuolemantapausten määrä). EU:n on lisättävä yhteistyötä, riippumattomuutta ja avoimuutta tulevien pandemiakriisien hoidossa.
<SPEAKER ID="259" NAME="Crescenzio Rivellini" AFFILIATION="PPE">
kirjallinen. - (IT) Haluan kiittää esittelijä Rivasia erinomaisesta työstä. Tässä mietinnössä tuodaan merkittävällä tavalla esiin epäilyt, joita Euroopassa sikainfluenssan yhteydessä toteutetut kohtuuttomat toimet ja lääkealan yritysten mahdollinen vaikutus näihin toimiin ovat herättäneet.
<P>
Suhtaudun kriittisesti toimiin, joita EU toteutti vuosina 2009-2010 torjuakseen sikainfluenssaa eli A(H1N1)-virusta. Kehotan vastedes tekemään rokotteiden yhteishankintoja rahan säästämiseksi ja tehostamaan sääntöjä eturistiriitojen välttämiseksi esimerkiksi julkaisemalla eurooppalaisia terveysviranomaisia neuvovien asiantuntijoiden antamat ilmoitukset eturistiriidoista. Huomautan tässä yhteydessä, että EU:n lainsäädännön mukaan valmistajat ovat jäsenvaltioiden hallitusten sijaan vastuussa rokotteista.
<P>
Lisäksi kehotan Maailman terveysjärjestöä (WHO) muuttamaan pandemian määritelmää ja ottamaan viruksen maantieteellisen leviämisen lisäksi huomioon myös sen, kuinka virulentti virus on. Jotta unionilla olisi valmiudet ehkäistä pandemiariskejä, Euroopan tautien ehkäisy- ja valvontakeskuksen on saatava tuki, jonka se tarvitsee voidakseen hoitaa työnsä täysin riippumattomasti.
<SPEAKER ID="260" NAME="Raül Romeva i Rueda" AFFILIATION="Verts/ALE">
kirjallinen. - (EN) Euroopan parlamentti on tänään kiinnittänyt huomiota kohtuuttomiin torjuntatoimiin sikainfluenssan puhjettua Euroopassa. Jäsenvaltiot käyttivät miljardeja euroja rokotteisiin, joille myönnettiin lupa kiireesti, vaikka viruksen vakavuusaste oli alhainen. Terveydenhuoltobudjetit ovat tunnetusti ylikuormitettuja, ja käsiteltävänä on huomattavasti tärkeämpiä terveysasioita kuin suurten lääkealan yritysten tukeminen. Euroopan parlamentin jäsenet ovat tänään kehottaneet tarkistamaan EU:n terveysalan reagointimenetelmiä. Valmiussuunnitelmien olisi oltava riittävän autonomisia ja joustavia, jotta ne voidaan mukauttaa mahdollisimman nopeasti todelliseen riskitilanteeseen. Lääkkeiden arvioinnin on oltava täysin avointa, ja kaikki ilmoitukset eturistiriidoista olisi julkaistava, jotta mahdollisia eturistiriitoja voidaan valvoa julkisesti. EU noudatti sokeasti WHO:n suosituksia reagoidessaan sikainfluenssan puhkeamiseen, ja tähän on ilman muuta tultava muutos. Euroopan parlamentti on vaatinut, että EU:ssa tehdään mielekäs riskien arviointi ja että Euroopan tautien ehkäisy- ja valvontakeskukselle myönnetään asianmukaiset varat, jotta se voi hoitaa kaikki tehtävänsä ja etenkin arvioida tartuntariskin vakavuutta.
<SPEAKER ID="261" NAME="Licia Ronzulli" LANGUAGE="IT">
Vaikka A(H1N1)-influenssavirus ei ole ollut erityisen aggressiivinen Euroopassa, se on kuitenkin aiheuttanut tähän mennessä peräti 4 700 kuolemaa.
<P>
Euroopan tautien ehkäisy- ja valvontakeskuksen julkaisemassa raportissa todetaan, ettei EU ole viruksen hallinnassa pystynyt mukautumaan nopeasti tartunnan rajoittamisen edellyttämiin lääkintätoimiin. Tämä johtuu pitkälti eri jäsenvaltioiden ennaltaehkäisystrategioista, jotka on suunniteltu vuosia sitten Maailman terveysjärjestön kuulemisen (WHO) jälkeen ja joihin ei ole koskaan tehty merkittäviä muutoksia.
<P>
Jotta tällaiset tilanteet eivät toistu - rokotteiden jakelutapaa on nimittäin arvosteltu ankarasti - meidän on vastedes keskitettävä toimemme nimenomaan tähän suuntaan ja optimoitava terveyskriisien yhteydessä käytettävien lääkkeiden myyntiä koskevat lupamenettelyt.
<SPEAKER ID="262" NAME="Oreste Rossi" LANGUAGE="IT">
Kannatamme tätä valiokunta-aloitteista mietintöä, sillä tiedämme kaikki, että liiallinen paniikin lietsonta niin sanotun lintuinfluenssapandemian yhteydessä tuli EU:lle noin kymmenen kertaa kalliimmaksi kuin tavalliseen influenssaan liittyvä kampanja.
<P>
Se, että Maailman terveysjärjestö (WHO) otti käyttöön hälytystilan toimimatta riippumattomasti EU:n virastojen, Euroopan tautien ehkäisy- ja valvontakeskuksen ja Euroopan lääkeviraston tekemien kustannus- ja riskianalyysien perusteella, johti kallisiin ja tarpeettomiin rokotuskampanjoihin sekä erityisesti rohkaisi väestöä ostamaan kohtuuttomia määriä steriilejä kertakäyttötavaroita ja desinfiointiaineita. Kuolemantapauksia, jotka lainsäätäjien on otettava huomioon, oli lopulta jopa vähemmän kuin tavallisen kausi-influenssan yhteydessä.
<P>
Tästä syystä on tärkeää, että komissio toimittaa parlamentille kuuden kuukauden kuluessa raportin, johon sisältyy yksityiskohtainen kustannus-hyötyanalyysi ja jossa selvitetään, miten komissio aikoo vastedes reagoida samanlaisiin tilanteisiin. WHO:n olisi muutettava pandemian määritelmää, jotta siinä otetaan huomioon viruksen maantieteellisen leviämisen lisäksi myös se, kuinka virulentti tartunta on.
<SPEAKER ID="263" NAME="Catherine Stihler" LANGUAGE="EN">
Kannatin tätä mietintöä, jossa arvioidaan A(H1N1)-influenssaepidemian hoitoa ja vaaditaan rokotteiden yhteishankintajärjestelmää. Meidän on tärkeää ottaa opiksemme aiemmista epidemioista, jotta voimme suojautua vastedes paremmin.
<SPEAKER ID="264" NAME="Thomas Ulmer" AFFILIATION="PPE">
kirjallinen. - (DE) Äänestin mietinnön puolesta, kun valiokunnassa onnistuttiin jossain määrin poistamaan väärät syytökset ja virhearvioinnit. Mietintö on kriittinen, ja siinä tuodaan esiin, miten EU voi tulevaisuudessa torjua pandemioita paremmin ja toteuttamalla enemmän yhteisiä toimia.
<SPEAKER ID="265" NAME="Marina Yannakoudakis" LANGUAGE="EN">
ECR-ryhmä kannattaa jäsenvaltioiden välisten viestintä- ja yhteistyökanavien parantamista epidemioiden kaltaisten terveysuhkien yhteydessä, mutta A(H1N1)-influenssaepidemiaa koskevassa mietinnössä annetaan jäsenvaltioille harkitsemattomia neuvoja kyseiseen epidemiaan liittyvistä tosiseikoista ja varotoimista, joita niiden olisi toteutettava uuden epidemian tapauksessa. Mietinnössä ja perusteluissa on useita kiistanalaisia tietoja, joiden perusteella voi saada väärän käsityksen (H1N1)-influenssasta, sen vaikutuksista eurooppalaisiin yhteiskuntiin ja hallitusten toimintasuunnitelmista. Jäsenvaltioille annetut suositukset toimista, joita niiden olisi toteutettava tulevissa epidemioissa (rokotteiden hankkimisesta aina tietojen ilmoittamiseen EU:n elimille), ovat mielestämme ajattelemattomia eivätkä ratkaisisi mitään (H1N1)-influenssaan tai tuleviin pandemioihin liittyviä suuria kysymyksiä.
<P>
Lisäksi mietinnössä asetetaan valmistajat vastuuseen rokotteista, mikä voi vaikeuttaa rokotteiden toimitusta ja hämärtää vastuunjakoa. Kyseisessä asiakirjassa pyritään myös laajentamaan Euroopan tautien ehkäisy- ja valvontakeskuksen toimivaltuuksia ja työskentelysuhdetta jäsenvaltioiden kanssa, mikä ei ole toivottavaa, koska se voi johtaa keskuksen määrärahojen lisääntymiseen. ECR-ryhmä äänesti siksi mietintöä vastaan.
<SPEAKER ID="266" NAME="Maria da Graça Carvalho" AFFILIATION="PPE">
kirjallinen. - (PT) Kannatan valiokunnan äänestyksen myönteistä tulosta Harald Wögerbauerin nimittämisestä tilintarkastustuomioistuimen uudeksi jäseneksi tämän ansioluettelon myönteisen arvion ja tämän kyseiseen virkaan ehdolla olleille toimitettuun kyselylomakkeeseen antamien vastausten perusteella.
<SPEAKER ID="266" NAME="Catherine Grèze" LANGUAGE="FR">
Koska tänään on kansainvälisen naistenpäivän satavuotisjuhla, äänestin Harald Wögerbauerin nimitystä vastaan, koska Euroopan tilintarkastustuomioistuimessa ei ole riittävästi naisia.
<SPEAKER ID="266" NAME="Juozas Imbrasas" LANGUAGE="LT">
Kannatin ehdotusta, koska Harald Wögerbauer täyttää Euroopan unionin toiminnasta tehdyn sopimuksen 286 artiklan 1 kohdassa esitetyt edellytykset ja koska Harald Wögerbauerin nimittämisestä tilintarkastustuomioistuimen jäseneksi annettu lausunto on myönteinen.
<SPEAKER ID="267" NAME="David Martin" AFFILIATION="S&amp;D">
kirjallinen. - (EN) Äänestin tyhjää Harald Wögerbauerin nimittämisestä Euroopan tilintarkastustuomioistuimen jäseneksi. Toimin näin, koska kollegat ovat raportoineen hänen epäselvistä toimistaan hänen toimiessaan Itävallan tilintarkastustuomioistuimessa.
<SPEAKER ID="267" NAME="Nuno Melo" AFFILIATION="PPE">
kirjallinen. - (PT) Tilintarkastustuomioistuin on valvontaelin, joka tarkastaa Euroopan unionin tulojen ja menojen laillisuuden ja säännönmukaisuuden sekä valvoo sen moitteetonta varainhoitoa toimien täysin itsenäisesti. Tämän mukaisesti tilintarkastustuomioistuimen jäsenten nimittämiseen on sovellettava kykyihin ja riippumattomuuteen liittyviä kriteerejä. Tilintarkastustuomioistuimeen esitettiin neuvoston aloitteesta Harald Wögerbaueria. Hän toimitti ansioluettelonsa, täytti kirjallisen kyselylomakkeen ja oli talousarvion valvontavaliokunnan kuultavana. Hän esiintyi riittävän vakuuttavasti oikeuttaakseen nimityksensä tilintarkastustuomioistuimeen, jossa hän hoitaa velvollisuuksiaan taitavasti ja riippumattomasti.
<SPEAKER ID="268" NAME="Andreas Mölzer" AFFILIATION="NI">
kirjallinen. - (DE) Lissabonin sopimuksen vuonna 2010 edellyttämien perustuslakiuudistusten seurauksena Itävallassa vallassa olleet puolueet ottivat käyttöön eräänlaisen standardoidun nimitysmenettelyn joihinkin EU-virkoihin. Vaikuttaa siltä, että monet merkittävät virat puuttuvat Itävallan liittovaltion perustuslain 23 artiklan c kohdasta, jonka mukaan päätökset korkeista viroista on tehtävä tiettäväksi ainakin Itävallan presidentille tai että liittovaltion hallituksen olisi pyrittävä yksimielisyyteen nimityksistä kansallisen neuvoston kanssa. Harald Wögerbauerista, Itävallan kansanpuolueen parlamentaarisen ryhmän poliittisesta johtajasta, on määrä tulla Euroopan tilintarkastustuomioistuimen ensimmäisen jaoston jäsen. Vaikuttaa siltä, että Harald Wögerbauer täyttää tekniset vaatimukset. Koska Itävallan kansanpuolue kuitenkin vaikuttaa valitsevan eräänlaisen autonomisen linjan tekeillä olevien henkilöstöpäätösten osalta EU:n tasolla ja tämä on ristiriidassa demokraattisten periaatteiden ja toistuvien suurempaa avoimuutta EU-nimityksissä koskevien vaatimuksen kanssa, äänestin tyhjää.
<SPEAKER ID="268" NAME="Maria do Céu Patrão Neves" LANGUAGE="PT">
Äänestin Harald Wögerbauer nimittämistä Euroopan tilintarkastustuomioistuimen jäsenen virkaan koskevan mietinnön puolesta. Kaikki esitetyt tiedot, joihin päätökseni perustuu, osoittavat, että Euroopan unionista tehdyn sopimuksen 286 artiklan 1 kohdassa esitetyt vaatimukset, erityisesti riippumattomuutta koskevat vaatimukset, täyttyivät, joten olen tyytyväinen Harald Wögerbauerin nimittämiseen tilintarkastustuomioistuimen jäseneksi.
<SPEAKER ID="269" NAME="Luís Paulo Alves" LANGUAGE="PT">
Äänestin tämän päätöslauselman puolesta, koska useita Välimeren yleisen kalastuskomission (GFCM) suosituksia, jotka ovat jo voimassa GFCM:n sopimuspuolina olevissa valtioissa, on sisällytettävä yhtenäiseen EU:n lainsäädäntövälineeseen. Yksinkertaistamista tarvitaan, jotta enää ei tarvitse antaa vuosittaisia asetuksia lainsäädännön päivittämiseksi, kuten tähän asti.
<SPEAKER ID="269" NAME="Zigmantas Balčytis" AFFILIATION="S&amp;D">
kirjallinen. - (LT) Äänestin asiakirjan puolesta. Yhteisen kalastuspolitiikan (YKP) tavoitteena on varmistaa veden elollisten luonnonvarojen kestävä hyödyntäminen ja ekosysteemin korkeatasoinen suojelu. Välimeren yleinen kalastuskomissio (GFCM) perustettiin kansainvälisellä sopimuksella vuonna 1949, ja Euroopan yhteisö on kalastuskomission jäsen. GFCM:n pääasialliset tehtävät ovat kalastuspolitiikan perustavoitteiden täytäntöönpano, edistää elollisten vesiluonnonvarojen kehittämistä, säilyttämistä ja järkevää hoitoa, laatia ja suosittaa säilyttämistoimenpiteitä sekä tukea yhteisiä koulutushankkeita. Koska GFCM:n suositukset sitovat sen sopimuspuolia, ja yhteisö on yksi sopimuspuolista, sopimuksen määräykset olisi sisällytettävä yhteisön lainsäädäntöön, mikä takaisin politiikan johdonmukaisen soveltamisen.
<SPEAKER ID="269" NAME="Vito Bonsignore" LANGUAGE="IT">
Äänesti tämän asiakirjan puolesta, jolla on määrä sulauttaa tiettyjä Välimeren yleisen kalastuskomission (GFCM) toimenpiteitä yhdeksi yhteisön säädökseksi. Tähän asti Euroopan yhteisö on antanut vuosittain asetuksia lainsäädännön mukauttamiseksi, mutta mietinnössä otetaan askel kohti byrokratian ja hallinnon yksinkertaistamista, joka on yksi Euroopan unionin tavoitteista.
<P>
Asiakirjan ansiona on myös se, että siinä selvennetään puhtaasti teknisiä näkökohtia: Siinä esimerkiksi esitetään selkeitä toimenpiteitä kalastuksen rajoittamiseksi Lioninlahdella ja määritellään yksityiskohtaisesti vähimmäissilmäkoko Välimerellä ja Mustallamerellä samalla kun siinä kielletään pohjaharojen ja troolien käyttö yli 1 000 metriä syvissä vesissä. Kannatan myös tarkistusta 27, jossa esitetään vaatimus laatia vuosittain luettelo kokonaispituudeltaan yli 15 metrin mittaisista aluksista, joille on annettu lupa kalastaa GFCM-alueella myöntämällä niille kalastuslupa.
<SPEAKER ID="269" NAME="Antonio Cancian" LANGUAGE="IT">
Äänestin tämän mietinnön puolesta, koska se on mielestäni myönteinen askel Euroopalle niin tärkeällä taloudellisella alalla, toisin sanoen kalastusalalla. Minusta EU:n toimien on aina perustuttava tästä toiminnasta riippuvaisten paikallisten yritysten tarpeiden analysointiin, sillä usein on kyse taloudelle ja yhteiskunnalle hyvin tärkeistä pienistä ja keskisuurista yrityksistä.
<P>
Hyvin monilla Välimeren alueilla on kyse juuri näistä yrityksistä, joten on hyvin tärkeää, että kalastusta tällä alueella koskevat lainsäädäntöehdotukset perustuvat selkeästi toissijaisuusperiaatteeseen, jotta koko järjestelmää ei vaaranneta. Olen myös ennen kaikkea täysin vakuuttunut siitä, että on olennaista tarjota alan pienille ja keskisuurille yrityksille erityissuojelua, ottaa ne mukaan päätöksentekoon ja tukea niitä mahdollisimman paljon, sillä niitä on hyvin vaikea kehittää. Säädökset, joissa näitä ominaispiirteitä ei oteta huomioon, voivat aiheuttaa korvaamatonta vahinkoa pienille markkinoille, mikä pakottaisi siirtymään toiselle alalle, mikä puolestaan on myös hyvin monimutkaista.
<SPEAKER ID="269" NAME="Maria da Graça Carvalho" LANGUAGE="PT">
Kannatan luonnosta Euroopan parlamentin ja neuvoston lainsäädäntöpäätöslauselmaksi eräistä kalastusta koskevista säännöksistä GFCM:n (Välimeren yleisen kalastuskomission) sopimusalueella. Jotta parlamentilta ei riistetä sen toimivaltaa, ehdotuksesta on poistettava 28 artikla. Siinä säädetään, että asetuksen säännöksiä tarkistetaan komiteamenettelyn mukaisesti, mikä heikentää parlamentin aseman yksinkertaisesti sellaiseksi, että se ottaa komissiolta vastaan tietoja komiteamenettelyjen hallinnosta.
<SPEAKER ID="270" NAME="Edite Estrela" AFFILIATION="S&amp;D">
kirjallinen. - (PT) Äänestin tämän Välimeren yleisen kalastuskomission (GFCM) sopimusaluetta koskevan mietinnön puolesta, koska siinä sisällytetään useita GFCM:n suosituksia, jotka ovat jo voimassa GFCM:n sopimuspuolina olevissa valtioissa, yhtenäiseen EU:n lainsäädäntövälineeseen.
<SPEAKER ID="271" NAME="Diogo Feio" LANGUAGE="PT">
Välimeren yleinen kalastuskomissio (GFCM) on antanut vuosittaisissa istunnoissaan useita suosituksia. Tällä ehdotuksella pyritään yksinkertaisesti sisällyttämään joitakin annettuja suosituksia yhtenäiseen EU:n lainsäädäntövälineeseen, johon voidaan lisätä myös tulevat suositukset. GFCM:n suositusten sisältö ja niihin liittyvät velvoitteet sisältyvät jo usein kokonaan tai osittain aiempaan EU:n lainsäädäntöön, joten vain eroavat näkökohdat on sisällytettävä. Asetusta, josta nyt äänestetään, sovelletaan kaikkeen EU:n ja jäsenvaltioiden kansalaisten kalastusalusten kaupalliseen kalastustoimintaan ja vesiviljelytoimintaan GFCM:n sopimusalueella. Se ei koske yksinomaan tieteellisiin tutkimustarkoituksiin toteutettavaa kalastustoimintaa, joka tapahtuu jäsenvaltion luvalla ja sen valvonnassa. Tällaisessa tapauksessa on vain ilmoitettava asiasta etukäteen Euroopan komissiolle ja jäsenvaltiolle, jonka vesillä se tapahtuu. Katson, että komission ehdotus voi olla ristiriidassa parlamentin toimivallan kanssa tarkasteltavana olevassa asiassa, erityisesti 28 artiklan osalta, joka on korvattava siten, että varmistetaan sekä parlamentin tehokas osallistuminen asetukseen tulevaisuudessa tehtäviin tarkistuksiin että parlamentin etuoikeuksien kunnioittaminen.
<SPEAKER ID="271" NAME="José Manuel Fernandes" AFFILIATION="PPE">
kirjallinen. - (PT) Tämän Euroopan parlamentin ja neuvoston asetusehdotuksen tavoitteena on tiettyjen Välimeren yleisen kalastuskomission (GFCM) suositusten sisällyttäminen lainsäädäntöön. Sopimuksen muuttaminen yhtenäiseksi EU:n lainsäädäntövälineeksi on merkittävää edistymistä, joka mahdollistaa kalalajien saaliiden paremman valvonnan kyseisillä vesillä sekä Euroopan komission, jäsenvaltioiden ja GFCM:n sihteeristön välisen yhteistyön, tiedottamisen ja viestinnän. Koska tämä merkitsee menettelyjen yksinkertaistamista - vuosittaisista asetuksista luopumista - ja koska nämä suositukset ovat jo voimassa GFCM:n sopimuspuolina olevissa jäsenvaltioissa, olen tyytyväinen aloitteeseen, jota tuen täysimääräisesti, ja odotan asetuksen tyydyttävää täytäntöönpanoa.
<SPEAKER ID="272" NAME="João Ferreira" AFFILIATION="GUE/NGL">
kirjallinen. - (PT) Tunnustamme monenvälisen yhteistyön merkityksen meren elollisten luonnonvarojen asianmukaisen säilyttämisen ja hallinnoinnin edistämiseksi - toisin sanoen tämän sopimuksen aiheen. Hyväksyttyyn asetusehdotukseen sisältyy kuitenkin säännös, jota emme voi hyväksyä ja jota pyrimme tarkistamaan ehdottamalla kappaleen poistamista 28 artiklasta. Koska enemmistö hylkäsi tarkistuksen, äänestimme lopullista asetusehdotusta vastaan. Siinä pyritään antamaan komissiolle toimivalta antaa delegoituja säädöksiä, jotka saattavat vaikuttaa jäsenvaltion yksinomaiseen talousvyöhykkeeseen kuuluvaan alueeseen. Alue tunnetaan nimellä Eratosthenes Seamount, ja se on osa Kyproksen tasavallan yksinomaista talousvyöhykettä. Tämä mahdollisuus on ristiriidassa Kyproksen tasavallan suvereniteetin kanssa, erityisesti koska alue on hyvin arkaluontoinen poliittiselta kannalta, koska EU:n jäsenehdokkaana oleva kolmas maa on laittomasti vaatinut aluetta itselleen.
<P>
Alueen merenpohjassa on luonnonvaroja, joita Kyproksen tasavallalla on laillinen oikeus hyödyntää Yhdistyneiden kansakuntien yleissopimusten ja merioikeuden nojalla. EU:n toimivallan ei tässä yhteydessä pidä ylittää yhteiseen kalastuspolitiikkaan liittyviä seikkoja.
<SPEAKER ID="273" NAME="Ilda Figueiredo" AFFILIATION="GUE/NGL">
kirjallinen. - (PT) Olemme aina pitäneet hyvin tärkeänä monenvälistä yhteistyötä meren elollisten luonnonvarojen asianmukaisen säilyttämisen ja hallinnoinnin edistämiseksi, mikä on tämän sopimuksen aiheena.
<P>
Hyväksyttyyn asetusehdotukseen sisältyy kuitenkin säännös, jota emme voi hyväksyä ja jota pyrimme tarkistamaan ehdottamalla kappaleen poistamista 28 artiklasta. Koska enemmistö hylkäsi tarkistuksen, äänestimme lopullista asetusluonnosta vastaan.
<P>
Tässä kyseenalaistetaan Kyproksen tasavallan suvereniteetti, varsinkin kun alue on hyvin arkaluontoinen poliittiselta kannalta, koska EU:n jäsenehdokkaana oleva kolmas maa on laittomasti vaatinut aluetta itselleen. Alueen merenpohjassa on luonnonvaroja, joita Kyproksen tasavallalla on laillinen oikeus hyödyntää Yhdistyneiden kansakuntien yleissopimusten ja merioikeuden nojalla. EU:n toimivallan ei tässä yhteydessä pidä ylittää yhteiseen kalastuspolitiikkaan liittyviä seikkoja.
<SPEAKER ID="273" NAME="Juozas Imbrasas" LANGUAGE="LT">
Kannatan tätä asiakirjaa, koska Välimeren yleisen kalastuskomission (GFCM) pääasialliset tehtävät ovat edistää elollisten vesiluonnonvarojen kehittämistä, säilyttämistä ja järkevää hoitoa, laatia ja suosittaa säilyttämistoimenpiteitä sekä tukea yhteisiä koulutushankkeita. Tällä asetusehdotuksella pyritään yksinkertaisesti siirtämään GFCM:n hyväksymät ja GFCM:n sopimuspuolten täytäntöön panemat suositukset yhdeksi yhteisön säädökseksi. Tämä yksinkertaistaisi lainsäädäntöä huomattavasti, koska tähän asti EY on ainoastaan antanut vuosittaisia asetuksia lainsäädännön mukauttamiseksi. Ehdotuksessa esitetään useita järkeviä ratkaisuja. Asetusehdotuksessa esimerkiksi määritellään yksityiskohtaisesti vähimmäissilmäkoko Välimerellä (15 artikla) ja Mustallamerellä (16 artikla) samalla kun siinä kielletään pohjaharojen ja troolien käyttö yli 1 000 metriä syvissä vesissä (17 artikla). Siinä tarkastellaan myös laittomaan, ilmoittamattomaan ja sääntelemättömään kalastukseen yhteydessä oleviin aluksiin liittyviä seikkoja jne.
<SPEAKER ID="274" NAME="David Martin" AFFILIATION="S&amp;D">
kirjallinen. - (EN) Äänestin Välimeren yleisen kalastuskomission (GFCM) sopimusaluetta koskevan mietinnön puolesta. Tällä asetusehdotuksella pyritään yksinkertaisesti siirtämään GFCM:n hyväksymät ja GFCM:n sopimuspuolten täytäntöönpanemat suositukset yhdeksi yhteisön säädökseksi, johon voidaan sitä muuttamalla liittää tulevia suosituksia. Tämä yksinkertaistaisi lainsäädäntöä huomattavasti, koska tähän asti EY on ainoastaan antanut vuosittaisia asetuksia lainsäädännön mukauttamiseksi.
<SPEAKER ID="274" NAME="Clemente Mastella" LANGUAGE="IT">
Tämä asetusehdotus on merkittävä käännekohta Euroopan unionin Välimeren yleisen kalastuskomission jäsenyydessä. Itse asiassa se on osoittautunut hyvin mielenkiintoiseksi, koska siinä esitetään tiettyjen GFCM:n suositusten täytäntöönpanoa yhtenä yhteisön säädöksenä. On kyse oikeusvälineestä, joka on varmasti vakaampi kuin nykyinen ja joka antaa mahdollisuuden siihen, että sitä muuttamalla tulevat suositukset voidaan liittää siihen. Se on merkittävä askel kohti oikeusvarmuuden parantamista ja edistää osaltaan myös sääntelyn yksinkertaistamista. Kalastusverkkojen vähimmäissilmäkokoa koskevien merkittävien säännösten lisäksi asetusehdotuksen 28 artiklassa myös kyseenalaistetaan parlamentin toimivalta. Itse asiassa siinä todetaan, että asetuksen säännöksiä voidaan muuttaa komiteamenettelyssä, jossa komissiota avustavat hallintokomiteat, joiden puheenjohtajina toimivat komission edustajat ja jäseninä ovat jäsenvaltioiden edustajat. Tämä todella veisi parlamentilta toimivaltaa, joten vaikuttaa suotavammalta, että komissio toimii delegoitujen säädösten kautta, ja parlamentilla ja neuvostolla on mahdollisuus perua delegoidut valtuudet.
<SPEAKER ID="275" NAME="Barbara Matera" LANGUAGE="IT">
Olen samaa mieltä esittelijän kanssa tarpeesta yksinkertaistaa kalastussääntöjä asetuksella, jolla on siirtää Välimeren yleisen kalastuskomission (GFCM) suositukset yhdeksi yhteisön säädökseksi.
<P>
Olen samaa mieltä myös yhteisessä kalastuspolitiikassa asetetuista tavoitteista ja periaatteista, mutta minusta kaikille rannikkojäsenvaltioille on taattava oikea tasapaino suojelun ja ekosysteemien sosioekonomisen arvon välillä. Toisin sanoen minusta meidän on vaadittava paikallisyhteisöjen etujen suojelua yhteisen periaatteen mukaisesti.
<P>
Asetuksessa (EY) N:o 1967/2006 määritetään pikkutarkasti GFCM-sopimusalueella kalastukseen hyväksytyt silmäkoot, tässä tapauksessa Välimerellä. Kehotan parlamenttia panemaan merkille, että luontotyyppien turvaamistavoitteesta seuraa toisinaan, nykyisten asetusten perusteella, vakavia seurauksia joillekin kalastusyhteisöille.
<P>
Tämän osalta Italia odottaa komission määräävän poikkeuksesta kalastuskieltoon, joka koskee merkittävän kalastusteollisuuden päätuotteena olevia kahta tiettyä lajia. Tämän vuoksi haluan, että kaikkien 27 jäsenvaltion edustajat ja niiden kautta komissio olisivat tietoisia tarpeesta tarkastella näiden välineiden joustavoittamista, jotta annetaan paikalliselle kalastusteollisuudelle mahdollisuus selviytyä.
<SPEAKER ID="275" NAME="Nuno Melo" AFFILIATION="PPE">
kirjallinen. - (PT) Välimeren yleinen kalastuskomissio (GFCM) perustettiin kansainvälisellä sopimuksella vuonna 1949. Sopimuksen kattamaan alueeseen kuuluvat Välimeri ja Mustameri sekä niitä yhdistävät merialueet. GFCM:n pääasialliset tehtävät ovat edistää elollisten vesiluonnonvarojen kehittämistä, säilyttämistä ja järkevää hoitoa, laatia ja suosittaa säilyttämistoimenpiteitä sekä tukea yhteisiä koulutushankkeita. Tällä asetusehdotuksella pyritään yksinkertaisesti siirtämään GFCM:n hyväksymät ja GFCM:n sopimuspuolten täytäntöönpanemat suositukset yhdeksi yhteisön säädökseksi, johon voidaan sitä muuttamalla liittää tulevia suosituksia.
<SPEAKER ID="275" NAME="Alexander Mirsky" AFFILIATION="S&amp;D">
kirjallinen. - (EN) Mietinnöllä on määrää siirtää GFCM:n eri suosituksia yhteisön lainsäädäntöön. Suositukset koskevat teknisiä toimenpiteitä. Yksi niistä on kalatalousvaliokunnalle huolenaihe, sillä se katsoo ehdotuksen 28 artiklan (tarkistusmenettely) olevan hyvin kyseenalainen säännös, koska se saattaa vaarantaa parlamentin etuoikeudet ja nykyisen toimielinten välisen tasapainon paisuttamalla komission täytäntöönpanovaltaa siinä määrin, että kaikki tulevat tarkistukset asetukseen kuuluisivat komission toimivaltaan. Kalatalousvaliokunta ehdottaa tämän vuoksi 28 artiklan poistamista. Vaikuttaa siltä, että komissio ei ole täysin tottunut Lissabonin sopimukseen, ja näyttää siltä, että jotkut virkamiehet ovat päättäneet tehdä ne päätökset, jotka itse asiassa kuuluvat parlamentille. Tämän ei voida sallia tapahtuvan. Äänestin puolesta, koska minusta tämä komission röyhkeys menee yksinkertaisesti liian pitkälle.
<SPEAKER ID="275" NAME="Rolandas Paksas" LANGUAGE="LT">
Äänestin päätöslauselman puolesta, koska erityisesti Välimerellä kalastus on enemmän kuin taloudellista toimintaa, se on osa kulttuuria ja elämäntapaa. Kokonaisten alueiden olemassaolo perustuu kalastukseen. Tämän vuoksi on kiinnitettävä erityistä huomiota kalastukseen tällä alueella, koska kalastukseen liittyy Välimerellä enemmän erityispiirteitä kuin muualla, ja siihen on sovellettava erityistoimenpiteitä. Minusta on suotavaa siirtää Välimeren yleisen kalastuskomission eri suosituksia yhdeksi yhteisön säädökseksi, koska nämä suositukset ovat jo voimassa. Lisäksi olisi suotavaa säätää teknisistä toimenpiteistä, kalastuksen rajoittamisesta Lioninlahdella, tiukemmista silmäkokoja koskevista vaatimuksista sekä kalastuslupien antamisesta.
<P>
Olen samaa mieltä siitä, että kalastusaluksilla, jotka saavat osallistua delfiininkalastukseen, on oltava erityiskalastuslupa, ja pohjaharojen ja troolien käyttö yli 1 000 metriä syvissä vesissä on kiellettävä. Lisäksi on suotavaa säätää valvontatoimenpiteistä sekä kolmansien maiden kalastusalusten purku- ja jälleenlaivaustoimien valvonnasta ja tarkastuksista sekä siitä, milloin jäsenvaltiot eivät saa sallia kolmannen maan aluksen käyttävän niiden satamia. Olen tyytyväinen aktiivista yhteistyötä ja tiedonvaihtoa GFCM:n kanssa koskeviin ehdotuksiin.
<SPEAKER ID="275" NAME="Alfredo Pallone" LANGUAGE="IT">
Äänestin Crescenzio Rivellinin mietinnön puolesta, sillä olen täysin samaa mieltä unionin säännösten yksinkertaistamisen merkityksestä. Mietinnössä tarjotaan mahdollisuutta kanavoida kaikki Välimeren yleisen kalastuskomission suositukset yhdeksi yhteisön säädökseksi, jolloin asiakirjat ovat helpommin yleisön saatavilla ja asianosaisten toimielinten on helpompi tehdä tulevia tarkistuksia. Katson, että sääntelyn yksinkertaistaminen kansalaisia ja asianosaisia varten on velvollisuus, joka meidän lainsäätäjien on täytettävä nopeasti ja huolellisesti, jotta nämä ymmärtäisivät EU:n tarjoamat mahdollisuudet, mutta ennen kaikkea poistaaksemme hallinnollisen taakan, johon liittyy niin paljon lisäkustannuksia.
<SPEAKER ID="276" NAME="Raül Romeva i Rueda" LANGUAGE="EN">
Välimeren yleinen kalastuskomissio (GFCM) perustettiin kansainvälisellä sopimuksella vuonna 1949. Sopimuksen kattamaan alueeseen kuuluvat Välimeri ja Mustameri sekä niitä yhdistävät merialueet. GFCM:n pääasialliset tehtävät ovat edistää elollisten vesiluonnonvarojen kehittämistä, säilyttämistä ja järkevää hoitoa, laatia ja suosittaa säilyttämistoimenpiteitä sekä tukea yhteisiä koulutushankkeita. Tällä asetusehdotuksella pyritään yksinkertaisesti siirtämään GFCM:n hyväksymät ja GFCM:n sopimuspuolten täytäntöön panemat suositukset yhdeksi yhteisön säädökseksi, johon voidaan sitä muuttamalla liittää tulevia suosituksia. Asetuksen säännökset ovat sellaisia tavanomaisia asioita, joita tällaiset järjestöt sääntelevät. II osastossa asetetaan rajoituksia kalastusverkoille ja -toimenpiteille (tekniset toimenpiteet). III osasto muodostuu valvontatoimenpiteistä, kuten raportointivaatimuksista, tarkastuksista jne. IV osasto koskee komission ja jäsenvaltioiden yhteistyö-, tiedottamis- ja raportointivaatimuksia, sillä näiden on tehtävä yhteistyötä ja vaihdettava tietoja GFCM:n pääsihteerin kanssa.
<SPEAKER ID="277" NAME="Licia Ronzulli" LANGUAGE="IT">
Äänestin päätöslauselman puolesta, koska katson, että Välimeren yleisen kalastuskomission toteuttama sääntelytoiminta on ollut merkittävää, kun tavoitteena on kalastuksen kestävän tason saavuttaminen Välimerellä.
<P>
Viimeisimmät Välimeren kalakantoja koskevat tilastot paljastavat, että yli 54 prosenttia tutkituista kalakannoista kärsii liikakalastuksesta. On siis tärkeää ryhtyä lainsäädäntötoimiin meriympäristön suojelemiseksi ja kalakantojen palauttamiseksi kestävälle tasolle. Jäsenvaltioiden välinen täysimääräinen yhteistyö on nyt tärkeää, sillä niiden on omaksuttava uudet standardit mahdollisimman pian ja määrättävä asianmukaisia seuraamuksia niille, jotka eivät niitä noudata.
<SPEAKER ID="278" NAME="Catherine Stihler" AFFILIATION="S&amp;D">
kirjallinen. - (EN) Äänestin tämän mietinnön puolesta, koska sillä pyritään yksinkertaistamaan Välimeren sopimusalueen kalastuskäytäntöjä koskevia nykyisiä järjestelyitä.
<SPEAKER ID="279" NAME="Niki Tzavela" AFFILIATION="EFD">
kirjallinen. - (EL) Euroopan yhteisö ja Kreikka ovat Välimeren yleisen kalastuskomission sopimuspuolia. Tiettyjä GFCM:n sopimusalueen kalastusta koskevia määräyksiä koskevalla asetusehdotuksella pyritään siirtämään GFCM:n hyväksymät ja GFCM:n sopimuspuolten täytäntöön panemat suositukset yhdeksi yhteisön säädökseksi. Äänestin päätöslauselmaesityksen puolesta, koska katson, että siinä ehdotetuilla valvontatoimilla suojellaan luonnonympäristöä ja että siitä on siksi etua GFCM:n sopimuspuolille.
<SPEAKER ID="280" NAME="Angelika Werthmann" LANGUAGE="DE">
Äänestin tämän mietinnön puolesta, jossa käsitellään ehdotusta Euroopan parlamentin ja neuvoston asetukseksi eräistä kalastusta koskevista säännöksistä GFCM:n (Välimeren yleisen kalastuskomission) sopimusalueella. Suositusten yhdistäminen yhdeksi yhteisön säädökseksi yksinkertaistaa hallintoa ja lisää tehokkuutta, mikä on myönteinen asia. Ehdotetut yksittäiset tekniset mukautukset vastaavat vastuullisen kalastuspolitiikan nykyaikaisia vaatimuksia.
<SPEAKER ID="281" NAME="Luís Paulo Alves" AFFILIATION="S&amp;D">
kirjallinen. - (PT) Kannatan täysin tätä mietintöä, koska sillä pyritään aloittamaan finanssialan uudenlainen verotus, mikä sellaisenaan on kiireinen toimenpide, lisänä hiljattain hyväksytyille sääntely- ja valvontavälineille. Tämän osalta haluan korostaa, että kuten asiakirjassa todetaan, "transaktiomaksun käyttöönoton olisi oltava mahdollisimman laajapohjainen", siten, että se kattaa kaikentyyppiset transaktiot. Muiden etujen muassa transaktiomaksu tekee markkinoista oikeudenmukaisemmat ja avoimemmat, vähentää keinottelua ja veropetoksia ja jakaa kriisin aiheuttaman taakan rahoitusalan toimijoiden kesken. Toimenpiteestä syntyvin lisäresurssein olisi voitava torjua köyhyyttä, rohkaista uusien työpaikkojen luomista, rahoittaa hyvinvointivaltiota, saavuttaa ilmastoa ja ympäristöä koskevat tavoitteet ja rahoittaa muita Eurooppa 2020 -strategiaan perustuvia tekijöitä. Kannatan myös sitä, että komissio tutkisi tulevaa euro-obligaatiojärjestelmää sekä suunniteltua eurooppalaisten hankkeiden rahoittamista joukkovelkakirjalainoin investointeihin kannustavana toimenpiteenä. Kannatan myös saastuttaja maksaa -periaatetta. Emme myöskään voi sivuuttaa kehitysapua, sillä on tärkeää säilyttää tavoite 0,7 prosentin osoittamisesta jokaisen jäsenvaltion BKT:sta kehitysmaille.
<SPEAKER ID="281" NAME="Marta Andreasen" LANGUAGE="EN">
Äänestin innovatiivisesta rahoituksesta laadittua Podimatan mietintöä vastaan, koska sillä pyritään ottamaan käyttöön rahasiirtojen verotusta, jota väitetään tarvittavan suojaamaan taloutta riskikaupalta ja tarjoavan varoja, joita voidaan käyttää uuden kriisin tapauksessa, ja jota sovelletaan ainoastaan tukkukauppaan ja ammatilliseen toimintaan, koska se siirtyy väistämättä kuluttajien ja veroa maksavien kansalaisten kannettavaksi, ja he kärsivät jo tästä kriisistä. Maksulla olisi järkyttävä vaikutus Lontoon Cityyn, rahoituspalvelualalle, joka on Yhdistyneen kuningaskunnan suurin ja merkittävin valtion tulojen lähde. Siitä seuraa, että yritykset lähtevät Yhdistyneestä kuningaskunnasta, jolloin menetetään niin työpaikkoja kuin verotuloja.
<SPEAKER ID="281" NAME="Sophie Auconie" LANGUAGE="FR">
Näinä talousarvioleikkausten aikoina keskustelu innovatiivisesta rahoituksesta ei ole pelkästään tarpeen vaan myös välttämätöntä. Itse kannatan erityisesti transaktiomaksun käyttöönottoa mieluiten kansainvälisellä tasolla tai sitten ainakin Euroopan tasolla. Olen iloinen siitä, että toimenpide hyväksyttiin kollegojen enemmistöllä.
<SPEAKER ID="281" NAME="Zigmantas Balčytis" AFFILIATION="S&amp;D">
kirjallinen. - (LT) Maailmanlaajuinen talous- ja rahoituskriisi on tuonut esiin globaalin rahoitusjärjestelmän sääntely- ja valvontapuitteiden vakavat puutteet. On selvää, että tarvitaan uusia välineitä, joilla voidaan vähentää keinottelua ja palauttaa finanssialalle sen pääasiallinen rooli takaamalla rasitteen oikeudenmukaisen jakautumisen erityisesti tärkeimpien finanssialan toimijoiden kesken. Meidän on käynnistettävä keskustelu rahoitusalan verotuksesta, koska toisin kuin muut alat, se on ollut tähän mennessä suurelta osin aliverotettua. Kaikki rahoitustoiminnan perustoimet on myös vapautettu arvonlisäverosta. Kannatan transaktiomaksun käyttöönottoa, koska se auttaisi torjumaan rahoitusmarkkinoiden erittäin haitallisia kaupankäyntimalleja, parantaisi markkinoiden tehokkuutta, vähentäisi hintojen liiallista vaihtelua ja loisi finanssialalle kannustimia pitkän aikavälin sijoituksiin, joilla on lisäarvoa reaalitalouden kannalta.
<SPEAKER ID="281" NAME="Dominique Baudis" LANGUAGE="FR">
Tällä äänestystuloksella parlamentti on jälleen saavuttanut yhden virstanpylvään kohti globaalia rahoitussääntelyä. Olemme lähettäneet voimakkaan viestin tuestamme puheenjohtajavaltio Ranskan ja G20-ryhmän hankkeille. Talouden osoittaessa ensimmäisiä elpymisen merkkejä meidän on tehtävä yhteistyötä edistääksemme huolellisesti harkittua ja tasapainoista liberalismimallia. Eurooppalainen vasemmisto pyrki yksin ottamaan kunnian ajatuksen rahoituksen transaktiomaksuista. Se oli kuitenkin väärässä. Eurooppalaiset tietävät, milloin on oltava pragmaattinen. Tämänpäiväinen äänestys osoitti, että tämä käsitys ylittää kaikki poliittiset erimielisyydet.
<SPEAKER ID="282" NAME="Bastiaan Belder" LANGUAGE="NL">
En voi kannattaa Podimatan mietintöä, koska jäsenvaltiot vastaavat veropolitiikasta. Mietintö ei tee oikeutta tälle tilanteelle. Siinä pyritään määräämään useista EU:n tason veroista, myös finanssialan verotuksesta ja energiaverosta. Jos finanssialan verotus on välttämätöntä, siitä saatavien tulojen on mentävä jäsenvaltioiden kassaan. Loppujen lopuksi juuri ne joutuivat pelastamaan pankit. Jäsenvaltiot voisivat todellakin käyttää nämä tulot julkisen velan pienentämiseen, sillä se on kasvanut kriisin aikana. Mietinnössä kuitenkin oletetaan suoralta kädeltä, että näillä tuloilla olisi edistettävä globaaleja ja EU:n poliittisia tavoitteita. Niitä olisivat ilmastonmuutoksen torjunta sekä kehitysapu.
<P>
Lisäksi mietinnössä esitetään lentolippujen solidaarisuusmaksua, jotta voidaan torjua kansanterveysongelmia ja vähentää liikennealan maksuja. Olen samaa mieltä siitä, että meidän on pyrittävä näihin hyödyllisiin poliittisiin tavoitteisiin ja että on suotavaa tarkastella lisäresurssien myöntämistä tähän tarkoitukseen. Koska tämä kuitenkin vaikuttaa verotoimenpiteisiimme, jäsenvaltioiden olisi tehtävä nämä aloitteet, eikä yhteisön pidä sanella niitä ylhäältä alaspäin. Pelkään, että tämä lähestymistapa voi olla esteenä hedelmälliselle yhteistyölle neuvoston kanssa.
<SPEAKER ID="282" NAME="Jean-Luc Bennahmias" LANGUAGE="FR">
Yli kolme vuotta kriisin jälkeen keinot rahoitusmarkkinoiden sääntelemiseksi ovat yhä liian vähäisiä. Tässä yhteydessä uusi vero voisi vapauttaa uusia rahoituslähteitä ja kaikkein kyseenalaisimpia rahoituskäytäntöjä voitaisiin säännellä. Selvyyden vuoksi totean, että tällä hetkellä on mahdoton sanoa, ettei se, mitä tapahtui kolme vuotta sitten, voisi tapahtua uudelleen tulevaisuudessa. Se riittää tekemään epätoivoiseksi. On haastavaa saada tietää, löytyykö Euroopasta kriittinen massa, jotta voidaan toteuttaa erityistoimia. Uskon, että löytyy, ja mitä nopeammin toimia toteutetaan tässä asiassa, sen parempi!
<SPEAKER ID="283" NAME="Sebastian Valentin Bodu" AFFILIATION="PPE">
kirjallinen. - (RO) Tämän mietinnön hyväksyminen täysistunnossa viitoittaa tien, jota Euroopan unioni ilmeisesti haluaa kulkea. Vaikka ajatus finanssialan verotuksesta vaikuttaakin saavan julkista tukea, vaikka G20-ryhmän johtajat eivät onnistuneet pääsemään sopuun tällaisesta maksusta globaalilla tasolla, katson, että minun on mainittava, että tällä voi olla kielteisiä vaikutuksia keskipitkällä ja pitkällä aikavälillä. Tällaisen ainoastaan EU:hun sijoittuneen pääoman verotuksen vaikutus ajaa varmasti pääoman siirtymään EU:n ulkopuolisiin kehitysmaihin tai nopeasti kehittyviin talouksiin. Toinen mahdollisuus ainakin alkuvaiheessa on, että vero siirretään kustannusten muodossa kuluttajien luottoihin tai muihin rahoituspalveluihin. Olipa tilanne mikä tahansa, tämän kielteinen vaikutus on, että EU siirtyy yhä lähemmäs vaarallista tilannetta, jossa se menettää kilpailukykyään muihin, Yhdysvaltojen, Japanin tai BRIC-maiden kaltaisiin valtioihin nähden. Tämä hidastaa talouskasvua ja luo ongelmia, myös reaalitaloudelle, joka on riippuvainen halvimman mahdollisen rahoituksen lähteistä.
<SPEAKER ID="283" NAME="Vito Bonsignore" LANGUAGE="IT">
Äänestin mietinnön puolesta, koska tunnustan Euroopan unionin tarpeen etsiä uusia innovatiivisia rahoitusvälineitä. Tällaiset välineet voivat itse asiassa tarjota EU:lle mahdollisuuden puuttua tämänhetkisiin haasteisiin, sillä niillä olisi sekä sääntelytehtävä että merkitystä tulojen tuottajana.
<P>
Täällä parlamentissa on usein korostettu sitä, että talouskriisi toi esiin globaalin rahoitusjärjestelmän sääntelyn ja valvonnan puutteen. Tiedämme myös, että tällä hetkellä kriisin kustannukset siirtyvät ensimmäisenä veronmaksajien kannettaviksi, eikä pelkästään välittömien verojen kautta vaan myös lisääntyvän työttömyyden, kutistuvien tulojen, heikentyneiden sosiaalipalveluiden ja lisääntyvän eriarvoisuuden muodossa. Uusia välineitä tarvitaan kokonaisvaltaisten ja yhdennettyjen vastauksien löytämiseksi kriisiin.
<P>
Kannatan tämän vuoksi paljonpuhuttujen euro-obligaatioiden käyttöönottoa, joka mahdollistaisi velan yhteisen hallinnan valtionvelan osien vastavuoroisen yhdistämisen kautta. Esittelijä ehdottaa myös muita rahoitusvälineitä keinottelun hillitsemiseksi: esimerkiksi johdonmukaista ja tehokasta energia-alan verotusta sekä ehdotusten laatimista verotuksesta kehitysyhteistyön edistämiseksi, jotta saadaan lisää resursseja vuosituhannen kehitystavoitteiden saavuttamiseksi.
<SPEAKER ID="284" NAME="Jan Březina" LANGUAGE="CS">
Kohtaamme EU:ssa jatkuvasti sen rahoitusalan kriisin seurauksia, joka vuonna 2009 laajeni talousarviokriisiksi, jonka merkittävä piirre oli liiallinen valtionvelkakirjojen liikkeelle laskeminen. Toisin kuin hyväksytyssä mietinnössä, minä en ole havainnut markkinoilla paineita tähän, vaan pikemminkin monien kansallisten hallitusten vastuutonta talousarviopolitiikkaa, kun ne ovat haluttomia uudistamaan eläke-, terveydenhoito- ja työllisyysjärjestelmiään. Minusta on virheellistä syyttää markkinoiden epäonnistumista, ja se osoittaa, että puuttuu rohkeutta kohdata tarvittavat uudistukset. Olemme nyt hyväksyneet tiukempaa rahoituksen sääntelyä ja rahoitusmarkkinoiden valvontaa koskevat säännöt, ja meidän olisi mentävä vielä pidemmälle ja toteutettava toimenpiteitä Euroopan talouksien elpymisen vauhdittamiseksi, esimerkiksi yhteisten infrastruktuurihankkeiden rahoituksen sekä tieteeseen ja tutkimukseen investoivien yritysten tukemisen muodossa. Haluan varottaa rahoitustoimien transaktioveron ja erilaisten pankkiverojen käyttöönotosta, sillä se sitoisi rahoitusmarkkinoita ja vääristäisi kilpailua. EU:n joukkovelkakirjalainat eivät ole ratkaisu, sillä niillä ainoastaan siirretään julkisen talouden vastuuttomuus Euroopan tasolle, kauemmas julkisesta valvonnasta, jolloin pyrkimykset liiallisiin menoihin voivat johtaa vielä vakavampiin seurauksiin kuin kansallisella tasolla. En kannata myöskään Euroopan laajuista hiiliveroa, sillä siitä seuraisi kohtuuton taakka erityisesti energia-alalle, ja viime kädessä se heikentäisi EU:n energiavarmuutta.
<SPEAKER ID="285" NAME="Zuzana Brzobohatá" LANGUAGE="CS">
Rahoitusalan resursseista suuri osaa tulee rahasiirroista, ja erilaisilla rahoitusmarkkinoiden keinottelutoimilla oli merkittävä asema maailmanlaajuisessa rahoituskriisissä. Ei todellakaan ole oikein, että veronmaksajat kantavat koko rahoituskriisistä seuraavan taakan, sillä osa taakasta voidaan siirtää myös rahoitusmarkkinoille, jotta ne voivat osallistua kustannuksiin. Mietinnössä keskitytään pääasiassa hyvin keinotteleviin ja korkean riskin transaktioihin, joten se johtaa rahoitusalan entistä suurempaan vastuullisuuteen rahoitustoimien tulevan verotuksen kautta, mikä paradoksaalisesti johtaa suurempaan vakauteen globaalilla rahoitusalalla. Toinen syy finanssialan verotukselle on se, että useimmissa jäsenvaltioissa rahoitustoimet ovat arvonlisäverottomia.
<SPEAKER ID="285" NAME="Antonio Cancian" LANGUAGE="IT">
Äänestin mietinnön puolesta, koska se on mielestäni myönteinen askel kohti tulevaisuuden innovatiivisia rahoitusvälineitä, jotka tukevat Euroopan talouden elpymistä. Minusta on keskeistä, että Euroopassa löydetään markkinoilta resursseja talouden keskeisten alojen rahoittamiseen Eurooppa 2020 -strategian tavoitteiden mukaisesti, erityisesti kriisin päättymisen edellyttämien energiansiirto- ja televiestintäinfrastruktuurien rahoittamiseen.
<P>
Se on olennaista Euroopan talouden vauhdittamiseksi. EU:n vastuulla ei ole määrätä veroista ja/tai korottaa veroja, vaan sillä on oltava rohkeutta kohdata markkinat. Ratkaisu on kyetä löytämään uusia rahoitusmuotoja, joilla voidaan taata hankkeiden täysimääräinen loppuunsaattaminen mahdollisimman lyhyessä ajassa luomalla tilapäisrahastoja, jotka perustuvat suoraan hankkeen täytäntöönpanoon ja taloudelliseen hyödyntämiseen liittyvien arvopaperien liikkeellelaskuun. Näitä kutsutaan hankeobligaatioiksi.
<P>
Rahoitustoimien verotusta olisi ehdotettava Euroopassa vain, jos se otetaan käyttöön maailmanlaajuisesti. Minusta komission olisi tutkittava tällaisen veron käyttöönoton mahdollisuutta EU:n tasolla ja pyrittävä ennakoimaan, olisiko tällä kielteistä vaikutusta EU:n kilpailukykyyn.
<SPEAKER ID="285" NAME="Maria Da Graça Carvalho" LANGUAGE="PT">
Äänestin parlamentin päätöslauselman puolesta, koska olen samaa mieltä komission tavoitteesta kasvattaa EU:n talousarviota innovatiivisten rahoitusvälineiden avulla, ja tunnustan, että yksityisen sektorin rahoituksen lisäämisellä julkisin varoin voi olla etua. Katson myös, että tällaisia toimenpiteitä olisi täydennettävä avoimella raportoinnilla sekä investointisuuntaviivoilla, riskinhallinnalla, altistumisrajoilla sekä asianmukaisilla valvontamenettelyillä, jotka laaditaan demokraattisesti vastuullisella tavalla.
<SPEAKER ID="285" NAME="Françoise Castex" LANGUAGE="FR">
Olen tyytyväinen siihen, että Euroopan parlamentti tuki täysistunnossa järjestetyssä äänestyksessä transaktioveron käyttöönottoa Euroopan tasolla. Euroopan tason transaktioverolla rangaistaan luonteeltaan hyvin keinottelevasta ja yhteiskunnallisesti tarpeettomasta pääoman siirrosta, ja samalla siitä koituu Euroopan unionille 200 miljardin euron vuotuiset tulot. Tämä äänestystulos on kilpailukykypaketin vastainen. Valtioiden ja kansalaisten rankaisemisen sijaan on verotettava rahoitusmarkkinoita. Komission ja neuvoston on otettava tämä huomioon kiireellisesti.
<SPEAKER ID="286" NAME="Carlos Coelho" LANGUAGE="PT">
Kannatan tietyin varauksin innovatiivista rahoitusta koskevaa Podimatan mietintöä. Jaan esittelijän huolen nykyisestä talous- ja rahoituskriisistä sekä siitä johtuvasta investointipulasta. Olen myös samaa meiltä siitä, että investointien olisi suotavaa muuttua entistä suuremmaksi edistymiseksi ja innovoinniksi ja että Euroopan on lisättävä valmiuksiaan älykkäisiin investointeihin. Pelkään kuitenkin, että yleisesti ottaen mietintö vaikuttaa painottuvan liiaksi veroihin, kun monissa valtioissa (kuten Portugalissa), verotaakka on jo liiallinen. Mietinnön lopullisessa versiossa vaaditaan rahoitustoimiveron käyttöönottoa (globaalilla tai ainakin Euroopan tasolla), vaikka myönnetäänkin, että tämän seurauksia on tutkittava (ehdotetaan jälkikäteen tehtävää tutkimusta). Olen tyytyväinen euro-obligaatioiden liikkeellelaskun puolustamiseen, sillä se helpottaisi euroalueen haavoittuvampien valtioiden markkinoille pääsyä, sekä kantaan, että tämä olisi eduksi kaikille siihen osallistuville jäsenvaltioille ja euroalueelle kokonaisuudessaan.
<SPEAKER ID="287" NAME="Frédéric Daerden" AFFILIATION="S&amp;D">
kirjallinen. - (FR) Jotkut eivät kannata rahasiirtojen verotusta Euroopan tasolla, koska se vääristäisi kilpailua rahoitusmarkkinoilla Euroopan kustannuksella. En usko, että vain 0,01 prosentin vero näistä siirroista ajaisi sijoittajat vetäytymään maailman suurimmilta rahoitusmarkkinoilta.
<P>
Jos luotamme siihen, että G20-ryhmä tekee tämän aloitteen globaalilla tasolla, saamme odottaa ikuisesti. Tämän vuoksi olen iloinen siitä, että Euroopan parlamentin sosialistien ja demokraattien ryhmän esittämä tarkistus transaktioveron puolesta hyväksyttiin. Se tuottaisi arviolta 200 miljardin euron vuositulot, mikä antaisi unionille mahdollisuuden rahoittaa asianmukaisesti talousarviotaan aikana, jona neuvoston jäsenet jo tekevät tiettäväksi aikeensa leikata sitä huolimatta yhteisön menoista syntyvästä lisäarvosta.
<P>
Oikeistohallitukset käyttävät usein rahoitusmarkkinoiden pelaajien aiheuttamaa kriisiä perusteena talousarvioleikkauksille, erityisesti sosiaalimenojen leikkauksille. Näin Euroopan kansalaiset joutuisivat maksamaan virheistä, jotka eivät ole heidän tekemiään. Transaktiovero palauttaisi sosiaalisen oikeuden yhteisön päätöksiin vahvistamalla julkista taloutta niiden kustannuksella, jotka sitä alun alkaen heikensivätkin. Oli siis täsmälleen oikea aika tälle askeleelle.
<SPEAKER ID="287" NAME="Luigi Ciriaco De Mita" LANGUAGE="IT">
Talous- ja rahoituskriisi on paljastanut tämän alan täydellisen moraalittomuuden. Ajatus uudesta hyvinvointitaloudesta, jossa yksilön hyvinvoinnin tavoittelu johtaa kollektiiviseen hyvinvointiin, joka on osiensa summa, on ilmeisen riittämätön. Tämän katsantotavan mukaan yksilön etu ei rajoita mitenkään kollektiivista etua, puhumattakaan yleisestä edusta. Kuitenkin, koska julkishallinnon on asetettava yleinen etu toimintansa puitteiksi ja tarjottava sen sisällä liikkumatilaa vapaudelle ja yksilön oikeuksille, sen on tuettava tätä oikeudenmukaisella ja progressiivisella verotusjärjestelmällä. Tämän lähestymistavan mukaisesti, jota EU:n ja kaikkien G8- ja G20-maiden on tuettava globaalilla tasolla, transaktioverosta saatavat tulot on rinnastettava muihin tuloihin erityisellä verotusjärjestelmällä, joka suosii toimijoiden suurempaa vastuullisuutta, muiden sääntöjen ja uusien ajatusten lisäksi. Euro-obligaatioiden liikkeeseenlasku kriisirahastoa ja infrastruktuurihankkeita varten voisi vahvistaa EU:n toimintavalmiuksia, jos tulot lisättäisiin EU:n talousarvioon. Minusta hyväksymämme mietintö vie asioita tähän suuntaan, joskin hitaasti.
<SPEAKER ID="287" NAME="Marielle De Sarnez" LANGUAGE="FR">
Nykyinen talouskriisi on tuonut esiin puutteita rahoitusalan valvonnassa. Tarvitaan siis uusia välineitä ja uutta talouspolitiikkaa. Rahoitusjärjestelmä on todellakin tuottanut merkittäviä voittoja luonteeltaan keinottelevilla transaktioilla, eikä niistä makseta mitään veroa. Äänestämällä transaktioveron puolesta, josta saatavat tulot voidaan ohjata hyödyllisesti kehitysapuun, Euroopan parlamentti on osoittanut haluavansa lopettaa tämän epäoikeudenmukaisuuden. Veroa olisi tietenkin kannettava kansainvälisesti, mutta jos näin ei tapahdu, meidän on pyydettävä EU:ta kantamaan vastuunsa soveltamalla tätä Euroopassa. Näin Euroopan unioni näyttäisi esimerkkiä niin innovatiivisessa rahoituksessa kuin solidaarisuuden osoittamisessa kehitysmaille. Nyt on Euroopan komission vuoro toimittaa meille lainsäädäntöehdotus, joka täyttää parlamentin hyvin suuren enemmistön ilmaisemat odotukset.
<SPEAKER ID="288" NAME="Anne Delvaux" LANGUAGE="FR">
Olen tyytyväinen transaktioveroa koskeneen äänestyksen tulokseen, koska Euroopan parlamentti vaatii unionia panemaan täytäntöön tämän verojärjestelmän ilman, että odotetaan mahdollista globaalin tason päätöstä asiasta. Euroopan unionissa on maailman suurin rahoitussektori. Tämän vuoksi sen on näytettävä esimerkkiä.
<P>
Erilaisten tutkimusten mukaan noin 0,05 prosentin transaktioverosta syntyisi noin 200 miljardin euron vuotuiset tulot, joita voitaisiin käyttää talouden elvyttämiseen ja kehitysyhteistyöhön sekä ympäristön suojeluun samalla kun hillittäisiin rahoituskeinottelua. Olen myös vakuuttunut siitä, että tällaista veroa tarvitaan kansainvälisellä tasolla. Unionin on rohkaistava kumppaneitaan säätämään transaktioveroista.
<P>
Sanon näin, koska jos veroa kannetaan vain Euroopan unionissa eikä kansainvälisesti Euroopan pääasiallisissa rahoitusalan kilpailijavaltioissa, unionin rahoitusala kärsii suuresti. Toivon erityisesti, että puheenjohtajavaltio Ranska ja G20-ryhmä pääsevät tässä asiassa kompromissiin.
<SPEAKER ID="289" NAME="Harlem Désir" LANGUAGE="FR">
Yli kymmenen vuoden ajan eurooppalaiset sosialistit ovat ajaneet Euroopan parlamentissa transaktioveroa. Verolla olisi useita etuja. Se hillitsisi rahoituskeinottelua ja lisäksi sillä voitaisiin rahoittaa apua kehitysmaille ja niiden ilmastonmuutokseen sopeutumista samalla kun se toisi osansa Euroopan unionin talousarvioon.
<P>
Maailman tilanne on muuttunut: taantuma on tehnyt tarpeesta vakauttaa rahoitusmarkkinoita entistäkin akuutimman, ja Euroopan unioni tarvitsee uusia resursseja taantumasta selviytymiseen - siitä on selvittävä elvyttämällä, ei säästötoimenpiteillä.
<P>
Samalla veron yleinen kannatus kasvaa: yhä useammat hallitukset kannattavat ajatusta, ja Euroopan parlamentti on jo toistuvasti äänestänyt transaktioveron käyttöönoton puolesta. Uusi veroa tukeva äänestystulos on merkittävä askel: parlamentin mukaan meidän on toimittava välittömästi Euroopan tasolla, vaikka maailmanlaajuista sopimusta ei ole. Parlamentin vaatimus on selkeä, ja äänestyksen tulos oli ylivoimainen: meidän on nyt siirryttävä sanoista tekoihin ja otettava transaktiovero käyttöön.
<SPEAKER ID="289" NAME="Lena Ek" LANGUAGE="SV">
Innovatiivista rahoitusta koskevassa mietinnössä tarkastellaan useita merkittäviä näkökohtia. Valitettavasti se sisältää ehdotuksen, että Euroopassa otettaisiin yksipuolisesti käyttöön transaktiovero. Katson, että olisi tarkasteltava Ruotsin esimerkkiä, sillä se otti yksipuolisesti käyttöön eräänlaisen transaktioveron 1980-luvulla sillä seurauksella, että suurin osa osakkeilla, velkakirjoilla ja optioilla käytävästä kaupasta siirtyi Lontooseen. Meidän ei pidä tehdä samaa virhettä Euroopan tasolla. Katson, että on olemassa suuri vaara, että vakauttavat vaikutukset rahoitusmarkkinoilla eivät toteudu, jos EU ottaa itsenäisesti käyttöön transaktioveron. On suuri vaara, että osakkeilla, velkakirjoilla ja optioilla käytävä kauppa siirtyy vähemmän avoimille markkinoille Euroopan ulkopuolelle. Tämä ei loisi parempia edellytyksiä rahoitusmarkkinoiden valvonnalle. Äänestin tämän vuoksi sitä tarkistusta vastaan, jolla ehdotettiin eurooppalaista Tobinin veroa, mutta vaikka ehdotus lopulta hyväksyttiin äänestyksessä, päätin äänestää mietinnön puolesta lopullisessa äänestyksessä.
<P>
Valintani perustui siihen, että Euroopan liberaalien ja demokraattien ryhmän edustajana Eurooppa 2020 -strategiaa koskevissa neuvotteluissa olisin muuten saattanut vaarantaa ryhmän neuvotteluaseman meille merkittävissä asioissa, kuten siinä, kuinka tärkeää on luoda todelliset sisämarkkinat ja mahdollistaa infrastruktuurihankkeiden rahoitus EU:n hankeobligaatioiden avulla sekä löytää mahdollinen ratkaisu eurooppalaiseen hiiliveroon.
<SPEAKER ID="290" NAME="Edite Estrela" AFFILIATION="S&amp;D">
kirjallinen. - (PT) Äänestin mietinnön puolesta, koska siinä ajetaan erityisten välineiden luomista, kuten transaktioveron käyttöönottoa, mikä edistäisi osaltaan markkinoiden tehokkuuden parantamista, lisäisi avoimuutta, vähentäisi hintojen liiallista vaihtelua ja loisi rahoitusalalle kannustimia pitkän ajanjakson investointeihin, mistä koituisi lisäarvoa reaalitaloudelle.
<SPEAKER ID="291" NAME="Göran Färm, Olle Ludvigsson, Marita Ulvskog ja Åsa Westlund" LANGUAGE="SV">
Me ruotsalaiset sosiaalidemokraatit kannatamme suuresti transaktioveron globaalin tason käyttöönottoa. EU:n on tehtävä aktiivisesti työtä tällaisen järjestelmän perustamiseksi. Jos kansainvälinen sopimus aikanaan osoittautuisi poliittisesti mahdottomaksi, olisi harkittava hyvin tarkkaan transaktioveron käyttöönottoa vain EU:ssa. Sen olisi perustuttava hyvin tasapainoiseen vaikutustenarviointiin. Komissio valmistelee parhaillaan analyysia, mutta tämä ei ole estänyt se edustajia hyödyntämästä useita tilaisuuksia ilmaista selkeän kielteisiä näkemyksiä EU:n tason verosta. Tämä on mielestämme tuomittavaa. Tämän suoksi ja selkeän viestin lähettämiseksi komissiolle siitä, että asiaan on suhtauduttava vakavasti ja että menettelyn on oltava puolueeton, päätimme äänestää erityisesti EU-veron käyttöönottoa koskevan tarkistuksen puolesta. On hyvin tärkeää, että muodostetaan objektiivinen ja harkittu perusta päätökselle.
<SPEAKER ID="291" NAME="José Manuel Fernandes" LANGUAGE="PT">
Mietinnössä tarkastellaan tarvetta löytää uusia julkisen sektorin rahoitusmuotoja niin globaalilla kuin Euroopan tasolla. Todellisuudessa nykyinen talous- ja rahoituskriisi edellyttää, että jäsenvaltiot hankkivat tuloja lieventääkseen budjettikriisiään. Uusiin rahoituskeinoihin sisältyy rahoitusalan sekä hiilidioksidipäästöjen verottaminen.
<P>
Rahoitusalan tavoitteet talouden kehityksen rahoittajana ovat viime aikoina vääristyneet, ja sillä verukkeella, että riskit on katettava, on nostettu korkoja ja saatu välittömästi valtavia voittoja, mistä on vakavaa haittaa julkiselle taloudelle ja kansalaisille. Samalla hiilidioksidipäästöihin kohdistuva vero tekisi saastuttaja maksaa -periaatteesta oikeudenmukaisemman ja johdonmukaisemman, mikä edistäisi osaltaan sekä ilmastonmuutoksen lieventämistä että investointihankkeiden rahoitusta alalla. Kannatan transaktioveron käyttöönottoa globaalilla tasolla. Katson, että ennen sen käyttöönottoa Euroopan tasolla on toteutettava vaikutustenarviointi. Kannatan myös euro-obligaatioiden käyttöönottoa, koska minusta ne ovat yleinen valtionvelan hoitoa koskeva väline.
<SPEAKER ID="292" NAME="João Ferreira" LANGUAGE="PT">
Mietinnössä puhutaan innovatiivisesta rahoituksesta. Todellisuudessa siinä ei kuitenkaan luovuta vanhoista ja kuluneista asemista, joissa tuomitaan kaikkein perustavanlaatuisin oikeus. Rahoitusmarkkinoita olisi pitänyt valvoa ja säännellä tehokkaasti jo kauan sitten. Keinottelua olisi pitänyt jarruttaa jo kauan sitten, olipa sitten kyse hyödykkeistä, kuten elintarvikkeista, kiinteästä omaisuudesta, etuuksista ja eläkkeistä, tai valtioiden julkisesta velasta (joitakin esimerkkejä mainitakseni). Euroopan komissio kuitenkin kieltäytyy jääräpäisesti edistämästä näitä ehdotuksia. Näin siitäkin huolimatta, että veronkierron ja veropetosten aiheuttamat taloudelliset tappiot Euroopassa arvioidaan noin 200 miljardista 250 miljardiin vuodessa, ja tämä summa riittäisi vähentämään julkista velkaa ilman että on tarvetta nostaa tuloveroa - vanha ratkaisu. Se vastustaa jääräpäisesti myös transaktioveron käyttöönottoa EU:n tasolla eikä painosta sen käyttöönottoon globaalilla tasolla.
<P>
Sama pätee verokeitaiden jatkuvaan olemassaoloon, mikä on pöyristyttävää. Nämä voisivat olla keinoja saada tuloja köyhyyden ja muiden jatkuvien taloudellisten ja sosiaalisten ongelmien torjumiseen. Nykyarviot transaktioveron myötä saatavista tuloista jopa matalammalla prosentilla ovat noin 200 miljardia euroa vuodessa EU:n tasolla.
<SPEAKER ID="292" NAME="Carlo Fidanza" AFFILIATION="PPE">
kirjallinen. - (IT) Olen tyytyväinen innovatiivisia rahoitusvälineitä koskevaan päätöslauselmaan, joka on parlamentin panos keskusteluun siitä, kuinka voidaan saada aikaan tuloja, varmistaa oikeudenmukaisempi veropolitiikka ja maksimoida mahdollisuudet tulotason elpymiseen. Kannatan transaktioveron käyttöönottoa. Viimeaikainen kriisi - josta voidaan syyttää eräänlaista keinottelutaloutta - osoittaa, kuinka valtiot ja kansalaiset lopulta joutuvat henkilökohtaisesti maksamaan muiden aiheuttamat vahingot.
<P>
Transaktioverosta seuraisi 200 miljardin euron tulot EU:n kirstuun vuosittain ja se auttaisi torjumaan keinottelutoimintaa, kun toimista tulisi kalliimpia ja vähemmän houkuttelevia. Katson kuitenkin, että vero olisi otettava käyttöön globaalisti eikä pelkästään Euroopassa, jotta vältetään epäedullisen kilpailuaseman luominen Euroopalle itselleen, ja meidän on muistettava, että on kyse hyvin houkuttelevista maailman suurimmista markkinoista. Meidän on myös syytä olla tyytyväisiä siihen, että parlamentti kannattaa euro-obligaatioita ja hankeobligaatioita, jotka edistävät osaltaan elpymistä stimuloimalla reaalitaloutta ja rohkaisemalla Euroopan taloudelle elintärkeiden infrastruktuurien luomista.
<SPEAKER ID="293" NAME="Ilda Figueiredo" AFFILIATION="GUE/NGL">
kirjallinen. - (PT) On jo pitkän aikaa ollut tarpeen valvoa ja säännellä tehokkaasti pääomamarkkinoita sekä estää keinotteleminen monenlaisilla tuotteilla, kuten hyödykkeillä, kiinteistökaupoilla, eläkkeillä, vakuutuksilla ja eri johdannaisilla, kuten valtionvelkaan perustuvilla johdannaisilla.
<P>
Valitettavasti Euroopan komissio ei ole edistynyt näiden ehdotusten kanssa, koska on yleisesti tiedossa, että veronkierron ja veropetosten aiheuttamat taloudelliset tappiot ovat arviolta 200-250 miljardia euroa vuodessa, ja summa olisi yksinään riittävä vähentämään julkista velkaa ilman tarvetta korottaa tuloveroa.
<P>
Jos meillä kuitenkin olisi transaktiovero koko maailman tasolla, siis myös Euroopan unionin tasolla, ja lakkauttaisimme veroparatiisit ja keinottelevat rahoitustuotteet, meillä olisi käytettävissä yhä suurempia summia taloudellisiin ja sosiaalisiin ongelmiin puuttumiseksi.
<P>
Nykyarviot transaktioveron myötä saatavista tuloista jopa matalammalla prosentilla ovat noin 200 miljardia euroa vuodessa Euroopan unionin tasolla.
<P>
Tämän vuoksi emme voi hyväksyä sitä, että selkeä kanta transaktioveron käyttöönotosta viivästyy lisätutkimusten ja arviointien verukkeella.
<SPEAKER ID="293" NAME="Lorenzo Fontana" LANGUAGE="IT">
Koska holtittomasta kaupankäynnistä ja keinottelusta vastuussa olevaa rahoitusjärjestelmää pidetään yhtenä suurimmista rahoituskriisin aiheuttajista, on aivan oikein, että vastuullisten on maksettava osuutensa tarjoamalla mitä merkittävin taloudellinen panos. Katson kuitenkin, että mietinnössä ehdotettu menetelmä vaikuttaisi herkkään tasapainoon kilpailussa vaarantamalla sen perusteet, koska sitä olisi sovellettava globaalilla tasolla. Tästä syystä ja välttääkseni vaarallisen ennakkotapauksen luomista Euroopan verojärjestelmien osalta, en kannata Podimatan mietintöä ja äänestin sitä vastaan.
<SPEAKER ID="293" NAME="Bruno Gollnisch" LANGUAGE="FR">
Äänestin niiden tarkistusten ja tekstin osien puolesta, jotka koskivat rahoitustapahtumien verottamista. Itse asiassa äänestin sen periaatteen puolesta, että rahoituslaitosten on autettava taantuman kustannusten kantamisessa, koska ne ovat siitä vastuussa, ja vahvistettava julkista taloutta.
<P>
Äänestin kuitenkin mietintöä vastaan, koska sen ongelmana on, että sillä pyritään pääasiassa innovaation avulla luomaan uusia veroja, joita hallinnoidaan silloin kun mahdollista Euroopan tasolla tai globaalilla tasolla, tai ainakin siten, että kansainväliset elimet päättävät edunsaajista ja rahan käytöstä. Ei myöskään ole takeita siitä, että tuloverot merkittävästi pienenisivät. Voin vastaavasti vain vastustaa hiiliveroa kaikilla tasoilla, sillä se vahingoittaisi poikkeuksetta kaikkein heikoimmassa asemassa olevia kansalaisia, kuten presidentti Sarkozyn epäoikeudenmukaiset ja epäsuositut hankkeet ovat osoittaneet.
<P>
Vastustan myös eurooppalaisen viraston perustamista euro-obligaatioiden liikkeelle laskua varten julkisen velan keskittämiseksi - se olisi järkevämpien ihmisten hulluille maksama todellinen bonus. Lopuksi pahoittelen sitä, että vaikka kehitysyhteistyön rahoitusta koskevassa osassa suomitaan perustellusti korruptoitunutta hallintoa ja veroparatiiseja, siinä vältetään huolellisesti tuomitsemasta monikansallisten yritysten raivostuttavia käytäntöjä ja erityisesti sitä, kuinka ne hyödyntävät siirtomaksuja.
<SPEAKER ID="293" NAME="Louis Grech" LANGUAGE="EN">
Innovatiivista rahoitusta koskevalla mietinnöllä lähetetään voimakas viesti rahoituslaitoksille ja erityisesti pankkialalle siitä, että on korkea aika säännellä enemmän rahoitusalaa sekä saattaa pankit hallinnollisesti vastuuseen ja laillisesti tilivelvollisiksi piittaamattomista toimistaan ja tehottomista riskinhallintakäytännöistään. On käynyt ilmeisen selväksi, että rahoituspalveluiden markkinat eivät usein kykene riittävään itsesääntelyyn ja että kuluttajansuojan laatu ja takeet rahoituspalveluiden alalla edellyttävät kouriintuntuvaa ja voimakasta parannusta, erityisesti seurannan ja valvonnan osalta. Nykytilannetta voitaisiin hyödyntää mahdollisuutena vahvistaa rahoituspalvelualaa ja palauttaa kansalaisten ja kuluttajien luottamus alaan, sillä nämä maksavat nyt suurista möhläyksistä ja merkittävimpien rahoituslaitosten pelastamisesta syntynyttä laskua.
<P>
Komission olisi ensin arvioitava transaktioveron vaikutukset Euroopan talouteen, sillä mahdollisten tulevien ehdotusten ei pidä perustua pelkästään hetken mielijohteesta tehtyihin päätöksiin nykyhetken ongelmien ratkaisemiseksi, vaan niiden pitäisi perustua pragmaattiseen lähestymistapaan, joka osoittautuu kestäväksi ajan kuluessa ja palauttaa Euroopan kansalaisten luottamuksen rahoitusmarkkinoihin.
<SPEAKER ID="293" NAME="Estelle Grelier" LANGUAGE="FR">
Podimatan mietinnön hyväksyminen oli parlamentille mahdollisuus osoittaa yksimielinen tukensa transaktioveron käyttöönotolle Euroopan tasolla. Tähän asti eurooppalainen oikeisto on aina pysäyttänyt sosialistien asiaa koskeneet ehdotukset joko parlamentin valiokunnissa tai täysistunnoissa. Se, että Euroopan parlamentin jäsenten enemmistö, ja näin siis myös osa oikeistosta, on saatu kannattamaan tätä hanketta, jota Euroopan parlamentin sosialistien ja demokraattien ryhmä on ajanut jo useita vuosia, on hyvä uutinen. Se osoittaa, että olemme kaikki vähitellen ymmärtämässä hankkeen ansiot. Äänestystulos merkitsee uuden vaiheen alkamista sellaisen rahoitusvälineen käyttöönotossa, jolla erityisesti luotaisiin EU:n talousarvioon uusia omia varoja, mutta tuettaisiin myös kansainvälisesti kehitysapualoitteita. Työ ei kuitenkaan ole vielä valmis. Tällä hetkellä kyseessä on vain poliittinen kanta. Meidän on pysyttävä valppaina, jotta Euroopan valtioiden ja hallitusten päämiehet, joiden enemmistö on keskusta-oikeistolaisia, lausuntojensa lisäksi aidosti haluavat ottaa tämän veron käyttöön.
<SPEAKER ID="293" NAME="Nathalie Griesbeck" LANGUAGE="FR">
Olemme vuosia taistelleet transaktioveron käyttöönoton puolesta. Vaikka ajatukseen on suhtauduttu erilaisin varauksin, tämän päätöslauselman hyväksyminen suurella enemmistöllä on merkittävä askel. Rohkaisemalla rahoitustoimien verotukseen kansainvälisellä tasolla ja joka tapauksessa suosittelemalla tällaisen veron käyttöönottoa Euroopan unionissa parlamentti luo perustaa finanssialan uudelle globaalille järjestykselle. Tämän lisäksi on mainittava tällaisen veron tarjoamat uudet taloudelliset näkymät, sillä sen käyttöönotto tuottaisi noin 200 miljardia euroa vuodessa. Äänestystulos on suuri voitto. Nyt on kansainvälisten elinten aika osoittaa samanlaista rohkeutta, kuin Euroopan parlamentin jäsenet ovat osoittaneet.
<SPEAKER ID="293" NAME="Sylvie Guillaume" LANGUAGE="FR">
Rahoitustoimien verotus on asia, jota Euroopan sosialistit ja vasemmisto ovat ajaneet jo kauan. Kreikkalaisen kollegani Anni Podimatan mietinnön hyväksyminen suurella enemmistöllä todistaa Euroopan parlamentin poliittisesta edistyksestä. Tämä on eurooppalaiselle vasemmistolle suuri voitto, josta se voi olla ylpeä. Vaikka tekstillä ei ole suoraa lainsäädännöllistä vaikutusta, se on todellakin ratkaiseva poliittinen edistysaskel. Tästä lähtien Euroopan parlamentin oikeisto ei voi estää tällaisen veron käyttöönottoa. Tämä on todellinen askel kohti talousarvion federalismia, joka on ainoa tapa, jolla Euroopan unioni voi saavuttaa tavoitteensa kasvun, työllisyyden ja taantumasta selviytymisen osalta.
<SPEAKER ID="293" NAME="Juozas Imbrasas" LANGUAGE="LT">
Kannatin mietintöä, koska yksi innovatiivisten rahoitusvälineiden tärkeimmistä eduista on se, että niistä voidaan saada kaksoishyöty, sillä ne voivat auttaa osaltaan merkittävien poliittisten tavoitteiden saavuttamista, kuten rahoitusmarkkinoiden vakauden ja avoimuuden, ja tarjota merkittävän tulonlähteen, mutta on otettava huomioon myös näiden välineiden vaikutukset rahoitusalan kielteisiin ulkoisvaikutuksiin. Kannatan säännöstä ja vaatimusta, että innovatiivisin rahoitusvälineiden kerätään enemmän rahaa tältä alalta. Näin edistetään osaltaan verotaakan siirtämistä pois työtätekeviltä. Tämä tarjoaisi mahdollisuuden parantaa markkinoiden tehokkuutta, lisätä avoimuutta ja vähentää keinottelua, jopa liiallista hintavaihtelua, lisätä rahoitusalan kannustimia pitkäaikaisiin investointeihin, joista seuraisi reaalitaloudelle lisäarvoa, sekä auttaa rahoittamaan globaaleja julkisia etuja ja vähentää julkista velkaa. Kannatan ajatusta euro-obligaatioiden liikkeeseenlaskusta Euroopan merkittävien infrastruktuuritarpeiden ja rakenteellisten hankkeiden rahoittamiseksi Eurooppa 2020 -suunnitelman ja suunniteltujen EU:n uusien strategioiden mukaisesti, jollainen on esimerkiksi energiainfrastruktuurien kehittämistä koskeva uusi strategia, sekä muiden laaja-alaisten hankkeiden rahoittamiseksi. Eurooppalaiset hankeobligaatiot turvaisivat näin tarvittavat investoinnit, toisivat niiden tarvitseman tuen, ja niistä tulisi julkisen tuen merkittävä hyvin vaikuttava mekanismi. Hankkeiden on myös osaltaan edistettävä talouksiemme ekologista muuttumista ja näytettävä tietä kohti nollahiilitaloutta.
<SPEAKER ID="294" NAME="Arturs Krišjānis Kariņš" AFFILIATION="PPE">
kirjallinen. - (LV) Uusi transaktiovero ei ratkaise Euroopan unionin jäsenvaltioiden talousarvio-ongelmia. Tämän vuoksi en tue innovatiivista rahoitusta globaalilla ja Euroopan tasolla koskevaa mietintöä. Toisin kuin eräät uskovat, tätä veroa eivät maksaisi pankit, vaan niiden asiakkaat, siis samat vanhat veronmaksajat. Talouden elpymisen aikaan meidän ei pidä ottaa käyttöön uusia veroja. Meidän on sen sijaan vähennettävä julkisia menoja. Uusi vero ainoastaan peittäisi hallitusten kyvyttömyyden vähentää menoja, eikä sillä olisi toivottua vaikutusta.
<SPEAKER ID="294" NAME="Giovanni La Via" LANGUAGE="IT">
Mietintö, josta parlamentissa tänään äänestettiin, koskee innovatiivisten rahoitusvälineiden käyttöönottoa. Halusin tukea äänestyksessä päätöslauselmaa, koska viime vuosien talouskriisi on tuonut esiin sääntelyn puutteen sekä tarpeen luoda uusia rahoitusvälineitä, joilla voidaan poistaa merkittävää rahoituskeinottelua. Tällä EU:n toimella voidaan siis yksiselitteisesti vastata reaalitalouden tarpeisiin tukemalla pitkän ajanjakson investointeja ja luomalla uusia lisäresursseja merkittävien globaalien ja eurooppalaisten haasteiden kohtaamiseksi ja niiden voittamiseksi, kasvua ja kehitysyhteistyötä koskevien tavoitteiden saavuttamiseksi. Transaktioiden määrän dramaattinen lisääntyminen on paljastanut yhä kasvavan kuilun rahoituksen ja reaalitalouden välillä. Transaktioveron käyttöönotto, yhteisten euro-obligaatioiden liikkeeseenlasku ja hiiliveron suunnitteleminen ovat joitakin uusien menettelyjen luomiseen liittyviä ehdotuksia, ja taloutemme tarvitsee niitä, mutta niillä ei kuitenkaan saa olla kielteistä vaikutusta kaikkein haavoittuvimpiin kuluttajiin.
<SPEAKER ID="295" NAME="Bogusław Liberadzki" LANGUAGE="PL">
Olen hyvin tyytyväinen globaalin ja Euroopan tason innovatiivista rahoitusta koskevan mietinnön äänestystulokseen. Mietinnössä tarkasteltiin kahta hyvin merkittävää asiaa, nimittäin transaktioveroa ja euro-obligaatioita. Nämä voisivat olla merkittäviä rahoituslähteitä EU:n taloudellisten ja rahoitusta koskevien valmiuksien lisäämiseksi, jolloin se kykenisi panemaan täytäntöön laaja-alaisia ja strategisesti merkittäviä hankkeita, myös liikenne- ja energiahankkeita, ja saisivat mahdollisesti mobilisoitua myös yksityistä pääomaa. Euroopan parlamentin sosialistien ja demokraattien ryhmä on jo jonkin aikaa vaatinut tällaista ratkaisua. Olen tyytyväinen siihen, että selkeä enemmistö äänesti näiden innovatiivisten ratkaisujen käyttöönoton puolesta.
<SPEAKER ID="295" NAME="Sabine Lösing ja Sabine Wils" AFFILIATION="GUE/NGL">
kirjallinen. - (DE) Vasemmisto on tukenut transaktioveron käyttöönottoa jo useita vuosia. Euroopan parlamentti hyväksyi yleisesti ajatuksen tänään. Parlamentin hyväksymä Podimatan valiokunta-aloitteinen mietintö ei merkitse lopullista hyväksyntää tai tuomiota transaktioverolle. Ei ole selvää, voimmeko odottaa komissiolta vastaavaa ehdotusta ja jos kyllä, niin milloin. Lainsäädäntömenettelyn käynnistymiseen on vielä pitkä matka. Tällä hetkellä komissio valmistelee vasta toteutettavuustutkimusta. Yksi toteutettavuustutkimuksen puite-edellytyksistä on, että transaktiovero ei saa vaarantaa kilpailukykyä. On varsin epärealistista olettaa, että transaktiovero nyt otettaisiin käyttöön maailmanlaajuisesti. Valiokunta-aloitteisessa mietinnössä ei tarkastella pelkästään transaktioveroa, vaan myös kilpailupolitiikan sujuvaa toimintaa EU:ssa sekä alv-mallin mukaisen hiiliveron käyttöönottoa. Se sisällytettäisiin kaikkiin sisämarkkinoiden tuotteisiin.
<P>
Me emme voi hyväksyä tätä hiiliveroa. Tämä on konservatiivien ympäristöpoliittinen vaatimus näiden etsiessä energialähteiden yhdistelmää, jossa yhdistyisivät ydinenergia ja uusiutuvat energialähteet. Tämä vero ei koskisi ydinenergiaa. Me vaadimme energialähteiden verotusta, myös ydinenergian, yhdistetyn primäärienergiaa/hiiltä koskevan verotuksen kautta. Äänestin lopullisessa äänestyksessä tyhjää, koska en voinut äänestää sellaisen mietinnön puolesta, jossa yhdistyvät yksi hyvä ajatus, transaktiovero, sekä toimenpiteet, jolla kasvatettaisiin entisestään Euroopan kansalaisten taakkaa.
<SPEAKER ID="297" NAME="Petru Constantin Luhan" LANGUAGE="RO">
Maailmanlaajuinen talous- ja rahoituskriisi on viime vuosina tuonut esiin globaalin rahoitusjärjestelmän sääntely- ja valvontapuitteiden vakavat puutteet. Transaktioiden määrä on nykypäivänä nopeassa kasvussa, ja transaktioiden määrän ja reaalitalouden tarpeiden välillä on syvä kuilu. Yleisimmät lyhytaikaiset investoinnit ovat johtaneet liiallisiin hinnanvaihteluihin ja riskinottoon. Tämän kriisin keskiössä olivat luonteeltaan hyvin keinottelevat lyhyen aikavälin transaktiot, ja tämä toi korostetusti esiin selvän yhteyden, joka vallitsee toisaalta tehottoman rahoitusalan sääntelyn ja valvonnan ja toisaalta julkisen talouden kestävyyden välillä. Äänestin mietinnön puolesta, koska markkinakäyttäytymisen aiheuttamilla ongelmilla oli suuri vaikutus julkiseen talouteen, Euroopan kansalaisiin ja muihinkin. Mietinnössä pyritään luomaan välineitä keinottelun vähentämiseksi ja takaamaan taakan oikeudenmukainen jakautuminen keskeisten rahoitusalan toimijoiden kesken sekä luomaan lisäresursseja suuriin haasteisiin vastaamiseksi.
<P>
Veronkierto ja veropetokset maksavat EU:n jäsenvaltioille arviolta 250 miljardia euroa vuodessa. Transaktiovero on uusi tekijä, joka tuottaisi EU:lle vuosittain 200 miljardia euroa ja hillitsisi keinottelua.
<SPEAKER ID="298" NAME="David Martin" LANGUAGE="EN">
Äänestämällä tämän mietinnön puolesta Euroopan parlamentin jäsenet vastaavat rahoitusalan oikeudenmukaista verotusta koskevaan kansalaisten vaatimukseen. Finanssiala on suurelta osin vapautettu arvonlisäverosta ja sitä verotetaan hyvin vähän, kun taas tavalliset kansalaiset ovat joutuneet vastaamaan rahoituskriisin kustannuksista, myös jokaisen miehen, naisen ja lapsen 9 500 euron tukeen valtiolle EU:ssa. Äänestyksessä Euroopan parlamentin jäsenet tukivat satoja tuhansia kampanjoijia, jotka tekevät aktiivista työtä saadakseen voimaan Robin Hood -veron - pikkiriikkisen transaktioveron, jolla voidaan kerätä miljardeja niin omien ensisijaisten tavoitteiden täyttämiseen kuin köyhyyden ja ilmastonmuutoksen torjumista koskevien kansainvälisten tavoitteidemme saavuttamiseksi.
<P>
Globaali sopimus olisi paras tapa tällaisen veron käyttöönottoon, mutta Yhdistyneen kuningaskunnan osakkeiden leimavero osoittaa, että on mahdollista ottaa käyttöön menestyksekäs ja hyvin suunniteltu transaktiovero vaarantamatta kilpailukykyä. Koordinoitu EU:n laajuinen transaktiovero olisi ensimmäinen askel kohti globaalia transaktioveroa. On toiminnan aika, ja EU voi johtaa oikeudenmukaisempaa globaalia verotusta koskevaa kampanjaa.
<SPEAKER ID="299" NAME="Arlene McCarthy" LANGUAGE="EN">
Labour-puoluetta edustavat Euroopan parlamentin jäsenet vastaavat rahoitusalan oikeudenmukaista verotusta koskevaan kansalaisten vaatimukseen. Finanssiala on suurelta osin vapautettu arvonlisäverosta ja sitä verotetaan hyvin vähän, kun taas tavalliset kansalaiset ovat joutuneet vastaamaan rahoituskriisin kustannuksista, myös jokaisen miehen, naisen ja lapsen 9 500 euron tukeen valtiolle EU:ssa. Äänestyksessä Euroopan parlamentin jäsenet tukivat satoja tuhansia kampanjoijia, jotka tekevät aktiivista työtä saadakseen voimaan Robin Hood -veron - pikkiriikkisen transaktioveron, jolla voidaan kerätä miljardeja niin omien ensisijaisten tavoitteiden täyttämiseen kuin köyhyyden ja ilmastonmuutoksen torjumista koskevien kansainvälisten tavoitteidemme saavuttamiseksi. Globaali sopimus olisi paras tapa tällaisen veron käyttöönottoon, mutta Yhdistyneen kuningaskunnan osakkeiden leimavero osoittaa, että on mahdollista ottaa käyttöön menestyksekäs ja hyvin suunniteltu transaktiovero vaarantamatta kilpailukykyä. Koordinoitu EU:n laajuinen transaktiovero olisi ensimmäinen askel kohti globaalia transaktioveroa. On toiminnan aika, ja EU voi johtaa oikeudenmukaisempaa globaalia verotusta koskevaa kampanjaa.
<SPEAKER ID="300" NAME="Jean-Luc Mélenchon" LANGUAGE="FR">
Vasemmisto on kannattanut vuosia ajatusta transaktioverosta. Nyt ajatuksesta ollaan yksimielisiä. Tämä myöntyminen meidän näkemykseemme on ilahduttavaa. Transaktioverolla on kuitenkin pyrittävä ainoastaan edistämään kansalaisten yleistä etua, ei kaupankäynnin sujuvuutta tai päästöoikeuksien kauppaa, jota eräät - kuten tässäkin tekstissä - kutsuvat hiilimarkkinoiksi. Äänestän tätä hyvän ajatuksen julmaa kaappausta vastaan.
<SPEAKER ID="300" NAME="Nuno Melo" LANGUAGE="PT">
Vaikka hyväksynkin suuren osan mietinnön sisällöstä, en voinut äänestää sen puolesta, koska siinä ajetaan transaktioveron käyttöönottoa (globaalilla tai ainakin Euroopan tasolla), vaikka siinä myönnetäänkin, että tämän seuraukset on tutkittava (ehdotetaan tätä koskevaa jälkikäteen toteutettavaa tutkimusta). Edustamani puolue on aina taistellut tällaisen transaktioveron käyttöönottoa vastaan Portugalissa, koska sillä olisi tuhoisia vaikutuksia rahoitusmarkkinoihin. Portugalin varat ovat ehtyneet eikä se selviydy lisäverotaakasta, koska loppujen lopuksi vero siirtyisi kansalaisten kannettavaksi, sillä rahoituslaitokset siirtäisivät sen asiakkailleen. Tällaisen veron käyttöönotto pelkästään Euroopan tasolla voisi tarjota muille markkinoille kilpailuedun Euroopan rahoitusmarkkinoihin nähden.
<SPEAKER ID="301" NAME="Willy Meyer" AFFILIATION="GUE/NGL">
kirjallinen. - (ES) Äänestin innovatiivista rahoitusta globaalilla ja Euroopan tasolla koskevan Podimatan mietinnön puolesta, koska siinä esitetään ajatus, joka on ollut yksi vasemmiston pilareista maailmassa: transaktioveron käyttöönotto. Teksti voisi varmasti olla rohkeampi, eikä tätä veroa tarvitse tehdä riippuvaiseksi vastaavanlaisesta verosta globaalilla tasolla.
<P>
Poliittinen järjestöni on aina ajanut tarvetta verottaa maailman pääomavirtoja, kuten niin kutsuttua Tobinin veroa. Vaikka mietinnössä esitetty ehdotus onkin mielestäni riittämätön, katson sen olevan askel oikeaan suuntaan.
<SPEAKER ID="302" NAME="Louis Michel" LANGUAGE="FR">
Vuosien 2007-2009 maailmanlaajuinen talous- ja rahoituskriisi on tuonut esiin globaalin rahoitusjärjestelmän sääntely- ja valvontapuitteiden vakavat puutteet. Osallistuin innovatiivisen rahoituksen edistämiseen Euroopan parlamentissa perustamalla työryhmän tarkastelemaan kansainvälisten transaktioiden veron toteutettavuutta. Olen vakuuttunut siitä, että tällainen vero sekä mahdollistaisi rahoitusalan paremman sääntelyn rajoittamalla puhtaasti keinottelevaa toimintaa että auttaisi myös köyhimpiä, erityisesti kehitysmaita ja niistä kaikkein vähiten kehittyneitä, saavuttamaan vuosituhannen kehitystavoitteet ja toteuttamaan toimenpiteitä ilmastonmuutokseen mukautumiseksi.
<P>
Euroopan tason transaktiovero voisi tuoda noin 200 miljardin tulot unionissa vuosittain ja globaalilla tasolla lähes 650 miljardin dollarin tulot. Jos etenemme Euroopan tasolla johdonmukaisesti ottamalla käyttöön transaktioveron, pidämme voimassa joulukuussa 2010 lähettämämme voimakkaan viestin, joka sisältyi suositukseemme nimeltä "rahoitus-, talous- ja sosiaalikriisi: suositukset toteutettaviksi toimenpiteiksi ja aloitteiksi".
<SPEAKER ID="302" NAME="Alexander Mirsky" LANGUAGE="EN">
Tämän mietinnön hyväksyminen olisi ensimmäinen voimakas transaktioveroa koskeva myönteinen viesti parlamentilta aikana, jona komissiolla on ristiriitainen lähestymistapa. Se osoittaa halukkuutta säännellä finanssialan toimintaa, mutta haluaa vapauttaa sen verotuksesta. On korostettava joidenkin oikeistojohtajien tekopyhyyttä, kun nämä vaativat eräänlaista finanssialan verotusta, mutta vain globaalilla tasolla, kun tiedämme, että se on hyvin epätodennäköistä. Komission on annettava täsmällinen ja selkeä merkki siitä, että kaikkien on maksettava transaktioveroa. Tilanne, jossa maanviljelijät maksavat veroa, mutta rahoitusyhtiöt eivät, on tuomittava. Sosiaalinen epäoikeudenmukaisuus synnyttää kaunaa ja hölläkätisyys tekee hallituksen instituutioista pankkien hiekkalaatikoita. Äänestin mietinnön puolesta.
<SPEAKER ID="303" NAME="Andreas Mölzer" LANGUAGE="DE">
Transaktioveron käyttöönotto on askel oikeaan suuntaan ja vaikuttaa ainoastaan hedge-rahastoihin ja muihin vastaaviin tuotteisiin, joista vaikuttaa olevan kovin vähän hyötyä reaalitaloudelle. On epäilemättä oikein, että Eurooppa näyttää tässä mallia - loppujen lopuksi joutuisimme odottamaan loputtomiin, jos haluaisimme myös amerikkalaiset mukaan. Transaktioveroa ei kuitenkaan pidä käyttää mahdollisuutena ottaa käyttöön EU-vero takaoven kautta. Valitettavasti Podimatan mietintö kuitenkin vie meitä juuri tähän suuntaan. Toimivalta veroalalla kuuluu jäsenvaltioille. Jos Brysselissä ei pärjätä saatavilla rahoilla, on kiristettävä vyötä. On jo riittävästi toimivaltaa, jota voitaisiin säännellä paremmin kansallisella kuin EU:n tasolla. Muut mietinnössä esitetyt pyynnöt, erityisesti euro-obligaatioiden ja hiiliveron käyttöönottoa koskevat, on hylättävä. Toisaalta euro-obligaatiot ovat täysin taloudellisen järjen vastaisia tuotteita, ja toisaalta taloudellisesti varovaisilta euroalueen valtioilta vaaditaan taas epäoikeudenmukaisesti maksua. EU:sta tulisi yksinkertaisesti siirtojen unioni. Myös hiilivero epäilyttävine tavoitteineen olisi haitallinen Euroopan taloudelle ja tuhoaisi työpaikkoja. Sillä olisi näin kielteinen vaikutus suurimpaan osaan ihmisistä. Tämän vuoksi mietintö on hylättävä.
<SPEAKER ID="304" NAME="Claudio Morganti" LANGUAGE="IT">
Äänestin mietintöä vastaan, koska vaikka ajatus siitä, että rahoitusala, joka on suurelta osin vastuussa viimeisten kahden vuoden kriisistä, maksaisi osansa, vaikuttaa oikeudenmukaiselta, täytäntöönpanotapa hämmentää minua.
<P>
Minun on todettava, että olen tyytyväinen euro-obligaatioiden luomista koskevaan ehdotukseen, koska uskon niiden olevan hyödyllinen väline, mutta minulla on ongelmia mietinnön pääsisällön kanssa, joka koskee transaktioveron käyttöönottoa. Minusta on liian riskialtista soveltaa tätä ainoastaan Euroopan unionin tasolla, sillä se saattaisi tehdä koko Euroopan rahoitusjärjestelmän kilpailukyvyttömäksi, ja toimijoiden olisi hyvin helppoa keskittyä muihin markkinoihin.
<P>
En myöskään halua tämän veron viitoittavan tietä mahdollisen keskitetyn EU:n verojärjestelmän luomiselle, jota vastustan kaikin voimin.
<SPEAKER ID="304" NAME="Franz Obermayr" LANGUAGE="DE">
Tähän asti eurooppalaiset veronmaksajat ovat saaneet kantaa talouskriisin suurimman rahoitustaakan. Tämän vuoksi on tärkeää, että käytetään muita välineitä sen varmistamiseksi, että rahoitusalan toimijat ja keinottelijatkin kantavat osan vastuusta. Se on yksinkertaisesti oikeudenmukaista. Transaktioveroa ei kuitenkaan pidä käyttää verukkeena välittömän verotuksen käyttöönotolle Brysselistä käsin. Tämä heikentäisi jäsenvaltioiden suvereniteettia verotuksen alalla ja yleensä. Mietintö paljastaa tämän suuntaisia aikeita, joten äänestin sitä vastaan.
<SPEAKER ID="304" NAME="Rolandas Paksas" AFFILIATION="EFD">
kirjallinen. - (LT) Äänestin globaalin ja Euroopan tason innovatiivista rahoitusta koskevan päätöslauselman puolesta. Eurooppa, maailman suurin rahoitusmarkkina-alue, pyrkii nousemaan jaloilleen kriisin jälkeen, vaikka sen vaikutukset tulevat tuntumaan vielä vuosien ajan. On siis ratkaisevan tärkeää löytää innovatiivisia rahoitustoimenpiteitä, joilla voidaan varmistaa rahoituksen vakaus ja avoimuus. Tällä hetkellä suurin osa rahoituspalveluista on vapautettu arvonlisäverosta. Merkittäviä tuloja menetetään siis rahoitusalalla, ja työtätekevien verotaakka kasvaa. Katson, että transaktiovero on tehokas rahoitustoimenpide, joka auttaisi vähentämään keinottelua ja julkisen talouden alijäämiä. Sen jälkeen kun veron mahdolliset kielteiset vaikutukset EU:n globaaliin kilpailukykyyn on arvioitu asianmukaisesti, meidän on pyrittävä kaikin tavoin varmistamaan sen käyttöönotto globaalilla tasolla. Lisäksi kaikkien valtioiden BKT:n lisäämiseksi olisi suotavaa ottaa käyttöön pankkien varoja koskeva vero, joka olisi suhteessa kyseisen luottolaitoksen järjestelmämerkitykseen ja toimintaan liittyvään riskiin. Kannatan euro-obligaatioiden liikkeeseenlaskua koskevaa ehdotusta, koska yhteisenä velan hallintavälineenä se auttaisi houkuttelemaan yhä suurempia investointeja eurooppalaisiin infrastruktuurihankkeisiin. Lisäksi maksimaalisen edun saamiseksi hiiliverosta on asetettava kaikille jäsenvaltioille vähimmäistason pakolliset vaatimukset, jotta voidaan estää kohtuuttoman rasituksen siirtyminen pienituloisille kuluttajille.
<SPEAKER ID="305" NAME="Georgios Papanikolaou" LANGUAGE="EL">
Äänestin Euroopan parlamentin globaalin ja Euroopan tason innovatiivista rahoitusta koskevan valiokunta-aloitteisen mietinnön puolesta. Rahoitus- ja velkakriisi on paljastanut puutteita rahoitusalan nykyisessä toiminnassa ja valvonnassa. Globaalin transaktioveron käyttöönotto ei ole uusi ehdotus, ja se on varmasti epäsuosittu ehdotus poikkeuksetta kaikissa teollisuusmaissa, varsinkin niissä, joissa verotaso on alhainen. Jos globaali sopimus kuitenkin osoittautuu mahdottomaksi, transaktioveron käyttöönotto EU:ssa auttaa parantamaan tämän alan toimintaa, jos se ei haittaa kilpailukykyä, ja synnyttää samalla julkisia tuloja. Tämä on tarkistuksen 2 pääsisältö, jonka puolesta äänestin.
<SPEAKER ID="296" NAME="Maria do Céu Patrão Neves" LANGUAGE="PT">
Mietinnössä tarkastellaan innovatiivisia rahoituskeinoja koko maailman ja Euroopan tasolla. Siinä esitetään toimenpiteitä vuosien 2007-2009 maailmanlaajuisen talous- ja rahoituskriisin esiintuomien sääntely- ja valvontapuitteiden vakavien puutteiden korjaamiseksi maailman rahoitusjärjestelmässä. Transaktioiden määrä on nykypäivänä nopeassa kasvussa, ja transaktioiden määrän ja taustalla olevien "todellisen maailman" tarpeiden välillä on syvä kuilu. Uudet kaupankäyntimallit, kuten lyhyen aikavälin investoinnit ja automatisoitu nopea pörssikauppa, joista on tullut keskeisiä rahoitusalan suuntauksia, jotka ovat johtaneet liiallisiin hinnanvaihteluihin ja riskinottoon, ansaitsevat hallitusten huomion. Tässä on riittävästi syitä sille, että Euroopan parlamentti toimivaltansa puitteissa antaa oman panoksensa ja tuo esiin toimenpiteet, jotka se katsoo asianmukaisiksi nykytilanteen korjaamiseksi.
<SPEAKER ID="296" NAME="Marit Paulsen, Olle Schmidt ja Cecilia Wikström" LANGUAGE="SV">
Mietinnössä innovatiivisesta rahoituksesta tarkastellaan useita merkittäviä näkökohtia, kuten sitä, kuinka tärkeää on luoda todelliset sisämarkkinat perustaksi kasvulle Euroopassa, kuinka tärkeää on mahdollistaa eurooppalaisten infrastruktuurihankkeiden rahoitus euro-obligaatioilla, sekä mahdollista ratkaisua eurooppalaisesta hiiliverosta, jotta voimme siirtyä Euroopassa kestävään tuotantoon. Myös se on tärkeää, että mietinnössä todetaan, että EU:n jäsenvaltioiden on täytettävä asetetut tukitavoitteet.
<P>
Päätimme kuitenkin äänestää tyhjää lopullisessa äänestyksessä, koska emme pidä hyvänä ajatuksena, että Euroopassa otettaisiin yksipuolisesti käyttöön transaktiovero, jos muut valtiot eivät tee samoin. Katsomme, että olisi tarkasteltava Ruotsin esimerkkiä, sillä se otti yksipuolisesti käyttöön eräänlaisen transaktioveron 1980-luvulla sillä seurauksella, että suurin osa osakkeilla, velkakirjoilla ja optioilla käytävästä kaupasta siirtyi Lontooseen. Meidän ei pidä tehdä samaa virhettä Euroopan tasolla.
<P>
Katsomme, että on olemassa suuri vaara, että toivomamme transaktioveron vakauttavat vaikutukset rahoitusmarkkinoilla eivät toteudu, jos EU ottaa yksin käyttöön tällaisen veron. On suuri vaara, että osakkeilla, velkakirjoilla ja optioilla käytävä kauppa siirtyy vähemmän avoimille markkinoille Euroopan ulkopuolelle. Näin ei synny parempia edellytyksiä rahoitusmarkkinoiden valvonnalle, ja se saattaa myös vaarantaa perustamamme yhteisen eurooppalaisen rahoitusmarkkinavalvonnan.
<SPEAKER ID="306" NAME="Miguel Portas" AFFILIATION="GUE/NGL">
kirjallinen. - (PT) Selvitäkseen globaalista rahoituskriisistä ja sen aiheuttamasta taantumasta monet hallitukset ovat kasvattaneet valtion velkatason kestämättömälle tasolle, kun tavoitteena oli pelastaa rahoitusyhtiöt ja talouden vauhdittaminen. Samaan aikaan pankit kasvattavat voittojaan keskuspankeilta lähes nollakorolla saatujen lainojen sekä asiakkaille ja valtioille myöntämiensä lainojen välisellä erotuksella. Rahoitusyrityksillä on siis moraalinen velvoite kantaa vastuunsa aiheuttamastaan kriisistä. Transaktiovero on vähintä, mitä voidaan vaatia.
<P>
Niille, jotka pyrkivät viivyttämään tätä vastuunottoa sillä verukkeella, että vero voidaan ottaa käyttöön vain globaalilla tasolla, totean seuraavaa: 1) veron yksipuolinen käyttöönotto vahvistaisi suuresti EU:n asemaa, 2) jos osa keinotteleviin transaktioihin käytetyistä varoista poistuisi EU:sta, siitä seuraisi rahoitusmarkkinoiden hintavaihteluun hyödyllinen vähennys ja 3) jos globaali rahoitussääntely ei ole kestävää tai suotavaa, tarvitaan järkeviä pääoman liikkeitä koskevia sääntöjä. Mietintö on askel tähän suuntaan.
<SPEAKER ID="307" NAME="Evelyn Regner" LANGUAGE="DE">
Äänestin mietinnön puolesta, koska EU:n on korkea aika tarttua ohjaksiin ja ottaa käyttöön transaktiovero Euroopan tasolla. Katson, että jos otamme ensimmäisen askeleen, se lisää todennäköisyyttä, että maailmanlaajuinen transaktiovero saadaan aikaan. Ryhmäni esittämä tarkistus, jossa vaaditaan transaktioveron käyttöönottoa EU:n tasolla ilman lisäviivästyksiä (kuten lisätutkimusten toteuttamista) hyväksyttiin pienellä enemmistöllä. Kehotan nyt asiasta vastaavaa komission jäsen Šemetaa lopultakin toteuttamaan toimia.
<P>
Päätöslauselma hyväksyttiin suurella enemmistöllä: 529 puolesta, 127 vastaan ja 18 tyhjää. Tämä oli parlamentilta voimakas signaali, jota komissio ei voi sivuuttaa tai tulkita uudelleen hatarin perustein. Kehotan puheenjohtaja Barrosoa tarttumaan toimeen, käyttämään komission aloiteoikeutta ja esittämään meille, lainsäätäjille, ehdotusluonnoksen. Tällä tavalla voidaan kerätä kaikkiaan 200 miljardia euroa - kipeästi kaivattuja varoja, joiden on tultava niiltä, jotka kriisin aiheuttivat. Meidän ei pidä kääntyä veronmaksajien puoleen, jotta he maksaisivat rahoituskriisin aiheuttaman vajeen, vaan meidän on vaadittava yksityistä sektoria maksamaan osuutensa. Raha olisi käytettävä julkisen talouden vahvistamiseen erillisenä tulolähteenä EU:n talousarviossa.
<SPEAKER ID="308" NAME="Raül Romeva i Rueda" AFFILIATION="Verts/ALE">
kirjallinen. - (EN) Euroopan parlamentti toisti tänään vaatimuksensa transaktioveron käyttöönotosta EU:n tasolla osana parlamentin jäsenten hyväksymää mietintöä innovatiivisesta rahoituksesta. Vihreät ovat jo pitkään vaatineet transaktioveron käyttöönottoa ja ovat tyytyväisiä äänestystulokseen, jota vihreä parlamentin jäsen Philippe Lamberts kommentoi seuraavasti: "Euroopan parlamentti on jatkanut painostusta transaktioveron käyttöönottamiseksi EU:n tasolla. Vaikka lopullisen tavoitteen on oltava globaalin transaktiovero käyttöönotto, sillä, että EU toimii ensin yksin, on selkeitä etuja. Euroopan parlamentin jäsenet ovat tänään pyytäneet komissiota toteuttamaan tähän tähtääviä toimia. Vihreät ovat pitkään vaatineet transaktioveron käyttöönottoa sekä haitallisen keinottelun ehkäisykeinona että julkisten tulojen uutena lähteenä. Sen lisäksi, että transaktiovero on mahdollisesti merkittävä tulonlähde aikana, jona valtionkassoihin kohdistuu paineita, se on myös sosiaalisesti oikeudenmukainen. Transaktioverolla voitaisiin myös selvästi puuttua nopeasta pörssikaupasta johtuvaan järjestelmäriskiin, ja sillä voitaisiin torjua riskialtista keinottelua. Komission ja jäsenvaltioiden on aika lopettaa viivyttely".
<SPEAKER ID="309" NAME="Licia Ronzulli" LANGUAGE="IT">
Viimeaikainen talouskriisi on paljastanut globaalin rahoituksen sääntely- ja valvontajärjestelmän puutteet.
<P>
Aivan liian usein näiden transaktioiden määrä on ylittänyt todellisen maailman tarpeet ja johtanut keinotteluun, joka ajan myötä on saanut aikaan pääoman äärimmäisen hintavaihtelun ja vaaran maksukyvyttömyydestä. Ensimmäisenä taakan ovat kantaneet veronmaksajat myös työttömyyden kasvun, tulojen pienentymisen, sosiaalipalveluiden saatavuuden rajoittumisen ja eriarvoisuuden lisääntymisen muodossa.
<P>
Tulevien kriisien ehkäisemiseksi EU:n on nyt edistettävä todellisia muutoksia sääntelyssä ja valvonnassa terveemmän ja vankemman rahoitusympäristön muokkaamiseksi. Ajatukseen transaktiomaksusta liittyy merkittäviä etuja, varsinkin tällaisen kriisin jälkimainingeissa: markkinoiden vakauttaminen, kannustimien luominen pitkän aikavälin investoinneille ja jäljitettävyyden varmistaminen yksittäisten transaktioiden osalta.
<P>
Keinottelun hillitseminen, pitkän aikavälin investointien tukeminen ja vankemman pitkän aikavälin kasvun aikaansaaminen Eurooppa 2020 -strategian mukaisesti: on tärkeää täydentää kaikkea tätä ottamalla käyttöön vastaavanlainen rahoitusjärjestelmä myös Euroopan unionin ulkopuolella, jotta ei synny kilpailuetuja meitä vastaan.
<SPEAKER ID="310" NAME="Vilja Savisaar-Toomast" LANGUAGE="ET">
Tämänpäiväisessä äänestyksessä tuettiin innovatiivista rahoitusta maailmassa ja Euroopassa koskevaa mietintöä. Ainoa osa, jota ei kannatettu, oli ehdotus, että komissio tutkisi EU:n hiiliveron toteutettavuutta, joka otetaan arvonlisäveron tavoin käyttöön sisämarkkinoiden kaikkien tuotteiden osalta. Panin tyytyväisenä merkille, että pääkohtia, joissa komissiota kehotettiin tutkimaan useiden uusien verojen toteutettavuutta ja käytännöllisyyttä sekä niiden seurauksia, kannatettiin. Pankkiverolla, rahoitustoiminnan verottamisella ja transaktioverolla on kaikilla omat taloudelliset tavoitteensa, ja niiden mahdollisuudet tuoda lisätuloja vaihtelevat, joten on tärkeää suorittaa syvällinen analyysi ennen uusien verojen käyttöönottoa.
<P>
Tarkasteltavana olevaa ajatusta, että mahdollinen transaktiovero olisi otettava käyttöön mahdollisimman laajasti, kannatettiin. Samalla parlamentin jäsenet, minä mukaan lukien, vaativat selvyyttä siitä, kuka tämän veron viime kädessä maksaa, sillä verotaakka jää tavallisesti asiakkaan kannettavaksi, eli tässä tapauksessa sijoittajien ja yksittäisten henkilöiden. Kiitoksia.
<SPEAKER ID="311" NAME="Edward Scicluna" LANGUAGE="EN">
Äänestin Podimatan mietinnön puolesta, koska siihen sisältyy useita hyviä ajatuksia globaalista transaktioverosta. On tosiasia, että suuren osan finanssialasta, erityisesti investointipankkien, on edelleen uudistauduttava rahoituskriisin paljastamien puutteiden osalta. Jopa Englannin pankin pääjohtaja Mervyn King myönsi viime viikolla, että kustannukset säästötoimenpiteistä, joita Yhdistyneessä kuningaskunnassa ja kaikkialla Euroopassa toteutetaan, jäävät täysin syyttömien ihmisten kannettaviksi, kun taas rahoitusala on palannut vanhaan ajattelutapaansa kuin mitään ei olisi tapahtunut.
<P>
On oikein, että yksityinen sektori joutuu maksamaan osuutensa rahoituskriisin seurauksista ja vastaamaan mahdollisista taloudellisista pelastuksista, koska on paljon pankkeja, joiden katsotaan edelleen olevan liian suuria kaatumaan. Vastuu on nyt IMF:llä ja Euroopan komissiolla. Niiden on arvioitava globaalin transaktioveron myönteiset ja kielteiset vaikutukset.
<SPEAKER ID="312" NAME="Peter Skinner" LANGUAGE="EN">
Tänään äänestettäessä innovatiivista rahoitusta koskevasta Podimatan mietinnöstä äänestettiin erillisestä tarkistuksesta, jossa vaadittiin komissiota esittämään ehdotuksia EU:n tason transaktioverosta, jos G20-tasolla ei tehdä aloitteita.
<P>
Äänestin tarkistuksen puolesta solidaarisuudesta ryhmääni kohtaan ja koska katson, että selkeä tuki transaktioverokäsitteelle Euroopassa voi herättää lisää keskustelua G20-ryhmässä.
<P>
Olen kuitenkin vahvasti sitä mieltä, että transaktioveron käyttöönotto EU:n tasolla, jos sellaista ei oteta käyttöön myös globaalisti, lisää Yhdistyneen kuningaskunnan asemaan rahoituskeskuksena kohdistuvia riskejä, ja sillä on selviä vaikutuksia Kaakkois-Englannin asukkaisiin. Suhtaudun hyvin epäilevästi vain EU:ssa käyttöönotettavaan transaktioveroon ja katson, että kaikkien ehdotusten vaikutukset on arvioitava huolellisesti sen varmistamiseksi, että myönteisiä vaikutuksia on enemmän kuin varjopuolia äänestäjieni kannalta. Ennen tällaisen vaikutustenarvioinnin tuloksia vastustan jyrkästi ehdotusta kaikkiin transaktioihin yleisesti sovellettavasta 0,05 prosentin transaktioverosta umpimähkäisenä ja harkitsemattomana.
<SPEAKER ID="312" NAME="Søren Bo Søndergaard" LANGUAGE="DA">
Äänestin mietintöä vastaan, koska siinä ei taata sitä, että transaktioveroa käytettäisiin siihen tarkoitukseen, johon todellista Tobinin veroa olisi käytettävä, nimittäin kehitysmaihin ja ilmastonmuutokseen liittyviin investointeihin. Mietinnössä jää epäselväksi, kasvattaisiko vero EU:n talousarviota, ja tästä seuraa mahdollisesti uusia ongelmia. Ensinnäkin vastustan täysin EU:n omien varojen lisäämistä. Toiseksi hukkaamme mahdollisuuden aitoon Tobinin veroon, jos EU:lla on oikeus käyttää veroa - katsokaapa komission ehdotusta, jonka mukaan verolla olisi rahoitettava EU:n hankkeita ja EU:n talousarviopuutteita. Ääntäni ei pidä tulkita siten, että vastustaisin transaktioveroa EU:ssa. Kannatan täysimääräisesti todellista Tobinin veroa. Kannatan myös mietinnön myönteisiä osatekijöitä, kuten veropetosten torjuntaa, saastuttaja maksaa -periaatetta ja energiatehokkuutta koskevaa vaatimusta.
<SPEAKER ID="313" NAME="Bart Staes" LANGUAGE="NL">
Äänestin jälleen tänään transaktioveron käyttöönoton puolesta ja olen sitä mieltä, että vaikka transaktioveroa ei onnistuttaisi ottamaan käyttöön globaalilla tasolla, EU:n on silti otettava ensimmäinen askel. Meidän on tartuttava tähän hetkeen ja rajoitettava rahoitus- ja pankkialan ahneutta. Loppujen lopuksi globaali kriisi edellyttää globaaleja ratkaisuja, ja Eurooppa, suurin rahoitusmarkkina-alue, voi ottaa edelläkävijän aseman tässä. Transaktiovero voisi tarjota jäsenvaltioille riittävät tulot talousarvioiden tasapainottamiseen ja talouden käynnissä pitämiseen.
<P>
Koska 0,05 prosentin transaktioveron tuomat mahdolliset tulot ovat lähes 200 miljardia euroa ja globaalisti 650 miljardia dollaria, vero voi muodostaa merkittävän osan ratkaisua, kun pyritään löytämään uusia ja kestäviä tulonlähteitä. Transaktiovero rajoittaisi keinottelua, vakauttaisi markkinoita, loisi kannustimia pitkän ajanjakson investoinneille, ja koska jokainen transaktio on jäljitettävissä, se lisäisi avoimuutta ja sillä varmistettaisiin se, että rahoitusalan toimijat vastaisivat osastaan kriisin kustannuksista. Lisäksi mietinnössä tarkastellaan mahdollisuutta laskea liikkeeseen euro-obligaatioita ja määrätä hiilidioksidiverosta. Näitä on tutkittava yksityiskohtaisemmin.
<SPEAKER ID="314" NAME="Catherine Stihler" LANGUAGE="EN">
Toisin kuin skotlantilaiset konservatiivi- ja liberaalikollegani, äänestin useita mahdollisia rahoituslähteitä, myös transaktioveroa, koskevan mietinnön puolesta. Mietinnössä vaaditaan myös keskustelua transaktioverosta saatavien tulojen käytöstä.
<SPEAKER ID="315" NAME="Michèle Striffler" LANGUAGE="FR">
Kannatin voimakkaasti transaktioveron käyttöönottoa globaalilla tasolla äänestettäessä innovatiivista rahoitusta globaalilla ja Euroopan tasolla koskevasta mietinnöstä. Tällaisen veron käyttöönottoa ainoastaan Euroopan tasolla on kuitenkin ensin tarkasteltava Euroopan komission toteuttamassa toteutettavuustutkimuksessa. Meidän on todellakin selvitettävä, voidaanko tällainen vero ottaa käyttöön Euroopan tasolla ilman että siitä koituu kielteisiä vaikutuksia Euroopan kilpailukykyyn kansainvälisellä tasolla.
<SPEAKER ID="316" NAME="Nuno Teixeira" LANGUAGE="PT">
Talous- ja rahoituskriisi on paljastanut vakavia puutteita globaalin rahoitusjärjestelmän sääntely- ja valvontapuitteissa. Kriisiin on löydettävä vastauksia sellaisista uusista välineistä, joilla voidaan hillitä keinottelua, palauttaa rahoitusalan asema, varmistaa taakan tasapuolinen jakautuminen ja luoda uusia lisäresursseja globaaleihin haasteisiin vastaamiseksi. Näitä ovat esimerkiksi ilmastonmuutos, kehitystavoitteet sekä älykäs, kestävä ja osallistava kasvu Eurooppa 2020 -strategian puitteissa. Valiokunta-aloitteinen mietintö on tulos halusta löytää uusia ja innovatiivisia rahoituslähteitä. Tuloihin perustuvat verotusvälineet katsotaan riittämättömiksi. Asiakirjassa tarkastellaan seuraavia innovatiivisen rahoituksen mahdollisuuksia: rahoitusalan verottaminen, euro-obligaatiot ja energia-alan verotus. Minusta on olennaista löytää innovatiivisia vaihtoehtoisia rahoituskeinoja, jotka vastaavat nykyhetken haasteita ja ovat nykymaailman tarpeiden mukaisia, mutta ei ole suotavaa tehdä tätä tutkimatta ensin sen todellisia vaikutuksia. Aivan yhtä tärkeää kuin tulojen lisääminen, on markkinoiden sääntelyaseman vahvistaminen ja mekanismien luominen niiden avoimuuden, tehokkuuden ja vakauden lisäämiseksi. Näistä syistä äänestin täysistunnossa asiakirjan puolesta.
<SPEAKER ID="317" NAME="Georgios Toussas" LANGUAGE="EL">
Mietintö on loukkaus työtätekevien ja ruohonjuuritason luokkien älyä vastaan, sillä ne kärsivät pääoman ja sen poliittisten edustajien niitä vastaan julistamasta barbaarisesta sodasta. Siinä selitetään heti aluksi, että pääoman verottaminen ei tule kysymykseen: "korostaa, että olemassa olevien verotusvälineiden tason kiristäminen ja soveltamisalan laajentaminen ...eivät ole riittävä eivätkä kestävä ratkaisu". Työntekijöiden hämäämiseksi siinä kuitenkin kehotetaan EU:ta hyväksymään 0,01 prosentin transaktiovero, jonka väitetään takaavan "taakan tasapuolisen jakautumisen" pääoman sekä työntekijöiden kesken ja rajoittavan pääomakeinottelua. Samalla köyhien ruohonjuuriluokkien välitöntä verotusta nostetaan, ja välillisiä veroja, jotka kirjaimellisesti syövät työväenluokan ja ruohonjuuritason tuloja, nostetaan ennätyslukemiin. Transaktiovero ei ole rahoitusalan verottamista, se on jälleen uusi välillinen vero. Tämän uuden välillisen veron lisäksi ehdotetaan lukuisia niin kutsuttuja innovatiivisia rahoitustoimenpiteitä, tai pikemminkin ruohonjuuritason tuloihin kohdistuvia uusia veroja, kuten hiiliveroa, lentolippujen hintaan sisällytettävää solidaarisuusmaksua ja jopa maailmanlaajuisia arpajaisia nälänhädän torjumiseksi. Kreikan kommunistipuolueen edustajat äänestivät tätä mietintöä vastaan korostaen, että ainoa yleisesti suosittu keino selviytyä pääomakriisistä on kohdentaa toimet monopolien voittoihin.
<SPEAKER ID="318" NAME="Niki Tzavela" LANGUAGE="EN">
Äänestin mietinnön puolesta. Minusta Podimatan mietintö on hyvin tasapainoinen ja erittäin hyvin selitetty, ja olen tyytyväinen mietinnössä esitettyihin neljään rahoitusvälineeseen. Kaikki neljä toimenpidettä ovat innovatiivisia, ja haluankin korostaa, ettei ole kyse pelkästään transaktioverosta. Meidän on oltava huolellisia valitessamme täytäntöönpantavia välineitä: minusta meidän on hylättävä verot, jotka kohdistuvat energia-alan kaltaisiin aloihin, joilla on kerrannaisvaikutuksia elinkustannuksiin. Loppuvaihetta varten komission onkin toteutettava näiden välineiden käytön vaikutustenarviointi ja arvioitava niiden mahdollisia seurauksia.
<SPEAKER ID="319" NAME="Thomas Ulmer" LANGUAGE="DE">
Mietintöön sisältyy joitakin hyviä ajatuksia, kuten esimerkiksi vain 0,05 prosentin transaktiovero, josta koituisi 200 miljardia euroa EU:n talousarvioon. Tällä hetkellä emme hyödy näistä rahoista, joilla keinottelua vaikeutettaisiin, mutta siitä ei tulisi mahdotonta. Jännittävä kysymys onkin, mitä ministerineuvosto tekee tälle valiokunta-aloitteiselle mietinnölle. Meillä on vielä pitkä matka edessämme.
<SPEAKER ID="320" NAME="Derek Vaughan" LANGUAGE="EN">
Koska kansalaiset kaikkialla EU:ssa joutuvat vastaamaan rahoituskriisin edelleen kasvavasta laskusta, mietinnön sisältämillä toimenpiteillä olisi mahdollista kerätä miljardeja euroja ja lieventää joitakin perheisiin kohdistuneita paineita näissä haastavissa rahoitusolosuhteissa.
<P>
Pikkuisella transaktioverolla voidaan torjua köyhyyttä Yhdistyneessä kuningaskunnassa ja kaikkialla maailmassa sekä lieventää ilmastonmuutoksen vaikutuksia. Tämän niin kutsutun Robin Hood -veron ajajien, myös Labour-puoluetta edustavien Euroopan parlamentin jäsenten, on nyt laajennettava menestystä ja jatkettava globaalin rahoitusalan painostamista maailmanlaajuisen transaktioveron luomiseksi.
<SPEAKER ID="320" NAME="Dominique Vlasto" LANGUAGE="FR">
Äänestin tämän päätöslauselman puolesta, jolla pyritään rohkaisemaan innovatiiviseen rahoitukseen transaktioveron käyttöönoton kautta, lisäämään talouden kykyä elpyä ja edistää siirtymistä vihreään kasvuun säilyttäen samalla avun kehitysmaille. Talouskriisi osoitti hyvin voimakkaasti, kuinka tärkeää on saada aikaan globaali taloushallinto sen varmistamiseksi, ettemme enää ole hillitsemättömän rahoituspääoman oikkujen armoilla. Tätä puheenjohtajavaltio Ranska ja G20-ryhmä haluavat, ja meidän on tehtävä kaikkemme tavoitteen saavuttamiseksi. Rahoituskeinottelu, jota sääntöjen ja valvonnan puute rohkaisee, on tuhonnut miljoonia työpaikkoja, vahingoittanut vakavasti julkisia talouksia ja heikentänyt merkittävällä tavalla Euroopan kansalaisten suuren enemmistön elintasoa. On aika siirtyä eteenpäin tästä lyhytnäköisestä talousnäkemyksestä, jossa kaikkein tärkeintä on raha ja toimitaan vastuuttomasti, sillä tämä johti meidät kuilun partaalle. Rahoitusjärjestelmän on omaksuttava uudelleen tehtävänsä reaalitalouden ja kansalaisten palvelijana. Euroopan unioni voi näyttää tässä esimerkkiä, ja parlamentin hyväksymällä päätöslauselmalla lähetetään kumppaneillemme voimakas signaali.
<SPEAKER ID="321" NAME="Angelika Werthmann" AFFILIATION="NI">
kirjallinen. - (DE) Äänestin globaalin ja Euroopan tason innovatiivista rahoitusta koskevan Podimatan mietinnön puolesta. Tähän mennessä eurooppalaiset veronmaksajat ovat saaneet yksin kantaa vuonna 2007 käynnistyneen talouskriisin ja sen seurausten taakan. Tämä on ensimmäinen mietintö, jossa tarkastellaan useita innovatiivisia mekanismeja, joilla pyritään varmistamaan, että myös rahoitusmarkkinoiden toimijat kantavat osan kustannuksista. Jos mahdollista, globaalilla tasolla käyttöön otettava transaktiovero on myönteinen asia, ja vastaavanlaista EU:n tason järjestelmää on tarkasteltava vakavasti sen vaihtoehtona.
<P>
Tämän veron suuri etu ei ole pelkästään mahdolliset tulot alalta, jolta on aiemmin kannettu vain vähän tai ei lainkaan veroa, vaan myös sen samanaikainen sääntelyvaikutus. On yleisesti tunnettu tosiasia, että rahoitusala, joka usein perustaa toimintansa keinotteluun, on etääntynyt yhä kauemmas reaalitaloudesta. Verottamalla rahoitusalaa voisimme luoda jälleen kannustimia pitkän ajanjakson investoinneille, joissa otetaan huomioon reaalitalouden tarpeet.
<SPEAKER ID="323" NAME="Luís Paulo Alves" LANGUAGE="PT">
Äänestän mietinnön puolesta, koska terveyserojen vähentäminen liittyy läheisesti sosiaalisten eriarvoisuuksien vähentämiseen, kuten mietinnössä korostetaan. Terveyserot alkavat nuorella iällä ja jatkuvat koko elämän ajan, ja ne myös siirtyvät seuraaville sukupolville. Tämän vuoksi jäsenvaltioiden on omaksuttava periaate terveydestä kaikkien politiikkojen osana. Tämän lisäksi kannatan voimakkaasti esittelijän suosituksia, joissa puolustetaan kaikkien oikeutta terveydenhuoltojärjestelmien palveluihin, myös vailla asiakirjoja olevien maahanmuuttajien, sekä raskaana olevien naisten oikeutta kansallisessa lainsäädännössä esitetyn määritelmän mukaiseen sosiaaliturvaan.
<SPEAKER ID="323" NAME="Sophie Auconie" LANGUAGE="FR">
Edite Estrelan mietinnössä tarkastellaan terveyseroja Euroopan unionissa sekä toteutettavia toimenpiteitä niiden vähentämiseksi. Se on näin ollen hyödyllinen mietintö, ja äänestin sen puolesta, enkä vähiten vahvistaakseni aborttioikeuden loukkaamatonta luonnetta sekä tarvetta helpottaa ehkäisyvälineiden saatavuutta aikana, jona nämä oikeudet eivät vielä toteudu käytännössä kaikissa Euroopan unionin jäsenvaltioissa. Marssi tasa-arvon puolesta jatkuu.
<SPEAKER ID="323" NAME="Zigmantas Balčytis" LANGUAGE="LT">
Euroopan unionin valtioiden ja alueiden välillä on hyvin suuria terveyseroja. Talous- ja rahoituskriisin vuoksi jotkut jäsenvaltiot ovat toteuttaneet säästötoimenpiteitä, jotka ovat johtaneet kansanterveyteen, tautien ennaltaehkäisyyn ja pitkäaikaiseen hoitoon tarkoitetun rahoituksen tason laskuun. Kaikkien EU:n kansalaisten saatavilla ei ole laadukkaita terveyspalveluita. Tämä koskee erityisesti EU:n köyhimpiä alueita, joilla potilaiden saatavilla ei ole laadukasta terveydenhoitoa ja hoitopalveluita. Sekä lääkekulujen korvauksissa että yksittäisten vaikeiden sairauksien, kuten Alzheimerin taudin, hoidossa on merkittäviä eroja, jotka estävät joidenkin jäsenvaltioiden potilaita saamasta korvausta lääkkeistään ja tarvitsemaansa hoitoa kotimaassaan. Minusta Euroopan komission on toteutettava toimenpiteitä ihmisten EU:ssa kohtaamien erojen ja eriarvoisuuden vähentämiseksi laadukkaiden terveydenhoitopalveluiden saatavuudessa ja luotava mekanismeja terveyserojen seuraamiseksi. Komission on myös esitettävä aloite, jonka tarkoituksena on kannustaa ja tukea sitä, että jäsenvaltiot kehittävät kansallisia tai alueellisia terveyserojen vähentämiseen tähtääviä yhteisiä strategioita.
<SPEAKER ID="323" NAME="Regina Bastos" LANGUAGE="PT">
Euroopan kansalaiset elävät nykyisin pidempään ja terveempinä kuin ennen. Vaikka terveystaso keskimäärin on parantunut Euroopan unionissa ajan myötä, terveyseroja esiintyy edelleen jäsenvaltioiden välillä ja niiden sisällä. Nykyisen taloudellisen, rahoitusalan ja yhteiskunnallisen kriisin vuoksi nämä erot vaikuttavat vain kasvavan. Sisämarkkina- ja kuluttajansuojavaliokunnan varjoesittelijänä korostin tarvetta etsiä ratkaisuja. Kaikkien tahojen on osallistuttava tähän: Euroopan unionin, kansallisten hallitusten, alue- ja paikallisviranomaisten sekä sosiaalitalouden toimijoiden. Euroopan unionin kohtaamat haasteet, demografisen muutoksen seuraukset, edellyttävät konkreettista suunnitelmaa terveyserojen torjumiseksi maaseutualueilla.
<P>
Tehostettu mekanismi ammattipätevyyden tunnustamiseksi helpottaa ammattitaidon liikkumista EU:ssa sekä edistää ammattilaisten liikkuvuutta. Terveitä elintapoja koskevat kampanjat sekä erityisryhmille suunnatut ennaltaehkäisy- ja seulontaohjelmat ovat myös tärkeitä terveyserojen vähentämiseksi. Kaikista näistä syistä kannatin mietintöä.
<SPEAKER ID="323" NAME="Jean-Luc Bennahmias" LANGUAGE="FR">
Aikana, jona kärsimme edelleen täysimääräisesti talous- ja rahoituskriisin sosiaalisista vaikutuksista, oli tärkeää äänestää tänään Edite Estrelan terveyserojen vähentämistä koskevan mietinnön puolesta. Mietinnössä todellakin muistutetaan, että eriarvoisuus vaikuttaa myös terveydenhuoltopalveluihin ja että on tärkeää puuttua näiden eriarvoisuuksien pääasiallisiin aiheuttajiin, jotta kaikki Euroopan kansalaiset voivat lopultakin nauttia perustavaa laatua olevista sosiaalisista oikeuksistaan. Kansalaiset eivät ole tasa-arvoisessa asemassa eliniänodotteen, köyhyyden tai sosiaalisen syrjäytymisen osalta, eivätkä kaikki altistu terveysriskeille. Mietinnössä mainitaan myös laittomat maahanmuuttajat, joiden on usein valtavan vaikea saada terveydenhuoltopalveluita vastaanottajamaassa.
<P>
Kehotamme siis jäsenvaltioita parantamaan terveydenhuollon saatavuutta kaikkien osalta kansalaisuudesta riippumatta, ja kehotamme niitä koordinoimaan lisää kansallisia terveydenhuoltopolitiikkojaan. Korkealaatuisen terveydenhuollon saatavuus on todellakin yksi perustavaa laatua olevista oikeuksista, joten sen on oltava ensisijainen tavoite niin unionissa kuin jäsenvaltioissa, joilla toimivalta tällä alalla edelleen on.
<SPEAKER ID="323" NAME="Sergio Berlato" LANGUAGE="IT">
Euroopan unionissa on merkittäviä terveyseroja, ja myös toimenpiteet tämän eriarvoisuuden poistamiseksi vaihtelevat suuresti jäsenvaltioissa. Koska katson, että näillä terveyseroilla voi olla huomattava vaikutus ihmisiin koko heidän elinaikansa ajan, ne muodostavat ongelman, joka on ratkaistava määrätietoisesti ja innovatiivisella poliittisella näkemyksellä.
<P>
Mietintö sisältää hyvin mielenkiintoisia ratkaisuja kansalaisten hyvästä terveydentilasta nauttimista koskevan oikeuden tunnustamiseksi, erityisesti keskittymällä sekä väestön kouluttamiseen että terveydenhuoltopalveluiden kattavuuteen. Viimeaikaisen talous- ja rahoituskriisin sosiaaliset seuraukset ovat ilmeisiä: kriisin käynnistymisestä lähtien työttömien määrä on noussut viidellä miljoonalla, taantuma on vaikuttanut moniin kotitalouksiin, ja niitä uhkaa nyt entistä enemmän köyhyys tai ylivelkaantuminen. Minusta on hyvin tärkeää, että tämän eriarvoisuuden vähentäminen katsotaan ensisijaiseksi tavoitteeksi kaikilla päätöksenteon tasoilla. Kehotan komissiota myös antamaan niille enemmän painoarvoa Eurooppa 2020 -strategiassa sekä varmistamaan, että terveyserojen vähentämistavoite otetaan täysimääräisesti huomioon tulevissa aloitteissa.
<SPEAKER ID="323" NAME="Vilija Blinkevičiūt" LANGUAGE="LT">
Äänestin mietinnön puolesta, koska terveyserot ovat ongelma, johon on puututtava kiireesti. Ne alkavat varhaisessa elämänvaiheessa, kestävät vanhuuteen asti ja jopa siirtyvät seuraaviin sukupolviin. Varhain koettu eriarvoisuus koulutuksen, työpaikkojen ja terveydenhoidon saannissa sekä sukupuoleen ja kulttuuritaustaan pohjautuva eriarvoisuus voivat vaikuttaa ratkaisevasti ihmisten terveydentilaan koko heidän elämänsä ajan. Lisäksi myös köyhyydellä ja sosiaalisella syrjäytymisellä on merkittävä vaikutus terveydentilaan. Syyt terveyseroihin ovat usein vältettävissä ja epäoikeudenmukaisia. Terveyserojen vähentämiseksi on toteutettava erityistoimenpiteitä erityisesti mitä tulee kaikkein haavoittuvimpiin ryhmiin. On tärkeää, että terveyserojen vähentäminen katsotaan olennaiseksi painopistealaksi, mikä takaa tehokkaan vaikutustenarvioinnin terveydenhuoltoalalla.
<SPEAKER ID="324" NAME="Sebastian Valentin Bodu" LANGUAGE="RO">
Kriisi on vaikuttanut voimakkaasti terveydenhuoltopalveluihin monissa EU:n jäsenvaltioissa niin tarjonnan kuin kysynnän osalta. Tarjonnan osalta talous- ja rahoituskriisi on johtanut siihen, että julkiseen terveydenhuoltoon ja palveluihin osoitettujen määrärahojen taso on laskenut, myös pitkäaikaisesti, talousarvioleikkausten ja verotulojen laskemisen vuoksi. Toisaalta terveydenhuoltopalveluiden kysyntäkin on kasvanut pitkällä ajanjaksolla, ja tämä on seurausta monista tekijöistä, jotka osaltaan heikentävät väestön yleistä terveydentilaa. Monet jäsenvaltiot ovat sisällyttäneet kriisistä elpymistä koskeviin paketteihinsa toimenpiteitä talouskriisin terveydenhuoltopalveluihin kohdistuvien vaikutusten lieventämiseksi investoimalla terveydenhuollon infrastruktuureihin, hyödyntämällä optimaalisesti terveydenhuoltoon osoitetut varat sekä rakenneuudistamalla ja organisoimalla uudelleen terveydenhuoltojärjestelmiään.
<P>
Jäsenvaltioiden välillä on kuitenkin suuria eroja eriarvoisuuden poistamiseen tähtäävissä toimenpiteissä. Saatavuus on keskeistä kaikissa julkisissa palveluissa. Kokemusten kerääminen ja vaihtaminen tehokkaista strategioista, politiikoista ja toimenpiteistä auttaa tuen saamiseen hallinnollisella tasolla ja eri aloilla.
<SPEAKER ID="325" NAME="Carlos Coelho" LANGUAGE="PT">
Olen samaa mieltä esittelijä Estrelan kanssa siitä, että on olemassa valtavia terveyseroja niin EU:n eri alueilla elävien ihmisten kuin parempi- ja huono-osaisten väestöryhmien välillä. Eriarvoisuudet muodostuvat jo syntymässä ja jatkuvat vanhuuteen asti, ja koko elämän ajan niihin vaikuttavat eriarvoisuudet koulutuksen, työpaikan ja terveydenhuollon saatavuudessa: Sukupuoleen ja etniseen taustaan liittyvät erot voivat jopa pahentaa niitä. On hyvin tärkeää pienentää nykyisiä terveyseroja, jotka vaarantavat EU:n sitoumukset solidaarisuuden, sosiaalisen ja taloudellisen koheesion, ihmisoikeuksien ja yhtäläisten mahdollisuuksien osalta, joten tämän on oltava yksi ensisijainen toimi EU:n terveysstrategiassa ajanjaksolle 2008-2013. On kuitenkin tärkeää tunnustaa, että terveydenhuoltopolitiikka kuuluu jäsenvaltioiden vastuualaan, kuten myös terveydenhuollon palveluiden saatavuutta koskeva järjestelmä. Mietinnössä kuvataan useita mielenkiintoisia toimenpiteitä, muttei tarkastella niiden rahoitusvaikutuksia. Vastustan aborttikysymyksen esille ottoa, koska se kuuluu kansalliseen, ei yhteisön toimivaltaan.
<SPEAKER ID="325" NAME="Marielle De Sarnez" LANGUAGE="FR">
Universaalisuus, korkealaatuisen hoidon saanti, oikeudenmukaisuus ja yhteisvastuullisuus ovat periaatteita, joiden on toteuduttava Euroopan unionin terveydenhuoltojärjestelmissä. Tämän vuoksi Euroopan parlamentti hyväksyi suurella enemmistöllä Estrelan mietinnön. Kaikkien 27 jäsenvaltion terveydenhuoltojärjestelmissä on edelleen paljon eroja. Tämän vuoksi Euroopan parlamentin jäsenet vaativat yleisen ja kohtuuhintaisen terveydenhuollon saatavuuden parantamista. Perushoidon on oltava halvempaa ja lääkkeiden halvempia. On vähennettävä eri yhteiskuntaryhmien ja ikäryhmien välistä eriarvoisuutta. Jäsenvaltioiden on parannettava terveysmenojensa tehokkuutta, keskityttävä ennaltaehkäisyyn ja tarjottava kohdennettuja ohjelmia kaikkein haavoittuvimmille ryhmille. Tätä Euroopan parlamentin jäsenet vaativat komissiota ja jäsenvaltioita tekemään, jotta varmistetaan sellaiset eurooppalaiset terveysnormit, jotka vastaavat toivomaamme eurooppalaista sosiaalimallia.
<SPEAKER ID="326" NAME="Anne Delvaux" LANGUAGE="FR">
Tuin innokkaasti Edite Estrelan mietintöä terveyserojen vähentämisestä Euroopan unionin jäsenvaltioiden välillä, mutta myös niiden sisällä. Tämä yksinkertaisesti siksi, että siinä mainitaan hyvin monia jatkuvia eriarvoisuuksia tällä alalla unionissa. Nämä eriarvoisuudet, jotka ovat epäoikeudenmukaisia, ovat seurausta monista taloudellisista, ympäristöllisistä ja elintapoihin liittyvistä tekijöistä, mutta myös vaikeuksista terveydenhuollon saatavuudessa, joko taloudellisista syistä tai terveydenhuollon resurssien heikosta jakautumisesta tietyillä unionin alueilla. Vaikka terveydenhuoltopolitiikka (suurimmalta osin) kuuluu kansalliseen vastuualaan, meillä Euroopan parlamentin jäsenillä on velvollisuus rohkaista jäsenvaltioita jatkamaan ponnistelujaan sosioekonomisten eroavuuksien vähentämiseksi ja näin myös terveyserojen vähentämiseksi.
<P>
Jäsenvaltioiden on varmistettava, että haavoittuvassa asemassa olevat ryhmät (vammaiset, ikääntyneet, maahanmuuttajat ...ja naiset!) todella voisivat nauttia terveydenhuollon tasapuolisesta saatavuudesta. On kiinnitettävä erityistä huomiota ennaltaehkäisevään terveydenhuoltoon ja tiedottamiseen koordinoidusti kansalaisyhteiskunnan järjestöjen kanssa.
<SPEAKER ID="327" NAME="Diogo Feio" LANGUAGE="PT">
Huolimatta siitä, että mietintöön sisältyy säännöksiä, jotka ovat minusta hyvin merkittäviä, terveydenhuoltopalvelujen tarjoamisesta ikääntyneille sekä tarpeesta lisätä tietoisuutta erityisesti ikääntyneisiin vaikuttavista taudeista, siinä ei yleisesti ottaen kerrota paljonkaan uutta. Itse asiassa pyrkimällä mainitsemaan kaiken mietinnöstä tulee lopulta toivomusluettelo, johon esittelijä on lisännyt hyvin moninaisia seikkoja terveyserojen vähentämisen verukkeella - vaikka nämä eivät liity terveydenhuoltopalvelujen tasapuoliseen saatavuuteen - kuten perheväkivalta, lääkealan tutkimus sekä jäsenvaltioiden politiikka raskauden vapaaehtoisen keskeyttämisen sekä homoseksuaalien hedelmöityshoitoon pääsyn osalta. Minusta tämä ei ole oikea paikka keskustella näistä asioista. Tiedämme, että aborttioikeus ja homoseksuaalien parien lääketieteellisesti avustettu lisääntymishoito ovat ristiriitaisia asioita jäsenvaltioissa, ja vain jäsenvaltiot voivat vapaasti päättää näistä asioista. Tästäkään syystä en voi äänestää mietinnön puolesta.
<SPEAKER ID="327" NAME="José Manuel Fernandes" LANGUAGE="PT">
Terveys ja eliniänodote liittyvät tiiviisti sosiaalisiin oloihin. On hyvin tärkeää, että eriarvoisuuden vähentäminen katsotaan perustavaa laatua olevaksi painopistealaksi kaikilla poliittisen toiminnan tasoilla toteutettaessa terveys kaikissa politiikoissa -strategiaa ja varmistettaessa tehokkaan vaikutustenarvioinnin toteuttaminen. On edelleen suuria eroja, kuten ilmenee siitä, että miesten eliniänodote syntymähetkellä vaihteli EU:n jäsenvaltioiden välillä 14,2 vuotta vuonna 2007; naisilla vastaava luku oli 8,3 vuotta. On parannettava terveydenhuoltojärjestelmän ja kohtuuhintaisen terveydenhuollon yleistä saatavuutta. On tärkeää parantaa mahdollisuuksia saada sairauksien ennaltaehkäisyyn, terveyden edistämiseen sekä perus- ja erikoisterveydenhoitoon liittyviä palveluja ja vähentää eroja eri sosiaaliryhmien välillä.
<P>
En kuitenkaan äänestänyt mietinnön puolesta, koska en hyväksy 29 kohtaa, jossa kehotetaan, minä lainaan, "Euroopan unionia ja jäsenvaltioita toteuttamaan tarvittavat toimenpiteet hedelmöityshoitojen saatavuuden alalla, jotta voidaan poistaa naisten syrjintä siviilisäädyn, iän, sukupuolisen suuntautumisen tai etnisen tai kulttuurisen alkuperän perusteella".
<SPEAKER ID="327" NAME="João Ferreira" LANGUAGE="PT">
Mietintö sisältää useita suuntaviivoja, jotka katsomme päteviksi ja oikeudenmukaisiksi. Haluamme kuitenkin esittää joitakin huomautuksia.
<P>
Niin kutsutut säästöpolitiikat, jotka ovat sekä sisällöltään että muodoltaan syvästi antisosiaalisia, kun julkisia investointeja ja valtion sosiaalisia toimintoja leikataan - erityisesti terveydenhuollon osalta - ovat monien muiden taloudellisesti ja sosiaalisesti haitallisten seurausten lisäksi myös pahentaneet eriarvoisuutta terveydenhuollon alalla.
<P>
Kun budjettivajeen pienentämisen tarpeen nimissä julkisten terveydenhuoltopalvelujen saatavuuden kustannukset nousevat, lääkkeiden hinnat nousevat, jopa kroonisten tautien osalta, koska valtiontukea leikataan, ja tuki potilaiden kuljettamiselle hoitoon ja lääkärinvastaanotoille poistetaan alueilla, joilla ei ole julkista liikennettä, terveyserot kasvavat edelleen, kuten nyt tapahtuu Portugalissa. Tästä seuraa, että pienituloisten ihmisten on yhä vaikeampaa päästä terveydenhuoltoon.
<P>
Enemmän kuin pelkkiä sanoja nyt tarvitaan todellisia muutoksia politiikan sisällössä. Uusliberalistisesta politiikasta on luovuttava ja on taattava todelliset yhtäläiset mahdollisuudet, varsinkin terveydenhuollon saatavuudessa.
<SPEAKER ID="329" NAME="Ilda Figueiredo" LANGUAGE="PT">
Mietinnössä tarkastellaan useita tärkeitä kysymyksiä, mutta siinä ei mennä niiden ongelmien varsinaiseen ytimeen, joita säästöpolitiikka ja antisosiaalinen politiikka nyt aiheuttavat. Ne lisäävät eriarvoisuutta terveydenhuollon alalla.
<P>
Sanat eivät siis riitä! On luovuttava uusliberalistisesta politiikasta ja katsottava ensisijaisiksi ennaltaehkäisy ja kansanterveys, jotta voidaan taata todella yhtäläiset mahdollisuudet päästä terveydenhuoltoon.
<P>
On luovuttava vakaussopimuksesta, jotta estetään se, että terveydenhuoltopalvelujen saatavuuden kustannukset nousevat, lääkkeiden hinnat nousevat, jopa kroonisten tautien osalta, koska valtiontukea leikataan, ja tuki potilaiden kuljettamiselle hoitoon ja lääkärinvastaanotoille poistetaan alueilla, joilla ei ole julkista liikennettä, ja kaikki tämä budjettivajeen pienentämisen nimissä.
<P>
Tiedämme, että tämän politiikan seurauksena terveyteen liittyvät erot lisääntyvät, kuten nyt tapahtuu Portugalissa. Pienituloisten on yhä vaikeampaa päästä terveydenhuoltoon. Kauniiden sanojen sijaan tarvitaan siis politiikan pysäyttämistä ja muutosta, jotta ensisijaisiksi katsotaan ihmisoikeuksien kunnioittaminen sekä taloudellinen ja sosiaalinen koheesio.
<SPEAKER ID="329" NAME="Elisabetta Gardini" LANGUAGE="IT">
Meidän on tunnustettava, että mietintöön sisältyy useita hyvin mielenkiintoisia seikkoja, jotka koskevat todellisen terveydenhuoltoa koskevan oikeuden tunnustamista (hoidon saatavuus, väestön kouluttaminen, palveluiden kattavuus jne.).
<P>
Meidän on kuitenkin esitettävä joitakin varauksia, jotka koskevat itse asiakirjaan sisältyviä ristiriitaisuuksia, jotka ovat herättäneet laajaa keskustelua. Tasa-arvo olisi miellettävä todellisena eikä ihmisiä (erityisesti naisia) erottelevana tekijänä näiden suhteessa kumppaneihinsa, lapsiin tai siihen sosiaaliseen kontekstiin, johon seksuaalisuus ja lisääntyminen nykyisin kuuluvat. Olen huolestunut myös "uusien oikeuksien", kuten "oikeuden turvalliseen aborttiin" julistamisesta, koska tällä heikennetään tai jopa kumotaan toisten oikeuksia (isän odotukset tai syntymättömän lapsen eliniänodote).
<P>
Voidaan myös tuoda esiin joitakin puutteita, kuten se, ettei mietinnössä lainkaan mainita ammattitoimijoita: siinä ei sanota mitään näiden asemasta ja vastuusta, heitä pidetään automaatteina eikä ammattilaisina tietoineen ja taitoineen ja ennen kaikkea omatuntoineen.
<SPEAKER ID="329" NAME="Bruno Gollnisch" LANGUAGE="FR">
Mietintö sisältää joitakin pöyristyttäviä ehdotuksia. Siinä esimerkiksi pyritään tarjoamaan terveydenhuollon ammattilaisille mahdollisuus "omaksua kulttuurienvälinen lähestymistapa, joka perustuu monimuotoisuuden tunnustamiseen" näiden hoitaessa maahanmuuttajapotilaita. Lisäksi siinä pyritään poistamaan syrjintä hedelmöityshoitojen saatavuuden alalla - erityisesti ikään tai seksuaaliseen suuntautumiseen perustuva syrjintä - ja vaaditaan samalla abortin yleisen saatavuuden edistämistä. Vallitseva teema on kuoleman ja arvojen kumoamisen kulttuuri. Lopuksi siinä pyritään saamaan kaikki jäsenvaltiot tarjoamaan julkinen terveydenhuolto - ilmaisen hoidon saatavuus laittomille maahanmuuttajille.
<P>
On muistettava, että Ranskassa tällainen hoito on kaikkien laittomien maahanmuuttajien saatavilla - alkuperäinen tarkoitus on vastata hätätilanteisiin tai epidemiariskeihin - ja tämän saatavuuden edellytykset ovat minimaalisia ja tarkistamattomia. Tällainen järjestelmä - jossa mitään ei tarkisteta eikä rajoiteta - mahdollistaa oireita lievittävän hoidon, edistää laitonta maahanmuuttoa ja rohkaisee terveysmatkailua sekä kaikenlaista kuviteltavissa olevaa petkutusta, jonka kustannukset kasvavat jatkuvasti. Kun sairaalamme ja terveydenhuoltojärjestelmämme nyt ovat raunioina ja yhä useampien on selvittävä ilman hoitoa, koska heillä ei ole siihen varaa, tällainen ehdotus on pöyristyttävä.
<SPEAKER ID="330" NAME="Louis Grech" LANGUAGE="EN">
Äänestin terveyserojen vähentämistä koskevan mietinnön puolesta. Mietinnössä tarkastellaan terveydenhuollon erilaisia puutteita kaikissa 27 jäsenvaltiossa. Esittelijä korostaa sitä, että kansalaisten terveyserot kaikkialla unionissa johtuvat useissa tapauksissa eriarvoisuudesta palveluiden saatavuudessa ja aineellisissa resursseissa, sosiaalisessa taustassa, tuloissa ja koulutuksessa. Lisäksi rahoituskriisi on entisestään lisännyt näitä eroja. Kannatan useita mietinnössä esitettyjä seikkoja - joista yksi on ehdotus, että komissio yhteistyössä jäsenvaltioiden kanssa edistäisi lääkkeiden hinnoittelua ja niiden korvaamista koskevia parhaita käytänteitä, jotta hinnoista tulisi mahdollisimman kohtuullisia ja vähennettäisiin eriarvoisuutta lääkkeiden saatavuudessa. Toinen seikka on, että Euroopan unionin ja jäsenvaltioiden on tunnustettava miesten naisiin kohdistama väkivalta kaikissa ilmenemismuodoissaan kansanterveyden ongelmaksi. Mietinnössä myös kehotetaan jäsenvaltioita mukauttamaan terveydenhuoltojärjestelmiään kaikkein heikoimmassa asemassa olevien tarpeisiin siten, että kehitetään terveydenhuoltoalan työntekijöiden laskuttamien maksujen vahvistamista koskevia menetelmiä, joilla varmistetaan hoidon saanti kaikille potilaille. En kuitenkaan hyväksy mietinnössä esitettyjä viittauksia abortin edistämisen tukemiseen.
<SPEAKER ID="331" NAME="Françoise Grossetête" LANGUAGE="FR">
Oli aivan ratkaisevan tärkeää, että mietinnössä otettiin huomioon ikään perustuva eriarvoisuus, kuten siinä nyt tehtiinkin.
<P>
Ikään perustuva eriarvoisuus johtaa asianmukaisen terveydenhuollon ja innovatiivisten hoitojen saatavuuden rajoittumiseen. Ikääntyneiden ihmisten on voitava käyttää lääkkeitä, joiden teho ja turvallisuus on testattu samanikäisillä ihmisillä. Tähän ikäryhmään kuuluvat jäävät edelleen liian usein kliinisten kokeiden ulkopuolelle. Korkean verenpaineen hoitojen kliinisiin kokeisiin osallistuvien potilaiden keski-ikä on 63 vuotta, vaikka 44 prosenttia potilaista, joilla tämä ongelma diagnosoidaan, on yli 70-vuotiaita.
<P>
Unionin ja jäsenvaltioiden on viipymättä valmistauduttava Euroopan väestön ikääntymisen sosiaalisiin ja taloudellisiin seurauksiin ja otettava demografinen muutos huomioon.
<SPEAKER ID="331" NAME="Sylvie Guillaume" LANGUAGE="FR">
EU:n jäsenvaltioiden ja alueiden välisten terveyserojen - talouskriisin entisestään pahentamien eriarvoisuuksien - vähentämisestä on lopultakin tullut ensisijainen tavoite Edite Estrelan mietinnön hyväksymisen ansiosta. Naisten oikeuksien ja sukupuolten tasa-arvon valiokunnan lausunnon valmistelijana äänestin mietinnön puolesta, sillä siinä pyritään parantamaan terveydenhuollon yleistä saatavuutta, erityisesti haavoittuvien ryhmien osalta, ja tukemaan lääketieteellistä ja farmaseuttista tutkimusta. Siinä myös vaaditaan, että jäsenvaltiot lopettavat kaikki terveydenhuoltopalveluihin kohdistuvat budjettileikkaukset. Lisäksi mietinnössä otetaan huomioon terveyserojen sukupuolinäkökohta ja sillä pyritään parantamaan naisten pääsyä hedelmöityshoitoihin. Nämä merkittävät edistysaskeleet ovat vasta alkua terveyserojen poistamisessa EU:sta.
<SPEAKER ID="331" NAME="Juozas Imbrasas" LANGUAGE="LT">
Äänestin mietinnön puolesta, koska terveyserot yhteiskunnallisen asteikon ylä- ja alapään välillä ovat parannuksista huolimatta edelleen suuret ja suurenevat edelleen joillakin alueilla. Varhain koettu eriarvoisuus koulutuksen, työpaikkojen ja terveydenhoidon saannissa sekä sukupuoleen ja kulttuuritaustaan pohjautuva eriarvoisuus voivat vaikuttaa ratkaisevasti ihmisten terveydentilaan koko heidän elämänsä ajan. Köyhyys yhdessä muiden yksilön asemaa heikentävien tekijöiden kanssa, joita ovat esimerkiksi lapsuus, vanhuus tai vammaisuus, lisää terveysriskejä entisestään ja huono terveys voi puolestaan johtaa köyhyyteen ja sosiaaliseen syrjäytymiseen. Sosiaalisten taustatekijöiden ja terveyserojen välinen yhteys aletaan tunnustaa yhä enenevässä määrin. Se merkitsee, että on alettu ymmärtää, että sosiaaliset ongelmat ovat yhteydessä terveysongelmiin ja että nämä ongelmat on pyrittävä ratkaisemaan kokonaisvaltaisesti. Meneillään olevan talous- ja rahoituskriisin sosiaaliset seuraukset alkavat nyt olla nähtävissä. Työttömiä on nyt lähes viisi miljoonaa enemmän kuin kriisin alkaessa. Monien kotitalouksien tulot ovat alentuneet, suuri osa niistä on alttiimpia köyhyydelle ja ylivelkaantumiselle ja jotkut ovat menettäneet kotinsa. Talouden laskusuhdanne vaikutti ensin niihin työntekijöihin, joilla oli lyhytaikainen työsopimus. Erityisesti se vaikutti maahanmuuttajiin sekä nuoriin ja vanhoihin työntekijöihin, jotka muita todennäköisemmin työskentelevät epävarmoissa työsuhteissa, mutta myös sellaiset työntekijät, jotka tähän asti ovat olleet melko suojattuja, jäivät työttömiksi. Terveyserojen poistamiseen tarvitaan innovatiivista näkemystä, erityisesti kun on kyse alempiin sosio-ekonomisiin ryhmiin kuuluvista henkilöistä.
<SPEAKER ID="332" NAME="Anneli Jäätteenmäki" AFFILIATION="ALDE">
kirjallinen. - (FI) Arvoisa puhemies, terveyserojen kaventamiseen ei ole tähän mennessä kiinnitetty tarpeeksi huomiota Euroopassa. Tämä on ongelma, joka pitää ratkaista. Väestöryhmien välisten terveyserojen syyt ovat moninaisia. Ne liittyvät muun muassa elinoloihin, koulutukseen, ammattiin sekä sairauksien ehkäisemiseen ja terveyttä edistäviin palveluihin. On hyvä, että yhä enenevässä määrin on alettu ymmärtää sosiaalisten ongelmien yhteys terveysongelmiin. Nämä ongelmat on ratkaistava kokonaisvaltaisesti.
<P>
Arvoisa puhemies, terveyseroja aiheuttaviin tekijöihin on mahdollista puuttua yhteiskuntapolitiikan toimin. Esimerkiksi alkoholinkulutukseen voidaan puuttua kansallisen tason politiikan keinoin (kuten hinta- ja veropolitiikalla), alueellisen politiikan keinoin (valvontatoimia tehostamalla) ja paikallisen toimintapolitiikan keinoin (esimerkiksi nuorten vapaa-ajan toimintaa kehittämällä).
<P>
Euroopan tasolla on syytä vaihtaa tietoa jäsenmaiden välillä parhaista terveyskäytännöistä. On tärkeää, että terveyserojen vähentämistä painotetaan kaikilla päätöksenteon tasoilla. Terveyserojen kaventamiseen tarvitaan erityisesti kaikkien tahojen pitkäjänteistä yhteistyötä.
<SPEAKER ID="333" NAME="Jarosław Kalinowski" LANGUAGE="PL">
Olemme kaikki hyvin tietoisia terveyden merkityksestä. Valitettavasti emme usein osaa arvostaa sitä riittävästi ennen kuin joku perheenjäsenemme tai ystävämme sairastuu, tai sairastumme itse. Terveydenhuollon saatavuus on yksi monista tekijöistä, jotka määrittävät valtion tai alueen kansalaisten terveydentilaa. Muita tekijöitä, joilla on yhtä merkittävä vaikutus kansalaisten terveyteen, ovat ammatti ja siitä seuraava aineellinen tilanne, koulutuksen saatavuus, korkea ikä tai vammaisuus, vähemmistöryhmään kuuluminen ja monet muut tekijät. Yhteiskunnan jakautuminen ja vanhentunut luokkajako aiheuttavat myös suhteettomia terveyseroja eurooppalaisten välillä. Ensisijaisen tavoitteemme, Euroopan unionin ensisijaisen tavoitteen on oltava sen varmistaminen, että terveydenhuolto on yhtäläisesti kaikkien asukkaiden saatavilla, sekä sosiaalisen eriarvoisuuden poistaminen.
<SPEAKER ID="333" NAME="Giovanni La Via" LANGUAGE="IT">
Kansalaisten terveys ja hyvinvointi on ensisijainen tavoite, joka parlamentin on taattava ja turvattava. Tämän lisäksi katsomme, että tämä oikeus on taattava kaikissa Euroopan valtioissa.
<P>
Sosioekonomiset, kulttuuriset ja rakenteelliset eriarvoisuudet luovat usein vääristyneen tilanteen, jossa terveydenhuoltopalvelut ja lääketieteellinen hoito eivät ole yhtäläisesti kaikkien saatavilla. Tämän vuoksi kaikkein haavoittuvimmat ryhmät, maahanmuuttajat, ikääntyneet, lapset ja vammaiset maksavat korkean hinnan, toisinaan henkensä, siitä, että heiltä on evätty oikeus terveydenhuoltoon. Näin ei saa tapahtua, ei Euroopan tasolla eikä kansallisella tai alueellisella tasolla. Valitettavan laajalle levinneen heikon terveydenhuoltojärjestelmän uhrit ovat yhtä syyttömiä kuin ne, joilla ei ole yhtäläisiä mahdollisuuksia terveydenhuoltopalveluihin.
<P>
Äänestin tämän päätöslauselman puolesta, jossa vaaditaan eriarvoisuuden poistamista jäsenvaltioiden väliltä kansanterveysnormien osalta ja edistetään terveydenhuoltopolitiikkaa, joka on entistä tehokkaampaa ja johon kaikilla on varaa, ei pelkästään sen käyttäjien puolesta, vaan myös niitä varten, jotka työntekijöinä ja lääketieteellisenä henkilökuntana näin voivat saada asianmukaisemmat työolot voidakseen tehdä työtään kaikkien hyväksi.
<SPEAKER ID="334" NAME="Elżbieta Katarzyna Łukacijewska" LANGUAGE="PL">
Haluan tehdä tiettäväksi, että äänestin terveyserojen vähentämistä koskevaa Estrelan mietintöä vastaan tekstin 25 kohdan vuoksi, jossa muun muassa korostetaan, että Euroopan unionin ja jäsenvaltioiden on taattava naisille oikeus turvalliseen aborttiin.
<P>
Haluan huomauttaa, että edellä mainitussa asiakirjassa tuodaan esiin monia merkittäviä terveysasioita ja tarjotaan mielenkiintoista aineistoa perustaksi tehtävälle työlle, mutta en voinut äänestää sen puolesta aborttiviittauksen vuoksi. Korostan aina, että aborttia ei voida tarkastella erillään seksuaalisesti aktiiviseksi tulemisen seurauksiin liittyvistä näkemyksistä, koska ihmishenki on enemmän arvoinen.
<SPEAKER ID="335" NAME="Clemente Mastella" LANGUAGE="IT">
Terveyserot ovat ongelma, jota on tarkasteltava Euroopan tasolla. Syyt ovat seurausta siitä, että kaikilla ei ole ollut samanlaisia mahdollisuuksia saada palveluja ja aineellisia resursseja ja koska ne toisaalta ovat seurausta yksilöiden erilaisista elämäntapavalinnoista. Terveyserojen poistamiseen tarvitaan innovatiivista poliittista näkemystä.
<P>
Viime vuosien talous- ja rahoituskriisi on johtanut terveydenhuoltopalveluiden ja pitkäaikaishoidon rahoituksen tason alenemiseen talousarvioleikkausten ja verotulojen pienenemisen vuoksi samalla kun terveydenhuoltopalveluiden ja pitkäaikaishoidon kysyntä on kasvanut. Useat jäsenvaltiot ovat sisällyttäneet elvytyspaketteihinsa toimia, kuten investointeja terveydenhuoltojärjestelmän rakenteiden uusimiseen ja lisärahoitusta terveydenhuoltojärjestelmille.
<P>
Toimet terveyserojen vähentämiseksi vaihtelevat kuitenkin suuresti jäsenvaltioittain. Tehokkaita strategioita, politiikkoja ja toimia koskevien tietojen kerääminen ja vaihto auttaa saamaan hallitukset tukemaan näitä toimia.
<P>
On erittäin tärkeää, että terveyserojen vähentämistä priorisoidaan kaikilla päätöksenteon tasoilla sekä noudatetaan periaatetta terveysasioiden sisällyttämisestä kaikkiin politiikan aloihin ja varmistetaan, että vaikutustenarvioinnit ovat tehokkaita ja että niissä otetaan huomioon oikeudenmukaisen terveyspolitiikan tulokset.
<SPEAKER ID="336" NAME="David Martin" LANGUAGE="EN">
Äänestin mietinnön puolesta, ja olen tyytyväinen siihen, että siinä tuodaan esiin terveyserot alemmissa sosioekonomisissa ryhmissä. Olen tyytyväinen myös siihen, että asuinolojen ja työllisyyttä koskevien tekijöiden merkitykseen terveyseroissa kiinnitetään huomiota. Minusta on myös myönteistä, että mietinnössä kiinnitetään huomiota alempien sosioekonomisten ryhmien lisääntyneeseen ylipainoisuuden, tupakoinnin ja alkoholiriippuvuuden riskiin.
<SPEAKER ID="337" NAME="Jiří Maštálka" LANGUAGE="CS">
Onnittelen esittelijää erinomaisesta työstä, ja kiitän tätä siitä, että hän hyväksyi tarkistusehdotukseni. Terveydenhuollon yhtäläinen saatavuus on yksi yhteisen politiikkamme pilareista, niin nyt kuin erityisesti tulevaisuudessa. Talouksien eritasoiset suoritustehot ja nykyinen kriisi eivät saa rajoittaa terveydenhuoltopalveluiden yhtäläisen saatavuuden takaamista kaikille EU:n kansalaisille riippumatta eroista terveydenhuoltojärjestelmissä. Minusta on hyvin tärkeää, että tekstissä korostetaan potilaiden valistamista ja maahanmuuttajien ja muiden, myös laittomien maahanmuuttajien korkealaatuista oikeusapua. Perusperiaatteen on oltava, että yksittäisten kansalaisten terveys on turvattava terveydenhuollon alueellisella ja taloudellisella saatavuudella, eikä tämä koske pelkästään lääkkeitä. Terveydenhuoltoalan työntekijöiden koulutuksen ja ammatillisen koulutuksen koordinoinnin takaaminen on merkittävä edistystekijä, kuten myös hoidon laadun ja turvallisuuden vähimmäisvaatimusten määrittäminen. Esittelijä korostaa aivan oikein niin tupakoinnin kuin ylipainonkin ehkäisyä sekä muita edellytyksiä, jotka vaikuttavat aktiivisen elämän pituuteen. Kannatan voimakasta pyyntöä, että komissio rohkaisisi jäsenvaltioita tarjoamaan ja rahoittamaan hoitoa Alzheimerin taudin, diabeteksen tai MS-taudin kaltaisista taudeista kärsiville potilaille. Joissakin jäsenvaltioissa näiden tautien hoitoa ei rahoiteta. Nämä taudit koskettavat sekä ikääntyneitä että hyvin nuoria ja johtavat sosiaaliseen syrjäytymiseen.
<SPEAKER ID="338" NAME="Marisa Matias" LANGUAGE="PT">
Mietinnössä tuodaan esiin EU:n kansalaisten, naisten ja miesten, nuorten ja vanhojen, välisiä terveyseroja, jotka liittyvät hyvin moninaisiin tekijöihin: taloudellisiin, sosiaalisiin, koulutusta ja ammattia koskeviin tilanteisiin ja elinoloihin. Siinä korostetaan sitä, kuinka tärkeää on säilyttää ja parantaa korkealaatuisen terveydenhuollon yleistä saatavuutta kaikille, myös laittomille maahanmuuttajille, muiden haavoittuvien ryhmien joukossa. Siinä kiinnitetään huomiota siihen, että talous- ja rahoituskriisillä yhdessä jäsenvaltioiden säästötoimenpiteiden kanssa on ollut vakava vaikutus terveydenhuoltoalaan, ja tämä tekee terveyseroista yhä selvempiä. Mietinnössä kehotetaan komissiota ja jäsenvaltioita kehittämään yhteiset indikaattorit terveyserojen seurantaan sekä jatkamaan terveys kaikissa politiikoissa -strategiaa. Siinä korostetaan myös ennaltaehkäisevien toimien ja paikallisen terveydenhuollon merkitystä. Edellä esitetyn vuoksi ja tukeakseni mietinnön sisältämiä ehdotuksia äänestin sen puolesta.
<SPEAKER ID="339" NAME="Jean-Luc Mélenchon" LANGUAGE="FR">
Terveydenhuollon saatavuus kaikille, niin kansalaisille kuin muiden maiden kansalaisille, laillisille ja laittomille maahanmuuttajille, on yleisen turvallisuuden perusperiaate. Paras tapa suojella yksittäisen ihmisen terveyttä on suojella kaikkien terveyttä. Olen tyytyväinen tähän mietintöön, jossa kansanterveys esitetään korvaamattomana yhteiselle edulle.
<SPEAKER ID="339" NAME="Nuno Melo" LANGUAGE="PT">
Mietintö, josta nyt äänestettiin, koskee joitakin merkittäviä seikkoja, pääasiassa kaikkien ihmisten mahdollisuuden saada hoitoa osalta, mikä valitettavasti ei vielä toteudu EU:ssa, erityisesti mitä tulee kaikkein haavoittuvimpiin ryhmiin, kuten lapsiin, ikääntyneisiin ja joissakin tapauksissa naisiin. Minusta siinä kuitenkin tarkastellaan myös monia seikkoja, joilla ei ole mitään tekemistä terveyden kanssa. Eniten minua ällistyttää lähestymistapa jäsenvaltioiden politiikkaa kohtaan raskauden vapaaehtoisen keskeyttämisen osalta ja homoseksuaalien hedelmöityshoitoon pääsyn osalta, joissa minusta olisi kunnioitettava toissijaisuusperiaatetta ja joita on tarkasteltava vähemmän salamyhkäisesti. Tämän vuoksi äänestin mietintöä vastaan.
<SPEAKER ID="340" NAME="Willy Meyer" LANGUAGE="ES">
Äänestin terveyserojen vähentämistä EU:ssa koskevan Estrelan mietinnön puolesta.
<P>
Kaikkien ihmisten pääsy terveydenhuoltoon, olivatpa nämä EU:n kansalaisia tai laillisia tai laittomia maahanmuuttajia, on yksi perusihmisoikeuksista. Juuri suurimmassa syrjäytymisvaarassa olevien ihmisten on nähtävä, että tämä perusoikeus on taattu. Äänestin tämän vuoksi mietinnön puolesta.
<SPEAKER ID="340" NAME="Alexander Mirsky" LANGUAGE="EN">
Varhain koettu eriarvoisuus koulutuksen, työpaikkojen ja terveydenhoidon saannissa sekä sukupuoleen ja kulttuuritaustaan pohjautuva eriarvoisuus voivat todellakin vaikuttaa ratkaisevasti ihmisten terveydentilaan koko heidän elämänsä ajan. On korostettava, ettei kukaan halua vakavasti puuttua tähän ongelmaan. Edite Estrelan mietintö onkin siis hyvin oikea-aikainen. Kun pystymme takaamaan yhtäläisen terveydenhuollon kaikille yhteiskuntaluokille, yhteiskunnasta tulee talouden, rahoituksen ja politiikan kannalta tehokkaampi. Äänestin mietinnön puolesta.
<SPEAKER ID="341" NAME="Andreas Mölzer" LANGUAGE="DE">
Kansanterveys on edelleen yksi suurimmista voimavaroistamme, ja hallitusten olisi pidettävä sitä ehdottomana prioriteettina. EU:n eri valtioiden välillä on kuitenkin edelleen merkittäviä eroavuuksia väestön terveydessä. Tämän vaikutukset ovat erityisen selvät, kun tarkastellaan eliniänodotteen eri tasoja, jotka voivat vaihdella 5,6 vuodella miesten ja jopa 6,6 vuotta naisten osalta EU:n 27 jäsenvaltiossa. Tämän syyt ovat osittain heikossa koulutustasossa sekä korkeassa köyhyys- ja työttömyysasteessa. Ei siis ole juurikaan yllättävää, ettei talouskriisiä seuranneella irtisanomisaallolla ole ollut myönteistä vaikutusta kansanterveyteen. Loppujen lopuksi tulojen menetys vähentää merkittävästi terveydenhuoltopalvelujen saatavuutta monissa valtioissa. En äänestänyt mietinnön puolesta, koska siinä ei esitetä riittävän yksityiskohtaisesti strategioita ongelman ratkaisemiseksi.
<SPEAKER ID="341" NAME="Alfredo Pallone" LANGUAGE="IT">
Pyrkimykset vähentää terveyseroja Euroopan unionissa ovat todella tervetulleita jatkuvan sosiaalisen ja taloudellisen kehityksen kannalta, ja tämän vuoksi äänestin Estrelan mietinnön puolesta. Ehdotukset terveydenhuollon parantamiseksi terveyskasvatuksen, hoitoon pääsyn, tietoisuuden sekä mittaamisessa, seurannassa, arvioinnissa ja tietojen välittämisessä käytettävien mekanismien kautta ovat merkittävä panos sellaisen politiikan kehittämisessä, joka vähentää tehokkaasti terveyseroja. Näin toimittaessa on mielestäni luonnollisesti kuitenkin yhtä tärkeää noudattaa toissijaisuusperiaatetta ja tiettyjä kansallisia piirteitä, joita on mielestäni puolustettava ja suojeltava.
<SPEAKER ID="341" NAME="Maria do Céu Patrão Neves" LANGUAGE="PT">
Mietinnössä terveyserojen vähentämisestä EU:ssa esitetään erilaisia toimenpiteitä, joita pidän hyödyllisinä ja merkittävinä. Äänestin kuitenkin lopullisessa äänestyksessä tyhjää, sillä minusta EU:n ja jäsenvaltioiden ei pidä taata naisille täysin vapaata pääsyä aborttiin. Investoinnit on aina toteutettava perhesuunnittelun ja ehkäisyn tasolla, ja abortin on oltava viimeinen ratkaisu poikkeuksellisissa tilanteissa. En myöskään katso, että tarvittaisiin vapaata pääsyä hedelmöityshoitoihin, joihin on sovellettava toissijaisuusperiaatetta, eikä niitä pidä koskaan käyttää välineenä naisiin näiden siviilisäädyn, iän, sukupuolisen suuntautumisen tai etnisen tai kulttuurisen alkuperän perusteella kohdistuvan syrjinnän poistamiseksi.
<SPEAKER ID="342" NAME="Rovana Plumb" LANGUAGE="RO">
Erot eliniänodotteessa vaihtelevat EU:n jäsenvaltioiden välillä jopa 14,2 vuotta miesten ja 8,3 vuotta naisten osalta (Romaniassa 11,86 vuotta miesten ja 7,38 vuotta naisten osalta). Jopa valtioiden sisällä eri koulutustaustan tai yhteiskunnallisen tason omaavien ryhmien eliniänodotteet eroavat toisistaan. Työttömyysasteen nousu ja säästötoimenpiteet voivat pahentaa entisestään EU:n nykyisiä terveyseroja. Äänestin päätöslauselman puolesta vaatiakseni tautien seurantaa ja ehkäisyä koskevien toimenpiteiden parantamista sekä huomion kiinnittämistä haavoittuviin ryhmiin.
<SPEAKER ID="343" NAME="Raül Romeva i Rueda" LANGUAGE="EN">
Koska mietintöluonnos jo kattoi suurimman osan olennaisista seikoista, siihen ei tarvinnut esittää useita tarkistuksia. Vaikka me vihreät/ Euroopan vapaa allianssi -ryhmässä allekirjoitimme useita tarkistuksia esittelijän ja varjoesittelijöiden kanssa, olimme ainoita, jotka esittivät kritiikkiä nykyistä patentteihin perustuvaa lääkkeiden kehittämismallia vastaan, joka johtaa lääketieteellisten innovaatioiden korkeisiin hintoihin ja estää kohtuuhintaisten elintärkeiden lääkkeiden saatavuuden. Vaadimme uusia lääkeinnovaatiomalleja sekä puuttumista kohtuuhintaisten elintärkeiden lääkkeiden puutteeseen. Vaadimme lääketieteellisen tutkimuksen uusia malleja (innovointipalkintojärjestelmiä, oikeudenmukaista lisensointia, patenttipooleja, julkisen ja yksityisen sektorin kumppanuuksia ja sosiaalisia ehtoja EU:n tutkimusvarojen myöntämiselle), mutta tarkistuksia ei hyväksytty.
<SPEAKER ID="344" NAME="Licia Ronzulli" LANGUAGE="IT">
Eurostatin vuotta 2010 koskevat luvut ovat selkeitä: 27 jäsenvaltion välillä on edelleen suuria eroavuuksia saatavilla olevan terveydenhuollon laadussa.
<P>
Eliniänodotteen kaltaiset parametrit eri jäsenvaltioissa osoittavat edelleen suuria eroja alueiden välillä, ja tästä käy ilmi, että terveydenhuollon laatustandardit ovat edelleen liian hajanaisia EU:ssa. Pääsy ensimmäisen ja toisen asteen koulutukseen, vakaa ja tyydyttävä työpaikka, sukupuoli, kulttuurinen tausta ja laadukkaan terveydenhuollon saatavuus ovat tekijöitä, jotka osaltaan parantavat eniten kansalaisten elämänlaatua.
<P>
Tämän vuoksi mietinnössä olisi priorisoitava heikoimpien oikeudet, erityisesti naisten oikeudet ja näiden erityistarpeet.
<SPEAKER ID="345" NAME="Oreste Rossi" LANGUAGE="IT">
Vaikka hyväksymme mietinnön perusperiaatteen, nimittäin sen, että keskimääräinen terveystaso Euroopan unionissa on parantunut huolimatta merkittävistä eroista terveydenhuollossa jäsenvaltioiden erilaisten järjestelmien vuoksi, mietintö on puutteellinen maahanmuuttajien oikeuksien osalta. Heidät sisällytetään kaikkein haavoittuvimpiin ryhmiin vammaisten, ikääntyneiden ja lasten tavoin eikä oteta huomioon sitä, että monet maahanmuuttajat ovat laittomia, joten he ovat saapuneet Eurooppaan sääntöjenvastaisesti.
<P>
Emme siis voi suhtautua maahanmuuttajiin samalla tavalla kuin vammaisiin, jotka ovat erityishoitoa ja tarpeitaan vastaavaa apua tarvitseva haavoittuva ryhmä. Mietinnössä jaetaan yhteiskunta luokkiin - rikkaisiin, köyhiin, etnisiin vähemmistöihin, miehiin, naisiin ja lapsiin - soveltamalla vanhentunutta metodologiaa sen sijaan, että puhuttaisiin kansalaisista, joilla on oikeuksia, ja vaaditaan oletettujen terveyserojen mittaamista asianmukaisen lainsäädännön kautta.
<P>
Hyväksytyt tarkistukset itse asiassa tekevät tekstin entistä huonommaksi, kun siihen sisällytetään erilaisia, ilmastonmuutoksen, naisiin kohdistuvan väkivallan, hedelmöityshoitojen ja laittomien maahanmuuttajien yhtäläisen pääsyn terveydenhuoltoon kaltaisia asioita.
<SPEAKER ID="345" NAME="Christel Schaldemose" LANGUAGE="DA">
Tanskan sosiaalidemokraatteja edustavien neljän Euroopan parlamentin jäsenen (Dan Jørgensen, Christel Schaldemose, Britta Thomsen ja Ole Christensen) puolesta. Äänestimme terveyserojen vähentämistä EU:ssa koskevan mietinnön puolesta. Mietintö sisältää paljon tärkeitä ehdotuksia terveyserojen vähentämiseksi. Siinä kuitenkin ehdotetaan myös, että laittomilla maahanmuuttajilla olisi oikeus ja taattu pääsy terveydenhuoltoon jäsenvaltioissa. Emme ole tästä samaa mieltä. Katsomme kuitenkin, että ensiavun saaminen on ihmisoikeus ihmisen yhteiskunnallisesta asemasta riippumatta.
<SPEAKER ID="346" NAME="Peter Skinner" LANGUAGE="EN">
Äänestin tämän mietinnön puolesta tukeakseni esittelijän lähestymistapaa, sillä hän on esittänyt useita naisten terveyttä koskevia todella merkittäviä periaatteita. Monilla naisilla ei ole eurooppalaisessa yhteiskunnassa olennaisia oikeuksia terveysohjelmiin ja pääsyä palveluihin sosiaalisen tai taloudellisen yhteiskunta-asemansa vuoksi. Erityisesti tämä koskee etnisiä vähemmistöjä ja mahdollisesti laittomia maahanmuuttajanaisia. Vaikka onkin tärkeää suojautua terveysturismilta, kuten ilmiötä valitettavasti kutsutaan, on myös tärkeää muistaa sitoutumisemme perustavaa laatua oleviin ihmisoikeuksiin.
<SPEAKER ID="347" NAME="Catherine Stihler" LANGUAGE="EN">
Äänestin tämän mietinnön puolesta, jossa tarkastellaan erilaisia terveyseroja jäsenvaltioissa ja rohkaistaan niitä priorisoimaan terveydenhuolto rahoituskriisin ja elpymisen aikana. On tärkeää, ettei tämä eriarvoisuus lisäänny hallitusten pyrkiessä säästämään rahaa.
<SPEAKER ID="348" NAME="Michèle Striffler" LANGUAGE="FR">
Äänestin terveyserojen vähentämistä EU:ssa koskevan mietinnön puolesta, koska katson, että jäsenvaltioiden välillä on tällä hetkellä suuria eroavuuksia terveyden osalta. Kaikkien unionin jäsenvaltioiden on taattava, että ehkäisymenetelmät ovat helposti naisten saatavilla ja että heillä on esimerkiksi oikeus aborttiin.
<SPEAKER ID="349" NAME="Niki Tzavela" LANGUAGE="EN">
Äänestin mietintöä vastaan, koska minusta siinä ei onnistuta tarkastelemaan sen aihetta, terveyseroja, vaan valitaan täysin erilainen lähestymistapa. Vaikka mietinnössä on useita kohtia, joita en hyväksy, haluan keskittyä ilman henkilöpapereita saapuneille maahanmuuttajille osoitettuihin vapauksiin, sillä näihin viitataan pääasiassa laittomien maahanmuuttajien uudelleennimeämiseksi. Mietinnössä ajetaan useiden kansalaisvapauksien ja terveydenhuoltoon liittyvien vapauksien antamista henkilöille, jotka ovat tulleet laittomasti useisiin EU:n jäsenvaltioihin.
<P>
Mietinnöllä luodaan paljon haittoja jäsenvaltioille, jotka tarkastelevat päivittäin maahanmuuttoasioista, kuten Kreikalle ja Italialle. Siinä annetaan laittomille maahanmuuttajille oikeus vaatia yhtäläistä pääsyä terveydenhuoltoon ja siitä voi jopa tulla syy siihen, miksi yhä useammat niin kutsutut turvapaikanhakijat haluavat tulla Eurooppaan hyötyäkseen ilmaisesta terveydenhuollosta, jollaista ei ole olemassa suurimmassa osassa kehitysmaista.
<SPEAKER ID="350" NAME="Thomas Ulmer" LANGUAGE="DE">
Äänestin mietintöä vastaan, koska jälleen kerran siinä edistetään takaoven kautta aborttia. Ihmiset ovat jumalan luomuksia, eikä meidän pidä asettaa itseämme tuomareiksi elämää ja kuolemaa koskevissa kysymyksissä. Tässä ei ole sijaa kompromisseille. Vaikka kantani ei olekaan enemmistön kanta, en aio muuttaa sitä ja kieltäydyn uhraamasta ainuttakaan ihmishenkeä nykytapojen vuoksi. Tein saman päätöksen alkioiden valinnan osalta.
<SPEAKER ID="351" NAME="Angelika Werthmann" LANGUAGE="DE">
Estrelan mietintö koskee terveyserojen vähentämistä EU:ssa. Olen hyvin tyytyväinen tähän työhön, koska huolimatta nykyisestä rahoitus- ja talouskriisistä, jota meidän pääasiassa on tarkasteltava taloudellisten ja lainsäädännöllisten kysymysten kautta, emme kuitenkaan saa koskaan unohtaa terveydenhuollon, koulutuksen ja sosiaaliturvan kaltaisia asioita. Yhteisön korkeita tavoitteita, kuten Eurooppa 2020 -strategiaa, on mahdollista panna täytäntöön vain, jos meillä on sosiaaliturvan ja yhtäläisten mahdollisuuksien osalta kestävät järjestelmät. Äänestin tämän vuoksi mietinnön puolesta.
<SPEAKER ID="352" NAME="Luís Paulo Alves" LANGUAGE="PT">
Kannatan mietintöä, jossa otetaan huomioon Euroopan parlamentin sosialistien ja demokraattien ryhmän ehdottamat tarkistukset. Velvollisuutemme on siirtää kokemuksiamme taloushallinnon alalla, jotta kehitysmaissa voidaan luoda omia verojärjestelmiä. Tämä on ainoa tapa luoda oikeudenmukaisempi, tasapuolisempi ja kestävä verojärjestelmä, torjua veronkiertoa ja edistää paremman kansainvälisen verotusympäristön luomista. Haluan myös korostaa mietinnön merkitystä sen osalta, että siinä korostetaan verokeitaiden lakkauttamisen kiireistä tarvetta, ja tämä on perustavaa laatua oleva toimenpide avoimuuden alalla. Se mahdollistaa verotietojen välttämättömän automaattisen vaihdon.
<SPEAKER ID="352" NAME="Sophie Auconie" LANGUAGE="FR">
Vaikka verotus voi olla luotettava ja kestävä rahoituslähde progressiivisen verojärjestelmän, tehokkaan verohallinnon sekä verotulojen avoimen ja vastuullisen käytön ansiosta, monissa kehitysmaissa ei säädetä vähimmäistason veroista julkisten palvelujen rahoittamiseksi. Euroopan unionin on tämän vuoksi tehtävä näiden valtioiden kanssa yhteistyötä rohkaistakseen hyvään hallintoon veroasioissa. Äänestin tämän vuoksi tämän mietinnön puolesta, koska sillä tehdään mahdolliseksi vakaan ja entistä tehokkaamman, mutta myös oikeudenmukaisemman, verojärjestelmän luominen köyhyyden vähentämiseksi näissä valtioissa. Mietintö mahdollistaa myös avoimen, yhteistyökykyisen ja oikeudenmukaisen kansainvälisen veroympäristön luomisen.
<SPEAKER ID="352" NAME="Zigmantas Balčytis" LANGUAGE="LT">
Kehitysmailla on vaikeuksia verojärjestelmien perustamisessa (verojen määrääminen, kerääminen ja hallinto). Verokeitaiden lakkauttaminen on yksi vuosituhannen kehitystavoitteissa esitetyistä pääasiallisista haasteista, koska ne heikentävät kehitysmaiden instituutioita ja niiden poliittisia järjestelmiä. Offshore-keskukset ja verokeitaat aiheuttavat vuosittain biljoonan dollarin laittoman pääomapaon ja tämä vastaa noin kymmenkertaisesti kehitysmaille köyhyyden lieventämiseen ja talouskehitykseen menevän avun rahamäärää. Kannatan mietinnössä esitettyjä ehdotuksia, joiden mukaan taloudellista apua antaessaan avunantajien on tuettava kehitysmaiden pyrkimyksiä parantaa verohallintoa ja varmistaa, että apu käytetään avoimesti ja vastuullisesti.
<SPEAKER ID="352" NAME="Vito Bonsignore" LANGUAGE="IT">
Mietinnössä keskitytään komission suostumuksella synergioiden vahvistamiseen veropolitiikan ja kehitysapupolitiikan välillä. Tämän aikaansaamiseksi komissio itse asiassa julkaisi kaksi tutkimusta, ja vuosi sitten täällä parlamentissa hyväksyttiin päätöslauselma samasta aiheesta. Äänestin mietinnön puolesta, koska kannatan vuosituhannen kehitystavoitteisiin pyrkimistä ja verojärjestelmän hallinnon aikaansaamista, sitoutumista kehitysmaiden verojärjestelmien tukemiseen, vuoropuhelua ja kansainvälistä yhteistyötä verotuksen alalla.
<P>
On kuitenkin vain oikein korostaa, että tullitulojen hallinnossa on edelleen puutteita, OECD:n nykyisiä puutteita sekä tullitulojen vähenemistä. Minusta on asianmukaista, että Euroopan unioni tekee enemmän torjuakseen tehottomuutta, myös torjuakseen verokeitaita, kauppahintojen manipulointia ja kansainvälisen rakenteen heikkouksia. On aika vähentää kauppatavaran väärinhinnoittelua, "luonnonvarakirousta", ja laajentaa verokantaa rohkaisemalla suurempaan veronmaksajien koordinointiin.
<SPEAKER ID="352" NAME="Maria Da Graça Carvalho" LANGUAGE="PT">
Markkinoiden jatkuva globalisoituminen ja veronmaksajien liikkuvuus merkitsee sitä, että verotuksesta on nykyisin tullut monimutkainen asia. Tilannetta on vieläkin monimutkaisempaa ja vaikeampaa korjata kehitysmaissa sisäisten tekijöiden, kuten laaja epävirallinen taloussektori, maatalousalan voittopuolisuuden ja uuden teknologian rajallisen käytön vuoksi. Olen tyytyväinen komission aloitteeseen tehdä yhteistyötä näiden valtioiden kanssa hyvän hallinnon edistämiseksi verotuksessa laatimalla raportti, jossa määritetään pääasialliset ongelmat ja ratkaisut tavalla, joka edistää veropolitiikan ja kehitysyhteistyöpolitiikan välisiä synergioita, jolloin molemmista tulee tehokkaampaa.
<SPEAKER ID="353" NAME="Carlos Coelho" LANGUAGE="PT">
Tehokkaiden, avoimien ja oikeudenmukaisten verojärjestelmien olemassaolo on ratkaisevaa kehitysmaiden edistymisen kannalta, koska niillä edistetään osaltaan julkisten varojen rahoittamista, instituutioiden kestävyyttä, riippuvuuden vähentämistä ulkoisesta avusta sekä vuosituhannen kehitystavoitteiden saavuttamista. Tässä yhteydessä katson, että EU:n on toisaalta keskityttävä verokeitaiden ja veronkierron vastaisiin toimiin (koska ne heikentävät kehitysmaiden poliittisia ja taloudellisia järjestelmiä rohkaisemalla talousrikoksiin ja verotulojen epätasaiseen jakautumiseen) ja toisaalta käynnistettävä yhteistyö- ja vuoropuheluprosessi näiden valtioiden veroviranomaisten kanssa.
<P>
Haluan myös korostaa, että on tärkeää laajentaa verokantaa näissä valtioissa. On pantava merkille, että kehitysmaiden verojärjestelmille on ominaista se, että ne perustuvat välilliseen verotukseen (jolloin suurin osa verotulosta tulee tavaroiden ja palveluiden verotuksesta), mikä rajoittaa verotuloja ja tekee järjestelmistä tehottomia. On panostettava välittömän verotuksen kehittämiseen. Yhtä tärkeää on edistää Euroopan unionin kehitysyhteistyöpolitiikan ja kauppapolitiikan välistä johdonmukaisuutta.
<SPEAKER ID="353" NAME="Marielle De Sarnez" LANGUAGE="FR">
Kehitysmaiden tullitulot ovat laskeneet markkinoiden vapautumisen myötä. Näitä tulonmenetyksiä voidaan kompensoida paremmalla hallinolla sekä entistä oikeudenmukaisemmilla ja tehokkaammilla verojärjestelmillä. Meidän on siis kehitettävä entistä parempaa teknistä ja oikeudellista tukea näille valtioille, jotta voidaan ottaa käyttöön oikeudenmukainen, progressiivinen ja avoin verojärjestelmä. Meidän on esimerkiksi kumottava kaikki monikansallisten yhtiöiden ja kaivosyhtiöiden syrjivät verohelpotukset ja etuudet. Toinen tapa, jolla voimme myös auttaa näitä valtioita, on lakkauttaa verokeitaan, jotka haittaavat vakavasti niiden kehitystä. Oikeudenmukaisempi verojärjestelmä ja suurempi oikeusvarmuus lisäisivät varmasti ulkomaisia yksityisiä investointeja ja näin myös kasvua. Kaikki nämä säännökset eivät kuitenkaan saa johtaa virallisen kehitysavun vähenemiseen. Meidän on pysyttävä tämän osalta valppaina, sillä jäsenvaltiot ovat aina taipuvaisia pienentämään BKT:sta viralliseen kehitysapuun osoitettua osuutta.
<SPEAKER ID="354" NAME="Anne Delvaux" LANGUAGE="FR">
Äänestin mietinnön puolesta seuraavista syistä. Siinä korostetaan tarvetta puuttua verokilpailuun ja veronkiertoon etelän valtioissa. Siinä todetaan, että verotietojen automaattista vaihtoa olisi sovellettava yleismaailmallisesti. Siinä korostetaan kaikkien monikansallisten yhtiöiden maakohtaisen raportoinnin periaatteen merkitystä ja ajetaan verokeitaiden lakkauttamista tehokkaammin kuin OECD:n riittämättömin toimin. Siinä myös korostetaan tarvetta lisätä johdonmukaisuutta Euroopan kehitysyhteistyöpolitiikoissa.
<SPEAKER ID="355" NAME="Diogo Feio" LANGUAGE="PT">
Mietinnön perustana on komission asiakirja, jossa tunnustetaan vuosituhannen kehitystavoitteiden saavuttamisen ja hyvän verohallinnon välinen yhteys. Mietinnön aiheena on tarve edistää synergioita veropolitiikan ja kehitysyhteistyöpolitiikan välillä, ja tässä tarkoituksessa siinä määritetään kehitysmaiden nykyiset vaikeudet verotulojen mobilisoinnissa. Mietinnössä ehdotetaan myös tapoja, joilla unioni voisi parantaa nykyisten varojen ja välineiden käyttöä. Siinä korostetaan, että on tärkeää tukea tehokkaita ja kestäviä verojärjestelmiä erityisesti torjumalla petoksia ja veronkiertoa, jotta voidaan edistää avointa ja tasapuolista kansainvälistä veroympäristöä erityisesti tukemalla verokeitaisiin puuttumista. Hyvän taloushallinnon kautta nämä valtiot voivat vähentää riippuvuuttaan ulkoisesta tuesta, mikä edistää osaltaan julkisen ja yksityisen sektorin kehitystä ja talouskasvua.
<SPEAKER ID="355" NAME="José Manuel Fernandes" LANGUAGE="PT">
Mietintö koskee verotusta ja kehitystä kehitysmaissa. Voidakseen saavuttaa YK:n vuoden 2000 julistuksessa asettamat tavoitteet valtioiden on tiedettävä, kuinka edistää hyvää hallintoa veroasioissa maksimoimalla ulkoisen tuen. Euroopan komissio, jonka edun mukaista on yhteistyö näiden valtioiden kanssa, julkaisi vuonna 2009 asiakirjan "Verotus ja kehitys - Yhteistyö kehitysmaiden kanssa hyvän hallintotavan edistämiseksi verotusalalla", jonka tavoitteena oli edistää kehitysyhteistyöpolitiikan ja veropolitiikan välisiä synergioita, jotta niistä tulisi oikeudenmukaisempia, avoimempia ja tehokkaampia. Parlamentti hyväksyi tätä koskevan päätöslauselman vuonna 2010.
<P>
EU:ssa katsotaan, että oikeudenmukaisempi ja johdonmukaisempi verojärjestelmä edistää osaltaan köyhyyden vähentämistä ja korvaa tulonmenetyksiä. Kannatan tämän vuoksi mietintöä, jossa vaaditaan verokeitaiden - kehitysmaihin kohdistuvien todellisten joukkotuhoaseiden - lakkauttamista, talousrikosten, veronkierron ja epäreilun kilpailun torjuntaa sekä kehitystä hyvän hallinnon avulla.
<SPEAKER ID="355" NAME="João Ferreira" LANGUAGE="PT">
Mietinnössä tarkastellaan useita hyvin relevantteja ja ajankohtaisia asioita: veroparatiisien ja korruption torjunnan asettaminen, kehitysmaiden vaikeudet verotulojen keräämisessä, suurille koti- ja ulkomaisille yrityksille myönnetyt monet poikkeukset investointien houkuttelemiseksi, kansainvälisen tason transaktiovero ja sen ensimmäinen vaihe EU:n tasolla, alhaisen tulotason maat tarve valmiuksiin neuvotella tehokkaasti monikansallisten yritysten kanssa voidakseen harjoittaa pääomavalvontaa ja nauttia täysimääräisestä suvereniteetistaan. Mietintö ei kuitenkaan ole aivan ristiriidaton, erityisesti koska siinä määritetään ongelmia, joita syntyy talouskumppanuussopimusten täytäntöönpanosta, nimenomaan verotulojen pienentymisen osalta, mutta siinä ei selvästi oteta näiden sopimusten vastaista kantaa.
<P>
Siinä ei myöskään suhtauduta kriittisesti Maailmanpankin, Kansainvälisen valuuttarahaston ja WTO:n velvollisuuksiin edistää politiikkaa, joka suosii tuotantoinfrastruktuurin ja julkisten palveluiden tuhoamista, luo työttömyyttä ja vaarantaa valtioiden sisämarkkinat vaarantaen näin niiden verotulot, talousarviot, suvereniteetin ja itsenäisyyden.
<SPEAKER ID="355" NAME="Ilda Figueiredo" LANGUAGE="PT">
Vaikka tunnustetaan, että yhteistyö verotusalalla voi olla tärkeää, meidän ei pidä unohtaa sitä, että veropolitiikka on talous- ja sosiaalipolitiikan keskeinen väline, johon selkeillä poliittisilla kriteereillä ja kehityksillä on vaikutusta.
<P>
Ei siis kuulu Euroopan unionin toimivaltaan viedä niin kutsuttua hyvää verohallintoa. On kunnioitettava täysimääräisesti kehitysmaiden suvereniteettia, valintoja ja vaihtoehtoja ottaen erityisesti huomioon niiden erityistilanteen ja olosuhteet.
<P>
Samalla niin kutsutut talouskumppanuussopimukset, joita olemme vaatineet kehitysmaita tekemään niiden vastustuksesta huolimatta, vaarantavat vakavasti niiden verojärjestelmät vähentämällä merkittävästi tullituloja muiden vakavien haittojen lisäksi.
<P>
Lisäksi verokeitaiden jatkuva olemassaolo johtaa kehitysmaiden hyvin suuriin vuosittaisiin tulonmenetyksiin.
<P>
Euroopan unionin on tämän vuoksi muutettava politiikkaansa ja ratkaistava nämä ristiriidat.
<SPEAKER ID="355" NAME="Juozas Imbrasas" LANGUAGE="LT">
Äänestin tämän asiakirjan puolesta, koska siinä tuodaan esiin myönteisiä näkökohtia, kuten selkeä käsitys verotuksesta, joka on olennainen perusta ymmärrettävälle ja vastuulliselle demokraattiselle järjestelmälle. Toinen näkökohta on se, että EU on sitoutunut kehitysyhteistyöstrategioissa omavastuullisuuden periaatteeseen ja tunnustaa kehitysmaiden ensisijaisen vastuun omien tulojärjestelmiensä parantamisesta omien taloudellisten ja poliittisten olosuhteidensa ja valintojensa mukaisesti. Komission pyrkii lisäämään EU:n välineiden avulla tukea kehitysmaiden verojärjestelmien suunnittelemiseen ja hyvän hallintotavan periaatteiden soveltamiseen verotusalalla sekä kiinnittämään erityistä huomiota verotusalan hyvän hallintotavan periaatteiden liittämiseen tosiasiallisesti osaksi maa- ja aluekohtaisten strategia-asiakirjojen suunnittelua, toteuttamista ja valvontaa. Komissio tukee monikansallisille yrityksille asetettavaa maakohtaisen tilinpäätösraportoinnin standardia, jonka avulla voidaan havaita kansainväliset veropetokset ja veronkierrot. On myös tärkeää korostaa, että yritysten sosiaalisesta vastuusta annettavassa tiedonannossa tarkastellaan sitä, miten voitaisiin kehittää velvoittava järjestelmä hallintotapaa koskevien tietojen julkistamiseksi vuositilinpäätöksessä.. Komissio pyrkii vauhdittamaan kansainvälistä verotusalaa koskevaa vuoropuhelua ja yhteistyötä lisäämällä erityisesti kehitysmaiden osallistumista asiaankuuluviin maailmanlaajuisiin foorumeihin. Komissio myös korostaa tarvetta tehdä verotietojen vaihtoa koskevia sopimuksia ja panna ne täytäntöön esimerkiksi monenvälisin järjestelyin ja viittaa EU:n säästötulojen verotusta koskevan direktiivin malliin, joka perustuu automaattiseen tietojenvaihtoon.
<SPEAKER ID="356" NAME="Jarosław Kalinowski" LANGUAGE="PL">
Asianmukainen verotusjärjestelmä muodostaa perustan kestävälle talouskasvulle ja valuutan vakaudelle. Kehitysmaat, joissa nämä järjestelmät eivät toimi kunnolla tai lainkaan, kohtaavat vakavia taloudellisia ja poliittisia ongelmia.
<P>
Verojärjestelmien asianmukaista toimintaa tukevalla kansainvälisellä oikeuskäytännöllä pitäisi olla myönteinen vaikutus tällaisten valtioiden taloudelliseen tilanteeseen. On kuitenkin muistettava, ettei meidän missään tapauksessa pidä määrätä muiden veropolitiikasta, sillä jokaisen valtion on itse päätettävä omasta verojärjestelmästään ottaen huomioon sosiaaliset, poliittiset ja taloudelliset olonsa. Tukekaamme siis hyvää veropolitiikkaa, mutta älkäämme määrätkö niistä.
<SPEAKER ID="356" NAME="Elisabeth Köstinger" LANGUAGE="DE">
Pyrkimykset tehdä verojärjestelmistä entistä kestävämpiä, oikeudenmukaisempia ja avoimempia auttavat myös demokraattisen järjestelmän kehittämisessä. Globalisaation seurauksena kansainvälisesti liikkuvaa pääomaa on vaikea verottaa. Kehitysmaista on tuettava antamalla niille riittävästi poliittista liikkumavaraa, jotta voidaan estää keinottelua ja turvata rahoituksen vakaus. Olen tyytyväinen yhteisiin aloitteisiin verokeitaiden lakkauttamiseksi sekä käytäntöihin, joilla tehostetaan asianosaisten valtioiden välistä kansainvälistä vuoropuhelua. Vastuullisella lähestymistavalla verotukseen on väistämättä myönteinen vaikutus näiden valtioiden kehitykseen.
<SPEAKER ID="357" NAME="David Martin" AFFILIATION="S&amp;D">
kirjallinen. - (EN) Olen tyytyväinen tähän mietintöön, jossa keskitytään tarpeeseen parantaa valmiuksia verotusalan hyvään hallintotapaan kehitysmaissa ja todetaan, että tarvitaan sääntelykehys, jolla tuetaan kansainvälistä veroyhteistyötä, avoimuutta, julkisen ja yksityisen sektorin kehittämistä ja talouskasvua. Siinä korostetaan, että verotuksen osuudet BKT:sta ovat kehitysmaissa 10-20 prosenttia, kun taas teollisuusmaissa ne ovat 25-40 prosenttia, ja pahoitellaan sitä, että toistaiseksi avunantajat ovat antaneet liian vähän tukea verotusalan apuun. Tässä yhteydessä siinä pidetään myönteisenä komission ehdotusta lisätä tukea kehitysmaiden avustamiseen verouudistuksissa sekä verohallinnon vahvistamiseen AKT-maita koskevan Euroopan kehitysrahaston, kehitysyhteistyön rahoitusvälineen ja eurooppalaisen naapuruuden ja kumppanuuden välineen sekä kansallisille valvontaelimille, parlamenteille ja valtioista riippumattomille toimijoille myönnettävän tuen avulla ja todetaan, että enemmän huomiota olisi kiinnitettävä toimiin valmiuksien luomiseksi kehitysmaissa, jotta niitä voidaan auttaa käyttämään tehokkaasti tietojen vaihtoa ja torjumaan tehokkaasti veropetoksia omalla kansallisella lainsäädännöllään.
<SPEAKER ID="357" NAME="Clemente Mastella" LANGUAGE="IT">
Komissio tekee hyvää työtä edistäessään periaatteita ja kriteerejä verotusalan hyvän hallintotavan kehittämiseksi yhteistyössä kehitysmaiden kanssa. Avoimuuden, tiedonvaihdon ja oikeudenmukaisen verokilpailun kriteerit ovat olennaisen tärkeitä. Komissio pyrkii toteuttamaan tämän vahvistamalla vero- ja kehityspolitiikkojen synergiaa, jotta voidaan tunnistaa näiden valtioiden verotulojen käyttöönotossa kohtaamat vaikeudet. Toisaalta komissio sivuuttaa edelleen useita seikkoja, jotka edellyttävät nopeita toimia. Katsomme itse asiassa tarpeelliseksi torjua määrätietoisesti verokeitaita vuosituhannen kehitystavoitteiden saavuttamiseksi, mutta tämän ei pidä mitenkään rajoittaa lisätoimenpiteitä, erityisesti huomion kiinnittämistä verosopimuksiin. Tämän vuoksi on suotavaa, että suurimmalla osalla kansainvälisistä järjestöistä olisi erityiset valtuudet torjua verokeitaita. Lopuksi on hyvin tärkeää laajentaa verokantaa keskittymällä verouudistuksissa välittömän verotuksen kehittämiseen regressiivisestä arvonlisäverojärjestelmästä seuraavien perimisongelmien ratkaisemiseksi.
<SPEAKER ID="358" NAME="Jean-Luc Mélenchon" LANGUAGE="FR">
On välttämätöntä torjua off-shore-yrityksiä ja muuta veronkiertoa. Parlamentin enemmistä on antanut hedge-rahastoille lähes täydellisen toimintavapauden. Mitä järkeä on näin ollen mietinnön puhtaasti julistavissa rajoituksissa? Talouskumppanuussopimukset, jotka on häpeällisesti neuvoteltu painostamalla, tuhoavat AKT-maita jättämättä niille mahdollisuutta elpyä pitkällä ajanjaksolla. Mietinnössä ei sanota tästä sanaakaan. Mikä vielä pahempaa, siinä väitetään, että olisi luovuttava kaikesta kansallistamisesta tai uudelleenkansallistamisesta. Äänestän tätä mietintöä vastaan.
<SPEAKER ID="358" NAME="Nuno Melo" AFFILIATION="PPE">
kirjallinen. - (PT) On totta, että heikko verohallinto haittaa jäsenvaltioiden tyydyttävää taloudellista toimintakykyä. Komissio tunnustaa nyt vuosituhannen kehitystavoitteiden saavuttamisen ja hyvän verohallinnon välisen yhteyden. Tämän vuoksi on ehdottomasti torjuttava veronkiertoa ja toteutettava konkreettisia toimia tällaisten toimenpiteiden yhdenmukaistamiseksi koko EU:ssa, sillä on yleisesti tiedossa, että toiset valtiot torjuvat petoksia ja veronkiertoa tehokkaammin kuin toiset.
<SPEAKER ID="358" NAME="Alexander Mirsky" AFFILIATION="S&amp;D">
kirjallinen. - (EN) Meidän pitäisi auttaa kehitysmaita kehittämään politiikkaa ja mekanismeja veronkierron torjumiseksi. Tämä lisää avoimuutta. Meidän on myös siirrettävä kokemuksiamme taloushallinnosta yksittäisiin valtioihin auttaaksemme niitä perustamaan omat verojärjestelmänsä. Korruption vähentäminen kehitysmaissa ja niiden tulojen lisääminen saavat aikaan vakautta ja tasapainoa. Näin poistetaan jännitteitä ja minimoidaan EU:n rahoitustuen määrä kehitysmaille. Mietintö on hyvin oikea-aikainen ja tärkeä, joten äänestin sen puolesta.
<SPEAKER ID="359" NAME="Andreas Mölzer" LANGUAGE="DE">
Katson, että kehitysmaissa kaivataan kiireesti tehokasta verojärjestelmää. Mietinnössä esitetyt ajatukset sopivat tähän täydellisesti. Kun uusia verojärjestelmiä pannaan täytäntöön EU:n tuella, on erityisesti huolehdittava siitä, että EU:n ja kehitysmaiden välisillä talouskumppanuussopimuksilla pikemminkin edistetään kuin hankaloitetaan tätä tavoitetta. EU:n investointipolitiikan on myös luotava yrityksille ystävällinen ympäristö kotimaisille ja ulkomaisille sijoittajille. Kaikkien toteutettavien toimenpiteiden on johdettava perustavaa laatua olevaan parannukseen väestön enemmistön elinoloissa, sillä nyt heiltä riistetään tulot raaka-ainekaupasta ja heidät pakotetaan usein muuttamaan. Äänestin mietinnön puolesta, koska siinä esitetään kattava näkemys kaikista asiaan liittyvistä tekijöistä.
<SPEAKER ID="359" NAME="Franz Obermayr" LANGUAGE="DE">
Tarvitaan erityistoimenpiteitä veroalan vastuullisen toiminnan periaatteiden edistämiseksi esimerkiksi avoimuuden, tietojenvaihdon ja oikeudenmukaisen verokilpailun osalta. On tärkeää parantaa vero- ja kehitysyhteistyöpolitiikan synergiavaikutuksia. Mietintö on tämänsuuntainen, joten äänestin sen puolesta.
<SPEAKER ID="359" NAME="Rolandas Paksas" LANGUAGE="LT">
Koska kehitysmaat ovat menettäneet merkittäviä tuloja elinkeinoveroista, on hyvin tärkeää varmistaa tehokas yhteistyö niin vero- kuin kehitysyhteistyöpolitiikassa. Jokaisen valtion on tärkeää perustaa todellinen ja tehokas verojärjestelmä ja sen täytäntöönpanopolitiikka, koska tämä on julkisen talouden selkäranka ja keino houkutella investointeja. Tämän vuoksi meidän on jätettävä kehitysmaille harkintavaltaa tällä alalla. Yhteistyön on perustuttava vastavuoroiseen tukeen, eikä se saa luoda lisäesteitä tai taakkaa kummallekaan osapuolelle. Olen samaa mieltä ehdotuksesta, että meidän on autettava parantamaan kehitysmaiden omien tulojen käyttöönottoa laadullisesti ja määrällisesti. Kehitysmaille osoitetun avun on oltava kohdennettua, tehokasta ja tarpeellista, eikä valtioilla pidä olla oikeutta päättää sen tarpeellisuudesta.
<P>
Minusta ei ole suotavaa lisätä EU:n taakkaa ja korvata kehitysmaille tullitulojen vähenemistä. Minusta meidän on luotava transaktiovero, jolla vähennetään keinottelua ja tehostetaan markkinoiden toimintaa. Lisäksi meidän on tehtävä kaikkemme, jotta veroa ei sovellettaisi vain EU:ssa, vaan globaalilla tasolla.
<SPEAKER ID="359" NAME="Alfredo Pallone" LANGUAGE="IT">
Äänestin yhteistyöstä kehitysmaiden kanssa hyvän hallintotavan edistämiseksi verotusalalla laaditun Jolyn mietinnön puolesta, koska katson, että Eurooppa 2020 -strategian mukaisesti on olennaista luoda globaalia hallintoa tukemaan globaalia vuoropuhelua ja kansainvälistä yhteistyötä veroalalla. Kannatan sitä, että mietinnössä todetaan tavoitteena olevan parantaa vero- ja kehityspolitiikkojen synergiaa tietojenvaihdon kautta veroasioissa sekä monenvälisin järjestelyin viitaten EU:n säästötulojen verotusta koskevan direktiivin malliin veronkierron torjumiseksi. Kehitysmaiden kanssa veroalalla tehtävän yhteistyön erityinen tavoite on estää niitä tulemasta verokeitaiksi monikansallisille yhtiöille, mistä seuraisi kilpailun vääristyminen, jolla olisi kielteinen vaikutus taloudellisten prosessien kehitykselle, kun otetaan huomioon globaalin talousjärjestelmän luonteen, jossa kaikki liittyy kaikkeen.
<SPEAKER ID="359" NAME="Maria do Céu Patrão Neves" LANGUAGE="PT">
Äänestin mietinnön "verotuksesta ja kehityksestä - yhteistyö kehitysmaiden kanssa hyvän hallintotavan edistämiseksi verotusalalla" puolesta, koska olen samaa mieltä esittelijän kanssa sen merkityksestä kehitysmaiden tehokkaiden verojärjestelmien kehittämiselle. Itse asiassa verojärjestelmästä on tultava kehitysmaiden julkisen talouden selkäranka. EU:n uuden investointipolitiikan kehitysmaissa on edistettävä osaltaan sellaisen ympäristön kehittymistä, joka suosii kansallisia ja ulkomaisia yksityisiä sijoituksia, sekä entistä tehokkaamman kansainvälisen avun edellytyksiä. Kasvun edistämiseksi EU:n investointipolitiikassa on keskityttävä pienten ja keskisuurten yritysten kehittämiseen, myös mikroluottojen tarjoamiseen, julkisten palvelujen tehostamiseen, yksityisen ja julkisen sektorin kumppanuuksiin sekä osaamisen siirtämiseen. Euroopan komission huhtikuussa 2009 julkaistussa työasiakirjassa "Verotus ja kehitys - Yhteistyö kehitysmaiden kanssa hyvän hallintotavan edistämiseksi verotusalalla" esitetään neuvoja ja menetelmiä vero- ja kehitysyhteistyöpolitiikan synergian edistämiseksi tavoitteena lisätä niiden molempien tehokkuutta.
<SPEAKER ID="437" NAME="Miguel Portas" LANGUAGE="PT">
Äänestin mietinnön puolesta, koska siinä tunnustetaan selvästi vuosituhannen kehitystavoitteiden saavuttamisen ja verohallinnon välinen yhteys. Siinä tunnustetaan myös, että progressiivinen verojärjestelmä on olennaisen tärkeä demokratialle. Siinä todetaan, että offshore-keskukset ja verokeitaat tähtäävät laittomaan pääomapakoon ja että yhdistettynä nollaverojärjestelmiin varojen ja investointien houkuttelemiseksi ne siirtävät taakan työntekijöille ja pienituloisille perheille heikentämällä köyhien valtioiden julkisten palveluiden laatua ja määrää sekä niiden valmiuksia torjua köyhyyttä. EU tarjoaisi erinomaisen palveluksen auttamalla kehitysmaiden oikeusviranomaisia ja korruptiota torjuvia yksiköitä niiden pyrkimyksissä kehittää progressiivista verotusta.
<SPEAKER ID="360" NAME="Raül Romeva i Rueda" AFFILIATION="Verts/ALE">
kirjallinen. - (EN) Parlamentti on tänään tuonut esiin sen, kuinka tärkeää on torjua kehitysmaiden verotulojen häviämistä, erityisesti torjumalla entistä tehokkaammin verokeitaita. Ollakseen tässä uskottava EU:n on selkeästi lakkautettava ensin omat verokeitaansa ja OECD:n puitteissa toteutettavien toimien lisäksi. Mietinnössä myös vaaditaan hyväksymään kansainvälinen yleissopimus, jossa määrätään seuraamuksia yhteistyöhaluttomille maille ja alueille sekä veroparatiisien kanssa toimiville rahoituslaitoksille. Euroopan parlamentin jäsenet korostivat myös tarvetta varmistaa monikansallisten yhtiöiden, erityisesti kaivannaisteollisuuden, avoimuus maksamistaan veroista maakohtaisesti. EU:n verotuksessa tarjoamalla tuella on rohkaistava progressiivisten verojärjestelmien kehittämiseen kehitysmaissa erityisesti turvaamalla oikeudenmukainen osuus yritysten voitoista. Hyvä hallintotapa veroalalla on olennaista kehityksen kannalta, ja EU:n on tuettava tässä kehitysmaita, erityisesti koska ne menettävät elinkeinoveroja kaupan globaalin vapautumisen myötä. Olen iloinen Euroopan parlamentin jäsenten tuesta tälle mietinnölle, jossa esitetään tätä koskevia selkeitä ehdotuksia.
<SPEAKER ID="361" NAME="Licia Ronzulli" LANGUAGE="IT">
Äänestin mietinnön tekstin puolesta, koska olen samaa mieltä ajatuksesta, että vero- ja kehitysyhteistyöpolitiikan entistä parempi synergia voi auttaa kehitysmaita.
<P>
Komission viimeisimpien verotusta ja kehitysyhteistyötä koskevien raporttien mukaan verotus, erityisesti asianmukaisesti suunniteltu verotus, voi olla kehitysyhteistyön rahoituslähde. Ei ole sattumaa, että monet kehitysmaat eivät itse asiassa saavuta edes julkisten peruspalvelujen vähimmäistason edellyttämiä tuloja.
<P>
Yhteistyö verojärjestelmien vahvistamiseksi ja laitonta pääomavuotoa helpottavien verokeitaiden torjunta vahvistaa näitä prosesseja. Prosessin on rohkaistava ottamaan käyttöön maakohtaisen tilinpäätösraportoinnin vaatimuksia, mikä auttaisi köyhyyden torjumista.
<SPEAKER ID="361" NAME="Czesław Adam Siekierski" LANGUAGE="PL">
Asianmukainen verotus on valtion tehokkaan toiminnan perusedellytys. Jos kehitysmaat haluavat toimia globaalissa taloudessa, niiden on yhdennettävä ja uudistettava verojärjestelmiään. Veroilla on taloudellinen, poliittinen ja sosiaalinen tehtävä demokraattisissa valtioissa. Ensinnäkin ne ovat valtion tulojen pääasiallinen lähde, mutta ne myös mahdollistavat kaikkein tärkeimpien sosiaalisten tavoitteiden saavuttamisen. Veroilla rahoitetaan terveydenhuollon, koulutuksen, sosiaaliturvan ja eläkkeiden kaltaisia peruspalveluita.
<P>
Kehitysmaiden verotuloilla voidaan rahoittaa merkittävällä tavalla näiden valtioiden kehitystä ja parantaa niiden kansalaisten elämänlaatua. Tällä hetkellä tällaiset tulot ovat kuitenkin usein riittämättömiä kattamaan julkisten peruspalveluiden kustannuksia tai torjumaan köyhyyttä. Globalisaation aikakaudella verotettava pääoma on yhä liikkuvampaa ja kaupan esteitä kumotaan, mikä heikentää verotuloja ja muodostaa haasteen, eikä pelkästään köyhille maille. Ilmeisistä eduistaan huolimatta kaupan asteittainen vapauttaminen vähentää tullituloja. On hyvin tärkeää, että ulkomainen verotus korvataan sisäisellä verotuksella. Vaikka tulovero on yksi rikkaiden valtioiden pääasiallisista veromuodoista, sen merkitys on minimaalinen kehitysmaissa. Suurin osa väestöstä on töissä maatalouden palveluksessa epävirallisesti ja heidän tulonsa ovat epäsäännöllisiä, joten tehokas tuloveron kantaminen on vaikeaa.
<SPEAKER ID="362" NAME="Catherine Stihler" AFFILIATION="S&amp;D">
kirjallinen. - (EN) Äänestin tämän mietinnön puolesta, jossa korostetaan verotuksen merkitystä kehitysyhteistyöpolitiikan tukemiseksi ja ehdotetaan tapoja, joilla EU voi käyttää tehokkaammin nykyisiä varoja ja välineitä tähän tarkoitukseen.
<SPEAKER ID="363" NAME="Michèle Striffler" LANGUAGE="FR">
Verotuksesta ja kehityksestä - Yhteistyö kehitysmaiden kanssa hyvän hallintotavan edistämiseksi verotusalalla laaditun mietinnön hyväksyminen on erityisen merkittävää Euroopan unionin jäsenvaltioiden ja Euroopan komission kehitysmaille myöntämän kehitysavun tehokkuuden kannalta. Hyvän hallintotavan periaatteiden noudattaminen veroalalla (avoimuus, tietojenvaihto ja oikeudenmukainen verokilpailu) sekä vähiten kehittyneiden maiden kehitystä haittaavien verokeitaiden torjuminen ovat aivan välttämättömiä ja minun virkakauteni ensisijainen tavoite.
<SPEAKER ID="364" NAME="Niki Tzavela" LANGUAGE="EL">
Äänestin päätöslauselmaesityksen puolesta, koska minusta kehitysmaiden verojärjestelmien uudistaminen ja nykyaikaistaminen on tärkein keino laittoman pääomapaon ja veronkierron torjumiseksi. Sillä, että pääoma usein päätyy verokeitaisiin, on välitön vaikutus näiden valtioiden talouteen, varsinkin nykyisen talouskriisin aikana. Verojärjestelmien parantaminen antaa meille mahdollisuuden vaikuttaa myönteisellä tavalla kasvuun kehitysmaissa, soveltaa hyvin taloushallinnon kehystä, edistää avoimuutta ja ansaita kansalaisten luottamus.
<SPEAKER ID="365" NAME="Angelika Werthmann" AFFILIATION="NI">
kirjallinen. - (DE) Äänestin Eva Jolyn mietinnön puolesta. Täysin toimivan verojärjestelmän perustaminen on jokaisen vastuullisen demokratian perusta. Mietinnössä kehotetaan tukemaan kehitysmaita tällaisten rakenteiden luomisessa, jotta voidaan edistää vastuullisuutta näissä valtioissa kestävällä perustalla. Loppujen lopuksi pelkästään kehitysapu ei riitä vuosituhannen kehitystavoitteiden saavuttamiseen. Mietinnössä tarkastellaan lyhyesti myös niin kutsuttuja vulture funds -rahastoja, jotka olisi mielestäni kokonaan kiellettävä. Kansainvälisestä kehitysavusta ei saa tulla globaalin rahoitusalan toimijoiden potkupallo.
<SPEAKER ID="367" NAME="Luís Paulo Alves" AFFILIATION="S&amp;D">
kirjallinen. - (PT) Hyväksyn mietinnön, ja korostan jäsen Papastamkosin mietinnössä esitettyjä suosituksia, joiden mukaan muut kuin kaupalliset seikat olisi nykyistä paremmin otettava huomioon Maailman kauppajärjestön neuvotteluissa. On myös selvää, että yhteisen maatalouspolitiikan ja EU:n ulkoisen kauppapolitiikan välille on saatava jonkinlaista johdonmukaisuutta - on olennaisen tärkeää varmistaa, että EU:n tuottajilla on tasapuoliset toimintaedellytykset maailmanmarkkinoilla, joilla ei saa kannustaa vilpillistä kilpailua. Jos tästä ei neuvotella, eurooppalaiset viljelijät joutuvat edelleen kohtaamaan vilpillistä kilpailua sekä kärsimään tappioista ja syrjinnästä suhteessa Euroopan unionin ulkopuolisiin kilpailijoihin.
<SPEAKER ID="367" NAME="Elena Oana Antonescu" LANGUAGE="RO">
Tuen maatalousalan keskeistä tehtävää työllistäjänä ja eurooppalaisen maatalous- ja elintarvikemallin ylläpitäjänä, sillä se on Euroopan talouden strateginen osatekijä. Koska Euroopan unioni on maailman suurin maataloustuotteiden tuoja, EU:hun vievien kolmansien maiden tuotantomenetelmillä on voitava taata Euroopan kuluttajille samat takuut terveyttä, elintarviketurvallisuutta, eläinten hyvinvointia ja kestävää kehitystä koskevien standardien sekä sosiaalisten vähimmäisstandardien noudattamisen osalta kuin EU:n tuottajilta vaaditaan. Äänestin mietinnön puolesta, koska katson, että maatalous- ja elintarvikepolitiikan on täytettävä eräät perustavoitteet, kuten elintarviketurva ja -turvallisuus.
<SPEAKER ID="368" NAME="Richard Ashworth" AFFILIATION="ECR">
kirjallinen. - (EN) Yhdistyneen kuningaskunnan konservatiivien valtuuskunta tukee voimakkaasti vapaakaupan periaatetta. Vapaakauppa luo vaurautta, ja vapaakauppa edistää elintärkeällä tavalla Euroopan talouksien elpymistä. Katsomme, että mietinnössä korostetaan liikaa EU:n maatalousmarkkinoiden suojelua ulkoiselta kilpailulta ja liian vähän tuotantostandardien vientiä. EU:n viljelijöiden on täytettävä tiukat ympäristöä ja eläinten hyvinvointia koskevat standardit, mikä korvataan heille osittain tukijärjestelmän kautta. Kolmansista maista EU:hun tuotavat tuotteet eivät puolestaan useinkaan noudata samoja korkeita standardeja. EU:n rajojen sulkeminen kolmansien maiden maataloustuotteilta ei ole oikea vastaus.
<P>
EU:n on pyrittävä aktiivisesti viemään omat tiukat eläinten hyvinvointia ja ympäristöä koskevat standardinsa eri puolille maailmaa erityisesti avaamalla kansainvälisiä markkinoille sen sijaan, että keskityttäisiin puolustuksellisiin ja protektionistisiin ratkaisuihin. Tästä syystä Yhdistyneen kuningaskunnan konservatiivien valtuuskunta äänesti mietintöä vastaan.
<SPEAKER ID="368" NAME="Sophie Auconie" LANGUAGE="FR">
Euroopan parlamentti pyytää mietinnössä nimenomaisesti, että neuvosto ja Euroopan komissio ottavat nykyistä paremmin huomioon maatalouden edut kansainvälisissä kauppaneuvotteluissa, erityisesti neuvotteluissa, joita käydään Etelä-Amerikan kanssa, sillä kyseessä on suuri karjankasvatus- ja viljantuotantoalue, joka ei aina täytä eurooppalaisia laatustandardeja. Mielestäni kyseessä on keskeisen tärkeä mietintö. Äänestin sen vuoksi mietinnön puolesta.
<SPEAKER ID="368" NAME="Zigmantas Balčytis" AFFILIATION="S&amp;D">
kirjallinen. - (LT) EU:n maatalousala tuottaa EU:n taloudelle huomattavaa lisäarvoa, ja sillä on strateginen asema EU:n kohtaamien taloudellisten, sosiaalisten ja ympäristöön liittyvien haasteiden käsittelyssä. Tästä syystä ulkoinen kauppapolitiikka ja ulkoisten tuojien kanssa tehtävät sopimukset eivät saa vaarantaa EU:n kykyä pitää yllä voimakasta ja elinvoimaista maatalousalaa. Komission on otettava Maailman kauppajärjestössä asiaan selkeä kanta ja tehtävä erityiset vaikutustenarvioinnit, kun se neuvottelee muiden sopimuspuolten kanssa tiettyjen tuotteiden tuonnista EU:n markkinoille. Meidän on varmistettava, että kunnioitetaan periaatetta, jonka mukaan EU:hun vietävien kolmansien maiden tuotteiden tuotantomenetelmät tarjoavat eurooppalaisille kuluttajille samat takuut terveyttä, elintarviketurvallisuutta, eläinten hyvinvointia ja kestävää kehitystä koskevien standardien sekä sosiaalisten vähimmäisstandardien noudattamisen osalta kuin EU:n tuottajilta vaaditaan. Tämä on ainoa tapa varmistaa, että EU:n tuottajat voivat kilpailla tasapuolisin edellytyksin kolmansien maiden kanssa ja että viljelijöidemme etuja suojellaan.
<SPEAKER ID="368" NAME="Mara Bizzotto" LANGUAGE="IT">
Äänestin Georgios Papastamkosin mietinnön puolesta. Kansainvälisellä kaupalla on EU:ssa kriittinen asema, erityisesti kun otetaan huomioon se, että Euroopan viljelijät ovat epäedullisessa asemassa kolmansien maiden tuontiin nähden, koska vastavuoroisuusperiaatetta ei noudateta. Ulkomaisille viljelijöille annetaan ansaitsematonta etua, kun heidän ei useinkaan tarvitse noudattaa samoja tiukkoja ja kalliita sääntöjä, joita Euroopan viljelijöiden on noudatettava voidakseen toimia sisämarkkinoilla, varsinkin terveyden ja kasvinsuojelun osalta. Aion edelleen toimia sen puolesta, että EU:n yhteinen maatalouspolitiikka ja EU:n ulkoinen kauppapolitiikka ovat erittäin johdonmukaisia toisiinsa nähden. Johdonmukaisuudella taataan, että EU:n maatalousmalli tarjoaa EU:n tuottajille tasa-arvoiset toimintaedellytykset maailmanmarkkinoilla.
<SPEAKER ID="369" NAME="Jan Březina" LANGUAGE="CS">
Mielestäni on tärkeää korostaa EU:n maataloustuotannon ja kansainvälisen kaupan yhteyttä, joka tulee esiin siinä, että EU on maailman suurin maataloustavaroiden tuoja ja samaan aikaan maailman suurin jalostettujen elintarvikkeiden viejä. Tähän liittyvä vakaa käsitykseni on, että mahdollisimman sujuvat kauppavirrat antavat tuottajille lisää joustoa ja vähentävät tavaroiden vaihtoon liittyviä kustannuksia, ja tällä on suotuisa vaikutus sekä tuottajien tuloihin että kuluttajien menoihin. Tästä syystä en voi yhtyä mietinnön hyväksytyssä tekstissä esitettyyn väittämään, jonka mukaan kaupan vapauttamisella ei ole mahdollista poistaa nälänhädän uhkaa maailmasta. Se ei ole kaupan tehtävä eikä voikaan olla. Kiitän komissiota siitä, että se on Maailman kauppajärjestön neuvotteluissa ja kahdenvälisissä tai kahden alueen välisissä neuvotteluissa käyttänyt ehdotuksina käynnissä olevista pitkäaikaisista maatalouden alan uudistuksista johtuvia toimenpiteitä, samalla kun se on aina tunnustanut yhteisen maatalouspolitiikan parametrit rajoikseen. Tältä kannalta katsottuna päätöslauselman hyväksytty teksti on valitettavasti painotukseltaan melko yksipuolinen, ja se heikentää komission tähänastisten toimien painoa poliittisissa kauppaneuvotteluissa. Pidän mahdollista lisäjoustoa tulevissa neuvotteluissa kiistattomana mahdollisuutena ja etuna. Mitä tulee joihinkin toimiin kohdistettuun arvosteluun, kuten banaaneista perittävien tuontitullien pienentämistä tai sokerialaa koskevan järjestelyn uudistamista koskevaan kritiikkiin, haluan lisätä, että toimet perustuivat etupäässä WTO:n riitojenratkaisua koskeviin päätelmiin, jotka vaikuttivat myös EU:n jatkotoimien vaihtoehtoihin.
<SPEAKER ID="369" NAME="Maria Da Graça Carvalho" AFFILIATION="PPE">
kirjallinen. - (PT) Olen samaa mieltä siitä, että yhteisen maatalouspolitiikan ja ulkoisen kauppapolitiikan keskinäinen johdonmukaisuus on tarpeen, jotta on mahdollista turvata EU:n maatalousmalli ja sitä kautta EU:n tuottajille tasapuoliset toimintaedellytykset maailmanmarkkinoilla. Kauppaan ja muihin näkökohtiin liittyvien seikkojen yhteensovittaminen ja säännösten tarvittava lähentäminen ovat olennaisen tärkeitä.
<SPEAKER ID="369" NAME="Luigi Ciriaco De Mita" LANGUAGE="IT">
Maatalous on Euroopan unionille strateginen ala. Vaikka sen vaikutukset työllisyyteen ja BKT:hen eivät ehkä vastaa muita aloja, sillä on niitä suurempi merkitys omien alueidemme ja niiden ruokaperinteiden ominaispiirteiden kannalta. Maatalouden avulla voidaan varmistaa omavaraisuus monien sellaisten ainesosien suhteen, jotka ovat maataloustuotantomme tai perinteidemme kannalta tai muutoin olennaisen tärkeitä. Lisäksi alalla on perustava tehtävä ympäristön turvaamisessa ja suojelemisessa sekä alueidemme kestävän kehityksen varmistamisessa. On selvää, että kauppasopimuksia on tehtävä, erityisesti Maailman kauppajärjestön neuvottelukierroksilla. Euroopan unionin on kuitenkin kiinnitettävä aiempaa enemmän huomiota laadun varmistamiseen sekä perinteisten ja sertifioitujen tuotteiden suojaamiseen kansainvälisesti. Näin voidaan välttää ulkomaan markkinoilla petokset, jotka liittyvät meidän maihimme valheellisesti liitettyihin tuotteisiin. Hyväksytyn mietinnön perusperiaate on mielestäni oikean suuntainen.
<SPEAKER ID="369" NAME="Marielle De Sarnez" LANGUAGE="FR">
EU:n maatalouden kaltoin kohtelu kolmansien maiden kanssa käytävissä kauppaneuvotteluissa ei voi jatkua. Tämä on juuri hyväksymämme mietinnön aihe, ja siinä viitataan useisiin periaatteisiin ja vetoomuksiin, joiden mukaan muut kuin kaupalliset näkökohdat on nykyistä paremmin otettava neuvotteluissa huomioon. Vaadimme aivan oikein, että EU:n karjankasvattajien on noudatettava tuotantohygieniaan liittyviä, ympäristöä ja terveyttä koskevia sitovia standardeja, vaikka jotkin niiden kilpailijoiden EU:n markkinoille saattamat tuotteet eivät aina samoja standardeja täytäkään. Viljelijämme joutuvatkin aivan liian usein kärsimään vilpillisestä kilpailusta kilpailun vääristymisen takia suhteessa eräisiin kolmansiin maihin. Komission on otettava parlamentin ja viljelijöiden varoitukset huomioon erityisesti Mercosurin kanssa käytävissä neuvotteluissa, sillä ne uhkaavat vaarantaa EU:n karjankasvatuksen sekä hedelmien ja vihannesten tuottajien elinkeinon syrjäisimmillä alueilla.
<SPEAKER ID="370" NAME="Philippe de Villiers" LANGUAGE="FR">
EU:n maatalouden ja kansainvälisen kaupan suhteita koskevassa mietinnössä osoitetaan, että EU:n maatalous on katastrofaalisella tavalla menettänyt valta-asemansa, ja yritetään hälyttää siitä vastuussa olevat EU:n toimielimet reagoimaan
<P>
EU:n väestöä on nykyisin vaikea ruokkia; komissio on muuttanut yhteistä maatalouspolitiikkaa siten, että sillä kaivetaan hautaa maatalousalalle. Rajoitukset painavat joka päivä vähän enemmän viljelijöiden hartioita.
<P>
EU:n maataloudella aiemmin ollut valta-asema ja sen vientivalmiudet ovat vähentyneet jyrkästi, kun EU avaa markkinoitaan ulkomaisille maataloustavaroille. Ne on tuotettu sellaisilla menetelmillä, että samoja standardeja ei ole mahdollista noudattaa, jotka eurooppalaiset itse asettavat itselleen.
<P>
Panoksena on maatalouden tulevaisuus, eikä sitä saa enää jättää unionin ja sen toimielinten vastuulle. Jäsenvaltioilla on oltava valmiudet auttaa viljelijöitään jokaisen hyväksi.
<SPEAKER ID="371" NAME="Edite Estrela" AFFILIATION="S&amp;D">
kirjallinen. - (PT) Äänestin EU:n maataloutta ja maailmankauppaa koskevan mietinnön puolesta, koska siinä tuodaan esiin, kuinka tärkeää on ottaa Dohan kehitysohjelmassa huomioon muut kuin kaupalliset seikat, kuten yhteiskuntaan, ympäristöön ja ihmisten terveyteen sekä eläinten terveyteen ja hyvinvointiin liittyvät näkökohdat. Vain siten on mahdollista täyttää korkeat ympäristöä koskevat ja sosiaaliset standardit ja välttää EU:n viljelijöiden kilpailukyvyn menettäminen maailman maataloustuotannon yhteydessä.
<SPEAKER ID="372" NAME="Diogo Feio" AFFILIATION="PPE">
kirjallinen. - (PT) Maataloudella on yhteiskunnallisia tehtäviä, jotka menevät pitemmälle kuin pelkkä elintarviketuotanto, kuten asuttaminen ja suunniteltu maankäyttö, ympäristönsuojelu ja kulttuuriperinteiden säilyttäminen. Katson, että nämä tehtävät ansaitsevat täysin jäsenvaltioiden ja EU:n toimielinten suojelun ja tuen. Vaikka suhtaudun periaatteessa myönteisesti markkinoiden lisääntyneeseen avoimuuteen, katson, että maatalousalan osalta on tarpeen olla erityisen tiukka vastavuoroisuusvaatimusten suhteen ja ottaa huolellisesti huomioon EU:n kuluttajien elintarviketurvan varmistaminen. Euroopan unionin on muistettava tasapainottaa ristiriitaiset arvot ja otettava erityisesti nykyisessä talous- ja rahoituskriisissä huomioon allekirjoittamiensa kauppasopimusten vaikutus eurooppalaisten viljelijöiden elämään ja heidän maatiloihinsa.
<SPEAKER ID="372" NAME="José Manuel Fernandes" AFFILIATION="PPE">
kirjallinen. - (PT) Maatalous on yksi niistä aloista, joihin ihmisten ja tavaroiden vapaa liikkuvuus on vaikuttanut. Huolimatta yhteisen maatalouspolitiikan - EU:n yhdentymisen symbolin - jatkuvista muutoksista, alan tilanne on edelleen hyvin epävarma, koska siltä edellytetään vaativien ympäristönsuojeluun ja tuoteturvallisuuteen liittyvien standardien noudattamista, ja nykyinen rahoituskriisi pahentaa tilannetta. Ala on päällekkäinen muiden alojen kanssa, kuten kaupan, ympäristön, teollisuuden, liikenteen jne., minkä takia on hyvin vaikeaa hyväksyä säädöskehys, joka tyydyttäisi kaikkia osallisia. Vaikka terveys- ja kasvinsuojelutoimien sekä kaupan teknisten esteiden alalla on edistytty, paljon on vielä tehtävä.
<P>
Tuen mietintöä, koska siinä tunnustetaan maatalous- ja elintarvikealan perustava asema EU:ssa. Ala on hyvin herkkä eikä kestä aggressiivista kilpailua, mikä on otettava huomioon, kun uusia sopimuksia allekirjoitetaan. Toivon kuitenkin, että yhteisen maatalouspolitiikan uudella talouskehyksellä parannetaan tuottavuuden ja kansainvälisten markkinoiden välistä koordinaatiota.
<SPEAKER ID="373" NAME="João Ferreira" LANGUAGE="PT">
Tämä mietintö on täynnä ristiriitaisuuksia. Siinä huomautetaan kaupan vapauttamisen kielteisistä seurauksista, mutta siinä ei vastusteta politiikassa omaksuttua suuntausta, joka on EU-maiden (samoin kuin kehitysmaiden) maatalouden tärkeimpien ongelmien perussyy. Siinä ei ehdoteta tähän suuntaukseen mitään muutoksia. Siinä arvostellaan oikeutetusti komission toimintamallia, jossa asetetaan teollisuuden ja palvelualan edut maatalouden etujen edelle ja jossa tehdään maataloutta koskevia myönnytyksiä markkinoillepääsyn parantamiseksi kolmansissa maissa [muilla aloilla]. Siinä annetaan esimerkkejä politiikan tuhoisista seurauksista - mistä sokeri on oivallinen esimerkki. Siinä tunnustetaan, että voimakkaammalla maataloustuotteiden kaupan vapauttamisella, jota on edistetty WTO:n sopimuksilla, ei ole tähän mennessä pystytty pitämään kurissa nälänhädän uhkaa maailmassa. Siinä ei kuitenkaan tuomita tai vastusteta siirtymistä kohti markkinoiden lisävapauttamista ja maailmankaupan sääntelyn poistamista, jota EU edistää joko WTO:n puitteissa tai lukemattomissa kahdenvälisissä sopimuksissa.
<P>
Päinvastoin, mietinnössä puolustetaan sitä. Olemme jo pitkään arvostelleet uusliberalististen politiikkojen epäonnistumista. Myös mietinnössä tehdään niin, joskin hyvin hajanaisella ja paikoitellen moniselitteisellä tavalla, vain jotta sen jälkeen annetaan tuki tälle tuhopolitiikalle. Mielestämme tämä ei ole hyväksyttävää.
<SPEAKER ID="373" NAME="Ilda Figueiredo" AFFILIATION="GUE/NGL">
kirjallinen. - (PT) Olemme nähneet monia esimerkkejä maailmankaupan vapauttamisen tuhoisista seurauksista maatalousalalle. Mietinnössä kiinnitetään huomiota useisiin tapauksiin, eikä siinä peitellä sitä, että maataloutta on käytetty Maailman kauppajärjestön neuvotteluissa pelinappulana muiden etujen edistämiseksi, nimittäin suurten palvelu- ja kansainvälisten kauppayhtiöiden sekä tiettyjen johtavien teollisuuden alojen etujen edistämiseen.
<P>
Tästä syystä kannatamme muita ratkaisuja, koska mietintö ei ole johdonmukainen.
<P>
Haluamme, että kansainvälisessä kaupassa suuntaudutaan täydentävyyteen kilpailun sijasta - maiden, tuottajien ja tuotantotyyppien välillä. Haluamme, että maataloudessa suuntaudutaan kunkin maan elintarvikeriippumattomuuden ja -turvan suojaamiseen, sen sijaan, että tuotantoon sovelletaan vapaiden markkinoiden vaarallista anarkiaa.
<SPEAKER ID="373" NAME="Lorenzo Fontana" LANGUAGE="IT">
Haluan kiittää Georgios Papastamkosia mietinnöstä ja erinomaisesta yhteistyöstä, joille annan tukeni. Haluan korostaa kansainvälisen kaupan huomattavaa merkitystä EU:ssa ja kiinnittää jokaisen huomiota siihen, että EU:n viljelijät ovat epäedullisessa asemassa kolmansien maiden tuontiin nähden, koska vastavuoroisuusperiaatetta ei sovelleta: usein tuodaan maataloustuotteita, jotka eivät noudata samoja sääntöjä kuin EU:n viljelijöiltä vaaditaan, erityisesti terveyden ja kasvinsuojelutoimien kannalta. Ongelma ei vaikuta pelkästään tuotteiden terveyteen vaan myös niiden laatuun. Siitä syystä yhteisen maatalouspolitiikan ja EU:n ulkoisen kauppapolitiikan on oltava keskenään johdonmukaisia. Johdonmukaisuudella varmistetaan EU:n maatalousmallin säilyminen ja EU:n tuottajien tasa-arvoiset toimintaedellytykset maailmanmarkkinoilla.
<SPEAKER ID="374" NAME="Pat the Cope Gallagher" AFFILIATION="ALDE">
kirjallinen. - (GA) Kannatan mietinnön tärkeimpiä suosituksia. Eräs hyvin tärkeä mietinnössä mainittu seikka on, että Euroopan komissio tekee usein myönnytyksiä kauppa-asioissa parantaakseen teollisuustuotteiden ja palvelujen markkinoillepääsyä kolmansissa maissa.
<P>
Mietinnössä todetaan myös, että EU:hun vietävien kolmansien maiden tuotteiden tuotantomenetelmiin on sovellettava samoja terveyttä, elintarviketurvallisuutta, eläinten hyvinvointia ja kestävää kehitystä koskevia standardeja sekä sosiaalisia vähimmäisstandardeja kuin EU:n omiin tuottajiin.
<SPEAKER ID="374" NAME="Nathalie Griesbeck" LANGUAGE="FR">
Äänestin luonnollisesti mietinnön puolesta, ja halusin ennen kaikkea käyttää (erityisesti eräiden tarkistusten osalta) ääntäni osoittaakseni sitoutumistani useisiin periaatteisiin. Halusin ensinnäkin korostaa sitä, että useiden EU:n kumppanien kanssa parhaillaan käytävissä kauppaneuvotteluissa on olennaisen tärkeää saada aikaan tasapainoisia sopimuksia, jotka perustuvat vastavuoroisuuden periaatteeseen. Tähän liittyen kolmansista maista tuotavien tuotteiden on noudatettava samanlaisia terveyteen ja yhteiskuntaan sekä kuluttajien, ympäristön ja eläinten suojeluun liittyviä sääntöjä kuin meillä on EU:ssa. Lisäksi maatalouden alalla tehdään liian usein myönnytyksiä, jotta teollisten tuotteiden ja palvelujen pääsyä kolmansien maiden markkinoille voidaan parantaa. Tällaista toimintamallia ei voida enää hyväksyä, ja halusin käyttää ääntäni todetakseni jälleen kerran, että EU:n maataloutta ei saa nähdä välineenä, joka palvelee EU:n kauppapolitiikkaa. Lopuksi pidän erityisen tärkeänä, että geenimuunneltujen organismien lupamenettelyä ja markkinoille saattamista koskevaa EU:n järjestelmää puolustetaan. Järjestelmään kohdistetaan parhaillaan WTO:ssa yhä enemmän hyökkäyksiä, joten on olennaisen tärkeää, että Euroopan komissio puolustaa sitä.
<SPEAKER ID="375" NAME="Mathieu Grosch" LANGUAGE="DE">
Kansainvälistä kauppaa, kehitystä ja maataloutta koskevien politiikkojen yhteyttä ei voida kieltää. EU:n maatalous kohtaa yhä suurempia vaikeuksia tuotteiden viennissä maailmanmarkkinoille, koska hintatasot ovat alhaisia ja EU:n tuotantokustannukset entistä korkeampia. Tämä suuntaus vaikuttaa jatkossakin kielteisesti, ellei oteta käyttöön maatalouden tukiohjelmia. Tästä syystä suhtaudun myönteisesti tähän oma-aloitteiseen mietintöön, jossa muun muassa tarjotaan viljelijöille korvausta, jos sisämarkkinoiden avaaminen tuonnille johtaa jatkossa viljelijöiden tappioihin.
<P>
EU:n kolmansien maiden kanssa neuvottelemat sopimukset ovat sinällään ongelmattomia. Sopimusten yleisen suuntauksen takia EU:ssa on kuitenkin vaikeaa pitää yllä korkeita standardeja. Yksi asioista, jota esitetyssä oma-aloitteisessa mietinnössä vaaditaan, on EU:n maatalouspolitiikan ja yhteisen kauppapolitiikan yhtenäisyyden lisääminen. Kannatan tähän liittyen komissiolle esitettyä vaatimusta tehdä kauppasopimuksia koskeva vaikutustenarviointi ja julkaista se ennen neuvottelujen aloittamista.
<SPEAKER ID="375" NAME="Juozas Imbrasas" LANGUAGE="LT">
Äänestin asiakirjan puolesta, koska nyt kun EU pohtii yhteisen maatalouspolitiikan tulevaisuutta, maatalouspolitiikan ja ulkoisen kauppapolitiikan keskinäisen johdonmukaisuuden varmistaminen on entistäkin tärkeämpää. Yhteisen maatalouspolitiikan ja EU:n ulkoisen kauppapolitiikan keskinäisellä johdonmukaisuudella varmistetaan, että EU:n maatalousmalli säilyy ja että EU:n tuottajat saavat tasa-arvoiset toimintaedellytykset maailmanmarkkinoilla. Tärkein seikka meidän kannaltamme pitäisi olla elintarviketurva- ja -turvallisuus sekä kohtuuhintaiset ja laadukkaat elintarvikkeet EU:n kansalaisille. Elintarvikkeiden kysyntä on kasvanut maailmanlaajuisesti, ja sen taustalla ovat aiempaa korkeammat tuotantokustannukset, maatalousmarkkinoiden voimakas epävakaus sekä maan, veden ja energiavarojen vähentyminen. Voimakas yhteinen maatalouspolitiikka on myös elintärkeää EU:n maaseutualueiden säilyttämisen, kestävän kehityksen ja taloudellisen kehityksen kannalta sekä maaseutuympäristön suojaamiseksi siltä, että maata poistuu viljelykäytöstä ja väestö muuttaa muualle. EU:n maatalousala tuottaa selvää lisäarvoa Eurooppa 2020 -strategialle, ja maataloudella on strategiassa merkittävä rooli, kun EU pyrkii selviytymään kohtaamistaan sosioekonomisista ja ympäristöön liittyvistä haasteista sekä sisäisesti että johtavana toimijana maailmanlaajuisesti. EU:n kauppapolitiikka on ratkaisevassa asemassa sen kannalta, antaako maatalous jatkossakin täyden positiivisen panoksen näiden tavoitteiden saavuttamiseen. Kauppapolitiikka ei saa heikentää EU:n maatalousalan dynamiikkaa. Päinvastoin kauppapolitiikka ja maatalouspolitiikka voivat ja niiden täytyy tukea toinen toistaan.
<SPEAKER ID="376" NAME="Peter Jahr" LANGUAGE="DE">
Maailmanlaajuinen maatalous ja erityisesti EU:n maatalouspolitiikka ovat elintarvike- ja kehityspolitiikan kannalta erittäin tärkeitä. Tästä syystä on niin tärkeää, että tämän alan kansainvälistä kauppaa vahvistetaan ja kehitetään. Sitä ei kuitenkaan saa tehdä toimimalla EU:n maatalouspolitiikkaa vastaan vaan ainoastaan sovittamalla ne läheisesti yhteen. On myös olennaisen tärkeää, että EU:n tiukkoja standardeja sovelletaan myös tuontituotteisiin.
<P>
Muunlaiset ratkaisut vaarantaisivat EU:n maatalousalan tiukat laatu- ja turvallisuusvaatimukset, ja sitä kautta niillä olisi kielteinen vaikutus EU:n tuottajiin ja kuluttajiin. Tarvitsemme ja vaadimme tavaroiden vapaakauppaa. Sitä ei kuitenkaan voida saavuttaa, ellei perusvaatimuksena pidetä tasapuolisia kilpailuedellytyksiä.
<SPEAKER ID="376" NAME="Sandra Kalniete" LANGUAGE="LV">
EU:n viljelijöillä on tärkeä tehtävä toimittaa ruokaa yli 500 miljoonalle ihmiselle Euroopassa ja turvata koko maailman elintarvikehuolto. Valitettavasti viljelijöitä ei ole aina kohdeltu oikeudenmukaisesti. Kannatan täysin muiden maiden tai maaryhmien kanssa tehtäviä vapaakauppasopimuksia, mutta omia viljelijöitämme ei saa sopimuksia tehtäessä asettaa epäedulliseen kilpailuasemaan. Tällaisen vilpillisen kilpailun todellisia häviäjiä ovat Euroopan unionin ihmiset, ja meidän tehtävämme on varmistaa, että heillä on päivittäin käytettävissään arvokkaita ja laadukkaita elintarvikkeita kohtuullisin hinnoin. Tätä pidetään usein itsestään selvänä, eikä ajatella, että viljelijämme huolehtivat elintarviketurvasta - viljelijät, joiden tulotaso on usein huomattavasti alle oman maansa keskitason. Eikä meidän tarvitse tehdä mitään yliluonnollista - on vain määrättävä, että Euroopan unioniin tuotavat maataloustuotteet täyttävät samat ympäristöä, sosiaalisia näkökohtia, ja eläinten hyvinvointia ja turvallisuutta koskevat standardit, joita EU:n viljelijöiden on noudatettava. Se olisi tasapuolista ja asettaisi ne viljelijät samaan kilpailuasemaan, jotka haluavat myydä tuotteitaan Euroopan unionissa.
<SPEAKER ID="376" NAME="Elisabeth Köstinger" LANGUAGE="DE">
Euroopan parlamentti vaatii mietinnössä komissiota ottamaan nykyistä voimakkaamman roolin edustaessaan Euroopan maatalous- ja kuluttaja-alojen etuja kansainvälisissä kauppaneuvotteluissa. EU:n maatalousalaa luonnehtivia viitearvoja - maataloustuotannon korkeimmat laatu- ja sosiaaliset standardit ja väestölle parhaimman laatuista ruokaa - ei pidä hylätä kevyin perustein allekirjoittamalla suuri määrä taloussopimuksia. Kannatan markkinoiden avaamista maataloustuonnille vain, jos voidaan varmistaa, että EU:n maatalouden kilpailukyky säilyy. Mielestäni maatalouden alalla ei pidä tehdä mitään lisämyönnytyksiä Dohan neuvottelukierroksella. Olen tyytyväinen mietinnössä esitettyihin selkeihin vaatimuksiin.
<SPEAKER ID="376" NAME="Giovanni La Via" LANGUAGE="IT">
Tämän päivän äänestyksellä lähetämme komissiolle vahvan viestin: Euroopan unioni ei voi jatkaa myönnytysten tekemistä maatalousalan kustannuksella saadakseen pääsyn kolmansien maiden markkinoille. Nyt kun Euroopan unionissa pohditaan uutta yhteistä maatalouspolitiikkaa, ensisijaiseksi tavoitteeksi nousee sellaisten järjestelyjen löytäminen, joilla voidaan varmistaa yhteisen maatalouspolitiikan ja ulkoisen kauppapolitiikan keskinäinen johdonmukaisuus. Euroopan maatalousala takaa monia julkisia etuja, kuten elintarvikkeiden turvallisuuden ja laadun.
<P>
Tästä syystä etusijalle on asetettava EU:n viljelijöiden etujen puolustaminen, ja tässä suhteessa olen tyytyväinen siitä, että asiakirja sisältää joitakin kohtia, joissa taataan EU:n viljelijöille vastavuoroisuus vaatimalla, että Euroopan viljelijöille asetettuja vaatimuksia sovelletaan myös niihin, jotka vievät lihaa EU:hun. Näin voidaan taata kuluttajien turvallisuus ja tasapuolinen kaupallinen kilpailu. Mercosurin ja Marokon kanssa tehtäviä sopimuksia koskevien neuvottelujen tässä vaiheessa on mielestäni olennaisen tärkeää ilmaista huolemme komissiolle selkeästi ja myös esittää luja kantamme Euroopan ja Italian viljelijöiden etujen puolustamiseksi.
<SPEAKER ID="376" NAME="Constance Le Grip" AFFILIATION="PPE">
kirjallinen. - (FR) Äänestin jäsen Papastamkosin laatiman, EU:n maataloutta ja kansainvälistä kauppaa koskevan mietinnön puolesta. Haluan erityisesti tukea Euroopan parlamentin toivomusta korostaa voimakkaasti vaaroja, joita Euroopan komission kauppastrategia Euroopan unionin maataloudelle merkitsee.
<P>
Kun unionin ja joidenkin sen kumppanien (mm. Mercosurin, Kanadan ja Ukrainan) välillä on käynnissä useita kauppasopimusneuvotteluja, meidän tehtävämme on muistuttaa - realistisesti ja ilman naiiviutta - Euroopan komissiota tarpeesta perustaa kauppakumppanuuksia, jotka perustuvat tietenkin vapaakauppaperiaatteeseen mutta sen lisäksi myös vastavuoroisuusperiaatteeseen - sekä terveyttä koskevien ja sosiaalisten sääntöjen että kuluttajien, ympäristön ja eläinten suojelua koskevien sääntöjen osalta - ja jotka eivät vaaranna tiettyjä EU:n toiminta-aloja. Ajattelen erityisesti maatalousalaa, joka liian usein "uhrataan" teollisten tuotteiden ja palvelujen hyväksi kauppaneuvotteluissa.
<P>
Tämän tavoitteen takia Euroopan unionin on varmistettava, että sen parhaillaan tarkistettava maatalouspolitiikka ja sen kauppapolitiikka ovat keskenään johdonmukaisia, jotta voidaan ylläpitää voimakas maatalousala ja varmistaa siten kansalaistemme elintarviketurva markkinoiden epävakauden yhä lisääntyessä.
<SPEAKER ID="377" NAME="Astrid Lulling" AFFILIATION="PPE">
kirjallinen. - (FR) Äänestin kollegani Georgios Papastamkosin mietinnön puolesta, koska siinä esitetään erittäin realistinen kuva Euroopan unionin ja kolmansien maiden välisistä maatalousalan kauppasuhteista.
<P>
Tämän alan kaupan alijäämä Mercosur-maiden kanssa on hälyttävä. Viennin ja tuonnin välinen erotus näiden viiden maan kanssa on alle vuosikymmenessä tuplaantunut, ja tuontimme arvo on nyt 19 miljardia euroa, kun taas viennin arvo on vain 1 miljardia euroa.
<P>
Euroopan komissio tekee liian usein maataloustuotteita koskevia myönnytyksiä sillä verukkeella, että meidän on varmistettava EU:n teollisten tuotteiden ja palvelujen pääsy kolmansien maiden markkinoille. Tätä ei voida hyväksyä, sillä se vaarantaa EU:n maatilojen olemassaolon.
<P>
Maatalousalaa ei saa uhrata EU:n ulkoisen kauppapolitiikan hyväksi, sillä se varmistaa kansalaisten elintarviketurvan erityisesti markkinoiden epävakauden lisääntyessä. Jotta kilpailun vääristyminen voidaan estää, Mercosur-maiden on sovellettava samoja standardeja terveyden, elintarvikkeiden turvallisuuden, eläinten hyvinvoinnin ja kestävän kehityksen osalta kuin meidän viljelijämme, jotka lisäksi joutuvat kärsimään korkeista sosiaalikuluista.
<SPEAKER ID="378" NAME="David Martin" AFFILIATION="S&amp;D">
kirjallinen. - (EN) Äänestin mietintöä vastaan, sillä siinä esitetään parlamentin suhtautuminen kauppaan erittäin protektionistisena. Kirjaimellisesti otettuna mietintö estäisi EU:ta neuvottelemasta mielekkäitä vapaakauppasopimuksia tai edes käymään Dohan kehityskierrosta loppuun.
<SPEAKER ID="378" NAME="Marisa Matias" AFFILIATION="GUE/NGL">
kirjallinen. - (PT) Mietinnössä korostetaan sitä, että EU:n on panostettava maailman elintarviketurvaan, ja kiitän mietintöä siitä. Kuitenkin mietinnössä esitetyt ratkaisut ovat jälleen kerran sen suuntaisia, että vapaakauppaa on vahvistettava ja maatalouspolitiikka on alistettava Maailman kauppajärjestön (WTO:n) eduille, vaikka siinä mainitaan markkinoiden vapauttamisen useista tuhoisista vaikutuksista maatalouteen. Mietinnössä uhataan suoraan Argentiinaa, koska se ei ole alistunut WTO:lle vaan on rajoittanut välittömästi kotimaisten tuottajien kanssa kilpailevien elintarvikkeiden tuontia. Samaan aikaan mietinnössä vaaditaan EU:ta rajoittamaan nykyistä enemmän tuontia ja kehotetaan edistämään EU:n maatalouden etuja ennakoivalla tavalla. Brasilian tilannetta ei myöskään mainita erikseen. Tästä syystä ja koska mietinnössä asetetaan etusijalla maatalousmarkkinoiden vapauttaminen ja kilpailu, äänestin sitä vastaan.
<SPEAKER ID="378" NAME="Véronique Mathieu" LANGUAGE="FR">
Äänestin jäsen Papastamkosin mietinnön puolesta, sillä siinä lähetetään vahva viesti painoarvosta, joka EU:n maatalousalalla pitäisi kansainvälisissä neuvotteluissa olla. Ajankohtana, jona EU:n on vahvistettava maataloustuotantoaan elintarviketurvan varmistamiseksi, kansainvälisiä sopimuksia koskevat neuvottelut koituvat usein maatalousalan vahingoksi. Jotta saisimme varhaisessa vaiheessa tiedon näiden sopimusten seurauksista EU:n maataloudelle, haluamme, että Euroopan komissio tekee ja julkaisee kauppasopimuksista syvälliset vaikutustenarvioinnit, ennen kuin aloittaa neuvottelut. Lisäksi EU:n korkeita standardeja terveyteen, ympäristöön ja eläinten hyvinvointiin nähden on sovellettava EU:n alueelle tuleviin tuotteisiin. Jäsenvaltioiden rajatarkastuksilla on varmistettava, että EU:n lainsäädäntöä sovelletaan tällä alalla oikein.
<SPEAKER ID="379" NAME="Iosif Matula" LANGUAGE="RO">
Meidän on EU:n tulevan yhteisen maatalouspolitiikan puitteissa otettava huomioon sisäisen tuotannon ja tuonnin välinen tasapaino. Meidän on ponnisteltava saadaksemme aikaan nykyistä parempi sopusointu markkinoiden vapauttamisen ja kotimaisen talouden alan suojelun välille. Kun otetaan huomioon markkinoiden yhä suurempi epävakaus, elintarviketurva voidaan jäsenvaltion tasolla saavuttaa pitämällä yllä vakaata maatalousalaa, jota ulkoinen kauppapolitiikka ei vaaranna. Pienviljelijät vaikuttavat merkittävällä tavalla elintarviketurvaan alueilla, joilla he toimivat. Mielestäni maataloustuotteiden tuontia koskevat kauppasopimukset kolmansien maiden kanssa on tehtävä sillä perusteella, että mahdolliset tappiot korvataan viljelijöille. Samaan aikaan kannatan maatalouspolitiikkaa, jonka tavoitteena on mahdollisimman suuressa määrin varmistaa EU:n maataloustuotteiden pääsy kolmansien maiden markkinoille. Tuotteiden markkinoinnilla EU:n alueellisen merkin kanssa pyritään tekemään ne hyvin tunnetuiksi EU:n ulkopuolella, mikä puolestaan lisäisi niiden kulutusta. Viimeaikaisten tutkimusten mukaan maailman väestö kasvaa paljon nopeammin kuin maailmanlaajuinen viljantuotanto. EU:ssa on monia alueita, joilla on vaadittavat valmiudet käyttää viljantuotantopotentiaaliaan nykyistä tehokkaammin, joten ne pystyvät tehokkaasti pienentämään tätä eroa.
<SPEAKER ID="380" NAME="Jean-Luc Mélenchon" LANGUAGE="FR">
Mietinnön ansioksi on laskettava, että siinä osoitetaan huolta merentakaisista kansalaisista ja puolletaan elintarviketurvaa. Arvostan sitä. Mietinnössä kuitenkin hyväksytään Euroopan unionin maatalouden etujen aktiivinen edistäminen, vapaakauppa-alueet sekä EU:n ja Chiquitan tai Dolen väliset kauppasopimukset. Vielä pahempaa, siinä nimenomaan uhataan Argentiinaa seuraamuksilla, kun se on tehnyt päätöksiä, joita suosittelisin omalle maallenikin. Äänestän mietintöä vastaan.
<SPEAKER ID="380" NAME="Nuno Melo" LANGUAGE="PT">
Maataloustuotteet ovat olennainen osa kansainvälistä kauppaa, ja sellaisena niitä on kohdeltavakin. Näin ollen ei ole epäilystäkään siitä, että elintarvikkeiden hintojen jatkuva nouseminen nousseiden hyödykehintojen takia on EU:lle yhä painostavampi huolenaihe. Toisaalta maatalousalan on tyydytettävä yhä suuremman ihmismäärän ruuan tarpeet huolimatta yhä rajallisemmista luonnonvaroista ja tuotantotekijöiden korkeista hinnoista. Tähän voidaan lisätä ympäristöön ja luonnonvarojen suojeluun liittyvät huolenaiheet, jotka voivat johtaa kilpailun vääristymiseen ensisijaisesti teollisuusmaissa. Tulevien tarpeiden kannalta on selvää, että maataloudesta tulee strateginen ala - sanoisin jopa ratkaisevassa asemassa oleva ala - EU:n ja koko maailman taloudelliselle kehitykselle.
<SPEAKER ID="381" NAME="Alajos Mészáros" LANGUAGE="HU">
Koska maatalous ei ole pelkästään taloudellista toimintaa ja koska maatalous- ja elintarvikepolitiikan on oltava olennaisten tavoitteiden, kuten elintarvikehuollon ja elintarviketurvan, palveluksessa, tärkein haaste on sovittaa tehokkaasti yhteen kaupalliset ja muut näkökohdat. EU on suurin maataloustuotteiden tuoja kehitysmaista, se tuo enemmän kuin USA, Japani, Kanada, Australia ja Uusi-Seelanti yhteensä. Jos sallimme näille maille yhä suuremman markkinoille pääsyn, sillä voi olla haitallisia vaikutuksia paitsi eurooppalaisiin viljelijöihin, myös suurimmassa tarpeessa oleviin kehitysmaihin. Tästä syystä EU:n on omaksuttava kauppaneuvotteluissa aiempaa tasapainoisempi toimintamalli eri aloja varten ja ajettava sekä puolustettavia että tavoiteltavia maatalouden etuja. EU:n maatalousalalla on erityinen asema Eurooppa 2020 -strategiassa eri sosioekonomisten haasteiden kannalta. EU:n kauppapolitiikalla on tärkeä ja ratkaiseva tehtävä varmistaa, että maatalous antaa jatkossakin myönteisen panoksensa yhteisten tavoitteiden saavuttamiseen. Olen yhtä mieltä siitä, että kauppapolitiikka ei saa haitata EU:n maatalousalan elinvoimaa, ja tästä syystä äänestin mietinnön puolesta.
<SPEAKER ID="382" NAME="Willy Meyer" LANGUAGE="ES">
En äänestänyt tämän maataloutta ja kansainvälistä kauppaa koskevan mietinnön puolesta, koska se nojaa EU:n kauppapolitiikan keskeiseen osatekijään: vapaakauppasopimuksiin.
<P>
On totta, että mietinnössä on myönteisiä kohtia, jotka ansaitsevat erityiskohtelun, kuten syrjäisimpien alueiden erikseen mainitseminen niiden elintarvikeriippumattomuuden takaamiseksi. Siitä huolimatta mietinnössä hyväksytään EU:n maatalouden etujen aktiivinen edistäminen ottamatta huomioon epätasapainoa kauppakumppanien kanssa ja sitoutuminen vapaakauppa-alueisiin ottamatta huomioon haitallista vaikutusta kyseisten alueiden ihmisiin. Lisäksi mietinnössä nimenomaisesti uhataan Argentiinaa seuraamuksilla protektionisten toimenpiteiden toteuttamisesta. Näistä syistä äänestin tyhjää.
<SPEAKER ID="383" NAME="Andreas Mölzer" AFFILIATION="NI">
kirjallinen. - (DE) Siitä huolimatta, että elintarvikkeiden hinnat ovat viime aikoina jatkuvasti nousseet - ja ilmeisesti joidenkin maataloustuotteiden hinta on lähdössä jyrkkään nousuun oikullisen sään, nousevien polttoainehintojen ja maataloutta koskevan keinottelun takia -, kauppojen hinnat ovat täysin kohtuuttomat siihen nähden, mitä pienviljelijät ansaitsevat raskaasta työstään. Lisäksi EU:n tuottajille tekee tiukkaa kilpailla hinnoilla maailmanmarkkinoilla korkeiden sosiaalisten sekä laatua, eläinten suojelua ja ympäristöä koskevien standardien takia - juuri niiden samojen standardien, joita emme voi tai halua valvoa tuontielintarvikkeiden osalta. Jos haluamme pysäyttää maaseutualueiden rappeutumisen ja maanviljelijöiden määrän jatkuvan vähenemisen, mikä vaarantaa vakavalla tavalla EU:n jäsenvaltioiden omavaraisuuden, on korkea aika lopettaa maataloustukien maksaminen suurille maatalousyrityksille ja antaa sen sijaan rahaa niille, jotka sitä todella tarvitsevat tullakseen toimeen - toisin sanoen pienviljelijöille.
<P>
Jos se ei ole mahdollista EU:ssa keskitetysti, ainoa mahdollinen ratkaisu on maataloustukien saattaminen uudelleen kansalliseen päätöksentekovaltaan. Mietinnössä ei anneta selkeää sitoumusta pienten ja keskisuurten tilojen viljelijöille, joista monet raatavat nälkäpalkalla. Tästä syystä äänestin tyhjää.
<SPEAKER ID="384" NAME="Vital Moreira" LANGUAGE="PT">
Äänestin maataloutta ja kansainvälistä kauppaa koskevaa Euroopan parlamentin päätöslauselmaa vastaan, koska katson, että siinä unionin kauppapolitiikka alistetaan kokonaan maatalouspolitiikalle, vaikka tiedetään hyvin, että vain kauppapolitiikan avulla voidaan taata teollisuutemme, palvelualamme ja jopa maataloutemme pääsy ulkoisille markkinoille, joille pääsy on unionin talouden kasvun ja työpaikkojen syntymisen kannalta ratkaisevaa. Jos tulevaisuudessa jatkamme politiikassa suuntausta, joka läpäisee tämän päätöslauselman, on käytännössä mahdotonta tehdä kauppasopimuksia sellaisten maiden tai alueiden kanssa, joilla on merkittävää maataloutta, kuten Brasilian tai Intian. Yhteistä kauppapolitiikkaa, joka vaikuttaa koko unioniin ja kaikkiin jäsenvaltioihin, ei voida täysin alistaa maatalousalan eduille, jotka vaikuttavat vain rajalliseen määrään jäsenvaltioita. Mielestäni on myös valitettavaa, että päätöslauselmaan sisältyy Brasilian vastaisia syytöksiä, jotka ovat täysin perusteettomia, kuten Brasilian puolelta on seikkaperäisesti osoitettu.
<SPEAKER ID="385" NAME="Cristiana Muscardini" LANGUAGE="IT">
Tulevan yhteisen maatalouspolitiikan ja EU:n ulkoisen kauppapolitiikan välillä on läheinen yhteys. Näitä kahta realiteettia ei voida käsitellä erikseen, ja Euroopan unionin on kiinnitettävä niihin erityistä huomiota.
<P>
Emme voi erottaa kauppaneuvotteluja niiden vaikutuksista jäsenvaltioiden maataloustuotantoon. Tästä syystä kannatan vapautettuja markkinoita, joilla otetaan huomioon myös EU:n talous- ja kauppakumppanien vaatimukset. Samalla katson kuitenkin, että maatalouspolitiikka olisi otettava mukaan sopimusneuvotteluihin markkinoiltamme vietyjen tai markkinoillemme tuotavien tuotteiden laadun tarkkailemiseksi sekä eurooppalaisten tuottajien ja elintarvikehuoltomme suojelemiseksi.
<P>
Kannatan siten jäsen Papastamkosin mietintöä. Joillekin kaupan aloille on kuitenkin kehittynyt epätasapainoa parlamentin maatalous- ja kauppavaliokuntien tehtävienjaon takia. Niiden olisi yhdessä määriteltävä sopimuskohtainen tasapaino, jota sovellettaisiin eri kauppasopimuksiin EU:n maatalousalalla.
<SPEAKER ID="386" NAME="Rareş-Lucian Niculescu" LANGUAGE="RO">
Äänestin 49, 53 ja 54 kohdan puolesta seuraavista syistä. Ensin mainitun kohdan suhteen on järjetöntä, että neuvotteluja Mercosurin kanssa käydään 12 vuotta vanhan neuvotteluvaltuutuksen perusteella. Päätöslauselman 53 ja 54 kohdan osalta haluan muistuttaa, että eurooppalaisten viljelijöiden on noudatettava mitä korkeimpia standardeja laadun, elintarvikkeiden turvallisuuden, ympäristönsuojelun ja eläinten hyvinvoinnin suhteen. Mielestäni kaikkiin kauppakumppaneihin on sovellettava samoja vaatimuksia, ei pelkästään EU:n viljelijöiden takia, vaan myös kuluttajien, joita on suojeltava.
<SPEAKER ID="386" NAME="Wojciech Michał Olejniczak" LANGUAGE="PL">
Euroopan parlamentti antoi tämän päivän täysistunnossa Strasbourgissa päätöslauselman EU:n maataloudesta ja kansainvälisestä kaupasta. Viime vuosina on havaittu monia tapahtumia, jotka osoittavat EU:n maatalouden tilan heikentyneen. Muun muassa EU:n maataloustuotteiden osuus koko maailman viennistä on laskenut merkittävästi. Maataloustuotteiden kaupan alijäämä kasvaa, eikä EU:n lukuisiin myönnytyksiin ole vastattu vastavuoroisella tavalla.
<P>
Edellä sanottu huomioon ottaen on olennaisen tärkeää, että EU:n maatalouspolitiikassa ja sen yhteisessä kauppapolitiikassa päätetään ja sovitaan yhteisistä ohjeista maatalouden, kaupan ja kehityksen aloilla. Hyväksymässämme asiakirjassa esitetään tärkeä viesti EU:n elintarvikealan puolustukseksi. Siinä tuomitaan Euroopan komission yli-innokkuus tehdä kompromisseja ja korostetaan, että uusien markkinoiden avaamista koskevilla päätöksillä ei saa olla kielteistä vaikutusta EU:n viljelijöihin.
<SPEAKER ID="387" NAME="Rolandas Paksas" LANGUAGE="LT">
Äänestin EU:n maataloutta ja kansainvälistä kauppaa koskevan mietinnön puolesta. EU on maailman suurin maataloustuotteiden tuoja, mutta sen osuus maailman maatalousviennistä pienenee muiden keskeisten maatalouskauppakumppanien kasvun takia ja koska maailmanmarkkinahinnat ovat alhaalla, kun taas unionissa on korkeat tuotantokustannukset. EU on maailman suurin maataloustuotteiden tuoja kehitysmaista, ja sen takia on välttämätöntä suojella EU:n viljelijöiden etuja ja luoda järjestely, jonka avulla heidän tappionsa korvataan. EU:n viljelijöitä on suojeltava vilpilliseltä kilpailulta, ja sen takia standardeja, joita sovelletaan EU:n maatalousalaan, on sovellettava myös kolmansien maiden vientituotteisiin. Nämä ehdot on sisällytettävä kahdenvälisiin kauppasopimuksiin. Lisäksi EU:n tuotteiden pääsyä kolmansien maiden markkinoille on kattavalla tavalla tuettava. Katson, että komission ehdotus myöntää vuosittain Pakistanista EU:hun tuotavalle 100 000 tonnin etanolimäärälle tulliton tariffikiintiö kolmen vuoden ajaksi ei tarjoa Pakistanille suoraa ja välitöntä apua, ja sillä on kielteinen vaikutus uusiutuvan energian toimialaan EU:ssa. Ukrainan kanssa käytävissä neuvotteluissa komission on nykyistä varovaisemmin sovellettava myönnytyksiä, koska Ukrainan viljantuotanto on erittäin kilpailukyistä ja nauttii jo nyt alennetuista tulleista.
<SPEAKER ID="387" NAME="Alfredo Pallone" LANGUAGE="IT">
Maataloutta ja kansainvälistä kauppaa koskevassa mietinnössä keskitytään maataloustuotteita koskeviin EU:n ja kolmansien maiden välisiin kauppasopimuksiin. Euroopan parlamentti tuomitsee mietinnössä Euroopan komission, jota on jo useaan otteeseen kritisoitu maatalouspolitiikasta, koska se päätyy liian usein EU:n maatalouspolitiikan kannalta kestämättömiin päätelmiin. Äänestin mietinnön puolesta, koska katson, että parlamentin poliittista tehtävää ei voida korvata, vaikka komissio välttää parlamentin kuulemista, kun keskustellaan kauppasuhteista kolmansien maiden kanssa. Yhdyn komissiolle esitettyyn vaatimukseen keskeyttää sopimuksen soveltaminen Mercosur-maiden kanssa, kunnes uusi sopimusluonnos on laadittu, jotta eurooppalaisille kuluttajille voidaan taata laadukkaita ja turvallisia tuotteita sekä vastinetta rahalle ulkomaisilla markkinoilla.
<SPEAKER ID="387" NAME="Maria do Céu Patrão Neves" LANGUAGE="PT">
Äänestin mietinnön puolesta, koska siinä puolustetaan selkeästi eurooppalaisten viljelijöiden etuja kansainvälisen kaupan yhteydessä. Katson, että ulkoinen kauppapolitiikka ei saa vahingoittaa EU:n valmiutta pitää yllä vahvaa maatalousalaa ja taata elintarviketurva markkinoiden epävakauden lisääntyessä. Kuitenkaan ei ole tavatonta, että komissio uhraa maatalouden edut saadakseen teollisille tuotteille ja palveluille paremman pääsyn kolmansien maiden markkinoille. Edellä mainitun lisäksi on myös tärkeää muistaa, että EU:n maatalousalan on pakko täyttää mitä korkeimmat standardit laadun, tuotehygienian, kestävien tuotantomenetelmien, eläinten ja kasvien terveyden ja hyvinvoinnin, jäljitettävyyden, torjunta-ainejäämien valvonnan, eläinlääketieteen ja lisäaineiden osalta. Nämä näkökohdat lisäävät tuotantokustannuksia, ja ne olisi otettava huomioon monenvälisissä ja kahdenvälisissä neuvotteluissa. Katson yleisesti, että uusia päätöksiä EU:n markkinoiden avaamisesta maataloustuonnille ei pitäisi tehdä ilman etukäteen tehtyjä vaikutustenarviointeja ja takuita tappioiden korvaamisesta EU:n viljelijöille.
<SPEAKER ID="388" NAME="Rovana Plumb" LANGUAGE="RO">
Yhteinen maatalouspolitiikka (YMP) on Euroopan yhdentymisen symboli. Se edustaa yhtä pisimmälle kehitetyistä EU:n ylikansallisen päätöksenteon muodoista. EU:n sisäiset paineet tehdä YMP:stä entistä markkinalähtöisempää ja korostaa enemmän muita EU:n politiikkoja näkyy myös EU:n ulkoisessa kauppapolitiikassa. Siinä tähdätään maatalousmarkkinoiden avaamiseen vastineeksi siitä, että EU:n teolliset tuotteet ja palvelut saavat paremman pääsyn kolmansien maiden markkinoille. Tähän kuuluu myös EU:n maatalousmallin säilyminen ja EU:n tuottajien tasa-arvoiset toimintaedellytykset maailmanmarkkinoilla. EU:n maatalousalan monitoiminnallinen rooli voi toimia uusien mallien edistäjänä: elintarviketurvaa ja -turvallisuutta sekä laatua kohtuullisin hinnoin EU:n kansalaisille.
<P>
Maailmanlaajuinen elintarvikkeiden kysyntä kasvaa, samaan aikaan kun tuotantokustannukset nousevat, maatalousmarkkinat ovat yhä epävakaammat ja maata, vettä ja energiaa on käytettävissä entistä vähemmän. Voimakas yhteinen maatalouspolitiikka on myös olennaisen tärkeä EU:n maaseutualueiden säilyttämisen sekä niiden ympäristön kestävyyden ja taloudellisen kehityksen kannalta ja maaseutuympäristön suojaamiseksi siltä, että maata poistuu viljelykäytöstä ja väestö muuttaa muualle.
<SPEAKER ID="389" NAME="Crescenzio Rivellini" LANGUAGE="IT">
Äänestimme tänään täysistunnossa maataloutta ja kansainvälistä kauppaa koskevasta mietinnöstä.
<P>
Georgios Papastamkosin mietinnössä todetaan, että kansainvälinen kauppapolitiikka ei saa vaarantaa EU:n kykyä varmistaa elintarviketurva ottaen huomioon markkinoiden lisääntynyt epävakaus eikä kykyä säilyttää EU:ssa voimakas maatalousala.
<P>
Mietinnössä tuomitaan komission omaksuma toimintamalli tehdä myönnytyksiä maataloudessa, jotta teollisten tuotteiden ja palvelujen pääsyä kolmansien maiden markkinoille voidaan parantaa. Mietinnössä käsitellään laajalti eri kysymyksiä, kuten vaikutusten arviointia, taloudellista korvausta, WTO:n Dohan kierrosta, ja erityisesti ongelmallisia kahdenvälisiä kauppasopimuksia, kuten sopimuksia Marokon, Pakistanin, Ukrainan ja varsinkin Mercosurin kanssa. Mietinnössä katsotaan myös, että Euroopan komission ei ole hyväksyttävää aloittaa neuvotteluja uudelleen julkaisematta vaikutustenarviointia ja aloittamatta asianmukaista poliittista keskustelua neuvoston ja Euroopan parlamentin kanssa.
<SPEAKER ID="390" NAME="Raül Romeva i Rueda" AFFILIATION="Verts/ALE">
kirjallinen. - (EN) Monenvälisten kauppaneuvottelujen umpikujan takia EU on jatkanut kahdenvälisiä ja alueiden välisiä kauppasopimuksia koskevia neuvotteluja täydentääkseen monenvälistä sopimuskehystä. Kuten Marokon tapauksessa, tällä hetkellä käydään USA:n ja EU:n välillä ankaraa kilpailua siitä, kuka pääsee uusille keskeisille markkinoille ensin - ja minkälaisin ehdoin. Kollegani José Bové on kyseenalaistanut tällaisen kahdenvälisten sopimusten toimintamallin Marokon tapauksessa kansainvälisen kaupan valiokunnassa laatimassaan mietinnössä, joka voi johtaa sopimuksen hylkäämiseen komission ehdottamassa muodossa. Äänestimme päätöslauselmaesityksen puolesta.
<SPEAKER ID="391" NAME="Licia Ronzulli" LANGUAGE="IT">
Äänestin mietinnön puolesta, koska katson, että se vahvistaa maatalouspolitiikan asemaa Euroopan taloudellisen ja sosiaalisen yhteenkuuluvuuden kulmakivenä, ei vähiten Eurooppa 2020 -strategiassa esitettyjen haasteiden kannalta.
<P>
Tähän asti Euroopan unioni on ollut maailman suurin maataloustuotteiden tuoja, erityisesti kehitysmaista peräisin olevien maataloustuotteiden. Viimeisten kymmenen vuoden aikana EU:n tuonnin arvo on melkein kaksinkertaistunut ja vastaa yksinään 20:tä prosenttia maailman tuonnista.
<P>
Tilanne huomioon ottaen meidän on laadittava EU:lle kauppapolitiikka, joka on vahva ja jolla pannaan täytäntöön EU:n toiminnasta tehdyn sopimuksen 208 artikla. Sen mukaan EU:n on tehtävä yhteistyötä pannessaan täytäntöön kasvupolitiikkoja kehitysmaissa. Nyt on ensisijaisen tärkeää varmistaa, että kauppapolitiikka ja EU:n maatalouspolitiikka toimivat yhdessä maailmanlaajuisessa kontekstissa siten, että helpotetaan pääsyä kehitysmaiden markkinoille, samalla kun niille annetaan mahdollisuus edistää talouden kehitystä näiden toimintatapojen avulla.
<SPEAKER ID="392" NAME="Daciana Octavia Sârbu" LANGUAGE="RO">
Haluan korostaa, kuinka tärkeä tämä mietintö on erityisesti yhteisen maatalouspolitiikan uudistamisen yhteydessä. Mielestäni yhteisen maatalouspolitiikan ja kauppapolitiikkojen on oltava keskenään johdonmukaisia. Valitettavasti on erittäin useaan otteeseen sattunut, että monista kolmansien maiden kanssa tehdyistä kauppasopimuksista on aiheutunut erittäin merkittävää haittaa EU:n maatalousalalle ja sen viljelijöille. Toivon kuitenkin, ettei tällaista tilannetta synny uudelleen tulevaisuudessa. Haluan myös huomauttaa, että meidän viljelijämme joutuvat noudattamaan erittäin korkeita standardeja laadun, ympäristönsuojelun ja eläinten hyvinvoinnin suhteen. Meidän olisi saatava myös kolmansien maiden tuottajat, jotka vievät EU:hun, noudattamaan samoja standardeja, jotta tasapuolinen kilpailu voitaisiin taata.
<SPEAKER ID="393" NAME="Vilja Savisaar-Toomast" AFFILIATION="ALDE">
kirjallinen. - (ET) Tämän päivän äänestyksessä annettiin tukea maataloutta ja kansainvälistä kauppaa koskevalle mietinnölle, jossa suurelta osin käsitellään geneettisesti muunneltujen elintarvikkeiden ja rehujen tuontia Eurooppaan. Olen erittäin tyytyväinen siihen, että kannatusta sai myös kohta, jossa kehotetaan komissiota suojelemaan päättäväisesti muuntogeenisten organismien hyväksymistä ja kaupanpitämistä koskevia EU:n säännöksiä WTO:ssa esitettyjä vaatimuksia vastaan. Pohjimmiltaan tämä merkitsee, että muuntogeenisten organismien käyttö pysyy edelleen tiukasti säänneltynä, mikä parantaa sekä elintarvikkeiden turvallisuutta että viljelijöidemme tilannetta. Lisäksi kannatettiin useita kohtia, jotka koskevat eri maataloustuoteryhmien tuontia koskevia veroja sekä näitä tuotteita koskevia laatuvaatimuksia.
<P>
Muuntogeenisiin organismeihin liittyvien kysymysten lisäksi keskusteltiin myös yleisistä elintarviketurvallisuuteen liittyvistä kysymyksistä. Esimerkiksi Brasilia ei ole toistaiseksi pystynyt johdonmukaisesti täyttämään elintarviketurvallisuutta, eläinten tunnistamista ja jäljitettävyyttä, eläinten terveyttä ja tautien seurantaa koskevia EU:n tuottajien ja kuluttajien standardeja. Toinen huolenaihe on Euroopassa kiellettyjen tuholaismyrkkyjen laajamittainen käyttö Brasiliassa ja näin saatujen tuotteiden tuonti Eurooppaan. Kiitos.
<SPEAKER ID="394" NAME="Brian Simpson" AFFILIATION="S&amp;D">
kirjallinen. - (EN) EPLP:n puolesta en kannattanut EU:n maataloutta ja kansainvälistä kauppaa koskevaa mietintöä. Vaikka mietinnössä esitetään joitakin arvokkaita näkökohtia maataloustoimialamme etujen suojelemisesta, kuten tarpeesta suojella maantieteellisiä merkintöjä kahden- ja monenvälisissä sopimuksissa, olen sitä mieltä, että mietintö sisältää osia, jotka ovat liian protektionistisia ja joissa asetetaan epärealistisia ehtoja kauppasopimuksia koskeville nykyisille ja tuleville EU:n neuvotteluille.
<P>
Lisäksi protektionististen toimenpiteiden säilyttäminen EU:ssa keinona suojella EU:n maataloustuottajia ulkoiselta kilpailulta ei sovi yhteisen maatalouspolitiikan uudistamista koskevaan EPLP:n linjaan. Olemme aina puoltaneet kaupan esteiden poistamista, koska se edistää tehokasta ja kilpailukykyistä maatalousalaa, tuottaa hyötyjä kuluttajille ja antaa taloudellisesti vähemmän kehittyneille maille mahdollisuuksia päästä markkinoille.
<SPEAKER ID="395" NAME="Michèle Striffler" LANGUAGE="FR">
Äänestin EU:n maataloutta ja kansainvälistä kauppaa koskevan mietinnön 53 ja 54 kohdan puolesta, koska mielestäni Euroopan parlamentin jäsenten velvollisuus on puolustaa eurooppalaisia viljelijöitä ja kuluttajia vaaroilta, joita heikkolaatuisten maataloustuotteiden, erityisesti tietyistä Latinalaisen Amerikan maista peräisin olevien tuotteiden, laajamittainen vienti aiheuttaa. Emme saa uhrata maataloustuotteidemme laatua puhtaasti kaupallisten näkökohtien perusteella.
<SPEAKER ID="395" NAME="Marc Tarabella" LANGUAGE="FR">
Olen tyytyväinen, että kollegani Georgios Papastamkosin mietintö hyväksyttiin, sillä siinä luetellaan ne peruskriteerit, joiden tulisi ohjata Euroopan unionin neuvottelijoita, ja korostetaan sitä, että muut kuin kaupalliset näkökohdat olisi otettava neuvotteluissa nykyistä paremmin huomioon.
<P>
Emme myöskään voi enää hyväksyä tilannetta, jossa karjankasvattajiemme toimintaa rajoittavat hyvin tiukat (erityisesti tuotantohygieniaan, kestävään tuotantoon ja eläinten hyvinvointiin liittyvät) ympäristö- ja terveysstandardit ja heidät uhrataan kansainvälisen kaupan alttarille, he joutuvat vilpillisen kilpailun uhreiksi ja kärsimään häpeällisestä kilpailun vääristymisestä suhteessa kolmansiin maihin, jotka saattavat tuotteitaan EU:n markkinoille noudattamatta unionin asettamia tuotantoehtoja ja joille ei aiheudu siitä mitään seuraamuksia. Kehotan myös komissiota ja Euroopan parlamenttia äärimmäiseen valppauteen erityisesti Mercosurin kanssa tehtävien sopimusten suhteen, sillä ne uhkaavat selvästi EU:n karjankasvatusalaa.
<SPEAKER ID="396" NAME="Nuno Teixeira" LANGUAGE="PT">
Maatalous-, kehitys- ja yhteisen kauppapolitiikan välinen tasapaino on Euroopan unionille ratkaisevan tärkeää. EU:n maatalousalaan on kiinnitettävä erityistä huomiota. Yhteinen maatalouspolitiikka on vanhin yhteinen politiikka, ja se on säilytettävä lujana. Haluan muistuttaa teille, että ala täyttää monia tehtäviä ja että se on suhteutettava muihin sosiaalisiin ja poliittisiin tavoitteisiin, kuten Eurooppa 2020 -strategiaan. EU:n maatalous ei kuitenkaan ole erillinen EU:n ulkosuhteista, erityisesti kansainvälisen kaupan ja kehitysavun osalta. Kansainvälisten suhteiden merkitys tulee esiin taloudellisella, poliittisella ja strategisella kumppanuustasolla, ei vähiten sellaisten sopimusten kuin EU:n ja Mercosurin välisen sopimuksen kautta. Tästä syystä on olennaisen tärkeää edistää standardien johdonmukaisuutta erityisesti maatalousasioissa. Tästä syystä äänestin mietinnön 53 ja 54 kohtaa vastaan. Lisäksi vapaakauppasopimukset altistavat alan uusille haasteille ja erilaisille realiteeteille. Haluaisin erityisesti ottaa esiin syrjäisimmät alueet, joiden talous on hauras ja perustuu ensisijaisesti samanlaisiin maataloustuotteisiin kuin EU:n latinalaisamerikkalaisten kumppanuusmaiden. Edustan parlamentin jäsenenä yhtä syrjäisimmistä alueista, ja haluan korostaa, kuinka tärkeää on ottaa huomioon kyseisten alueiden erityispiirteet ja yrittää välttää niiden kehityksen vaarantaminen tulevissa neuvotteluissa.
<SPEAKER ID="396" NAME="Silvia-Adriana Ţicău" LANGUAGE="RO">
Äänestin EU:n maataloutta ja kansainvälistä kauppaa koskevan mietinnön puolesta, koska EU:n politiikkoihin on saatava jonkinlaista johdonmukaisuutta maatalouden, kaupan ja kehityksen aloilla. EU:n maataloudella on olennainen rooli työpaikkojen luomisessa maaseudulla ja maaseudun elinvoimaisuuden säilyttämisessä, kun taas EU:n maatalous- ja elintarvikemalli on Euroopan talouden strateginen osatekijä. Maailmanlaajuinen elintarvikkeiden kysyntä on kasvanut ilmastonmuutoksen, entistä korkeampien tuotantokustannusten sekä käytettävissä olevan viljelysmaan ja juomavesivarojen vähenemisen takia. Haluan korostaa maataloustuotteiden kaupan merkitystä taloudellisessa kehityksessä ja köyhyyden poistamisessa. Kehotan EU:ta hyväksymään toimenpiteitä, joilla ruokakriisistä eniten kärsineitä maita voidaan tukea. EU:n osuus maataloustuotteiden maailmanlaajuisesta viennistä pienenee. Tässä yhteydessä katson, että EU:n ja Mercosurin välinen assosiaatiosopimus on ensiarvoisen tärkeä. Tästä syystä Euroopan parlamentti olisi otettava tiiviisti mukaan kaikkiin neuvotteluihin. Vaadimme, että maataloustuotteiden tuonti EU:hun tarjoaa eurooppalaisille kuluttajille samat takeet kuluttajansuojan, eläinten hyvinvoinnin, ympäristönsuojelun ja sosiaalisten vähimmäisstandardien kannalta kuin EU:n tuotantomenetelmät tarjoavat.
<SPEAKER ID="396" NAME="Dominique Vlasto" LANGUAGE="FR">
Halusin käyttää ääntäni toistaakseni vakaan kantani: maatalousmalliamme ei saa uhrata kaupallisten näkökohtien alttarille. Markkinoiden avaamisen ja Euroopan unionin ja sen kumppaneiden välisen kaupan vapauttamisen tavoite ei saa johtaa elintarvikkeiden laatua ja turvallisuutta koskevien vaatimusten tarkistamiseen, sillä ne on laadittu kuluttajien suojelemiseksi. Tästä syystä halusin tehdä selväksi toiveeni nähdä, että kauppaa, terveyttä ja sosiaalisia sääntöjä koskevaa vastavuoroisuutta sovelletaan maataloustuotteiden kauppaan kolmansien maiden kanssa ja että lisämyönnytyksiä ei saa hyväksyä ilman takeita. Samalla lailla paheksun ajatusta, että meidän pitäisi luopua EU:n viljelijöiden etujen valppaasta puolustamisesta. Saamme kiittää viljelijöidemme työtä siitä, että Eurooppa on onnistunut luomaan yhteyden maataloutensa ja alueensa välille ja on saavuttanut maataloustuotannossaan erinomaisen tason. Tästä syystä on velvollisuutemme varmistaa Euroopan unionin ja sen kumppanien välisiin kauppasuhteisiin tasapuolinen kilpailu. Tämän vuoksi kehotan ottamaan käyttöön EU:n tasolla viljelijöitä varten suojamekanismin, jolla heitä autetaan selviämään mahdollisesta kilpailun vääristymisestä.
<SPEAKER ID="397" NAME="Angelika Werthmann" LANGUAGE="DE">
Äänestin Georgios Papastamkosin laatiman, EU:n maataloutta ja kansainvälistä kauppaa koskevan mietinnön puolesta. Itävaltalaisena minulla on ensi käden kokemusta viljelijöidemme kohtaamista ongelmista, joten olen hyvin tietoinen niistä. EU:n maatalous on yksi Euroopan unionin, yhteisen kulttuurimme ja elintilamme tärkeimmistä perustuksista. Esittelijä kehottaa komissiota edustamaan EU:n maatalouden etuja entistä voimakkaammin ja ennakoivammin. EU on maailman suurin maataloustuotteiden tuoja. On ehdottoman tärkeää varmistaa, että tuontituotteet täyttävät samat korkeat laatustandardit kuin EU:sta peräisin olevat maataloustuotteet.
<SPEAKER ID="398" NAME="Luís Paulo Alves" AFFILIATION="S&amp;D">
kirjallinen. - (PT) Äänestän tämän mietinnön puolesta, koska olen samaa mieltä siitä, että komission on sisällytettävä ehdotukseen sopivia ja konkreettisia toimia, joilla tuetaan maanviljelijöiden viljelykiertoa koskevia parannuksia yhteisen maatalouspolitiikan (YMP:n) uudistuksessa. EU:n valkuaisvajeen vähentämisen pitäisi olla keskeisessä asemassa, kun yhteistä maatalouspolitiikkaa uudistetaan Euroopan viljelijöiden ja sisämarkkinoiden hyödyksi. Tällaiset toimet ovat erittäin hyödyllisiä, kun otetaan huomioon, että EU:n valkuaiskasvituotantoon käytetään vain kolme prosenttia unionin peltomaasta ja että EU tuo 40 miljoonaa tonnia kasvivalkuaista, mikä on 80 prosenttia kasvivalkuaisen kulutuksesta EU:ssa.
<SPEAKER ID="399" NAME="Elena Oana Antonescu" LANGUAGE="RO">
Valkuaiskasvien tuonti vastaa 20 miljoonaa EU:n ulkopuolella viljeltyä hehtaaria tai yli kymmentä prosenttia EU:n peltomaasta, mutta näihin kasveihin ei sovelleta samoja terveyttä ja ympäristönsuojelua koskevia määräyksiä kuin EU:ssa tuotettuihin kasveihin. Tuonnin puute lisää EU:n karjatalous- ja rehualan kustannuksia ja vaarantaa kotoperäisen lihantuotannon taloudellisen kannattavuuden. Viljojen, valkuaisaineiden ja öljykasvien tarjonnan ja kulutuksen tasapainottaminen uudelleen EU:ssa voisi tarjota merkittäviä taloudellisia etuja viljelijöille ja elintarvike- ja rehuteollisuudelle, ja sillä voitaisiin myös parantaa kuluttajille tarjottavien terveellisten ja laadukkaiden elintarvikkeiden valikoimaa. Lisäksi ilmastonmuutoksen yhteydessä valkuaiskasvien tuotanto auttaa vähentämään kasvihuonekaasupäästöjä, koska sen yhteydessä tapahtuu typen assimilaatiota ja sitomista maaperään, jolloin voidaan käyttää vähemmän synteettistä typpilannoitetta. Näillä kasveilla voidaan vähentää maaperän happamoitumista, parantaa maaperän rakennetta, vähentää torjunta-aineiden käyttöä ja edistää biologista monimuotoisuutta ja siten myös pölytystä. Äänestin tämän mietinnön puolesta, koska kannatan kasvi- ja eläinvalkuaistuotannon tasapainon parantamista sekä kotoperäisten valkuaiskasvien käyttöä.
<SPEAKER ID="399" NAME="Sophie Auconie" LANGUAGE="FR">
EU:ssa käytetyistä valkuais- ja öljykasveista tuodaan tällä hetkellä 70 prosenttia pääasiassa Brasiliasta, Argentiinasta ja Yhdysvalloista. Koska näihin tuottajiin ei sovelleta aina samoja ympäristönsuojelua, terveysnäkökohtia ja geenimuunneltuja organismeja koskevia määräyksiä kuin EU:n tuottajiin, Euroopan unioni on päättänyt arvioida valkuaisaineita koskevaa politiikkansa ja lisätä valkuaiskasvien sisäistä tuotantoa. Tämän perusteella Euroopan kuluttajat voisivat hyötyä terveellisemmästä ja monipuolisemmasta ruoasta. Äänestin siksi mietinnön puolesta.
<SPEAKER ID="399" NAME="Zigmantas Balčytis" AFFILIATION="S&amp;D">
kirjallinen. - (LT) Äänestin tämän tärkeän päätöslauselman puolesta. Euroopan unionin valkuaiskasvituotanto on vähentynyt huomattavasti kymmenen edellisen vuoden aikana, ja markkinamme ovat tulleet pitkälti riippuvaisiksi tuonnista. Tämän tilanteen aiheuttivat aikaisemmin tehdyt kansainväliset kauppasopimukset, joiden nojalla EU pystyi suojelemaan viljatuotantoaan ja salli vastineeksi valkuaiskasvien ja öljykasvien tullittoman tuonnin EU:hun. Tämä loi edellytykset tuoda tarvittava tuotanto edullisesti ja varmistaa maatalouden kilpailukyky erityisesti kotieläintuotannon alalla. Viljelijät ja valkuaiskasveja käyttävät yritykset kadottivat kuitenkin mielenkiintonsa tähän alaan. Kasvivalkuaisia koskevien tutkimusohjelmien määrä vähentyi, vastustuskykyisten ja erittäin tuottavien lajien kehittäminen loppui, minkä vuoksi kaikkialla Euroopassa menetetään käytännön kokemus valkuaiskasvituotannosta. Tämänpäiväinen tilanne, jossa hinnat vaihtelevat jatkuvasti markkinoilla ja rehuproteiinin hinta on korkea, voi vaikuttaa kielteisesti EU:n karjanhoito-alaan, joka on pitkälti riippuvainen tuonnista. Komission olisi välittömästi harkittava toimia, joilla edistetään valkuaiskasvien tuotantoa ja varastointia EU:ssa sekä tarjottava tukea tällaisten kasvien viljelijöille. Tämän pitäisi näkyä yhteisen maatalouspolitiikan uudistuksessa. Tämä helpottaisi alan elpymistä, turvaisi maanviljelijöiden tulot ja edistäisi kestävää maataloutta EU:ssa.
<SPEAKER ID="400" NAME="Mara Bizzotto" LANGUAGE="IT">
Joidenkin eurooppalaisten alojen riippuvuus yhteisön ulkopuolisista markkinoista on ongelma, joka koskee raaka-aineiden lisäksi myös rehuja.
<P>
Häuslingin mietinnössä korostetaan erityisesti, että vuosittain tuodaan yli 40 miljoonaa tonnia kasvivalkuaista, pääasiassa soijapapua ja maissigluteenirehua, mikä on 80 prosenttia EU:n kasvivalkuaisen kulutuksesta.
<P>
Kun tämä tilanne otetaan huomioon, äänestän Häuslingin tekemien pyyntöjen puolesta. Hän toivoo, että tulevassa YMP:ssä EU kannustaa maatalouspolitiikkaa, jolla pyritään päättämään tällainen riippuvuus tuonnista. Tällä on luonnollisesti myönteisiä vaikutuksia laadunvalvontaan ja toimitusketjun kestävyyteen.
<SPEAKER ID="399" NAME="Maria da Graça Carvalho" LANGUAGE="PT">
Kun otetaan huomioon, että valkuaiskasvien tuotanto on vähentynyt EU:ssa edellisen 10 vuoden aikana, meidän on kiireellisesti torjuttava sitä riskiä, että olemme riippuvaisia kansainvälisistä markkinoista ja niiden hintojen vaihtelusta. Sen vuoksi tuen yhteisen maatalouspolitiikan mainittuja uudistuksia, jolla otetaan käyttöön uusia säännöksiä. Niillä tuetaan maanviljelijöiden viljelykiertoa koskevia parannuksia sekä edistetään valkuaiskasvien siemeniä koskevia tiedepalveluita ja tutkimusta. Haluaisin myös mainita tärkeän hajautetun lähestymistavan, jota sovelletaan tutkimuksiin, joissa otetaan huomioon viljelijöiden paikallinen tieto ja kestävät viljelyjärjestelmät. Tuen sen vuoksi komission ehdotusta, että se perustaa uudelleen maataloustutkimusyksikön maatalouden ja maaseudun kehittämisen pääosastoon.
<SPEAKER ID="401" NAME="Diogo Feio" LANGUAGE="PT">
Tähän mietintöön sisältyvien tietojen mukaan valkuaiskasvien tuotanto Euroopan unionissa on vähentynyt 30 prosentilla viimeisen 10 vuoden aikana: Esittelijä toteaa kuitenkin, että "koko EU:n valkuaiskasvituotantoon käytetään tällä hetkellä vain kolme prosenttia [...] peltomaasta" ja että "annetusta julkisesta tuesta huolimatta kuivattujen palkokasvien tuotanto [...] on jälleen vähentynyt noin miljoonaan hehtaariin vuonna 2008". "Vuosittain tuodaan yli 40 miljoonaa tonnia kasvivalkuaista [...] mikä on 80 prosenttia EU:n kasvivalkuaisen kulutuksesta". Näiden lukujen pitäisi riittää poliittisen johdon huomion kiinnittämiseen ja olla peruste politiikan muuttamiseksi. Ajankohdalla, jolloin elintarvikkeiden hinnat ovat historiallisen korkealla, jolloin elintarviketurvallisuus on vaarassa, yhteistä maatalouspolitiikkaa uudistavan Euroopan unionin on tarkasteltava valkuaiskasvien tuotantoa koskevaa ongelmaa ja pyrittävä löytämään ratkaisu. Tähän on sisällyttävä tiukempi sitoutuminen näihin kasveihin, joiden avulla vähennetään tuontia, edistetään maatalouden osuutta ympäristönsuojelussa, koska valkuaiskasvit voivat vähentää huomattavasti kasvihuonekaasupäästöjä.
<SPEAKER ID="401" NAME="José Manuel Fernandes" LANGUAGE="PT">
Komission hiljattain julkaisemien tietojen mukaan Euroopan unionin valkuaiskasvituotanto on vähentynyt huomattavasti, noin 30 prosenttia, mikä osoittaa, että yhteisessä maatalouspolitiikassa (YMP) on mennyt jotain väärin. EU:n on tämän tilanteen vuoksi pitänyt tuoda yli 40 miljoonaa tonnia kasvivalkuaista, ja tämä johtuu pitkäaikaisista sopimuksista, joiden perusteella valkuaiskasveja ja öljykasveja on voinut tuoda tullitta, kuten kansainvälisestä tullitariffi- ja kauppasopimuksesta ja Blair House -sopimuksesta. Tämä asia on otettu esille viimeaikaisen ilmastonmuutoksen vuoksi, ja mielestäni se on tärkeä osa YMP:n uudistusta, joka on odotettavissa pian. Valkuaiskasvien viljely osana laajennettua viljelykiertoa edistää merkittävästi ympäristöä, koska se vähentää kustannuksia rikastuttamalla maaperää typen ansiosta.
<P>
Kannatan äänestyksessä tätä mietintöä, jolla pyritään vähentämään valkuaisvajetta EU:ssa. Toivon, että sen suositukset, kuten tuki valkuaiskasveja viljeleville ja viljelykiertoa soveltaville maanviljelijöille, otetaan huomioon, kun uutta YMP:tä laaditaan.
<SPEAKER ID="402" NAME="João Ferreira" LANGUAGE="PT">
Valkuaisvaje EU:ssa ja epätasapaino eläinvalkuais- ja kasvivalkuaistuotannon välillä muodostavat ongelman, joka on pahentumassa. Se aiheuttaa muutoksia ihmisten kulutustottumuksille, elintarvikkeiden laadulle ja turvallisuudelle. Myös karjankasvattajat joutuvat ongelmien eteen. Esittelijä esittää lukuja, jotka ovat valaisevia ja huolestuttavia. Näiden lukujen vuoksi on kiinnitettävä huomiota ongelmaan ja on toteutettava toimia sen ratkaisemiseksi. Tämän epätasapainon syynä ovat voimassa olevat maatalous- ja kauppapolitiikat, ja minkäänlaista ratkaisua ei löydetä ilman, että kumpaakin muutetaan huomattavasti; mietinnössä ei mainita tätä ollenkaan. Tämänhetkisten alijäämien ja epätasapainon ratkaisemisen on perustuttava tukeen, jota myönnetään valkuaiskasvien lisäämiseen ja monipuolistamiseen sekä politiikkaan, jolla korvataan vähitellen tuonti. Mietinnössä tunnustetaan tämä tarve ja ehdotetaan joitain tärkeitä toimia, joita me pidämme myönteisinä, kuten sellaisten markkinaolosuhteiden luomista, jotka suosivat paikallista tuotantoa, myyntiä ja kulutusta sekä GMO:ista vapaiden lyhyiden toimitusketjujen ja sertifioidun tuotannon mallien käyttöönoton edistämistä.
<P>
Tämä avaa kuitenkin samalla oven ratkaisuille, joita pidämme huolestuttavina ja joita emme voi hyväksyä, kuten tuontirehuihin sisältyvien Euroopassa kiellettyjen GMO:iden nollatoleranssin poistaminen, mikä saattaa ennalta varautumisen periaatteen tiukan soveltamisen vaaraan.
<SPEAKER ID="403" NAME="Ilda Figueiredo" AFFILIATION="GUE/NGL">
kirjallinen. - (PT) Tässä mietinnössä pyritään vastaamaan EU:n valkuaisvajetta koskevaan ongelmaan sekä eläinvalkuais- ja kasvivalkuaistuotannon väliseen epätasapainoon. Kuten tiedetään, ne muodostavat ongelman, joka on pahentumassa, ja tämä aiheuttaa muutoksia ihmisten kulutustottumuksille, elintarvikkeiden laadulle ja turvallisuudelle. Myös karjankasvattajat joutuvat ongelmien eteen.
<P>
Tämän epätasapainon syynä ovat voimassa olevat maatalous- ja kauppapolitiikat, ja minkäänlaista ratkaisua ei löydetä ilman, että kumpaakin muutetaan huomattavasti; valitettavasti mietinnössä ei mainita tätä ollenkaan.
<P>
Meidän mielestämme tämänhetkisten alijäämien ja epätasapainon ratkaisemisen on perustuttava tukeen, jota myönnetään valkuaiskasvien lisäämiseen ja monipuolistamiseen sekä politiikkaan, jolla korvataan vähitellen tuonti. Vaikka tässä mietinnössä tunnustetaan tämä tarve ja ehdotetaan joitain myönteisinä pitämiämme toimia, se avaa kuitenkin samalla oven ratkaisuille, joita pidämme huolestuttavina ja joita emme voi hyväksyä, kuten tuontirehuihin sisältyvien Euroopassa kiellettyjen GMO:iden nollatoleranssin poistaminen, mikä saattaa ennalta varautumisen periaatteen tiukan soveltamisen vaaraan.
<SPEAKER ID="403" NAME="Lorenzo Fontana" LANGUAGE="IT">
Valkuaisaineen tuominen kolmansista maista on merkittävä ongelma, koska samanlaisia ehtoja ei varmisteta tuotujen palkokasvien suhteen. Näitä valkuaiskasveja käytetään lähinnä karjanhoidossa. Tämä saattaa hintajärjestelmän vaaraan, sillä kansainvälisten markkinoiden hintojen heilahtelut lisääntyvät merkittävästi. Olen sen vuoksi samaa mieltä Martin Häuslingin kanssa tarpeesta vähentää edelleen EU:n riippuvuutta tuonnista.
<SPEAKER ID="404" NAME="Martin Häusling" LANGUAGE="DE">
Maatalouden ja maaseudun kehittämisen valiokunnan mietinnössä "EU:n valkuaisvajeesta: mistä ratkaisu pitkäaikaiseen ongelmaan?" on ehdotettu joitain loistavia ratkaisuja, joilla puututaan valkuaisvajeeseen EU:ssa. Niihin sisältyy Blair House -sopimuksen tarkistaminen Yhdysvaltojen kanssa. Tämän sopimuksen perusteella on mahdollista, että valkuaiskasveja voidaan tuoda tullitta Yhdysvalloista. Muihin ratkaisuihin sisältyvät valkuaiskasvien käyttöönotto viljelykierrossa tai tutkimuksen ja neuvotteluiden vahvistaminen sekä siementen kehittämisen ja valkuaisainetuotannon infrastruktuurien laajentaminen. Valitettavasti suurin osa kolmen ryhmän, Euroopan kansanpuolueen (kristillisdemokraatit), Euroopan konservatiivien ja reformistien sekä Euroopan liberaalidemokraattien liiton ryhmän jäsenet esittivät tarkistuksia, jotka suuntautuvat tätä parlamentin hyväksymää selkeää kantaa vastaan. Niissä pyydetään, että valkuaiskasvien, erityisesti soijan, kuten myös EU:ssa kiellettyjen muuntogeenisten organismien, tuontia helpotetaan. Valitettavasti nämä tarkistukset hyväksyttiin niukalla enemmistöllä täysistuntoäänestyksessä parlamentissa. Olen kuitenkin vakuuttunut, että muuntogeenisen soijan tuonnin lisääminen haittaa todellisia tavoitteitamme lujittaa EU:n omavaraisuutta. Tästä kannasta ei käy ilmi Euroopan kansalaisten valtaenemmistön kanta, koska he torjuvat muuntogeenisten organismien käytön maataloudessa. Pahoittelen äänestystulosta, ja päätin esittelijän asemassani palauttaa mietinnön.
<SPEAKER ID="404" NAME="Juozas Imbrasas" AFFILIATION="EFD">
kirjallinen. - (LT) Äänestin tämän asiakirjan puolesta, koska YMP:n uudistamiseen on sisällyttävä riittäviä ja luotettavia uusia toimenpiteitä ja välineitä, joilla autetaan viljelijöitä kehittämään viljelykiertojärjestelmiä, jotta voidaan merkittävästi vähentää nykyistä valkuaisvajetta ja hintojen vaihtelua. EU:n valkuaisvaje lisääntyy tällä hetkellä, ja EU:ssa kasvaa ainoastaan 30 prosenttia eläinten rehuna käytettävistä valkuaiskasveista. Valkuaiskasvituotantoon käytetään tällä hetkellä vain kolme prosenttia unionin peltomaasta, ja EU:n on pakko tuoda 70 prosenttia eläinten rehuna käytetyistä kasveista. Valkuaiskasvien laajennettu käyttö viljelykierrossa tarjoaa huomattavia maatalouden ympäristöetuja ja ilmastonmuutoksen lieventämistä koskevia etuja. Ilmastonmuutoksen yhteydessä palkokasveilla voidaan vähentää huomattavasti kasvihuonekaasupäästöjä typen assimilaation ja maaperään sitomisen ansiosta ja siten vähentää typpilannoitteen käyttöä. Kun valkuaiskasvien osuus viljelykierrossa on suurempi, maaperän viljavuus ja rakenne, ravinteiden varastointi sekä tulevien satojen terveys paranevat. Pysyvät apilanurmiseokset eläinrehua varten sekä viljojen ja valkuaiskasvien seokset kattavat maaperän paremmin ja vähentävät siten ravinteiden valumista pohjaveteen ja jokiin sekä tarjoavat paremmat olot mehiläisille ja muille pölyttäville hyönteisille. Laajennettu viljelykierto vähentää tarvetta kasvinsuojelutoimenpiteisiin, ja sillä voidaan edistää luonnonvaraisten ja viljeltyjen lajien ja lajikkeiden monimuotoisuuden säilymistä.
<SPEAKER ID="405" NAME="Peter Jahr" AFFILIATION="PPE">
kirjallinen. - (DE) Valkuaiskasvien tuotanto on vähentynyt dramaattisesti Euroopan unionissa viime vuosina. Tämän vuoksi on huolestuttavaa, että olemme yhä enemmän riippuvaisia tuonnista. Tästä syystä haluan kiittää esittelijää, että hän kehotti komissiota toteuttamaan toimia keskipitkällä ja pitkällä aikavälillä ongelman ratkaisemiseksi. Kuitenkin niin kauan, kun Euroopan unioni ei pysty tuottamaan tarpeeksi itselleen, meidän olisi harkittava muutoksia tuontimääräyksiimme. Muualta tuotuihin valkuaisainetuotteisiin sisältyvien pienten GMO-määrien vuoksi laaditulla teknisellä ratkaisulla voitaisiin varmistaa, että Euroopan markkinoille saadaan käyttöön riittävästi soijavarastoja.
<SPEAKER ID="405" NAME="Jarosław Kalinowski" LANGUAGE="PL">
Tällä hetkellä politiikka, jolla edistetään runsaasti valkuaisaineita sisältäviä kasveja Euroopassa, aiheuttaa haittaa maanviljelijöille ja tuottajille, joiden on maksettava niistä kiintiömaksuja. Ne ovat alttiina maailmanmarkkinoiden heilahteluille. Tämä merkitsee myös, että haittaa aiheutuu kuluttajille, joka ostavat runsaasti valkuaisaineita sisältävillä rehuilla ruokituista eläimistä peräisin olevaa lihaa ja maitoa. Alue- ja ilmasto-olosuhteet ovat mahdollistaneet sen, että runsaasti valkuaisaineita sisältävien kasvien tuotannossa on voitu toteuttaa rakenteellisia muutoksia. Tällaisia muutoksia voidaan jopa pitää suositeltavina luonnon monimuotoisuutta ja ilmastonmuutoksen torjumista koskevien toimien yhteydessä. Kolmansista maista peräisin olevaan rehuun ei sovelleta niin tehokkaita tarkistuksia kuin eurooppalaiseen rehuun, joten emme voi olla sataprosenttisesti varmoja sen laadusta tai tietää tarkalleen valmistukseen käytettyjen raaka-aineiden alkuperää. Meidän olisi sen vuoksi toteutettava pikaisesti toimia tämän tilanteen muuttamiseksi, koska muutoin takeemme siitä, että eurooppalaiset elintarvikkeet ovat turvallisia, terveellisiä ja korkealaatuisia, ovat pelkkää sanahelinää. Seuraava toimi, jonka toteutamme Euroopan valkuaisvajeen ratkaisemiseksi, pitäisi olla niiden säännöksien lieventäminen, jolla kielletään ruokkimasta eläimiä liha- ja luujauholla. Siipikarja- ja sikatuotannon tapauksessa ei ole todettu minkäänlaista riskiä taudin leviämisestä tämän ruokintatavan vuoksi, ja liha- ja luujauhoa koskeva kielto otettiin alun perin käyttöön BSE-taudin yhteydessä. Tämän jauhon käytön salliminen lihantuotannossa alentaisi tuotantokustannuksia, mikä on erittäin tärkeää, kun otetaan huomioon lihantuotannon kannattavuuden vähentyminen. Voisimme sen perusteella myös vähentää runsasproteiinisen rehun tuontia Yhdysvalloista.
<SPEAKER ID="405" NAME="Sandra Kalniete" LANGUAGE="LV">
Monet tutkimukset osoittavat, että Euroopan unionin valkuaisvaje on lisääntynyt huomattavasti edellisen kymmenen vuoden aikana. Tästä syystä Euroopan unionin riippuvuus valkuaisainetuonnista on lisääntynyt. Monilla aloilla esiintyy mahdollinen riski, että niillä ei pystytä hankkimaan valkuaiskasveja kohtuullisella hinnalla kansainvälisten markkinoiden hintavaihteluiden vuoksi. Valitettavasti, kun kauppasopimukset muiden valtioiden kanssa tehtiin useita vuosia sitten, luotiin epäedulliset kilpailuehdot valkuaiskasvien viljelylle EU:ssa. Voimme kokea näiden huonosti harkittujen päätöksien vaikutukset tänään, minkä vuoksi on tärkeää ymmärtää, mitä tapahtui, jotta voimme pyrkiä tarvitsemaamme suuntaan valkuaisvajeen voittamiseksi. Keskitymme tällä hetkellä aktiivisesti muuttamaan yhteistä maatalouspolitiikkaa (YMP). Siinä pyritään tukemaan aktiivisia maanviljelijöitä, suojelemaan ympäristöä ja kehittämään maaseudun elämää. Emme saisi kuitenkaan unohtaa muita asioita YMP:n uudistamisessa. Tässä päätöslauselmassa korostetaan, että valkuaiskasvien laajempi käyttö viljelykierrossa parantaa maaseudun ympäristöä ja auttaa lieventämään ilmastonmuutosta. Minun mielestäni nämä näkökohdat ovat riittävän vakuuttavia, jotta voimme ratkaista valkuaisvajetta koskevat kysymykset YMP:n uudistamisen yhteydessä.
<SPEAKER ID="405" NAME="Elisabeth Köstinger" LANGUAGE="DE">
EU on pitkälti riippuvainen eläinrehun tuonnista kotieläintuotannon alalla, koska se ei tuota tarvitsemaansa rehua. Brasiliasta, Argentiinasta ja Yhdysvalloista tuodaan 70 prosenttia eläinrehuun tarvittavista runsaasti valkuaisaineita sisältävistä kasveista. Tämä ongelma tuodaan selkeästi esiin tässä valkuaisvajetta koskevassa mietinnössä, ja siinä pyydetään rehujen suhteen tiukkoja standardeja. Tuontitavaroiden on myös oltava laatu-, ympäristö ja sosiaalisten normien mukaisia. Lisäksi rehuntuotannolle sopivia raaka-aineita on käytettävä tehokkaammin. On tärkeää, että valtavaa riippuvuuttamme kolmansista maista olisi vähennettävä, koska se aiheuttaa hintojen vaihtelua ja avoimuuden puutetta tuotanto-olosuhteiden osalta. Tämä onnistuu ainoastaan, jos EU:ssa otetaan valkuaiskasvien tuotanto uudelleen omiin käsiin, kuten mietinnössä ehdotetaan. Vastustan kuitenkin selvästi muuntogeenisten kasvien viljelyä Euroopan pelloilla.
<SPEAKER ID="405" NAME="Giovanni La Via" LANGUAGE="IT">
Se, että tällä hetkellä koko EU:n valkuaiskasvituotantoon käytetään vain kolme prosenttia unionin peltomaasta ja siitä saadaan vain 30 prosenttia EU:ssa eläinten rehuna käytetyistä valkuaiskasveista, on todellisuus, jota useimpien ihmisten on vaikea ymmärtää.
<P>
Valkuaiskasvien tarjonnan vähentyminen on paradoksaalista samaan aikaan, kun valkuaiskasvien tuotanto aiheuttaa monia myönteisiä vaikutuksia, jotka ovat tarpeellisia maatalouden ekosysteemille, hyödyllisiä lopullisten eläintuotteiden laadulle ja tärkeitä markkinahintojen kurissa pitämiseksi. Keskustelu, joka on jo alkanut valiokunnassa, on tärkeä, jotta määritellään uudelleen tehtävä, joka valkuaiskasvien tuotannolla on Euroopan maatalouden tulevien haasteiden yhteydessä. Viittaan ilmastonmuutoksen torjumiseen ja luonnonvarojen oikeaan käyttöön, joihin kiinnitetään asianmukaista huomiota tässä vaiheessa, kun laaditaan tulevan YMP:n puitteita.
<P>
Tuin tätä mietintöä, mikä on mielestäni symboli uudesta vaiheesta, jonka on alettava nyt valkuaisvajeen vähentämiseksi. Pidän painopisteenä erityisen puiteohjelman luomista hajautetulle maatalouden ja maaseudun kehittämisen tutkimukselle, jotta edistetään yhteistyötä, jaetaan parhaita käytäntöjä ja nopeutetaan paikallisesti mukautettujen valkuaiskasvien parannettua jalostusta, jolloin siitä tehdään innovointiala eri jäsenvaltioissa.
<SPEAKER ID="406" NAME="Petru Constantin Luhan" AFFILIATION="PPE">
kirjallinen. - (RO) Kasvivalkuaistuotanto on vähentynyt edellisellä vuosikymmenellä EU:ssa. Valkuaiskasvien tuotantoon käytetään tällä hetkellä vain kolme prosenttia unionin peltomaasta, ja niistä saadaan ainoastaan 30 prosenttia eläinten rehuksi käytettävistä valkuaiskasveista. Tuen esittelijän mielipidettä, jossa todetaan, että tämän tilanteen on muututtava, koska tämä on hyödyllistä ihmisten terveydelle, ympäristölle ja luonnon monimuotoisuudelle. Komissio olisi laadittava kertomus mahdollisuuksista lisätä kotoperäistä valkuaiskasvituotantoa EU:ssa uusilla politiikan välineillä. On myös hyödyllistä perustaa EU:hun tuotavien valkuaiskasvien alkuperää koskeva seurantamekanismi.
<SPEAKER ID="407" NAME="David Martin" AFFILIATION="S&amp;D">
kirjallinen. - (EN) Pidän myönteisenä tätä mietintöä, jossa kiinnitetään huomiota EU:n valkuaisvajeeseen ja tarpeeseen tasapainottaa sitä, mutta vastustan toimia, jotka merkitsevät tukien lisäämistä maanviljelijöille EU:n valkuaistuotannon varmistamiseksi. Näkemykseni on se, että kotoperäisen valkuaiskasvien tuotannon edistäminen on toteutettava uudistetun YMP:n mukaisesti. Sen perusteella EU siirtyy kestävän maatalouden suuntaan, se on enemmän markkinasuuntautunut ja mikä tärkeintä, se pyrkii pois kauppaa vääristävistä tuista.
<SPEAKER ID="408" NAME="Jiří Maštálka" LANGUAGE="CS">
Runsaasti valkuaisaineita sisältävien kasvien viljelyn vähentyminen ja kotoperäisen tuotannon korvaaminen hyvin laajamittaisesti halvoilla tuontituotteilla voi lopulta aiheuttaa kielteisiä vaikutuksia, jolloin varsinaista viljelytekniikkaa koskeva osaaminen menetetään. Se voi johtaa siihen, että menetetään huomattavasti tutkimusta näiden kasvien viljelemisestä kotimaisessa ympäristössä. Minusta on myös tärkeää säilyttää riittävä valinnanvara, kun on kyse näiden tuotteiden valinnasta tai saatavasta valikoimasta. Kuten monissa parlamentin neuvottelemissa mietinnöissä ja ehdotuksissa, tässäkin mainitaan korkealuokkaisten tuotteiden tarve. Edellä mainittujen tuotteiden osalta on myös tarpeen tarkistaa todelliset näytteet ja yhdistettävä tämä paikallisesti käytettyjen maatalouden prosessien ja voimavarojen tarkistamiseen. Kun tuotteita tuodaan, laadunvarmistus olisi suoritettava erittäin huolellisesti ja perusteellisesti käyttämällä uudenaikaisia laboratoriomenettelyitä ja tuotteiden alkuperän yksiselitteistä tunnistamista. Useimmissa EU:n jäsenvaltioissa on joitain tyypillisiä kasveja. Tšekin tasavallassa esimerkiksi herneillä on pitkät perinteet. Herneenviljely on nyt kuitenkin vähentymässä. Tšekin tasavallan mielipide tästä mietinnöstä on yleisesti myönteinen.
<SPEAKER ID="408" NAME="Clemente Mastella" LANGUAGE="IT">
Valkuaiskasvien tuotanto vähentyy Euroopan unionissa yhä enemmän, minkä vuoksi tilanne on hälyttävä. Valkuaisvaje aiheuttaa epätasapainoa maataloustuotannon lisäksi tutkimuksessa ja maataloustekniikan kehittämisessä. Maanviljelijät ovat itse asiassa vähitellen menettäneet kiinnostuksensa valkuaiskasveihin, mikä on aiheuttanut Euroopan tasolla sen, että näihin kasveihin liittyvää käytännön kokemusta on menetetty. Sen vuoksi mietinnössä mainitun kiireellisen tilanteen vuoksi on toimittava, ja on laadittava aidosti yhtenäinen EU:n strategia. Uusiin haasteisiin, kuten ilmastonmuutokseen tai maatalouden luonnon monimuotoisuuden menettämiseen voidaan vastata ainoastaan, jos valkuaiskasvituotteita tarjotaan ja kulutetaan tasapainoisemmin EU:ssa. Toivomme sen vuoksi, että komissio tarkastelee mahdollisuuksia voittaa tämänhetkinen valkuaisvaje yhteisen maatalouspolitiikan radikaalilla muutoksella, minkä ansiosta voidaan vastata uusiin haasteisiin. Olisi myös asianmukaista ottaa käyttöön lisämaksu, jos maanviljelijät käyttävät pakollisessa viljelykierrossa vähintään neljää eri kasvia, joista ainakin yksi on valkuaiskasvi. Lisäksi komission maatalouden ja maaseudun kehittämisen pääosastoon pitäisi perustaa maataloustutkimusyksikkö, jolla kuluttajia ja ravitsemuspalveluja kannustetaan tekemään ympäristöystävällisempiä ruokavalintoja.
<SPEAKER ID="408" NAME="Véronique Mathieu" AFFILIATION="PPE">
kirjallinen. - (FR) Äänestin EU:n valkuaisvajetta koskevan valiokunta-aloitteisen mietinnön puolesta. Eurooppa on pitkälti riippuvainen valkuaiskasvien tuotannosta, ja niitä käytetään pääasiassa eläinten rehuksi. Tähän riippuvuuteen liittyy riskejä, jotka koskevat kansainvälisten markkinahintojen vaihtelua. Ehdotamme tämän ilmiön torjumiseksi, että yhteisen maatalouspolitiikan uudistamiseen olisi sisällyttävä uusien sääntöjen käyttöönotto, jotta maanviljelijöitä tuetaan parantamaan viljelykiertojärjestelmiä, sijoittamaan valkuaiskasvien siemeniä koskevaan tutkimukseen, jotta parannetaan maanviljelijöiden viljelykiertoa sekä maanviljelyn ja karjanhoidon yhdistämistä koskevaa koulutusta.
<SPEAKER ID="409" NAME="Jean-Luc Mélenchon" AFFILIATION="GUE/NGL">
kirjallinen. - (FR) Häuslingin mietintö oli oikein hyvä. Unionin valkuaisaineriippumattomuuden lisääminen, lyhyempien kuljetusreittien edistäminen ja se, että maanviljelijöitä autetaan edistämään kasvihuonekaasupäästöjen vähentämistä, ovat kaikki toimia, joita kannatan.
<P>
Kuitenkin muuntogeenisiä organismeja puolustavat eturyhmät ja niiden edustajat ovat onnistuneet muuttamaan tämän mietinnön anomukseksi, jonka perusteella saastuneiden elintarvikkeiden annetaan tulla Eurooppaan. Mietinnössä kannatetaan myös eläinjauhoihin palaamista, mihin liittyy riskejä. On aika siirtää valkuaiskasvien tuotanto uuteen paikkaan. Emme voi toimia näin tämän mietinnön uuden muodon vuoksi. Äänestän tätä mietintöä vastaan siinä tapauksessa, että parlamentti hyväksyy muuntogeeniset organismit ja lihaluujauhon.
<SPEAKER ID="409" NAME="Nuno Melo" LANGUAGE="PT">
On tärkeää lisätä valkuaiskasvien - joissa on paljon proteiinia - tuotantoa, jotta vähennetään riippuvuutta maahan tuotavasta soijasta, säilytetään elintarviketurvallisuus ja edistetään ympäristöä. On olemassa tieteellisiä tutkimuksia, jotka osoittavat, että valkuaiskasveilla on ympäristöhyötyjä kasvihuonekaasujen, luonnon monimuotoisuuden ja maaperän laadun parantamisen suhteen. On erittäin huolestuttavaa, että vain kolme prosenttia Euroopan maataloustuotannosta on peräisin valkuaiskasveista. Ei ole hyväksyttävää, että tuomme 80 prosenttia tarpeistamme. Sen vuoksi on hyvin tärkeää, että tämän tilanteen muuttamiseksi toteutetaan toimia vuoden 2013 jälkeisen yhteisen maatalouspolitiikan tuen yhteydessä.
<SPEAKER ID="410" NAME="Willy Meyer" LANGUAGE="ES">
Häuslingin mietinnössä valkuaisvajeesta Euroopassa ja ratkaisujen etsimisestä otetaan käyttöön joitain myönteisiä toimia, kuten tuki viljelijöille, jotka osaltaan vähentävät kasvihuonekaasupäästöjä.
<P>
Tästä huolimatta äänestin tätä mietintöä vastaan, koska siinä puolustetaan selkeästi muuntogeenisiä organismeja ja avataan EU:n ovet saastuneille elintarvikkeille ja eläinjauhoille Euroopan alueella.
<SPEAKER ID="410" NAME="Alexander Mirsky" LANGUAGE="EN">
Mietinnössä pyydetään komissiota sisällyttämään YMP:n uudistukseen riittäviä ja luotettavia toimenpiteitä ja välineitä, joilla autetaan viljelijöitä kehittämään viljelykiertoa. Siinä pyydetään lainsäädäntöehdotusta, jolla sallitaan yksimahaisten eläinten (siat ja siipikarja) teurasjätteestä saatavan eläinproteiinin käyttö. Jos tällainen lupa saadaan, mikä muuttuu? On mahdotonta valvoa kieltoa. Miksi kuluttaa aikaa tarpeettomaan ja hankalasti ymmärrettävään mietintöön vain siksi, että esittelijä saa sulan hattuunsa? Äänestin tyhjää, koska en äänestä epäselvien ja kokoonkyhättyjen aloitteiden puolesta.
<SPEAKER ID="411" NAME="Andreas Mölzer" AFFILIATION="NI">
, kirjallinen. - (DE) Valkuaiskasvit ovat tärkeä osa eläinrehuteollisuutta, ja ne ovat siten merkittävä taloudellinen tekijä. Valkuaiskasvien viljely on kuitenkin aihe, joka ei ole herättänyt juurikaan myönteistä kiinnostusta Euroopassa. Valkuaiskasvien viljely on vähentynyt 30 prosentilla edellisen kymmenen vuoden aikana, ja ainoa poikkeus on soija, jossa vähennystä on ollut vain 12 prosenttia. Vain kolme prosenttia unionin peltomaasta käytetään valkuaiskasvituotantoon. Kuten tutkimukset osoittavat, tämä johtaa taloudellisesti epäedulliseen asemaan, koska sen vuoksi tuontikiintiö on 80 prosenttia, ja se aiheuttaa myös haittoja maatalouden alalla. Valkuaiskasvien viljely rikastuttaa maaperää typellä, mikä edistää maaperän hedelmällisyyttä. Alan tutkimus kärsii myös valkuaisaineita tuottavien kasvien siementen alhaisesta kysynnästä. Syöksykierre on jo alkanut. Äänestin tätä mietintöä vastaan, koska pelkään, että se voi haitata perinteisten siementen viljelyä.
<SPEAKER ID="411" NAME="James Nicholson" AFFILIATION="ECR">
kirjallinen. - (EN) Tässä mietinnössä suositellaan yleisesti, että meidän pitäisi kannustaa viljelijöitä tuottamaan Euroopassa valkuaisainekasveja sen sijaan, että niitä tuodaan kolmansista maista. Tässä näkökannassa ei oteta huomioon, että luonnollisten rajoituksien vuoksi Eurooppa ei yksinkertaisesti pysty tuottamaan soijaa ja maissia niin suuria määriä kannattavaan hintaan, että viljelijöidemme kysyntään vastataan. Valkuaiskasvien tuonti kohtuullisin hinnoin Yhdysvaltojen kaltaisista kolmansista maista on tärkeää, jos haluamme varmistaa elintarviketurvallisuuden ja luoda edellytykset, joiden perusteella maanviljelijät voivat saada kunnollisen toimeentulon maataloudesta. Lisäksi mietinnössä viitataan siihen seikkaan, että meidän pitäisi tutkia mahdollisuutta käyttää eläinproteiinia eläinten rehun lähteenä. BSE-tautia koskevien kokemuksiemme jälkeen en usko, että meidän pitäisi toimia näin, enkä usko, että tämä on tarpeen, jos maanviljelijöiden käytössä on tarvittava määrä soijaa ja maissia. Äänestin näistä syistä mietintöä vastaan.
<SPEAKER ID="412" NAME="Rareş-Lucian Niculescu" LANGUAGE="RO">
Kannatin äänestyksessä tätä mietintöä, jossa korostetaan Euroopan maatalouden toimintatapaan liittyviä useita merkittäviä ongelmia. Meidän olisi minun mielestäni kuitenkin keskityttävä enemmän ratkaisuihin. Tässä suhteessa meidän on suhtauduttava avoimemmin uusimpiin bioteknologian alan tieteellisiin ratkaisuihin.
<SPEAKER ID="412" NAME="Franz Obermayr" LANGUAGE="DE">
Mietinnössä kannatetaan muuntogeenisten organismien ja eläinjauhojen käyttöä. Eläinproteiinia pitäisi saada käyttää eläinten rehussa ainoastaan, kun on käytössä kaikki tieteelliset todisteet ja valvontatoimet, jolla estetään kielteiset vaikutukset (haluaisin muistuttaa teitä BSE-skandaalista). Äänestin sen vuoksi tätä mietintöä vastaan.
<SPEAKER ID="412" NAME="Rolandas Paksas" LANGUAGE="LT">
Valkuaisvaje EU:ssa on keskeinen ja tärkeä aihe. Koska tämä ongelma on merkittävän laaja EU:ssa ja koska valkuaisvaje kasvaa koko ajan, meidän on varmistettava kaikin keinoin, että tähän ongelmaan vastataan mahdollisimman pian ja että paikallisten valkuaiskasvien tuotantoa lisätään. Tämä päätöslauselma on mielestäni tärkeä askel tämän ongelman ratkaisemiseksi. Valkuaiskasvien viljely lieventää ilmastonmuutoksen vaikutusta ja sillä on myös myönteinen vaikutus viljelijöiden tuloihin. Lisäksi se on tärkeä näkökohta, joka vahvistaa EU:n karjankasvatusalaa, koska se vähentäisi alan riippuvuutta valkuaiskasvien tuonnista ja lisäisi kilpailukykyä. Katson, että komission on ryhdyttävä välittömästi toimiin, jotta estetään jo vähäisen määrän muuntogeenisiä organismeja sisältävän viljan pääsy EU:n markkinoille. Emme saa sallia edes vähäisiä määriä muuntogeenisiä organismeja elintarvike- ja rehutuotantoa varten EU:hun tuotavissa valkuaiskasveissa. Olen samaa mieltä ehdotuksista tukea valkuaiskasvien siementen jalostamisen ja niiden saatavuuden tutkimusta ja ehdottaa toimintakehystä maaseudun kehittämistoimenpiteille, joilla otetaan käyttöön paremmat hajautetut välineet eläinrehun tuotannolle. Mielestäni viljelykiertoa on tuettava aktiivisesti EU:ssa tarjoamalla taloudellista tukea viljelijöille. Tällä vähennettäisiin tämänhetkistä valkuaisvajetta ja hintojen vaihtelua.
<SPEAKER ID="412" NAME="Maria do Céu Patrão Neves" LANGUAGE="PT">
Äänestin Häuslingin mietinnön puolesta, koska siinä puolletaan valkuaisaineiden saatavuutta, millä on ollut pitkään vaikutusta Euroopan maatalouden kilpailukyvyn puutteeseen. Valkuaiskasvien tuotanto on vähentynyt huolestuttavasti Euroopan unionissa edellisen kymmenen vuoden aikana, ja tilanne on nyt huonontunut merkittävästi. Tärkeimpien kuivattujen palkokasvien tuotanto soijapapua lukuun ottamatta väheni 30 prosenttia ja soijapaputuotanto 12 prosenttia. Tämä suuntaus lisää jo unionin nykyistä hälyttävää riippuvuutta sellaisten valkuaiskasvien tuonnista, joita käytetään pääasiassa eläinrehuksi ja jotka aiheuttavat valtavia riskejä erityisesti EU:n karja-alalle. Ongelmaa on pahentanut se, että hintojen vaihtelu kansainvälisillä markkinoilla on lisääntynyt huomattavasti. Komission ensisijaisena toimena on varmistaa nopeasti esteettömät soijatoimitukset EU:n markkinoille. Sen on otettava käyttöön tekninen ratkaisu, jota sovelletaan elintarvike- ja rehutuotantoa varten EU:hun tuotavissa valkuaiskasveissa esiintyviin vähäisiin GMO-määriin. Tuonnin puute lisää EU:n karjatalous- ja rehualan kustannuksia ja vaarantaa kotoperäisen lihantuotannon taloudellisen kannattavuuden.
<SPEAKER ID="413" NAME="Rovana Plumb" LANGUAGE="RO">
Valkuaiskasvituotantoon käytetään tällä hetkellä vain kolme prosenttia Euroopan unionin peltomaasta (hedelmiä ja vihanneksia lukuun ottamatta). Kuivattujen palkokasvien tuotanto vähentyi noin miljoonaan hehtaariin vuonna 2008. Vuosittain tuodaan yli 40 miljoonaa tonnia kasvivalkuaista, pääasiassa soijapapua ja maissigluteenirehua, mikä on 80 prosenttia EU:n kasvivalkuaisen kulutuksesta. EU:hun tuotavaa kasvivalkuaista varten ulkomailla käytetty maa vastaa kymmentä prosenttia EU:n peltomaasta, eli 20 miljoonaa hehtaaria. Koska EU on sitoutunut edistämään aktiivisesti maailmanlaajuista elintarviketurvaa ja osallistumaan aktiivisesti ilmastonmuutoksen torjuntaan, tulevalla maataloutta ja maaseudun kehittämistä koskevalla politiikalla olisi paitsi edistettävä entistä tasapainoisempaa eläin- ja kasvivalkuaistuotantoa, jotta voidaan vähentää kasvihuonekaasupäästöjä ja ravinteiden valumista vesistöihin, niin myös kannustettava kuluttajia, julkisista hankinnoista vastaavia viranomaisia ja ravitsemuspalveluja tekemään entistä tasapainoisempia, ympäristöystävällisempiä ja monipuolisempia ruokavalintoja.
<P>
Komission on annettava lainsäädäntöaloitteita elintarvikejätteen vähentämiseksi koko elintarvikeketjussa, mukaan luettuna teurasjäte ja elintarvikejäte, joita ei vieläkään säännellä riittävästi.
<SPEAKER ID="414" NAME="Evelyn Regner" LANGUAGE="DE">
Äänestin eilen EU:n valkuaisvajetta koskevaa mietintöä vastaan, koska katson, että tätä ongelmaa ei voida ratkaista sallimalla muuntogeenisten tuotteiden tuontia EU:hun. Tosiasia on, että 80 prosenttia valkuaiskasvitarpeistamme on saatava tuonnista. Mietinnön alkuperäinen tarkoitus - käynnistää toimia, joilla lisätään valkuaiskasvien kotoperäistä tuotantoa, jotta torjutaan valkuaiskasvituotannon vähentymistä EU:ssa - on saatettu epäselväksi.
<P>
Geenitekniikan eturyhmät ovat selkeästi onnistuneet edistämään myönteistä suhtautumista muuntogeenisten valkuaiskasvien tuontiin. Tällaiset näkökohdat sisällytettiin mietintöön tarkistuksissa, jotka valitettavasti täysistunnon enemmistö hyväksyi. Jopa esittelijän oli pakko äänestää omaa mietintöään vastaan. Itävallan sosiaalidemokraattisen puolueen jäsenenä puolustan parlamentissa olevien puolueen kollegoideni tavoin nollatoleranssia muuntogeenisiin organismeihin.
<SPEAKER ID="415" NAME="Crescenzio Rivellini" LANGUAGE="IT">
Häuslingin EU:n valkuaisvajetta koskeva mietintö hyväksyttiin tämänpäiväisen täysistunnon äänestyksessä.
<P>
EU on pitkälti riippuvainen valkuaiskasvien tuotannosta, ja sitä käytetään pääasiassa eläinten rehuksi. Tämä aiheuttaa huomattavia riskejä erityisesti EU:n karja-alalle. Useat kompromissitarkistukset ovat parantaneet alkuperäistä mietintöä huomattavasti.
<P>
Hyväksytyssä mietinnössä kehotetaan komissiota valitsemaan keskipitkän ja pitkän aikavälin näkemys valkuaiskasveja koskevaan politiikkaan. Siinä pyydetään myös uudistamaan yhteistä maatalouspolitiikkaa, jotta otetaan käyttöön uusia sääntöjä, joilla tuetaan viljelijöitä parantamaan viljelykiertoa ja joilla vähennetään kasvivalkuaisvajetta ja hintojen vaihtelua. Mietinnössä kehotetaan myös tekemään tutkimuksia siemenistä ja niiden panoksesta tautien torjuntaan.
<P>
Mietinnössä pyydetään komissiota varmistamaan esteettömät soijatoimitukset EU:n markkinoille ottamalla käyttöön teknisen ratkaisun, joka koskee elintarvike- ja rehutuotantoa varten EU:hun tuotavissa valkuaiskasveissa esiintyviä vähäisiä GMO-määriä.
<SPEAKER ID="416" NAME="Raül Romeva i Rueda" AFFILIATION="Verts/ALE">
kirjallinen. - (EN) Keskeiset kohdat tässä mietinnössä ovat: luoda puitteet valkuaiskasvien viljelylle ja käytölle EU:ssa, jotta voidaan korvata valkuaiskasvien tuonti kolmansista maista; luopua Blair House -sopimuksesta ja parantaa viljelykiertoa YMP:n uudistuksen yhteydessä; luoda uusi tieteellinen lähestymistapa ja parantaa viljelijöiden koulutusta ja mahdollisuuksia. Maatalouden ja maaseudun kehittämisen valiokunnan äänestyksen tulos oli tyydyttävä lukuun ottamatta liberaalien ja PPE-ryhmän esittämiä monia tarkistuksia, jotka "saastuttivat" mietinnön muuntogeenisiä organismeja edistävillä tarkistuksilla. Muuntogeenisten organismien ala on pyrkinyt vaikuttamaan siihen, että EU:n nollatoleranssia koskevaa politiikkaa - jonka perusteella luvatonta muuntogeenistä rehua ei voida tuoda EU:hun - lievitetään. Emme voineet kuitenkaan valitettavasti täysistunnossa puhdistaa valkuaisvajetta koskevaa mietintöä muuntogeenisten organismien hyökkäykseltä. Täysistunnon enemmistö oli kuitenkin paljon lähempänä kantaamme kuin maatalousvaliokunta. Kannattaa kuitenkin yrittää kääntää täysistunnon enemmistö päinvastaiseksi muuntogeenisiä organismeja koskevissa asioissa. Häusling (vihreät) erosi esittelijän asemasta.
<SPEAKER ID="416" NAME="Licia Ronzulli" LANGUAGE="IT">
Viimeisimmät valkuaiskasvialan arviot paljastavat valkuaiskasvien tuotannon vähentymistä koskevan huolestuttavan kehityksen edellisinä vuosikymmeninä. Joka vuosi palkokasvien tuotanto vähenee EU:ssa 30 prosenttia ja soijapaputuotanto 12 prosenttia, minkä vuoksi on tuotava 40 miljoonaa tonnia kasvivalkuaista.
<P>
Tämän mietinnön sisältö osoittaa, että Euroopan karja-ala, joka on altis hintojen vaihtelulle, on liian riippuvainen kasvivalkuaisen tuonnista. Tämä riippuvuus vaarantaa kotoperäisen lihan taloudellisen kannattavuuden, mitä heikentää yhä enemmän rehun tuonnista aiheutuvat lisäkustannukset siitä tosiseikasta huolimatta, että - taloudellisten ongelmien ja ilmastotavoitteiden ennakoinnin lisäksi - valkuaiskasvien tuotanto edistäisi merkittävästi kasvihuonekaasupäästöjen vähentämistä.
<SPEAKER ID="417" NAME="Oreste Rossi" LANGUAGE="IT">
Palkokasvien viljely on kärsinyt viime vuosina tuotannon vähentymisestä, mikä on aiheuttanut suuren riippuvuuden kolmansien maiden tuonnista, sillä näitä kasveja käytetään ihmisten ja eläinten ruoan tarjontaan.
<P>
Sen lisäksi, että ne vähentävät Euroopan unionin valkuaisvajetta sen jälkeen, kun ne korjataan, nämä kasvit ovat erinomainen lisä maaperään, johon tarvitaan sen vuoksi vähemmän kemiallisia lannoitteita. Hyvään viljelyyn olisi sisällyttävä viljelykierto, jolloin vähennetään lannoitteiden käyttöä ja edistetään luonnonvaraisten ja viljeltyjen lajikkeiden monimuotoisuuden säilymistä.
<P>
Kannatamme pyyntöä, että tulevassa yhteisessä maatalouspolitiikassa otetaan käyttöön toimia, joilla poistetaan unionin valkuaisvajetta vähentämällä jatkuvasti tuontivalkuaista.
<SPEAKER ID="418" NAME="Daciana Octavia Sârbu" LANGUAGE="RO">
Äänestin tämän mietinnön puolesta, koska siinä korostetaan, että on tärkeää rajoittaa riippuvuutta tuontivalkuaisesta erityisesti siksi, että tämä riippuvuus aiheuttaa merkittäviä riskejä Euroopan unionin karjatalousalalle. Haluaisin kuitenkin huomauttaa, että GMO:t eivät ole ainoa ratkaisu, jolla vähennetään riippuvuutta kolmansista maista peräisin olevasta tuontivalkuaisesta. Muuntogeeniselle soijalle on vaihtoehtoja, joilla voidaan auttaa varmistamaan valkuaisainevaatimukset, kuten härkäpavut, lupiinit, linssit, kahviherneet samoin kuin lusernit/sinimailaset ja apilat, joilla voidaan samalla vähentää huomattavasti kasvihuonekaasupäästöjä. Olisi otettava huomioon myös mahdollisuudet viljellä valkuaiskasveja uusissa jäsenvaltioissa Romaniassa ja Bulgariassa.
<SPEAKER ID="419" NAME="Bart Staes" AFFILIATION="Verts/ALE">
kirjallinen. - (NL) Esittelijän alkuperäinen mietintö oli parempi kuin asiakirja, joka hyväksyttiin nyt. Sen vuoksi äänestin lopullista asiakirjaa vastaan. Se, että komissiota pyydetään tässä vaiheessa varmistamaan esteetön soijan tarjonta EU:n markkinoille siten, että löydetään tekninen ratkaisu - joka koskee vähäisiä määriä muuntogeenisiä organismeja rehutuotantoa varten käytettävissä valkuaiskasveissa - merkitsee että tehomaatalouden eturyhmä saa merkittävän voiton. Vihreät / Euroopan vapaa allianssi kannattaa sitä, että EU:n omaa valkuaiskasvituotantoa kehitetään mahdollisimman paljon. Tällainen politiikka olisi hyvä maanviljelijöiden tuloja ajatellen ja edistäisi osaltaan ilmastonmuutoksen torjuntaa, luonnon monimuotoisuuden säilyttämistä ja maaperän viljavuutta.
<P>
On tärkeää ottaa käyttöön mekanismi, jonka perusteella voimme valvoa valkuaiskasvien tuonnin alkuperää ja siten tarkastaa alkuperämaassa sovellettujen maatalouskäytäntöjen kestävyys. Säännölliset pistokokeet ovat ehdottoman tarpeellisia. Keskustelu siitä, että teurasjätteestä peräisin olevan prosessoidun eläinvalkuaisen käyttö sika- ja siipikarjan rehuntuotannossa sallitaan uudelleen, voidaan käydä pelkästään (elintarvikkeiden) turvallisuuden ja kansanterveyden näkökulmasta. Lajin sisäisen kierrätyksen ja pakotetun kannibalismin kieltäminen ovat ratkaisevan tärkeitä, kuten myös eläinrehualan luotettavat tarkastukset ja voimassa olevan EU:n lainsäädännön asianmukainen soveltaminen.
<SPEAKER ID="419" NAME="Marc Tarabella" LANGUAGE="FR">
Kiitän kollega Häuslingia hänen tärkeästä mietinnöstään, vaikka olen pettynyt lopulliseen versioon, minkä vuoksi äänestin esittelijän tavoin lopulta sitä vastaan. Olen toisaalta pahoillani siitä, että mietintö pilattiin nollatoleranssia koskevan kysymyksen sisällyttämisen vuoksi. Kehotuksella lieventää edellytyksiä muuntogeenisten organismien luvattomasta tuonnista ei ratkaista EU:n valkuaisvajetta koskevaa ongelmaa, ja sen vuoksi sitä ei olisi pitänyt ottaa käsiteltäväksi. Meidän on toisaalta ehdottomasti lievitettävä valkuaiskasviviljelyn huomattavaa vähentymistä ja siten vähentää riippuvuuttamme - joka on jo huolestuttavalla tasolla - valkuaiskasvien tuonnista.
<P>
Haluaisin selkeästi tuomita Blair House -sopimukset, joiden markkinasuuntautuneet tavoitteet ovat johtaneet äärimmäiseen hintavaihteluun. Lisäksi nämä sopimukset ovat täysin ristiriidassa Kioton pöytäkirjan ja sen ilmaston lämpenemistä koskevien tavoitteiden kanssa. Meidän on sijoitettava tulevaisuudessa järkiperäisen ja vastuullisen maaperän hoidon yhteydessä valkuaiskasvit viljelykiertoon.
<SPEAKER ID="419" NAME="Artur Zasada" LANGUAGE="PL">
Äänestin Häuslingin mietinnön puolesta. Olen tyytyväinen, että hän otti esille kysymyksen valkuaisvajeesta Euroopassa ja antoi meille tärkeitä tietoja tästä aiheesta. On selvää, että asia edellyttää kiireellisiä toimia.
<P>
Valkuaisaineet ovat yksi tärkeimmistä päivittäisen ruokavaliomme ainesosista, ja niiden puute voi johtaa vakaviin terveysongelmiin. Mietinnössä esitetyn tutkimuksen perusteella käy lisäksi ilmi, että runsaasti valkuaisaineita sisältävien kasvien viljelyllä ja viljelykiertoa koskevan periaatteen laajalla soveltamisella vähennettäisiin tuotantokustannuksia ja kasvihuonekaasupäästöjä.
<P>
Kun otetaan huomioon Euroopan unionin jäsenvaltioiden kansalaisten huonot ruokailutottumukset ja eurooppalaisten viljelijöiden valkuaiskasvien viljelyä koskevan kokemuksen puute, minun mielestäni meidän olisi keskityttävä erityisesti koulutukseen. Ennen kaikkea kansalaiset pitäisi saada tietoisimmiksi valkuaisaineiden myönteisestä vaikutuksesta ihmisten terveyteen (kouluhedelmäohjelma on esimerkki ohjelmasta, jolla on samankaltainen tavoite, ja sitä toteutetaan tällä hetkellä Euroopan unionissa), ja olisi myös luotava kannustinjärjestelmä viljelijöille, jotka viljelevät runsaasti valkuaisaineita sisältäviä kasveja.
<SPEAKER ID="420" NAME="Luís Paulo Alves" AFFILIATION="S&amp;D">
kirjallinen. - (PT) Kannatan äänestyksessä tätä sukupuolten tasa-arvosta EU:ssa vuonna 2010 annettua vuosikertomusta ja siihen sisältyviä suosituksia. Tämänhetkisellä kriisillä on tuhoisia vaikutuksia naisiin, vaikka miesvaltaiset alat ovat kärsineet eniten. Haluaisin myös korostaa, että ei ole tasa-arvoista, että naisten ja miesten välillä esiintyy edelleen noin 18 prosentin palkkaero, vaikka tutkinnon saaneita naisia on enemmän kuin miehiä. Ehdotetuista tarvittavista toimenpiteistä korostan tasa-arvosuunnitelmien kehittämistä ja perheväkivallan torjumista luomalla tätä asiaa koskeva Euroopan teemavuosi.
<SPEAKER ID="420" NAME="Roberta Angelilli" LANGUAGE="IT">
Juhlimme tänään kansainvälisen naistenpäivän satavuotisjuhlaa. Se on symboli toimista, joilla saadaan aikaan sosiaalinen tasa-arvo ja joilla vapaudutaan syrjivästä ja sortavasta käytöksestä, jonka vuoksi naiset ovat kärsineet ja kärsivät edelleen.
<P>
Jokaisessa maailman maassa on erilainen käsitys naisista; puhutaan paljon islamilaisista maista ja tavasta, jolla naisia arvostellaan ja kohdellaan. Tähän vaikuttaa myös uskonto. Vaikka länsivaltioissa katsotaan, että miehet ja naiset ovat tasa-arvoisia, tosiseikat osoittavat, että tilanne on huolestuttava. Euroopassa esiintyy edelleen paljon tyttöihin ja naisiin kohdistuvaa eriarvoisuutta, kun on kyseessä työllisyys, yksityiselämä, terveys, heidän oikeutensa saada koulutusta ja ammatillista koulutusta sekä toimia muilla kuin perinteisillä aloilla ja erittäin vastuullisissa tehtävissä. Ei siinä vielä kaikki: naisiin kohdistuu monenlaista syrjintää, ja he joutuvat myös kaikenlaisen psykologisen ja fyysisen väkivallan kohteeksi.
<P>
Sen vuoksi on suojeltava naisia ja saatava heidät asemaan, jossa he voivat toimia laadullisesti tasa-arvoisissa olosuhteissa miehiin nähden. Sukupuolten tasa-arvo ei ole ainoastaan sosiaalisen oikeudenmukaisuuden kysymys. Se on yksi edellytyksistä saavuttaa Eurooppa 2020 -strategiassa esitetyt kestävän kehityksen, työllisyyden, kilpailukyvyn ja sosiaalisen yhteenkuuluvuuden tavoitteet.
<SPEAKER ID="421" NAME="Charalampos Angourakis" LANGUAGE="EL">
Työväenluokan ja ruohonjuuritason naisilla, nuorilla, maahanmuuttajilla ja pakolaisilla ei ole mitään hyötyä heille esitetystä näytelmästä tai toivelistoista ja rahavallan toistamista valheista, joilla pyritään pitämään kiinni kapitalistisen hyväksikäytön järjestelmästä, halvasta työvoimasta ja pääoman voiton lisäämisestä. Jo elämänkokemuksen perusteella on selvää, että rahavallan väitettä miesten ja naisten tasa-arvosta edistetään näennäisesti kapitalistisen barbaarisuuden kehyksessä, ja EU:n politiikka on petollista ja loukkaavaa. EU:n, porvarihallitusten, Kansainvälisen valuuttarahaston ja muiden imperialististen elinten ruohonjuuritason vastainen politiikka kohdistaa iskunsa naisten voittamiin oikeuksiin. Massatyöttömyys, palkkojen, sosiaalietuuksien ja joustavien työmuotojen rajut leikkaukset, eläkeiän nostaminen ja terveydenhoidon, hyvinvoinnin ja koulutuksen alan yhteiskunnallisten palveluiden kaupallistaminen pahentavat yhteisesti naisten ja koko työväenluokan ja ruohonjuuritason elinolosuhteita. Eurooppa 2020 -strategia, talouden hallinto sekä Kansainvälisen valuuttarahaston ja Euroopan keskuspankin budjettikuri pitävät sisällään uusia ruohonjuuritason ja työvoiman vastaisia toimia, jotka kohdistuvat naisiin. Tällainen politiikka on kumottava. Me kehotamme naisia tehostamaan taisteluaan, liittymään työväenluokan ammattiyhdistysliikkeeseen sekä ruohonjuuritason valtaa ja taloutta koskeviin tavoitteisiin.
<SPEAKER ID="421" NAME="Sophie Auconie" LANGUAGE="FR">
Olen samaa mieltä useasta tässä päätöslauselmassa esitetystä näkökohdasta. Tuin sitä äänestyksessä. Siten esimerkiksi arvio, jonka mukaan valtiot, joissa miehiä ja naisia kohdellaan tasa-arvoisesti työmarkkinoilla, ovat saaneet hyötyä sosiaalis-taloudellisessa kehityksessään, on mielestäni täysin perusteltu. Minun mielestäni naisten ja miesten välisen tasa-arvon edistäminen on päivänselvä edellytys sosiaalisesta mutta myös taloudellisesta näkökulmasta.
<SPEAKER ID="421" NAME="Regina Bastos" LANGUAGE="PT">
Miesten ja naisten välinen tasa-arvo muodostaa yhden EU:n oikeuden perusperiaatteista. Euroopan unionin tavoitteet pitävät sisällään sen, että varmistetaan yhtäläiset mahdollisuudet ja sukupuolten välinen yhtäläinen kohtelu ja toiseksi torjutaan sukupuoleen perustuvaa syrjintää. Huolimatta kaikista toimista, joita on tehty naisten ja miesten välisen tasa-arvon puolesta, tällä alalla esiintyy vieläkin eriarvoisuutta Euroopan unionissa. Naisten työllisyysaste (58,6 prosenttia) on edelleen alhaisempi kuin miesten (70,7 prosenttia), vaikka suurin osa opiskelijoista ja yliopistoista valmistuneista on naisia. Naisia on vain yksi kymmenestä kaikkien johtokuntien jäsenistä EU:n yrityksissä ja ainoastaan kolme prosenttia johtajista on naisia.
<P>
Miesten ja naisten välinen keskimääräinen palkkaero EU:ssa on edelleen 18 prosenttia. Jotta EU saavuttaa kestävää kehitystä, työllisyyttä, kilpailukykyä ja sosiaalista yhteenkuuluvuutta koskevat tavoitteensa, sen on jatkossakin torjuttava miesten ja naisten välillä edelleen esiintyvää eriarvoisuutta, ja sen vuoksi äänestin tämän mietinnön puolesta.
<SPEAKER ID="421" NAME="Jean-Luc Bennahmias" LANGUAGE="FR">
Miesten ja naisten tasa-arvoa koskeva vuosikertomus on tilaisuus korostaa tämänhetkisessä talous- ja sosiaalikriisissä kohtaamiamme haasteita. Tätä kansainvälisenä naistenpäivänä hyväksyttyä mietintöä olisi tarkasteltava yhdessä Plumbin naisten köyhyyttä Euroopan unionissa koskevan mietinnön kanssa. Naiset kuuluvat haavoittuvaksi kutsuttuun ihmisryhmään ja he kärsivät kriisin kaikista vaikutuksista. He työskentelevät enemmän osa-aikatyössä kuin miehet, he työskentelevät tilapäistyössä palvelualalla, heidän uransa on hajanainen, koska jopa tällä hetkellä he saavat vähemmän palkkaa kuin miehet samasta työstä, minkä vuoksi heidän eläkkeensä ovat pienemmät. Meidän on siten varmistettava, että kiinnitämme jatkuvasti huomiota naisten asioihin.
<P>
Kaikkein hankalin aihe tässä mietinnössä koskee naiskiintiöitä yksityisten ja julkisten suurten yritysten johtokunnissa. Kiintiöt eivät ole luonnollisesti mikään ihmelääke ja ihanteellisessa yhteiskunnassa haluaisimme selvitä ilman niitä. Jotta muutetaan kansalaisten asenteita, ei ole epäilystäkään, että kiintiöt ovat tarpeellisia.
<SPEAKER ID="421" NAME="Sergio Berlato" LANGUAGE="IT">
Komissio korosti vuotta 2010 koskevassa vuosikertomuksessaan viimeaikaisen talous- ja rahoituskriisin aiheuttamia EU:n edessä olevia miesten ja naisten tasa-arvoa koskevia haasteita. Yksi tämän kriisin merkittävistä vaikutuksista naisiin koskee työllisyyttä: kriisi vaikutti myöhemmin naisiin kuin miehiin, koska naisten osuus on suurempi aloilla, jotka onnistuivat pisimpään välttymään kriisin vaikutuksilta (esimerkiksi terveydenhuolto ja koulutus). Nyt kuitenkin näille aloille kohdistuu uhka, joka aiheuttaa työssäkäyville naisille pitkän aikavälin turvattomuutta miehiin verrattuna.
<P>
Osittain tästä syystä katson, että naisten ja miesten tasa-arvoa työnteon alalla ei pidä enää yksinomaan tavoitella, vaan siitä on tehtävä todellisuutta. Jäsenvaltioiden ja komission sitoumus on sen vuoksi tarpeen, jotta voidaan ylläpitää naisten ja miesten tasa-arvopolitiikkaa ja erityisesti, jotta siihen myönnettyjä määrärahoja ei leikata. Lopuksi, koska katson, että tasa-arvon edistämiseen on kiinnitettävä huomiota kansalaisten ja erityisesti nuorten koulutuksessa ja opetuksessa, haluaisin kiinnittää komission huomion tilaisuuteen uudistaa ajoissa tiedotuskampanjoita tästä asiasta.
<SPEAKER ID="421" NAME="Mara Bizzotto" LANGUAGE="IT">
Arvoisa puhemies, hyvät kollegat, naisten ja miesten välinen tasa-arvo on yksi tehokkaan sosiaalisen markkinatalouden kehittämisen peruspilareista, joksi EU on aina halunnut kutsua itseään. Olen sen vuoksi vakuuttunut, että meidän on varmistettava kaikilla mahdollisilla tavoilla, että naiset saavat samanlaista kohtelua ja samanlaisia ammatillisia mahdollisuuksia kuin miehet. En voi kuitenkaan tukea Mariya Nedelchevan ehdottamaa strategiaa, koska minun mielestäni yhden etnisen ryhmän ongelmille annettu keskeinen asema - sen sijaan, että olisi tehty järjestelmällinen analyysi kaikista vaihtoehdoista - ei ole tarkoituksenmukainen ja päättäväinen metodologinen lähestymistapa.
<SPEAKER ID="421" NAME="Vilija Blinkevičiūt" LANGUAGE="LT">
Äänestin tämän mietinnön puolesta ja olen tyytyväinen, että Euroopan parlamentti on kiinnittänyt erityistä huomiota sukupuolten tasa-arvoa koskeviin kysymyksiin. Meidän on tunnustettava, että meillä on vielä paljon työtä parantaaksemme naisten asemaa sukupuolten tasa-arvon alalla, työmarkkinoilla ja politiikassa. Naisten oikeuksia koskevat kysymykset on sisällytettävä kaikkiin Euroopan unionin politiikanaloihin, ja hyvät ajatukset ja aloitteet eivät saa jäädä pelkästään paperille, vaan niitä on toteutettava kaikissa Euroopan unionin jäsenvaltioissa. Sen vuoksi katsomme Euroopan parlamentin mietinnössä miesten ja naisten välisestä tasa-arvosta Euroopan unionissa, että sukupuolten väliset palkkaerot on poistettava, naisiin kohdistuva väkivalta ja naiskauppa on lopetettava, äitiysloma on varmistettava ja on luotava asianmukaiset edellytykset päiväkotipalveluiden ja päivähoitopaikkojen hyödyntämiseksi ja naisten köyhyyden vähentämiseksi. Kun on kyseessä tasa-arvo yrityksissä, olisi kiinnitettävä huomiota siihen, että naiset johtavat ainoastaan kolmea prosenttia yrityksistä, koska heihin kohdistuu syrjintää ja esteitä, joiden vuoksi he eivät voi edetä uralla ja pyrkiä johtotehtäviin. Yhä useammat parlamentin jäsenet ovat samaa mieltä kiintiöjärjestelmän käyttöönotosta, koska jos yritykset eivät pysty esittämään muutoksia, joilla parannetaan sukupuolten välistä tasa-arvoa yrityksissä, on suunnitelmia, joiden perusteella lainsäädännössä otetaan käyttöön kiintiöt. Toivon, että löydämme tulevaisuudessa ratkaisuja ja toimenpiteitä, joilla vahvistetaan sukupuolten tasa-arvoa ja naisten yhtäläisiä mahdollisuuksia perheessä ja yhteiskunnassa.
<SPEAKER ID="422" NAME="Maria da Graça Carvalho" LANGUAGE="PT">
Äänestin tässä asiassa vastaan, koska olen samaa mieltä joistain hyväksytyistä kohdista, mutta mielestäni jotkut muut olisi poistettava. Kokemamme kriisin vuoksi naisten työolot ja työpaikkojen saatavuus ovat vaikeutuneet. Olen sen vuoksi samaa mieltä komission mietintöön sisältyvästä näkökohdasta, että sukupuolten tasa-arvo on sisällytettävä kaikkiin toimintalinjoihin ja eurooppalaisten lasten opetukseen alusta alkaen. Naisiin kohdistuvaa väkivaltaa on edelleen torjuttava ja estettävä julkisten tiedotuskampanjoiden ja kouluopetuksen avulla. En ole kuitenkaan samaa mieltä yksityisen sektorin kiintiöistä, heikossa asemassa olevia naisia koskevista luetteloista tai vähimmäispalkasta, joka on minusta mahdotonta toteuttaa.
<SPEAKER ID="423" NAME="Carlos Coelho" LANGUAGE="PT">
Haluaisin kiittää 8. maaliskuuta, kansainvälisenä naistenpäivänä, Mariya Nedelchevaa hänen naisten ja miesten tasa-arvoa koskevasta mietinnöstään. Olen samaa mieltä hänen arviostaan, että tämänhetkinen talous- ja rahoituskriisi on vaikuttanut erityisesti naisiin. Kaikki viittaa siihen, että naiset tuntevat miehiin verrattuna enemmän ja pitempään sen vaikutukset muun muassa työllisyyden, terveydenhuollon, koulutuksen ja sosiaalisen tuen aloilla.
<P>
Tulojen, työllisyyden, työhönoton ja työnsaannin osalta naisten tilanne vaikuttaa huonontuvan nopeammin kuin miesten. Siten on tärkeää luoda uusia mahdollisuuksia ja vahvistaa tasa-arvoa koskevaa synergiaa sukupuolten välillä, millä edistetään elpymistä ja talouskasvua. Koska vuosi 2010 oli köyhyyden ja sosiaalisen syrjäytymisen torjunnan Euroopan teemavuosi, pidän myönteisenä viittausta köyhyyden torjumiseen ja erityisen huomion kiinnittämistä heikoimmassa asemassa oleviin naisiin. Minusta on valitettavaa, että parlamentin vasemmisto on tuonut aborttikiistan myös tähän käsittelyyn välittämättä siitä, mitkä asiat kuuluvat unionin toimivaltaan.
<SPEAKER ID="423" NAME="Proinsias De Rossa" AFFILIATION="S&amp;D">
kirjallinen. - (EN) Pidän myönteisenä tätä mietintöä naisten ja miesten tasa-arvosta, jossa uudistetaan Euroopan parlamentin vaatimus naisiin kohdistuvan väkivallan torjunnan Euroopan teemavuodesta - on arvioitu, että sitä kohdistuu 20-25 prosenttiin kaikista naisista heidän elämänsä aikana - ja jossa pyydetään direktiiviä naisiin kohdistuvasta väkivallasta. Talouskriisillä on vakavia vaikutuksia naisiin, joilla on suurempi köyhyysriski kuin miehillä. Naisten palkat ovat keskimäärin 18 prosenttia alhaisemmat kuin miesten palkat samasta työstä, ja nämä luvut nousevat yli 25 prosentin joissain valtioissa. He ovat todennäköisimmin epävarmassa työsuhteessa ja/tai osa-aikatyössä. Lisäksi naiset saavat vähemmän todennäköisesti uutta työtä, kun he menettävät työpaikkansa. Sen vuoksi he saavat myöhemmällä iällä pienempiä eläkkeitä. Sukupuolistereotypioiden torjuminen on välttämätöntä, mutta se ei riitä. Tällaisten epäkohtien torjuminen edellyttää huomattavia julkisia investointeja hoitopalveluihin. Barcelonan neuvoston lastenhoitoa koskevia tavoitteita ei ole kuitenkaan vielä saavutettu. Tämä vaikuttaa eniten pienituloisiin perheisiin. Meidän on annettava enemmän valtaa naisille kaikilla poliittisen edustuksen tasoilla Euroopassa. Sukupuolten tasa-arvo ei ole ainoastaan oikeudellinen kysymys vaan se on myös välttämätön sosiaaliselle ja taloudelliselle kehitykselle.
<SPEAKER ID="424" NAME="Karima Delli" LANGUAGE="FR">
Pidän myönteisenä tätä äänestystä miesten ja naisten tasa-arvoa koskevasta mietinnöstä. Kun on kyse palkoista, naiset ansaitsevat asiaa koskevista yhteisön tason lainsäädännöllisistä ponnisteluista huolimatta edelleen keskimäärin 18 prosenttia vähemmän kuin miehet samasta työstä Euroopan unionissa. Haluaisin myös korostaa, että jouduimme kiistelemään pitkän aikaa parlamentissa pelkästään sen varmistamiseksi, että ehkäisyn saatavuuden kaltainen perusoikeus voitaisiin mainita. Tällainen jäljessä laahaava keskustelu ei juurikaan paranna Euroopan oikeiston mainetta.
<P>
Lopullinen mietintö on onneksi hyvä. Siinä asetetaan tavoite palkkaerojen vähentämisestä alle viiden prosentin vuoteen 2020 mennessä ja siinä kehotetaan erityisesti jäsenvaltioita tekemään kaikkensa, jotta sovelletaan periaatetta "sama palkka samasta työstä", ja soveltamaan seuraamuksia valtioihin, jotka eivät noudata tavoitteita. Siinä vaaditaan sitovia tavoitteita, joilla varmistetaan tasa-arvo yritysten, hallinnon ja politiikan alan vastuutehtävissä.
<SPEAKER ID="425" NAME="Anne Delvaux" LANGUAGE="FR">
Tänään 8. maaliskuuta 2011, on kansainvälisen naistenpäivän satavuotisjuhla, ja parlamentilla on velvollisuus hyväksyä suurella enemmistöllä tämä vuoden 2011 mietintö naisten ja miesten välisestä tasa-arvosta unionissa. Vaikka sukupuolten tasa-arvoa koskeva periaate on kirjattu perustamissopimukseen ja perusoikeuskirjaan, emme voi olla panematta merkille, että tätä tavoitetta ei ole saavutettu. Naiset kohtaavat lasikaton edelleen työpaikkojen alalla, jossa on paljon enemmän naisia tilapäistyössä, palkkojen alalla, jossa naiset ansaitsevat keskimäärin 18 prosenttia vähemmän kuin miehet samantasoisesta vastuusta, tai uranäkymien alalla. Naisia rangaistaan myös, kun he saavat lapsia.
<P>
Luettelo epäkohdista on vielä pitkä. Tänään äänestettävään mietintöön sisältyy konkreettisia vastauksia, kuten sitovien tavoitteiden käyttöönotto jäsenvaltioissa, seuraamuksia vaatimusten noudattamatta jättämisestä ja kiintiöiden käyttöönotto (välttämätön paha), millä lisätään jonkin verran tasa-arvoa koskevia pyrkimyksiämme. Toivomme, että jonain päivänä ei ole enää tarpeellista omistaa tiettyä päivää yli puolelle maapallon väestöstä.
<SPEAKER ID="426" NAME="Diogo Feio" LANGUAGE="PT">
Kuten jo totesin parlamentissa, miehiä ja naisia on kohdeltava oikeudenmukaisesti ja heille on annettava samat oikeudet, mutta heidän erityistarpeensa on otettava huomioon. Naisten tapauksessa tämä on erityisen olennaista äitiystuen sekä työn ja perhe-elämän yhteensovittamisen alalla. Olen sen vuoksi tyytyväinen, että voin panna merkille muun muassa, että huomiota kiinnitetään äitiysvapaan suojelemiseen ja vanhusten kotitukeen. Ne ovat tehtäviä, joita naiset hoitavat usein perheessä, minkä vuoksi heidän on vaikea löytää työtä. Siitä huolimatta - vaikka katson, että jotkut esittelijän näkemyksistä ovat hyvin oivallettuja - en ole samaa mieltä hänen kanssaan siitä, että sukupuolten tasa-arvo voidaan saavuttaa kiintiöjärjestelmien avulla. Kiintiöillä väheksytään naisia, jotka pääsevät tiettyyn asemaan ainoastaan sukupuolensa eikä ammattitaitonsa, kykyjensä tai soveltuvuutensa vuoksi. Ei ole hyväksyttävää, että tätä sovelletaan yksityisyrityksiin. Lopuksi kannatan vankkumattomasti toissijaisuusperiaatetta ja uskon, että monien tässä mietinnössä tarkasteltujen tärkeiden ja asianmukaisten aiheiden on pysyttävä jäsenvaltioiden toimivallassa. Äänestin vastaan myös tästä syystä.
<SPEAKER ID="426" NAME="José Manuel Fernandes" LANGUAGE="PT">
Mietinnön tarkoituksena on nopeuttaa prosessia, jolla luodaan miesten ja naisten tasa-arvon edellytykset Euroopan unionissa. Tänään on kansainvälisen naistenpäivän satavuotisjuhla, ja haluaisin osoittaa kunnioitusta kaikille naisille, jotka ovat kamppailleet edellisen sadan vuoden aikana saadakseen naisten oikeudet ja sukupuolten tasa-arvon tunnustettua. Haluaisin ilmaista solidaarisuuteni kaikille väkivallasta kärsineille naisille ja kaikille heille, jotka ovat äskettäin taistelleen Lähi-idässä ja Pohjois-Afrikassa kansojensa itsemääräämisoikeuden puolesta. EU on aina toiminut naisten oikeuksien puolustuksen eturintamassa. Olen siten tyytyväinen, että tämä mietintö hyväksyttiin. Sillä pyritään päättämään monet olemassa olevat ristiriitaisuudet, kuten palkkaerot, koulutuksen ja työn saatavuuden ongelmat, vaikeudet henkilökohtaisen ja ammatillisen elämän yhteensovittamisessa sekä päätöksentekoasemaan pääsyssä. Toivon sen vuoksi, että EU ryhtyy teoriasta käytäntöön ja antaa naisille tilaisuuden näyttää arvonsa.
<SPEAKER ID="426" NAME="João Ferreira" LANGUAGE="PT">
On erityisen merkittävää, että keskustelu ja äänestys tästä mietinnöstä, jossa pyritään kiinnittämään huomiota jatkuvasti esiintyvään eriarvoisuuteen ja syrjintään, järjestetään kansainvälisenä naistenpäivänä, jonka satavuotisjuhla on vuonna 2011. Näiden 100 vuoden aikana on käyty monta kamppailua. Monia voittoja on myös saatu aikaan. Ne eivät kuitenkaan riittäneet poistamaan nykyistä eriarvoisuutta, syrjintää - jota esiintyy sellaisten työpaikkojen saannissa, joissa on oikeudet - palkkaeroa, joka näkyy eläkkeissä, urakehitystä ja ammatillisia saavutuksia koskevia ongelmia sekä esteitä päästä johtotasolle ja päätöksentekoasemaan taloudellisen, sosiaalisen ja poliittisen toiminnan aloilla; suuntaus on se, että tämä tilanne huonontuu taloudellisen ja sosiaalisen kriisin aikana.
<P>
Naisia syrjitään edelleen äiteinä ja työntekijöinä, mikä on 21. vuosisadalla pöyristyttävää. Kaikkien näiden syiden vuoksi on tärkeää jatkaa vaatimuksia eriarvoisuuden ja syrjinnän päättämiseksi. Sen vuoksi uusliberaali politiikka on päätettävä, ja on sitouduttava vakavasti vaihtoehtoisiin toimintalinjoihin, joissa ihmisoikeudet ja tasa-arvo ovat keskeisiä EU:n päätöksenteolle ja politiikalle.
<SPEAKER ID="427" NAME="Ilda Figueiredo" AFFILIATION="GUE/NGL">
kirjallinen. - (PT) Tänä päivänä, joka liittyy naisten kamppailuun oikeuksiensa tunnustamisesta ja niiden käyttämisestä, silmiinpistävää on työttömyystilanteen huonontuminen, epävarmat työsuhteet, alhaiset palkat ja syrjintä palkkauksen suhteen sekä äitiys, joka aiheuttaa ongelmia naistyöntekijöille. Nämä ongelmat ilmenevät erityisen räikeästi ja kestämättömällä tavalla nuorten sukupolvien keskuudessa, kuten tällä hetkellä Portugalissa.
<P>
Seurauksena on naisten köyhyyden lisääntyminen. Vammaisten, maahanmuuttajien ja eläkkeellä olevien naisten sekä pienipalkkaisten naistyöntekijöiden tilanne on erityisen kriittinen samoin kuin niiden naisten, jotka asuvat maaseutuyhteisöissä yksin lastensa kanssa.
<P>
Suurin osa yli 85 miljoonasta köyhyydessä elävästä henkilöstä Euroopan unionissa on naisia. Naisten köyhyysaste on ylittänyt 18 prosenttia. Sen vuoksi on tärkeää, että kriisin varjolla ei toteuteta toimia, joilla uhataan naisten oikeutta tasa-arvoon ja tarvittavaan taloudelliseen ja sosiaaliseen yhteenkuuluvuuteen.
<P>
On aika asettaa etusijalle naiset ja heidän oikeutensa, tasa-arvo ja taloudellinen ja sosiaalinen yhteenkuuluvuus, jotta voimme todella kunnioittaa ihmisoikeuksia ja lujittaa edistystä, jota naiset ovat auttaneet rakentamaan sivilisaatiotamme varten.
<SPEAKER ID="427" NAME="Bruno Gollnisch" AFFILIATION="NI">
, kirjallinen. - (FR) Yhtäläiset mahdollisuudet ja syrjimättömyys eivät merkitse, että poistetaan ja vääristetään eroja ja täydentävyyttä, jota on miesten ja naisten luonteen, tavoitteiden, ja heidän maailman- ja elämänkatsomuksensa välillä. Tämä toteaminen ei merkitse stereotypioiden tyrkyttämistä. Ääritapauksissa näkemyksenne siitä, että sukupuolten välillä ei tehdä eroa, johtaa vain järjettömyyteen. Se johtaa järjettömyyteen, kuten tähän lainausmerkeissä naisten "oikeuteen" tehdä yötyötä tai velvollisuutta tehdä sitä. Tämä on sosiaalisessa mielessä askel taaksepäin. Se on oikeutenne. Se johtaa mielettömyyksiin, kuten Ranskan päätös myöntää miehille vapaat ehdot eläkkeisiinsä. Tämä oikeus kuului tähän saakka vain naisille, ja sillä korvattiin - hieman - uraongelmia, joita äitiysaika ja lasten kasvatus mahdollisesti aiheuttivat heille.
<P>
Tämä ei ole järkevää, koska sillä uhataan tätä naisille myönnettyä etua. Järjetön on myös Euroopan unionin tuomioistuimen hiljattain antama ratkaisu, jonka mukaan miesten ja naisten välistä tilastotieteellistä eroa ei saa ottaa huomion maksettaessa vakuutusmaksuja, vaikka ne muodostavat riskinlaskennan perustan. Hyvät naiset, tämä merkitsee loppua pienelle taloudelliselle edulle, josta nautitte, koska olette varovaisempia kuljettajia ja elätte pidempään. Milloin sukupuolten tasa-arvon talibanismi loppuu?
<SPEAKER ID="428" NAME="Louis Grech" AFFILIATION="S&amp;D">
kirjallinen. - (EN) Äänestän tämän mietinnön puolesta erityisesti siitä syystä, että siinä edistetään hyvin määrätietoisesti ja konkreettisesti naisten ja miesten yhdenvertaisuuden perusperiaatetta. On pettymys, että asiaa koskevista monista ponnisteluista ja tutkimuksista huolimatta jotkut kansalliset päättäjät laiminlyövät edelleen syrjinnän tuhoisia vaikutuksia ja pahentavat edelleen sukupuolten eriarvoisuutta sekä vaarantavat Lissabonin tavoitteiden täyttämisen. Kun otetaan huomioon miesten ja naisten välinen jatkuva kuilu työllisyysasteen, työaikojen, palkkojen ja johtopaikkojen saatavuuden suhteen, kehotan jäsenvaltioita panemaan paremmin täytäntöön syrjinnän ja häirinnän vastaiset käytännöt. On tärkeää, että asiaan osallistuvat ruohonjuuritason sidosryhmät tiedotuskampanjoiden ansiosta, että hyödynnetään kansalaisjärjestöjä ja virallisempia välineitä, kuten erityissäännöksiä työehtosopimuksissa ja sukupuolten tasa-arvon alan kansallisessa lainsäädännössä.
<P>
Olen samaa mieltä monista mietinnössä korostetuista asioista, joihin kuuluu naisten osallisuutta koskevien toimenpiteiden vahvistaminen, sen varmistaminen, että he osallistuvat johtotehtäviin, työllisyyden ja oikeudenmukaisen tulonjaon edistäminen, korkealaatuisempien työpaikkojen luominen, laadukkaiden julkisten palvelujen saatavuuden varmistaminen ja sosiaalisen hyvinvoinnin parantaminen. En voi tästä huolimatta kuitenkaan kannattaa kohtia, joissa viitataan abortin edistämiseen.
<SPEAKER ID="428" NAME="Nathalie Griesbeck" LANGUAGE="FR">
Olen erittäin tyytyväinen, että tämä päätöslauselma hyväksyttiin kansainvälisen naistenpäivän satavuotispäivänä. Vaikka naisten ja miesten samanpalkkaisuuden periaate on kirjattu EU:n perustamissopimukseen, voimme panna merkille, että tällä hetkellä naiset ansaitsevat 17,8 prosenttia vähemmän kuin miehet. Tämä eriarvoisuus koskee yhteiskunnan kaikkia aloja: naiset johtavat esimerkiksi ainoastaan kolmea prosenttia suurimmista yrityksistä, ja työttömyys kohdistuu eniten naisiin ja heitä on eniten tilapäistyössä. Huolestuttava havainto on, että vuonna 2008 17 prosenttia 27 jäsenvaltion naisista katsottiin elävän köyhyydessä. Muut toimenpiteet ovat edelleen tarpeellisia, kuten perhevelvollisuuksien parempi jako ja naisten suojeleminen perheväkivallalta. Kaikki nämä luvut osoittavat, että nyt on otettava käyttöön sitovia toimenpiteitä. Tästä syystä päätin äänestää kiintiöiden käyttöönoton puolesta, vaikka olin periaatteessa ajatusta vastaan. Äänestin myös talouden ja politiikan alan positiivisen syrjinnän toimintalinjojen käyttöönoton puolesta. Meidän on tunnustettava tänään, että emme saa aikaan todellista tasa-arvoa ilman toimintalinjoja, jotka perustuvat todelliseen haluun muuttaa tilannetta.
<SPEAKER ID="428" NAME="Sylvie Guillaume" LANGUAGE="FR">
Joka vuosi kansainvälinen naistenpäivä tarjoaa tilaisuuden arvioida naisten oikeuksia ja sukupuolten tasa-arvoa Euroopan unionissa. Huomattavia parannuksia on varmasti tehty, mutta on selvää, että emme ole vielä saaneet täysin aikaan tätä tasa-arvoa todellisuudessa emmekä ihmisten mielissä. Tasa-arvo on kuitenkin ennakkoedellytys toteuttaa EU:n kasvua, työllisyyttä ja sosiaalista yhteenkuuluvuutta koskevat tavoitteet. Kannatin äänestyksessä sen vuoksi tätä mietintöä, jossa korostetaan tarvetta puuttua kriisin naisille aiheuttamaan vaikutukseen ja korjata niitä. Siinä korostetaan myös koulutuksen merkitystä ja kehotetaan Euroopan unionia torjumaan naisten köyhyyttä ja kaikenlaista naisiin kohdistuvaa väkivaltaa. Mielestäni toinen keskeinen seikka tässä mietinnössä on 66 kohta, jossa vahvistetaan, että naisilla on oltava esteetön mahdollisuus ehkäisyyn ja raskaudenkeskeytykseen. Meidän on muistettava, että raskaudenkeskeytys ei ole vielä sallittua 11 unionin jäsenvaltiossa.
<SPEAKER ID="428" NAME="Juozas Imbrasas" AFFILIATION="EFD">
kirjallinen. - (LT) Olin samaa mieltä tästä mietinnöstä, koska tämänhetkinen rahoitus-, talous- ja sosiaalikriisi vaikuttaa tuhoisasti työllisyyteen, kansalaisten elinoloihin ja yhteiskuntaan. Kriisi on koetellut ankarasti naisia: sen vaikutukset ovat kohdistuneet erityisesti heidän työoloihinsa, työnsaantiinsa ja asemaansa yhteiskunnassa yleensä sekä sukupuolten tasa-arvoon. Naisten on voitava päästä pätevyyttään vastaavaan asemaan, olipa kyse pörssinoteerattujen suuryritysten johtokunnista tai naisten edustuksesta politiikassa. Naiset eivät välttämättä pääse johtotehtäviin, mikä johtaa tilanteeseen, jossa heidän asemansa ei vastaa heidän koulutustasoaan. Koska vuosi 2010 on köyhyyden torjumiselle omistettu eurooppalainen teemavuosi, on kiinnitettävä erityistä huomiota suojattomimmassa asemassa oleviin naisiin. Kun suojattomuus johtuu vammaisuudesta tai maahanmuuttaja-asemasta, on toteutettava erityistoimia, joilla ehkäistään näiden naisten syrjäytyminen ja tuetaan heidän sosiaalista osallisuuttaan. Tasa-arvoa edistetään myös torjumalla naisiin kohdistuvaa väkivaltaa. On huomattava, että on torjuttava ja tuomittava kaikenlainen fyysinen, henkinen tai seksuaalinen väkivalta sen vakavuudesta riippumatta. Koska nyt on kansainvälisen naistenpäivän satavuotisjuhla, haluaisin esittää tervehdykseni kaikille naisille.
<SPEAKER ID="429" NAME="Tunne Kelam" AFFILIATION="PPE">
kirjallinen. - (EN) Äänestin vastaan alkuperäisen asiakirjan 66 kohtaan sisältynyttä esteetöntä raskaudenkeskeytystä koskevaa kehotusta. Vaikka tunnustan yksilön oikeuden päättää omasta ruumiistaan, korostan sitä, että päätös tehdä raskaudenkeskeytys merkitsee toisen ihmisen elämän lopettamista. Jos tämä päätös tehdään, siihen olisi aina liityttävä kummankin vanhemman suostumus (lukuun ottamatta vakavaa sairautta tai raiskausta koskevaa tapausta). Esteetön mahdollisuus raskaudenkeskeytykselle on sen vuoksi harhaanjohtavaa ja antaa yhteiskunnalle viestin, että aborttia voidaan käyttää ehkäisyä varten ja että huomioon ei pitäisi ottaa mitään moraalisia ja eettisiä arvoja.
<P>
Nykypäivän eurooppalaisessa yhteiskunnassa, jossa ihmiset saavat runsaammin tietoa ja terveydenhoitopalveluita enemmän kuin koskaan ennen, meidän on tuettava vastuullista käyttäytymistä, johon sisältyy vastuun ottaminen omista teoista. Raskaudenkeskeytyksen esteetön käyttö ei ole tämän vastuun mukaista. Aborttia käytetään liian usein helppona tapana päästä eroon vaikeasta tilanteesta. EU:n ei pitäisi tukea tällaista toimintaa vaan antaa jäsenvaltioiden toimia toissijaisuusperiaatteen mukaisesti.
<SPEAKER ID="430" NAME="David Martin" AFFILIATION="S&amp;D">
kirjallinen. - (EN) Äänestin tämän mietinnön puolesta. Siinä todetaan, että on tärkeää ottaa huomioon naisten ja miesten asemaan liittyvät seikat myös köyhyyden torjunnassa. Koska vuosi 2010 on köyhyyden torjumiselle omistettu Euroopan teemavuosi, on kiinnitettävä erityistä huomiota suojattomimmassa asemassa oleviin naisiin. Kun suojattomuus johtuu vammaisuudesta, maahanmuuttaja-asemasta tai vähemmistöön kuulumisesta, on toteutettava erityistoimia, joilla ehkäistään näiden naisten syrjäytyminen ja tuetaan heidän sosiaalista osallisuuttaan.
<SPEAKER ID="431" NAME="Jiří Maštálka" LANGUAGE="CS">
Olen samaa mieltä mietinnön päätelmistä Euroopan parlamentin jäsenenä ja lääkärinä. Useimpien EU:n jäsenvaltioiden hallitusten yhteiskuntavastaisen politiikan aiheuttamat vahingot näkyvät ennemmin tai myöhemmin monien sosiaalisesti heikompien kansalaisryhmien, erityisesti naisten, terveydentilassa. Tuin edellä mainittua mietintöä, koska olen huolissani Euroopan nykyisen ja tulevan väestön terveestä kehityksestä. Tämä on suoraan sidoksissa terveyspalvelujen laatuun ja naisten täysimääräiseen yhteiskunnalliseen tasa-arvoon. Jos välitämme Euroopan tulevaisuudesta, toisin sanoen, EU:n mahdollisuuksista ja kehittämisestä, emme voi ratkaista sen ongelmia turvaamatta naisten tasa-arvoa. Tämän asian vähättely merkitsee sitä, että sivuutetaan oikeudet, jotka kuuluvat 50 prosentille Euroopan kansalaisista. Tämä voi tarkoittaa lopulta, että monet kansalaiset vieraannutetaan EU:sta huolimatta siitä, että Eurooppa 2020 -strategiaan sisältyy ratkaisu näihin ongelmiin. EU koostuu miehistä ja naisista. Ne ilmentävät sen mahdollisuuksia ja sen luovaa kehitystä. Niin kauan kuin köyhyydestä ja sosiaalisesta syrjäytymisestä kärsii lähes yksi kuudesta kansalaisesta, kuten EU:n tilastotutkimukset osoittavat, meidän Euroopan parlamentin jäsenten pitäisi haastaa komissio ja jäsenvaltiot ja painostaa niitä tehokkaasti, jotta toteutetaan konkreettisia toimia, joita on hyväksytty köyhyyden torjunnassa ja yhteiskuntavastaisia säästötoimia vastaan, ja jotta estetään sosiaalialaa rappeutumasta enemmän erityisesti, kun on kyse naisista.
<SPEAKER ID="432" NAME="Clemente Mastella" LANGUAGE="IT">
Tämänhetkisellä rahoituskriisillä on tuhoisia seurauksia kansalaistemme ja erityisesti naisten työttömyysasteeseen ja elinoloihin. On vain ajateltava heidän työolojaan, heidän työnsaantiaan ja asemaansa yhteiskunnassamme.
<P>
Komissio korosti perustellusti vuotta 2010 koskevassa kertomuksessaan haasteita, jotka odottavat meitä miesten ja naisten tasa-arvon alalla. Se tähdensi, että kriisin pitäisi itse asiassa tarjota mahdollisuus tarkastella uudelleen miesten ja naisten rooleja yhteiskunnassa erityisesti strategialla, jolla ne sisällytetään täysimääräisesti kaikkeen politiikkaan. Tämän tasa-arvon ihanteen saavuttamiseksi on toteutettava konkreettisia ja kestäviä toimia etenkin kasvatuksen ja koulutuksen alalla.
<P>
Me pidämme tärkeänä, että naiset ovat mukana päättävissä elimissä, jotka ovat perinteisesti olleet miesten käsissä. Tasa-arvoa edistetään myös torjumalla naisiin kohdistuvaa väkivaltaa. On huomattava, että on torjuttava ja tuomittava kaikenlainen fyysinen, henkinen tai seksuaalinen väkivalta sen vakavuudesta riippumatta. Sukupuoleen perustuvaa väkivaltaa voidaan torjua toteuttamalla tiedotuskampanjoita ja kertomalla lapsille ja nuorille tällaiseen väkivaltaan liittyvistä vaaroista.
<SPEAKER ID="432" NAME="Marisa Matias" LANGUAGE="PT">
Äänestin tämän mietinnön puolesta, koska siinä korostetaan tarvetta asettaa etusijalle miesten ja naisten välisen palkkaeron poistaminen ja siinä edistetään "sama palkka samasta työstä" -periaatetta. Äänestin sen puolesta myös, koska siinä kehotetaan komissiota, neuvostoa ja jäsenvaltioita suosimaan sukupuolten tasa-arvon alalla sitovia ehdotuksia vapaaehtoisten strategioiden sijaan ja kiinnittämään erityistä huomiota naisryhmiin, jotka ovat muita suojattomammassa asemassa: vammaiset naiset, iäkkäät naiset, maahanmuuttajanaiset, lesbot, biseksuaaliset ja transseksuaaliset naiset, vähemmistöihin kuuluvat naiset sekä vähän tai ei lainkaan koulutetut naiset, joilla on huollettavia, vammaiset naiset ja yksinhuoltajaäidit.
<P>
Siinä myös korostetaan, että naisilla täytyy olla oikeus valvoa omia seksuaalisia ja lisääntymiseen liittyviä oikeuksiaan ja heille on etenkin taattava esteetön mahdollisuus ehkäisyyn ja raskaudenkeskeytykseen. Haluaisin tuomita kaiken naisiin kohdistuvan väkivallan. Tämä mietintö on valitettavasti tarpeellinen tänä maaliskuun 8. päivänä 2011.
<SPEAKER ID="432" NAME="Erminia Mazzoni" LANGUAGE="IT">
Naisten ja miesten tasa-arvoa koskevassa vuosikertomuksessa keskitytään tänä vuonna naisiin kohdistuviin talouskriisiin vaikutuksiin ja siinä korostetaan vaikutusta olemassa oleviin kriittisiin aloihin.
<P>
Mariya Nedelcheva on päättänyt seurata ehdotuksen mallia eikä ainoastaan korostaa vaatimuksia ja uhriksi joutumista. Lähtökohta kohdennetuille toimille on arvio naisten työmarkkinoita koskevista taloudellisista tiedoista: ne ovat kaikki kielteisiä. Edellisistä tutkimuksista saatu näyttö osoittaa, että naisten suuremmat sosiaalis-taloudelliset heikkoudet vaikuttavat koko talouteen ja aiheuttavat järjestelmälle mitattavissa olevia tappioita. Tästä seuraa toimintatapa, joka on otettava käyttöön, ja vaikka sen tavoitteena on vähentää eroja, sitä suunnataan suureen yleisöön, koska se sisältää järjestelmään liittyviä toimenpiteitä.
<P>
En ole samaa mieltä mietinnön siitä osasta, jossa edistetään naisten seksuaalisia oikeuksia, ja erityisesti siitä, että abortin käytöstä tehdään esteetöntä etenkin, kun otetaan huomioon parlamentin äänestys kollega Silvestrisin suullisesta tarkistuksesta, jolla pyrittiin hyväksymään viittaus sikiöiden suojeluun. Tämä on arkaluonteinen asia, jota ei voida ehdottaa iskulauseella, jonka tulkinta on kyseenalainen. En voi hyväksyä sitä, että naisten vapaus ja sosiaalinen edistyminen saavutetaan aborteilla.
<SPEAKER ID="433" NAME="Jean-Luc Mélenchon" AFFILIATION="GUE/NGL">
kirjallinen. - (FR) Mariya Nedelchevan mietinnössä tehdään tuskallinen havainto unionin edistymisestä naisten ja miesten tasa-arvon alalla. On surullista, että meidän piti odottaa 8. maaliskuuta asti, jotta muistettiin, että 50 prosenttia Euroopan kansalaisista on naisia ja että heidän oikeuttaan tasa-arvoon halveksitaan kaikkialla Euroopassa.
<P>
Pidän myönteisenä tätä mietintöä, koska siinä pyritään ottamaan käyttöön sitovia toimia yhtäläisten oikeuksien toteuttamiseksi. Pahoittelen kuitenkin sitä, että siinä ylpeillään Eurooppa 2020 -strategialla ja 64 vuoden eläkeiällä ja että siinä todetaan, että perhe on yhteiskunnan kulmakivi. Yhteiskuntamme kulmakivi on kansalaisuus ja laki. Minusta on irtisanouduttava tällaisesta menettelystä, jonka tarkoituksena on saada meidät nielemään yhteiskuntavastaiset ja kulttuurisesti takaperoiset toimet, jotka on päällystetty tehottomilla hyvillä aikomuksilla.
<SPEAKER ID="434" NAME="Willy Meyer" LANGUAGE="ES">
Tänään tiistaina 8. maaliskuuta 2011 kannatin Nedelchevan mietintöä miesten ja naisten välisestä tasa-arvosta Euroopan unionissa. Mietinnössä esitetään huolenaihe siitä, että jäsenvaltiot eivät ole edistyneet riittävästi miesten ja naisten tasa-arvon aikaansaamiseksi. Tästä syystä tässä mietinnössä kehotetaan jäsenvaltioita ottamaan käyttöön mekanismeja tämä eriarvoisuuden torjumiseksi.
<SPEAKER ID="435" NAME="Louis Michel" LANGUAGE="FR">
Naisten ja miesten välinen tasa-arvo on yksi EU:n perusperiaatteista. Valitettavasti vielä nykyäänkin naisten ja miesten välillä on paljon eriarvoisuutta. Lisäksi tämänhetkinen rahoitus-, talous- ja sosiaalikriisi on vaikuttanut vakavasti naisiin, kun kyseessä on heidän työolonsa, työnsaanti, heidän paikkansa yhteiskunnassa ja palkka.
<P>
Miesten ja naisten tasa-arvosta työssä on tultava todellisuutta. Tasa-arvopolitiikat on ehdottomasti säilytettävä ja niiden määrärahoja ei saa pienentää. Miesten ja naisten välinen tasa-arvo on sisällytettävä kaikkiin toimintalinjoihin konkreettisten ja kestävien toimien avulla erityisesti koulutuksen, ammattikoulutuksen ja ammatinvalinnanohjauksen aloilla.
<P>
Naisilla on oltava tärkeä tehtävä johtokuntien tai poliittisen alan tehtävien päätöksenteossa. En voi olla mainitsematta hirvittävää vitsausta naisiin kohdistuvasta fyysisestä, psyykkisestä ja seksuaalisesta väkivallasta. Näitä häpeällisiä rikoksia on torjuttava kaikin voimin niiden vakavuudesta riippumatta.
<SPEAKER ID="436" NAME="Elisabeth Morin-Chartier" LANGUAGE="FR">
Tänään on naistenpäivän satavuotisjuhla ja naisten ja miesten tasa-arvoa koskevan mietinnön äänestys. Mietin, millainen yhteiskunta voisi riistää 50 prosenttia älykkyydestään ja 50 prosenttia energiastaan.
<P>
Tämä on kuitenkin maailma, missä elämme, mutta emme halua, että asiat ovat näin. Haluaisin, että ilmoitetaan yleisestä tasa-arvokampanjasta. Kun tarkastelemme summia, joita on sijoitettu nuorten naisten kouluttamiseen, voimme havaita, että aukot ihmisten työelämässä kasvavat edelleen.
<P>
Tätä ei voida hyväksyä ja tästä syystä tuen äänestettävää mietintöä: siinä korostetaan kaikkia naisten kohtaamia vaikeuksia. Kyseessä ei ole oikeiston tai vasemmiston kamppailu vaan yhteinen pyrkimys, jossa jokaisen naisen ja miehen on toimittava yhdessä.
<SPEAKER ID="437" NAME="Rareş-Lucian Niculescu" LANGUAGE="RO">
Äänestin niiden artiklojen puolesta, joissa viitataan naisten lisääntymisterveyttä ja raskaudenkeskeytystä koskeviin oikeuksiin. Olen sellaisen Euroopan parlamentin maan jäsen, jossa raskaudenkeskeytykset kiellettiin yli 25 vuoden ajaksi, ja olen erittäin tietoinen, kuinka tärkeää tämä oikeus on ja kuinka vakavia ovat seuraukset, jos tämä asetetaan jollain tavalla kyseenalaiseksi.
<SPEAKER ID="437" NAME="Franz Obermayr" LANGUAGE="DE">
Se, mitä naiset todellisuudessa tarvitsevat, on aito valinnanvapaus elämässä: heidän on voitava olla varmoja, että yhdellekään heidän päätöksistään ei anneta vähemmän arvoa. Merkittävä askel tähän suuntaan olisi ottaa käyttöön perheverotoimet kaikissa jäsenvaltioissa, jotta perheen perustamisesta ei tulisi köyhyysloukkua. Kuitenkin naiskiintiöiden käyttöönotto on vääränlainen toimi. Meidän on aloitettava aloilla, joilla naiset kärsivät todellisista haitoista: meidän on tarkasteltavaa palkattomien hoitajien asemaa, osa-aikatyötä ja monien sellaisten naisten ahdinkoa, jotka yrittävät kovasti selviytyä perhettä ja uraa koskevista vaatimuksista. Tässä mietinnössä ei käsitellä mitään näistä kysymyksistä, minkä vuoksi äänestin sitä vastaan.
<SPEAKER ID="437" NAME="Alfredo Pallone" AFFILIATION="PPE">
kirjallinen. - (IT) Naisten ja miesten tasa-arvosta 2010 annetussa vuosikertomuksessa korostetaan tarvetta EU:n sitoumukselle, jolla varmistetaan sukupuolten tasa-arvo talouskriisissä, joka uhkaa heikentää tähän mennessä naisten oikeuksien tukemiseksi toteutettuja toimia. Työttömyys ja lama uhkaavat lisätä kuilua miesten ja naisten välillä työpaikalla. Sen vuoksi Mariya Nedelchevan mietinnössä keskitytään näkökohtiin, joiden osalta voidaan toteuttaa syrjinnän ehkäisemistä koskevia toimia: rahoituksellisen ja taloudellisen oikeudenmukaisuuden varmistaminen kaikille kansalaisille, eli palkat, tulot ja eläkkeet; toimet naisten kiintiöiden lisäämiseksi, jotta he ovat paremmin edustettuina ja heidän henkilökohtaiset oikeutensa turvataan. Katson kuitenkin, että näissä toimissa on kunnioitettava toissijaisuusperiaatetta ja joitain tyypillisiä kansallisia ominaispiirteitä, joita olisi mielestäni puolustettava ja suojeltava.
<SPEAKER ID="437" NAME="Maria do Céu Patrão Neves" LANGUAGE="PT">
Tämänhetkinen yleinen kriisitilanne vaikuttaa suurimpaan osaan eurooppalaisista, mutta vakavimmin naisiin. Tässä yhteydessä on syytä pelätä, että naisten suuret, mutta hitaasti ja vaivalloisesti saavutetut voitot EU:ssa voivat kääntyä pitkälle päinvastaiseen suuntaan. Tämä vaikuttaisi heihin suoraan ja epäoikeudenmukaisesti. Se vaikuttaisi myös yhteiskuntiimme, jotka ovat aina paremmassa kunnossa ja joilla on paremmat kehitysnäkymät, kun ne varmistavat sukupuolten tasa-arvon. Sen vuoksi on tärkeää, että sijoituksia tasa-arvopolitiikkaan jatketaan etenkin toteuttamalla miesten ja naisten välistä tasa-arvoa työolojen, tulotason, työnsaannin ja yleisesti heidän yhteiskunnallisen asemansa alalla. Tasa-arvopolitiikan toimintaa on järjestettävä kahden näkökulman perusteella, ja niiden on täydennettävä toisiaan: ensimmäinen on se, että ulkopuolelta käsin luodaan edellytykset sukupuolten tasa-arvolle ja toinen, jossa luodaan sisältäpäin edellytykset naisten vapautumiselle heitä alistavista seikoista. Huolimatta siitä, että olin samaa mieltä monista tämän mietinnön näkökannoista, äänestin tyhjää lopullisessa äänestyksessä, koska en hyväksy yleistä ja maksutonta abortin käyttöä tai sitä, että abortti on ehkäisymenetelmä, joka se ei selvästikään ole.
<SPEAKER ID="359" NAME="Miguel Portas" LANGUAGE="PT">
Äänestin tämän mietinnön puolesta, koska siinä korostetaan tarvetta asettaa etusijalle miesten ja naisten välisen palkkaeron poistaminen ja siinä edistetään "sama palkka samasta työstä" -periaatetta. Siinä kehotetaan komissiota, neuvostoa ja jäsenvaltioita suosimaan sukupuolten tasa-arvon alalla sitovia ehdotuksia vapaaehtoisten strategioiden sijaan ja kiinnittämään erityistä huomiota naisryhmiin, jotka ovat muita suojattomammassa asemassa: vammaiset naiset, iäkkäät naiset, maahanmuuttajanaiset, lesbot, biseksuaaliset ja transseksuaaliset naiset, vähemmistöihin kuuluvat naiset sekä vähän tai ei lainkaan koulutetut naiset, joilla on huollettavia, vammaiset naiset ja yksinhuoltajaäidit. Siinä myös korostetaan, että naisilla täytyy olla oikeus valvoa omia seksuaalisia ja lisääntymiseen liittyviä oikeuksiaan ja heille on etenkin taattava esteetön mahdollisuus ehkäisyyn ja raskaudenkeskeytykseen. Siinä tuomitaan myös kaikenlainen naisiin kohdistuva väkivalta. Tämä on valitettavasti mietintö, jota tarvitaan 8. maaliskuuta 2011.
<SPEAKER ID="438" NAME="Raül Romeva i Rueda" AFFILIATION="Verts/ALE">
kirjallinen. - (EN) Nedelchevan naisten oikeuksien ja sukupuolten tasa-arvon valiokunnan mietintö hyväksyttiin äänin 366 puolesta, 200 vastaan, 32 tyhjää. Mietintöluonnos ja lopputulos oli mielestämme myönteinen. Myönteinen, koska hyväksyttiin seuraavaa: sukupuolten välisen palkkaeron pienentäminen 0,5 prosenttiin vuoteen 2020 mennessä; jäsenvaltiot panevat asianmukaisesti täytäntöön "sama palkka samasta työstä" -periaatteen (27 kohta); seuraamusten määrääminen jäsenvaltioille, jotka eivät noudata tätä (27 kohta, alun perin Verts / ALE -ryhmän tarkistus naisten oikeuksien valiokunnassa); sitovat tavoitteet naisten ja miesten yhtäläisen edustuksen varmistamiseksi (53 kohta), kiintiöt tasa-arvon varmistamiseksi yhtiöiden johtokunnissa, missä Espanjaa ja Ranskaa käytetään esimerkkinä (53 kohta); sitovat tavoitteet, joilla varmistetaan miesten ja naisten tasa-arvo yritysten, julkishallinnon ja poliittisten elinten vastuutehtävissä (56 kohta); terveyteen ja lisääntymisterveyteen liittyvät oikeudet, esteetön mahdollisuus ehkäisyyn ja raskaudenkeskeytykseen (67 kohta).
<SPEAKER ID="439" NAME="Oreste Rossi" LANGUAGE="IT">
Tämä mietintö perustuu näkökohtiin, jotka voidaan hyväksyä, ja siinä pyritään myös tunnustamaan tietyt kansalaisryhmät, tässä tapauksessa romaninaiset, joiden katsotaan olevan erityisen epäedullisessa asemassa syrjinnän vuoksi. Vastustamme sitä, että naisten oikeutetut pyynnöt huomiosta ja tunnustuksesta - jotka koskevat tasa-arvoista osallistumista työmarkkinoille, palkkoja ja vastuutehtäviin pääsyä - työpaikoilla muutetaan rotusyrjinnäksi.
<P>
Me emme hyväksy sitä, että jäsenvaltioiden olisi kiinnitettävä erityistä huomiota naisiin romanien osallisuutta koskevassa eurooppalaisessa strategiassa: ensinnäkin, koska toimenpiteellä, joka koskee naisten ja miesten välistä tasa-arvoa, ei ole mitään tekemistä romanien kanssa; ja toiseksi, koska meidän mielestämme, jos puhutaan syrjinnästä, niin kyse on kansalaisista, jotka kärsivät romanien usein laittomasta oleskelusta alueella.
<P>
Tästä ja siitä syystä, että esitetään pyyntö esteettömästä raskaudenkeskeytyksestä ja naiskiintiöiden käyttöönotosta, äänestämme mietintöä vastaan.
<SPEAKER ID="440" NAME="Birgit Schnieber-Jastram" LANGUAGE="DE">
Haluaisin todeta kohdasta 66 seuraavaa: minun mielestäni ilmaisu "esteetön saatavuus" on kohtuuton. Toisaalta kuitenkin raskaudenkeskeytystä koskeva mahdollisuus on jätettävä auki.
<SPEAKER ID="441" NAME="Joanna Katarzyna Skrzydlewska" LANGUAGE="PL">
Tuin tänään äänelläni monia keskeisiä kohtia mietinnössä naisten ja miesten tasa-arvosta Euroopan unionissa 2010. Haluaisin kiinnittää erityistä huomiota kysymykseen, joka koskee tasa-arvoa työpaikalla.
<P>
Tämä on tärkeä askel sen varmistamiseksi, että naisten asema on sama kuin miesten yritysjohdon tasolla. Tavoitteemme ei ole tehdä sukupuolesta ainoaa edellytystä, joka on otettava huomioon johtokuntaa nimitettäessä. Haluamme kuitenkin varmistaa, että kunnianhimoiset naiset, joiden pätevyys on samantasoinen kuin heidän miespuolisilla kilpailijoillaan, valitaan asemaan, jossa on normaalisti vain miehiä, koska tämä - kuten tutkimus osoittaa - voi johtaa yritysten parempaan ja kestävämpään hallinnointiin ja siten parempiin taloudellisiin tuloksiin.
<SPEAKER ID="441" NAME="Bogusław Sonik" LANGUAGE="PL">
Äänestin Nedelchevan mietinnössä ehdotetun päätöslauselman puolesta, koska minun mielestäni sukupuolten tasa-arvo on ensisijaisen tärkeä asia. Olen samaa mieltä esittelijän päätelmistä, joiden mukaan tämän ongelman torjumista koskevia toimia olisi tehostettava EU:n tasolla esimerkiksi luomalla asianmukaisia strategioita ja rahoitusvälineitä. Uskon, että koulutukseen ja viestintään liittyvät ehdotetut ratkaisut ovat erityisen arvokkaita samoin kuin ne, joilla pyritään poistamaan palkkausta koskevat erot ja varmistamaan pääsy johtotehtäviin.
<P>
Kuitenkin jäsenvaltioiden on tehtävä pääasialliset aloitteet tällä alalla. Euroopan parlamentin on EU:n kansalaisten edustajana painostettava hallituksia, komissiota ja EU:n neuvostoa, jotta toteutetaan johdonmukaisia ja tehokkaita toimenpiteitä vuoropuhelussa sukupuolten tasa-arvon puolustamiseen osallistuvien järjestöjen kanssa.
<P>
Yhtäläisiä oikeuksia koskevaa kysymystä käsitellään yhä laajemmin Puolassa, mutta tasa-arvoisten vaalilistojen käyttöönotosta huolimatta esimerkiksi sosiaalialalla on vielä paljon tehtävää. Minun mielestäni EU:n antama sysäys olisi erityisen arvokas kotimaalleni.
<SPEAKER ID="442" NAME="Catherine Stihler" AFFILIATION="S&amp;D">
kirjallinen. (EN) Äänestin tämän mietinnön puolesta. Sillä pyritään torjumaan sukupuolten tasa-arvon puutetta jäsenvaltioissa. On pettymys huomata, että kansainvälisen naistenpäivän satavuotispäivänä Yhdistyneen kuningaskunnan konservatiivikollegani eivät halunneet tukea tätä mietintöä.
<SPEAKER ID="443" NAME="Michèle Striffler" LANGUAGE="FR">
Mietintö "naisten ja miesten tasa-arvosta Euroopan unionissa - 2010" on erityisen tärkeä, koska tänään on kansainvälisen naistenpäivän satavuotisjuhla. On aivan selvää, että miesten ja naisten välillä on vielä huomattavia eroja Euroopassa. On tarpeen vaatia sitovien tavoitteiden asettamista, jotta voidaan varmistaa miesten ja naisten yhtäläinen edustus poliittisissa johtotehtävissä ja myös yrityksissä. Äänestin siksi mietinnön puolesta.
<SPEAKER ID="444" NAME="Alf Svensson" LANGUAGE="SV">
Äänestin vastaan tämänpäiväisessä äänestyksessä naisten ja miesten tasa-arvosta Euroopan unionissa 2010, ja tänään on vielä kansainvälinen naistenpäivä! Useat Euroopan kansanpuolueen (kristillisdemokraatit) ja muiden puolueiden kollegani äänestivät myös vastaan tätä valiokunta-aloitteista mietintöä, ja jokaisella oli omat syynsä. Haluaisin lyhyesti todeta omani. Kaikkein ongelmallisimmat kohdat olivat minusta ne, joissa kannatettiin sukupuolikiintiöihin liittyviä sitovia tavoitteita jäsenvaltioissa. Tämä merkitsee, että EU rikkoo jäsenvaltioiden itsemääräämisoikeutta, ja vastustan myös kiintiöitä koskevaa ajatusta. On aivan kuin naisia ei voitaisi arvioida omien ansioidensa perusteella samoin kuin miehiä. Tähän asiakirjaan sisältyy myös kohtia, jotka koskevat vähimmäistuloa, jonka päättämisen pitäisi olla kansallisella ja kansainvälisellä tasolla tietenkin työmarkkinaosapuolten eikä poliitikkojen tehtävä. Vaikka edellä mainituista syistä päätin äänestää mietintöä vastaan, Euroopan parlamentti kuitenkin hyväksyi sen.
<SPEAKER ID="444" NAME="Silvia-Adriana Ţicău" AFFILIATION="S&amp;D">
kirjallinen. - (RO) Äänestin tämän naisten ja miesten tasa-arvoa Euroopan unionissa vuonna 2010 koskevan mietinnön puolesta. Vaikka 59 prosenttia tutkinnon saaneista EU:ssa on naisia, tämä osuus ei heijastu poliittiseen tai taloudelliseen elämään. Ainoastaan 35 prosenttia Euroopan parlamentin jäsenistä on naisia, vain 15 prosenttia kansallisten parlamenttien jäsenistä on naisia, ja naiset johtavat pelkästään kolmea prosenttia johtokunnista Euroopan pääasiallisissa yrityksissä. Naisten edustuksen osuus on tärkeä, koska tällä kannustetaan naisia suunnittelemaan uraa politiikassa ja hakemaan työpaikkaa, johon liittyy poliittista, hallinnollista tai taloudellista vastuuta. Sukupuolten välinen palkkaero EU:ssa on 17 prosenttia, ja alle kolmivuotiaille lapsille ei ole riittävästi lastenhoitopalveluja. Tämä merkitsee, että nuorilla äideillä on enemmän väliaikaisia työsopimuksia ja heillä on suurempi työttömyysriski. Pyydän, että toteutetaan kansallisia ja EU:n tason toimia naisten yrittäjyyden edistämiseksi sekä julkisen ja yksityisen rahoituksen saatavuuden helpottamiseksi. Kehotamme komissiota kannustamaan jäsenvaltioita, jotta ne edistävät tiedotusvälineissä ja erityisesti mainos- ja myynninedistämismateriaaleissa sellaista naiskuvaa, joka on naisten arvon ja roolien erilaisuuden mukainen ja vastaa naisten identiteettiä.
<SPEAKER ID="445" NAME="Thomas Ulmer" AFFILIATION="PPE">
kirjallinen. - (DE) Äänestin mietintöä vastaan, koska sen tarkoituksena on taas esittää vaivihkaa raskaudenkeskeytyksen käyttöönottoa. Sen lisäksi siihen sisältyy pelkkiä latteuksia.
<SPEAKER ID="446" NAME="Angelika Werthmann" AFFILIATION="NI">
kirjallinen. - (DE) Kannatin äänestyksessä Nedelchevan mietintöä naisten ja miesten välisestä tasa-arvosta Euroopan unionissa. Sukupuolten yhtäläinen kohtelu on yksi EU:n perusperiaatteista. Kuitenkin jatkuva julkinen keskustelu naisten määrästä yrityksissä, palkkatason jatkuvasta merkittävästä erosta ja naisten työpaikoilla kärsimistä monista haitoista osoittavat selkeästi, että on vielä pitkä matka ennen kuin sukupuolet ovat tasa-arvoisia. Jäsenvaltioita kehotetaan näkemään kriisi mahdollisuutena tarkastella politiikkaansa eri näkökulmasta ja tehostaa toimiaan tällä tärkeällä alalla.
<SPEAKER ID="447" NAME="Marina Yannakoudakis" AFFILIATION="ECR">
kirjallinen. - (EN) ECR-ryhmä katsoo, että miesten ja naisten tasa-arvoa koskeva perusperiaate on kirjattu perustamissopimuksiin ja on jotain, jota jokainen EU:n jäsenvaltio kunnioittaa ja ylläpitää. Emme voineet tästä huolimatta äänestää tämän mietinnön puolesta, ja siihen oli useita erityisiä syitä. Ensinnäkin vastustamme ehdottomasti, että EU:n tasolla otetaan käyttöön tiettyihin ammattialoihin liittyviä naisia koskevia tavoitteita ja kiintiöitä; me katsomme, että tämän pitäisi olla jäsenvaltioiden tehtävä. Toiseksi olemme haluttomia hyväksymään omantunnon kysymyksiä poliittisissa mietinnöissä ja katsomme, että jäsenvaltioiden olisi säädettävä raskaudenkeskeytystä ja ehkäisyä koskevia lakeja. Kolmanneksi työllisyyttä koskevat kysymykset, kuten eläkkeet, eläkeikä ja palkka, pitäisi määritellä kansallisella tasolla, ja vaikka kannatamme sukupuolten välisen palkkaeron poistamista, EU:n ei pitäisi ottaa käyttöön ohjailevia tavoitteita.
<SPEAKER ID="448" NAME="Luís Paulo Alves" AFFILIATION="S&amp;D">
kirjallinen. - (PT) Kannatan äänestyksessä tätä mietintöä, jossa korostetaan sitä vakavaa tilannetta, että 17 prosenttia Euroopan naispuolisesta väestöstä - erityisesti äidit ja vanhemmat naiset - elää köyhyydessä. Siinä korostetaan myös, että naiset ovat 16 jäsenvaltiossa yhä alttiimpia äärimmäiselle köyhyydelle, heidän osuuttaan taloudesta on jatkuvasti aliarvostettu ja he ovat huonosti palkattuja. Olisi muistettava, että yksi Eurooppa 2020 -strategian tavoitteista on köyhyyden vähentäminen, ja tämä saadaan aikaan ainoastaan sosiaali- ja työllisyyspolitiikalla, perhe- ja työelämän yhteensovittamisella ja sen varmistamisella, että naiset voivat elää ihmisarvoista elämää.
<SPEAKER ID="448" NAME="Roberta Angelilli" LANGUAGE="IT">
Naiset joutuvat yhä enemmän alttiiksi köyhyysriskille, erityisesti, kun kyseessä ovat naiset, joilla on erityistarpeita - kuten yksinhuoltajaäidit, vammaiset naiset ja ikääntyneet naiset - jotka saavat usein palkkaa ja eläkettä, joka tuskin ylittää vähimmäistulotason. On selvää, että köyhyysriskin estämiseksi ja vähentämiseksi on varmistettava naisten ja miesten yhtäläinen osallistuminen työmarkkinoille. Valitettavasti eurooppalaiset naiset tekevät neljä kertaa suuremmalla todennäköisyydellä osa-aikatyötä, heillä on todennäköisemmin määräaikaissopimuksia, ja he ovat usein osa epävirallista taloutta, jossa työsopimukset tyypillisesti puuttuvat. Köyhyyden naisistumiseen liittyvät kysymykset koskevat työn lisäksi lasten- ja vanhustenhoitoa.
<P>
Jäsenvaltioilla on velvollisuus toteuttaa erityisohjelmia, joilla edistetään naisten aktiivista osallisuutta tai uudelleensijoittautumista työmarkkinoilla ja konkreettisia mahdollisuuksia elinikäiseen oppimiseen, jolla pyritään tarjoamaan tarvittavat taidot ja pätevyydet. Samaan aikaan epäsuotuisista oloista peräisin oleville naisille on taattava yhtäläinen pääsy julkisiin terveydenhuoltojärjestelmiin, gynekologi- ja synnytyspalveluihin sekä kunnollisiin asunto-, oikeus-, urheilu- ja kulttuuripalveluihin.
<SPEAKER ID="448" NAME="Sophie Auconie" LANGUAGE="FR">
Tässä päätöslauselmassa esitetään naisten köyhyydestä arvio, josta olen samaa mieltä. Ei ole epäilystäkään, että työttömyys johtuu äskettäisestä talouskriisistä. Siihen vaikuttavat myös monet erilaiset seikat, kuten stereotypiat, miesten ja naisten väliset palkkaerot, perhe- ja työelämän huono tasapaino, pidempi elinikä, ja niin edelleen. Sen vuoksi olen esittelijän lailla tyytyväinen siihen, että on luotu eurooppalainen mikrorahoitusta tarjoava väline. Sen tavoitteena on tarjota mikrorahoitusta enemmän niille naisille, joilla on vaikeuksia päästä työmarkkinoille tai jotka haluavat ryhtyä itsenäisiksi ammatinharjoittajiksi taikka perustaa oman pienyrityksen.
<SPEAKER ID="449" NAME="Liam Aylward" AFFILIATION="ALDE">
kirjallinen. - (GA) Historiallisista syistä naisilla on suurin köyhyysriski erityisesti, kun kyseessä ovat yksinhuoltajaäidit ja yli 65-vuotiaat naiset. On arvioitu, että naisten köyhyysriski on 36 prosenttia, kun miesten riski on 11 prosenttia. EU:ssa ikääntyneillä naisilla on suurin riski - heidän köyhyysriskiasteensa on 22 prosenttia, kun vastaava ikääntyneiden miesten osuus on 16 prosenttia - koska heidän on vaikeampi hyödyntää sosiaaliturva- ja eläkejärjestelmiä.
<P>
Äänestin tämän mietinnön puolesta. Esittelijä on oikeassa todetessaan, että naisten köyhyys pysyy kätkettynä, koska työelämän ulkopuolella olevista kaksi kolmasosaa on naisia. Olen tyytyväinen siihen, mitä mietinnössä todetaan sen varmistamisesta, että lapsista, potilaista, vanhuksista tai vammaisista huolehtivat naiset eivät joudu kärsimään, koska tämä hoito on tärkeää perheelle ja yhteisölle.
<P>
Naisille on tarjottava kunnollisia sosiaalipalveluita, kun he vanhenevat. Olen samaa mieltä siitä, että Eurooppa 2020 -strategialla olisi parannettava yhtäläistä edustusta ja osallistumista työmarkkinoilla, ja tuen täysin sosiaali- ja työllisyyspolitiikkojen uudenaikaistamista, jotta naisille voitaisiin taata taloudellinen ja sosiaalinen oikeudenmukaisuus.
<SPEAKER ID="449" NAME="Zigmantas Balčytis" AFFILIATION="S&amp;D">
kirjallinen. - (LT) Äänestin tämän mietinnön puolesta. Köyhyys on edelleen valtava ongelma EU:ssa, ja köyhyyden torjunta kuuluu komission Eurooppa 2020 -strategiaa varten ehdottaman viiden mitattavissa olevan tavoitteen joukkoon. Eurooppa 2020 -strategian yhdennetyillä suuntaviivoilla (sosiaalisen osallisuuden edistäminen ja köyhyyden torjuminen) pyritään suojelemaan ihmisiä köyhyysriskiltä, ja tämä vaikuttaa erityisesti naisiin, yksinhuoltajaperheisiin ja ikääntyneisiin, joilla on suurempi vaara köyhtyä kuin muulla väestöllä. Sosiaaliturva- ja työllisyyspolitiikoilla on erittäin tärkeä asema ihmisten köyhyyden vähentämisessä. Jäsenvaltioiden ja komission on sovittava tehokkaammista toimista, joilla varmistetaan yhteiskunnan heikoimmassa asemassa olevien ryhmien oikeudet kunnolliseen koulutukseen, ammatilliseen koulutukseen ja yliopisto-opetukseen, millä annettaisiin heille mahdollisuus integroitua paremmin aktiivisiin työmarkkinoihin ja pysäytettäisiin köyhyysriski.
<SPEAKER ID="449" NAME="Elena Băsescu" AFFILIATION="PPE">
kirjallinen. - (RO) Äänestin tämän asiakirjan puolesta. Mietinnössä ehdotetaan useita toimenpiteitä naisten köyhyyden vähentämiseksi Euroopan unionissa. Tuen monia niistä, kuten sitä, että kannustetaan ottamaan käyttöön joustavammat työajat naisia varten tai että kavennetaan sukupuolten välisiä palkkaeroja, kun kyseessä on sama työ. Naiset ovat vaikeassa tilanteessa. Heidän on huolehdittava kodeista, lapsista ja aviomiehistä sekä käytävä samalla töissä. Naiset ovat usein työpaikkasyrjinnän tai väkivallan uhreja, ja nämä merkittävät ongelmat ovat vielä yleisiä EU:ssa. Todellisuus on erityisen kurja maaseutualueilla ja romaninaisten keskuudessa. Näissä olosuhteissa on käytettävä rakennerahastoja sellaisten ohjelmien käyttöönottamiseksi, joilla parannetaan naisten mahdollisuuksia päästä työmarkkinoille. Tätä toimintaa on tuettava parantamalla mikrorahoituksen saatavuutta sekä kannustamalla ja kehittämällä naisten yrittäjätaitoja.
<SPEAKER ID="449" NAME="Regina Bastos" LANGUAGE="PT">
Huolimatta ponnisteluista tasa-arvon aikaansaamiseksi naisten ja miesten välille, naiset ovat edelleen suuremmassa köyhyysriskissä (17 prosenttia) kuin miehet (15 prosenttia); ero on vieläkin suurempi vanhusten keskuudessa (naisilla 22 prosenttia verrattuna miesten 17 prosenttiin). Naisiin kohdistuva suurempi köyhyysriski aiheutuu osittain naisten ja miesten välisestä palkkaerosta. Tämä palkkaero on edelleen noin 18 prosenttia Euroopan unionissa, ja sillä on vaikutuksia tuloihin koko elämän aikana, sosiaaliseen suojeluun ja eläkkeisiin.
<P>
Tässä mietinnössä, joka ansaitsi tukeni, kehotetaan jäsenvaltioita ottamaan sukupuoliulottuvuus huomioon taantumasta toipumista koskevissa suunnitelmissaan siten, että niillä edistetään ja tehostetaan naisten työllisyyttä ja kohdennettua integroimista työmarkkinoille, joustavia työaikoja, palkkatasa-arvoa sekä verotus- ja eläkejärjestelmien tarkistamista.
<SPEAKER ID="449" NAME="Sergio Berlato" LANGUAGE="IT">
Viimeaikainen talous- ja rahoituskriisi on aiheuttanut monia kielteisiä vaikutuksia elintasoon ja kansalaisten, erityisesti naisten, työelämään. Tämä naisia koskeva tilanne käy selkeästi ilmi tilastoista: lähes 17 prosenttia Euroopan naisista elää köyhyydessä.
<P>
Vuosi 2010 on julistettu köyhyyden ja sosiaalisen syrjinnän torjunnan eurooppalaiseksi teemavuodeksi, joten mielestäni tämän vuoden aikana toteutetuissa toimissa olisi otettava huomioon myös naisten sosiaalisen syrjäytymisen riski miehiin verrattuna. Uskon myös, että työn ja yksityiselämän yhteensovittamisen, jonka avulla naiset voivat jatkaa uraansa tai työskennellä kokopäiväisesti, pitäisi olla avaintekijä naisten köyhyyden torjunnassa, ja sillä olisi vähennettävä naisiin kohdistuvia riskejä.
<P>
Rakennerahastot, erityisesti Euroopan sosiaalirahasto, ovat ratkaisevia välineitä, kun jäsenvaltioita tuetaan köyhyyden ja sosiaalisen syrjäytymisen torjunnassa. Sen vuoksi kiinnitän komission huomion mahdollisuuteen rahoittaa erityisohjelmia, joilla edistetään naisten aktiivista osallistumista tai uudelleensijoittautumista työmarkkinoille taikka koulutusta, jolla pyritään saavuttamaan tietty ammattipätevyys.
<SPEAKER ID="449" NAME="Mara Bizzotto" LANGUAGE="IT">
En aio äänestää tämän mietinnön puolesta. Syynä eivät ole sen tavoitteet vaan kollegani mainitsemat menettelyt. Köyhyys on kaikkialle vaikuttava vitsaus Euroopassa vuonna 2011. Maailmanlaajuisessa talouskriisissä jotkut ryhmät ovat varmasti kärsineet enemmän kuin toisin. En ole kuitenkaan vakuuttunut, että sukupuoleen tai erillisiin ryhmiin perustuva lähestymistapa on ihanteellinen ratkaisu tälle. Päinvastoin näin merkittävään ongelmaan on puututtava rakentamalla toisiaan tukevia toimia, joilla ei suosita muutamia vaan kaikkia asianosaisia.
<SPEAKER ID="449" NAME="Vilija Blinkevičiūt" LANGUAGE="LT">
Äänestin tämän mietinnön puolesta, koska meidän on voitettava naisten köyhyys, joka on pahentunut taantuman seurauksena. Vaikka talous- ja rahoituskriisillä on ollut merkittävä vaikutus kummankin sukupuolen työttömyyteen, se on vaikuttanut eniten naisiin. Palkat laskivat laman aikana dramaattisesti naisvaltaisilla aloilla tai naiset menettivät kokonaan työpaikkansa. Lisäksi ikääntyvät naiset saavat alhaisempien palkkojen vuoksi vähemmän eläkettä ja näin ollen joutuvat usein köyhyyteen. Naisten köyhyydestä on tullut erityisen yleistä laman aikana etenkin yksinhuoltajaäitien keskuudessa, ja sillä on suora vaikutus lasten köyhyyteen, koska noin 20 miljoona lasta elää Euroopassa köyhyydessä. Ellei toteuteta erityistoimia, joilla pyritään vähentämään naisten köyhyyttä, on mahdotonta vähentää lapsiin kohdistuvaa köyhyyttä. Haluaisin korostaa, että meidän on otettava sukupuolinäkökulma huomioon EU:n ja kansallisessa lainsäädännössä. Euroopan unionin jäsenvaltioiden olisi laadittava erityisohjelmia, joilla naisia integroidaan ja autetaan palaamaan työmarkkinoille. Lisäksi äitiysvapaa on varmistettava kaikille äideille. Valitettavasti tällä hetkellä äitiyttä ja kotitöitä sekä lasten, vanhusten ja vammaisten hoitoa väheksytään. Toivon, että tulevaisuudessa jäsenvaltiot toteuttavat asianmukaisia toimia, joilla voitetaan naisten köyhyys ja arvostetaan naisten panosta perheeseen, yhteiskuntaan ja talouteen.
<SPEAKER ID="449" NAME="Vito Bonsignore" LANGUAGE="IT">
Äänestin tämän mietinnön puolesta. Parlamentti hyväksyi sen tänään, kun juhlimme naisille omistetun päivän satavuotisjuhlaa. Uusimpien tietojen mukaan tälläkin hetkellä 17 prosenttia Euroopan naisista elää edelleen köyhyydessä ja kaiken lisäksi he kärsivät haitoista työmarkkinoilla ja sosiaaliturvan alalla. Samanaikaisesti voidaan sanoa, että naisten antamaa panosta perheen, yhteiskunnan ja talouden kehitykseen aliarvioidaan säännöllisesti, ja siitä maksetaan liian vähän palkkaa.
<P>
Komission vuosikertomuksen mukaan naiset ovat enemmän alttiina köyhyysriskille ja siten sosiaaliselle syrjäytymiselle: erityisesti ikääntyneet naiset, joiden köyhyysriski vuonna 2008 oli 22 prosenttia, kun ikääntyneiden miesten kohdalla vastaava luku oli 16 prosenttia, yksinhuoltajat, joiden kohdalla riski oli vuonna 2008 35 prosenttia, ja muut naispuoliset ryhmät kuten vammaiset ja etnisiin vähemmistöihin kuuluvat naiset. Olen samaa mieltä esittelijä Nedelchevan tekemästä pyynnöstä, joka koskee työn ja yksityiselämän yhteensovittamista ja täydentäviä toimia, joita toteutetaan yksinhuoltajaäitien tukemiseksi.
<SPEAKER ID="449" NAME="Maria da Graça Carvalho" LANGUAGE="PT">
Kannatin äänestyksessä tätä päätöslauselmaa, jonka perusteella naisten köyhyyttä torjutaan työvoima- ja sosiaalisen suojelun politiikalla. Haluaisin kuitenkin huomauttaa monista toistoista asiakirjassa samoin kuin eriävän mielipiteeni yhteisestä verotuksesta ja huollettavien hoitoon tarjottavasta avustuksesta, jotka ovat Euroopan kansanpuolueen (kristillidemokraatit) kantaa vastaan.
<SPEAKER ID="450" NAME="Andrea Češková" AFFILIATION="ECR">
kirjallinen. - (EN) ECR-ryhmä tunnustaa, että monet tähän mietintöön sisältyvät näkökohdat ovat tarpeen, jotta naisia kannustetaan työmarkkinoille, kuten joustava työaika, lastenhoitopalvelut ja äitiysloman tarjoaminen, ja olemme tyytyväisiä pyyntöihin poistaa sukupuolten väliset palkkaerot. ECR-ryhmä kuitenkin katsoo, että nämä ovat politiikanaloja, joita olisi käsiteltävä kansallisella eikä EU:n tasolla. ECR-ryhmä vastustaa tarpeetonta ja byrokraattista naisten peruskirjaa ja kaikkia pyrkimyksiä yhdenmukaistaa sosiaaliturvajärjestelmiä EU:ssa. Päätimme sen vuoksi äänestää mietintöä koskevassa lopullisessa äänestyksessä tyhjää, ja olemme äänestäneet tiettyjen tärkeinä pitämiemme kohtien puolesta. Kyseessä ovat kohdat: 34, 58, 60, 65 ja 69.
<SPEAKER ID="451" NAME="Ioan Enciu" LANGUAGE="RO">
Äänestin tämän mietinnön puolesta, koska minun mielestäni viranomaisten on keskityttävä enemmän heikommassa asemassa oleviin sosiaaliryhmiin, joihin kuuluvat myös naiset. Talous- ja rahoituskriisi on vaikuttanut koko väestöön. Kuitenkin iäkkäät naiset, maaseutualueiden naiset ja yksinhuoltajaäidit ovat joutuneet tuntemaan sen pahimmat vaikutukset. Euroopan unionin ja jäsenvaltioiden on tarkasteltava näitä näkökohtia ja pyrittävä parantamaan näiden heikossa asemassa olevien ryhmien sosiaalisia oloja. Tältä osin tavoite vähentää epäreilua sukupuolten palkkaeroa prosentilla vuodessa on perusteltu, ja se on pantava tehokkaasti täytäntöön käyttäen erilaisia välineitä kansallisella ja EU:n tasolla.
<SPEAKER ID="452" NAME="Diogo Feio" LANGUAGE="PT">
Yksi viidestä Eurooppa 2020 -strategian keskeisestä tavoitteesta on köyhyyden torjuminen, ja sen vuoksi on tarkasteltava naisten köyhyyttä EU:ssa. Tässä mietinnössä selvitetään naisten köyhyyden syitä ja seurauksia ja korostetaan, että sukupuolten tasa-arvon saavuttaminen on tärkeää kestävälle kehitykselle, työllisyydelle, kilpailukyvylle ja sosiaaliselle koheesiolle. Tällä hetkellä 17 prosenttia unionin naisista elää köyhyydessä, ja tämä luku on lisääntynyt viime aikoina dramaattisesti verrattuna miesten köyhyyteen. Sen vuoksi, kuten mietinnössä todetaan, köyhyys on naisistunut. Unionin ja jäsenvaltioiden on toissijaisuusperiaatetta noudattaen löydettävä tapoja torjua yleisesti köyhyyttä ja erityisesti naisten köyhyyttä. On toteutettava sukupuolten tasa-arvoon perustuvia työllisyys- ja sosiaalipolitiikan toimia sekä perhe- ja työelämän yhteensovittamista koskevia ponnisteluja. On ryhdyttävä vuoropuheluun työmarkkinaosapuolten ja kansalaisyhteiskunnan kanssa, jotta voidaan saada aikaan yhä tasa-arvoisempi yhteiskunta.
<SPEAKER ID="452" NAME="José Manuel Fernandes" LANGUAGE="PT">
Euroopan parlamentti ja Euroopan unionin neuvosto, jotka olivat tietoisia siitä, että kansalaisten ja jäsenvaltioiden keskuudessa on lisättävä tietoisuutta köyhyyden torjuntaa koskevasta ongelmasta, hyväksyivät vuonna 2008 päätöksen, että vuosi 2010 julistetaan köyhyyden ja sosiaalisen syrjinnän torjunnan Euroopan teemavuodeksi. Kriisin, sodan ja kansanmurhien aikana naiset ja lapset kärsivät eniten, joten he ansaitsevat erityistä huomiota yleisesti yhteiskunnassa ja etenkin toimielimissä. EU:n toimielinten ja jäsenvaltioiden on toteutettava toimia naisten elinolosuhteiden parantamiseksi ja tietoisuuden lisäämiseksi yrityksissä, jotta naisille tarjotaan parempia mahdollisuuksia, koska he muodostavat olennaisen osan työmarkkinoista. Olen tyytyväinen, että tämä mietintö hyväksyttiin. Siinä vahvistetaan, että köyhyyden ja sosiaalisen syrjäytymisen torjuminen on edelleen EU:n poliittinen painopiste, ja toivon, että rakennerahastoja ja erityisesti Euroopan sosiaalirahastoa vahvistetaan, jotta köyhyyttä ja syrjäytymistä torjutaan Eurooppa 2020 -strategian tavoitteiden mukaisesti.
<SPEAKER ID="452" NAME="João Ferreira" LANGUAGE="PT">
Kun muistutetaan historiallisesta päivästä, joka liittyy naisten taisteluun oikeuksistaan, ei voida olla ottamatta huomioon naisten ja erityisesti työssäkäyvien naisten yhteiskunnallisia ongelmia: huonontuva työttömyys ja epävarmat matalapalkkaiset työpaikat, palkkaero ja äitiyteen perustuva syrjintä. Tulonmenetystä koskevat tapaukset ovat lisääntymässä, ja naiset köyhtyvät. Vammaisten, maahanmuuttajien, työttömien ja eläkkeelle jääneiden naisten sekä pienipalkkaisten naisten tilanne on erityisen kriittinen.
<P>
Joidenkin maiden, kuten Portugalin, Kreikan ja Irlannin, säästötoimilla on vaikutuksia naisten elämään työntekijöinä, kansalaisina ja äiteinä. Tämä on kyseessä, kun palkkoja alennetaan, yliopistokurssien maksut jäädytetään ja estetään työehtosopimusneuvottelut; kun terveydenhuoltoon, koulutukseen, sosiaaliturvaan ja monenlaisiin sosiaalitukiin tehdään leikkauksia. Seikkaperäiset sanat ja hyväntahtoiset julkistukset tänä erityisenä päivänä eivät riitä. Tarvitaan todellista muutosta niiden toimintalinjojen sisältöön, joista tämä tilanne on saanut alkunsa.
<SPEAKER ID="452" NAME="Lorenzo Fontana" LANGUAGE="IT">
Minun mielestäni keskusteleminen, neuvotteleminen ja yhteisten ratkaisujen löytäminen naisten ongelmiin on aina kannattavaa. Kuitenkin Euroopan parlamentin sosialistien ja demokraattien ryhmän kollegani Plumbin mietinnössä viitataan jatkuvasti romanien yhteisöön. En pidä tällaista sävyä tarkoituksenmukaisena, ja Euroopan työssäkäyviä naisia ei varmasti hyödytä se, että siinä käsitellään pelkästään romaninaisia. Äänestin sen vuoksi tätä mietintöä vastaan.
<SPEAKER ID="452" NAME="Juozas Imbrasas" AFFILIATION="EFD">
kirjallinen. - (LT) Äänestin tämän mietinnön puolesta, koska meidän on voitettava naisten köyhyys, joka on huonontunut rahoitus- ja talouskriisin vuoksi. Lähes 17 prosenttia Euroopan naisista luokitellaan köyhiksi; kun otetaan huomioon työmarkkinoihin ja sosiaaliseen suojeluun liittyvät indikaattorit, köyhyyden rakenteellisilla syillä on suhteettomat vaikutukset naisiin. Palkat laskivat laman aikana dramaattisesti naisvaltaisilla aloilla tai naiset menettivät kokonaan työpaikkansa. Lisäksi ikääntyvät naiset saavat alhaisempien palkkojen vuoksi vähemmän eläkettä ja näin ollen joutuvat usein köyhyyteen. Naisten köyhyydestä on tullut erityisen yleistä laman aikana etenkin yksinhuoltajaäitien keskuudessa, ja sillä on suora vaikutus lasten köyhyyteen, koska noin 20 miljoona lasta elää Euroopassa köyhyydessä. Koska naisten antamaa panosta perheen, yhteiskunnan ja talouden kehitykseen aliarvioidaan säännöllisesti, ja siitä maksetaan liian vähäistä palkkaa, on tärkeää, että hyväksytään toimia naisten köyhyyden vähentämiseksi.
<SPEAKER ID="452" NAME="Jarosław Kalinowski" LANGUAGE="PL">
Kaikenlaisista ponnisteluista ja tiedotuskampanjoista huolimatta naiset ovat edelleen köyhempiä ja heitä syrjitään useammin kuin miehiä. Tällaisia tilanteita esiintyy jopa demokraattisessa Euroopan unionissa, jossa vaalitaan ihmisoikeuksia. Naiset ansaitsevat vähemmän kuin samaa työtä tekevät miehet, ja sen lisäksi heitä ahdistellaan todennäköisemmin. He kaitsevat todennäköisemmin lapsia ja sen vuoksi heillä ei ole omaa erillistä tulonlähdettä tai varoja, joita he voisivat käyttää omaa kehitystään varten tai saadakseen palkkion vaikeasta päivästään. Ihmiset, jotka kasvattavat tulevia sukupolvia ja kouluttavat nuoria, jotka tulevaisuudessa johtavat meitä, antavat meille hoitoa, rakentavat meille siltoja ja huolehtivat meistä sairaaloissa, eivät saa oikeudenmukaista palkkaa. Ensinnäkin lainsäädäntöä olisi muutettava, jotta varmistetaan vapaa pääsy päiväkoteihin ja lastentarhoihin ja tarjotaan mahdollisuuksia nuorille äideille parantaa asemaansa ja jotta olisi mahdotonta erottaa naisia välittömästi synnytyksen tai äitiyslomalta paluun jälkeen. Maaseutualueiden naiset ovat pahimmassa tilanteessa. He elävät alueilla, joilla tulot ovat paljon alemmat kuin EU:ssa keskimäärin tai jopa asuinmaassaan. Heidän saatavilla ei ole kulttuuripalveluita tai hyödykkeitä. Heidän työnsä on vaikeaa, ja heillä ei ole aina mahdollisuutta ottaa lomaa. Väestökriisin pelottavan näkymän vuoksi meidän olisi toteuttava viipymättä toimia, joilla parannetaan naisten asemaa maanosassamme.
<SPEAKER ID="452" NAME="Giovanni La Via" LANGUAGE="IT">
Näin tärkeänä päivänä, joka muistuttaa meitä siitä, miten tärkeä naisten asema on nyky-yhteiskunnassa, tämän mietinnön tukeminen on moraalinen velvollisuutemme tuhansille köyhyydessä eläville naisille.
<P>
Köyhyysraja, turvattomuus, riittämätön palkka, seksuaalinen syrjintä työpaikalla: nämä ovat valitettavasti toistuvia ilmaisuja, joita emme haluaisi nyt tai minään päivänä kuulla tai nähdä, että ne liittyvät naisiin. Todellisuus ei ole valitettavasti tällainen, ja luvut puhuvat puolestaan. Kaikilla ammattialoilla missä tahansa talouden toiminnan alalla, voidaan nähdä kehitystä, joka edelleen syrjii naisia alhaisten palkkojen, sosiaalisen syrjäytyminen ja normaaliin sosiaaliseen elämään pääsyn vaikeuksien vuoksi.
<P>
Iäkkäät naiset, vammaisten lasten äidit, vammaiset naiset, naiset, jotka eivät löydä työtä: heillä on minun ja tämän mietinnön puolesta äänestävien kollegoideni tuki, jotta emme enää näe tulevaisuudessa, että ilmaisu "köyhyyden naisistuminen" yleistyy tiedotusvälineissä ja eurooppalaisissa tilastoissa.
<SPEAKER ID="453" NAME="Elżbieta Katarzyna Łukacijewska" LANGUAGE="PL">
Minun mielestäni Plumbin mietintö naisten köyhyydestä on tärkeä askel naisten tilanteen parantamiseksi nyky-yhteiskunnassa. Äänestin siksi asiakirjan hyväksymisen puolesta. Mietinnön aiheisiin ei kuulunut pelkästään köyhyyden naisistuminen, perheen ja uran yhteensovittaminen, ikääntyneiden naisten köyhyyden torjuminen ja väkivallan vaikutus naisten tilanteeseen vaan myös, ja pidän tätä erittäin tärkeänä, rahoitustakuiden sekä työllisyys- ja sosiaalisen suojelun toimintalinjojen käyttö tapana torjua köyhyyttä.
<SPEAKER ID="454" NAME="David Martin" AFFILIATION="S&amp;D">
kirjallinen. - (EN) Vaikka naisten köyhyys on ollut todellisuutta jo pitkään, tätä ongelmaa on vasta melko äskettäin alettu torjua järjestelmällisellä tavalla. Nykyinen talous-, rahoitus- ja sosiaalinen kriisi, joka vaikuttaa Euroopan unioniin ja koko muuhun maailmaan, aiheuttaa useita kielteisiä seurauksia, jotka vaikuttavat suoraan naisten elin- ja työolosuhteisiin sekä yleensä heidän asemaansa yhteiskunnassa Sen vuoksi Euroopan parlamentin asialistan kärkeen nousi se, että mietinnössä naisten köyhyydestä on oltava sukupuolinäkökohdat huomioiva lähestymistapa köyhyyteen. Maailmanlaajuisella tasolla naiset ovat köyhiä miehiin verrattuna. Tämä on todellisuus jokaisessa EU:n jäsenvaltiossa, vaikka erityisiä maakohtaisia eroja voidaan havaita Lähes 17 prosenttia Euroopan naisista elää köyhyydessä. Kun otetaan huomioon työmarkkinoihin ja sosiaaliseen suojeluun liittyvät indikaattorit, köyhyyden rakenteellisilla syillä on suhteettomat vaikutukset naisiin. Samanaikaisesti voidaan sanoa, että naisten antamaa panosta perheen, yhteiskunnan ja talouden kehitykseen aliarvioidaan säännöllisesti, ja siitä maksetaan liian vähän palkkaa.
<SPEAKER ID="455" NAME="Clemente Mastella" LANGUAGE="IT">
Tämänhetkinen rahoituskriisi aiheuttaa tiettyjä kielteisiä vaikutuksia, jotka vaikuttavat suoraan naisten elämään, työhön ja heidän paikkaansa yhteiskunnassa.
<P>
Tällä hetkellä lähes 17 prosenttia Euroopan naisista elää köyhyydessä. Ennen minkäänlaista poliittista strategiaa olisi tehtävä kattava arvio, jossa tarkastellaan kaikenlaisia sukupuolta koskevia näkökohtia: me uskomme, että niiden integrointi työmarkkinoille on tärkeää köyhyyden ja sosiaalisen syrjäytymisen torjumiseksi.
<P>
Työn ja yksityiselämän tasapainon edistäminen, niiden naisten auttaminen, jotka haluavat jatkaa omaa uraansa tai työskennellä kokopäiväisesti, on yksi keskeisistä tekijöistä, jolla vähennetään naisten köyhyyttä ja heidän kohtaamiaan riskejä.
<P>
Pyydämme täydentäviä toimenpiteitä, joilla tuetaan työssäkäyviä äitejä: joko edistämällä työajan joustavuutta, jotta he voivat täyttää perhettä koskevat merkittävämmät velvollisuutensa tai tarjoamalla riittäviä palveluita lapsille, vanhemmille ja muille huollettaville perheenjäsenille.
<P>
Olemme vakuuttuneita siitä, että Eurooppa 2020 -strategialla varmistetaan sukupuolinäkökohtien huomioon ottaminen. Näin parannetaan naisten edustusta ja yhtäläistä osallistumista työmarkkinoille, poistetaan erottelumallit ja taataan naisten läsnäolo korkeampitasoisissa työpaikoissa.
<SPEAKER ID="456" NAME="Barbara Matera" LANGUAGE="IT">
Päivänä, jolloin juhlimme kansainvälisen naistenpäivän satavuotisjuhlaa, äänestämme kahdesta mietinnöstä, joissa käsitellään sitä, miksi naiset jäävät edelleen liian usein syrjään ja yhteiskunnan ulkopuolelle.
<P>
Naisilla, erityisesti yksinhuoltajilla ja yli 65-vuotiailla naisilla on perinteisesti korkeampi köyhyysriski. Yksi komission ehdottamasta Eurooppa 2020 -strategian viidestä mitattavissa olevasta tavoitteesta on köyhyyden torjuminen, minkä vuoksi tämä mietintö on erittäin ajankohtainen etenkin, kun sukupuolta koskevaa politiikka tarkastellaan Eurooppaa vaivaavan talous- ja rahoituskriisin valossa.
<P>
Naisten todellinen haavoittuvuus aiheuttaa heille korkeamman köyhyyttä ja sosiaalista syrjäytymistä ja siten eristyneisyyttä koskevan riskin, minkä vuoksi edustamamme toimielimen on otettava käyttöön erityisiä strategioita ja ohjelmia, jotka mainitaan Rovana Plumbin mietinnössä.
<SPEAKER ID="456" NAME="Marisa Matias" LANGUAGE="PT">
Äänestin tämän mietinnön puolesta. Kaikki indikaattorit osoittavat, että naiset ovat yleisesti keskimäärin köyhempiä kuin miehet. Henkilöt, jotka ovat jo vaarassa köyhtyä ja joista enemmistö on naisia, ovat erityisesti taloudellisen taantuman aikana entistä haavoittuvampia. Mietinnössä tunnustetaan, että kaikkialla EU:ssa käyttöönotetut säästötoimet vaikuttavat tulevaisuudessa erityisen haitallisesti naisiin ja etenkin naisiin, joilla on jo monia vaikeuksia. Suurimmalla osalla yli 65-vuotiaista eurooppalaisista naisista on hyvin pieni eläke.
<P>
Naisten köyhyys ei johdu ainoastaan tämänhetkisestä talouskriisistä, vaan myös muista tekijöistä, jotka aiheutuvat syrjivistä sukupuolistereotypioista, naisten ja miesten välisestä palkkakuilusta sekä perhe-elämän ja työn yhdistämisen esteistä, mikä on erityisen vakavaa yksinhuoltajaperheissä. Nämä tekijät johtavat "köyhyyden naisistumiseen", mitä on torjuttava kiireellisesti.
<SPEAKER ID="456" NAME="Véronique Mathieu" AFFILIATION="PPE">
kirjallinen. - (FR) Äänestin tämän mietinnön puolesta, koska minusta on vaikeaa hyväksyä, että 17 prosenttia naisista elää edelleen köyhyysrajan alapuolella Euroopassa. Euroopan unioniin kohdistunut ennennäkemätön talouskriisi on vain huonontanut tätä ikävää tilannetta. Sen vuoksi on tullut aika korostaa tämän ongelman merkitystä ja toteuttaa toimenpidekokonaisuus tämän vitsauksen torjumiseksi. Euroopan unionin ja sen jäsenvaltioiden on saatava naisten köyhyys ja sosiaalinen syrjintä loppumaan Euroopassa. On varmistettava, että heidän saatavilla on laadukasta koulutusta ja työpaikkoja, ja heitä on autettava löytämään tasapaino perhe- ja työelämän välillä. On myös torjuttava väkivaltaa, jonka kohteeksi he valitettavasti joutuvat aivan liian usein. Sen vuoksi tuin tätä valiokunta-aloitteista mietintöä, jossa korostetaan yhtä nykyaikaisen demokratiamme häiriötä: naisiin kohdistuvaa syrjintää.
<SPEAKER ID="456" NAME="Erminia Mazzoni" LANGUAGE="IT">
Köyhyys ja tasa-arvo ovat kaksi käänteistä muuttujaa taloudellisessa suunnittelussa. Toimenpiteillä, joiden perusteella naiset voivat toimia aktiivisesti, vähennetään myös yleisesti köyhyyttä.
<P>
Euroopassa yli 17 prosenttia naisista elää köyhyydessä. Talous- ja rahoituskriisi on vaikuttanut - ja voi vielä vaikuttaa - näihin tietoihin, jotka ovat jo silmiinpistäviä. Köyhyyden torjumista ei aina pidetä osana tasa-arvopolitiikkaa, ja tämä heikentää sen merkitystä. Asiaankuuluvien valiokuntien työssä korostetaan, että on tärkeää ottaa huomioon nämä yhteydet ja siltä pohjalta tarkastella mahdollisia toimia. Ne sisältyvät kätevästi Eurooppa 2020 -strategiaan, jossa köyhyys määritellään yhdeksi sen mitattavissa olevaksi tavoitteeksi.
<P>
Plumbin mietintö alkaa köyhyyden kolmesta ulottuvuudesta - sukupuoliulottuvuus, maantieteellinen ulottuvuus ja sukupolviulottuvuus - ja se osoittautuu erittäin hyvin perustelluksi. Se on myös innovatiivinen, koska siinä luonnostellaan prosessia, jolla ennakoidaan kriisin vaikutuksen torjumista koskevien säästötoimenpiteiden hyväksymistä. Seitsemän mielenkiinnon kohdetta, joilla helpotetaan tarvittavaa järjestelmällistä lähestymistapaa, jota tässä mietinnössä kuvataan, on suunniteltu tältä osin hyvin.
<P>
Tämän ehdotuksen myönteinen luonne ei jätä komissiota, neuvostoa ja jäsenvaltioita välinpitämättömiksi, ja odotan niiltä hyvin koordinoitua vastausta.
<SPEAKER ID="456" NAME="Nuno Melo" LANGUAGE="PT">
Naisten köyhyys on todella vakava ongelma, jonka EU:n on ratkaistava. Edessämme oleva kriisitilanne ei auta torjumaan tätä ongelmaa, mitta meidän on ponnisteltava tarmokkaasti sen ratkaisemiseksi. Koska köyhyyden torjuminen on yksi Eurooppa 2020 -strategian päätavoitteista, on tehtävä kaikki mahdollinen tämän kysymyksen ratkaisemiseksi erityisesti, kun kyseessä ovat naiset, heikommassa asemassa olevat ja varsinkin vanhemmat naiset. Sen vuoksi tarvitaan työllisyys- ja sosiaalisen suojelun toimintalinjoja, joilla pyritään löytämään ratkaisuja naisten perhe- ja työelämän yhteensovittamiseksi. On ryhdyttävä vuoropuheluun työmarkkinaosapuolten ja kansalaisyhteiskunnan kanssa, jotta pyritään saamaan aikaan oikeudenmukaisempi yhteiskunta, jossa ei ole eroja.
<SPEAKER ID="457" NAME="Willy Meyer" LANGUAGE="ES">
Tänään, 8. maaliskuuta 2011, on kansainvälinen naistenpäivä. Äänestin tämän mietinnön puolesta, koska naisten köyhyyden estäminen ja vähentäminen on olennainen osa sosiaalisen yhteenkuuluvuuden periaatetta, johon Euroopan unioni on sitoutunut.
<P>
Naisten köyhyys ei johdu ainoastaan viimeisimmästä talouskriisistä, vaan monista tekijöistä, kuten stereotypioista, sukupuolten välisestä palkkakuilusta, perhe-elämän ja työn yhdistämisen luomista esteistä, naisten pidemmästä eliniästä ja yleensäkin erilaisista sukupuolisen syrjinnän muodoista, jotka kohdistuvat tavanomaisesti naisiin.
<P>
Tässä mietinnössä kehotetaan EU:n jäsenvaltioita toteuttamaan menettelyjä, jotta naisten köyhyyttä torjutaan, ja sen vuoksi äänestin asiakirjan puolesta.
<SPEAKER ID="458" NAME="Louis Michel" LANGUAGE="FR">
Vaikka naisten köyhyys on pitkäaikainen tosiasia, talous-, rahoitus- ja sosiaalikriisi on huomattavasti huonontanut tilannetta, ja voimme nähdä, että köyhyys naisistuu. Köyhyys on yksi ala, jossa miesten ja naisten välinen kuilu pysyy paikallaan. Naisten osallistuminen työmarkkinoille on yksi keino torjua köyhyyttä ja sosiaalista syrjäytymistä. Lisäksi olisi pantava merkille, että meidän on samalla kannustettava samapalkkaisuutta, yhtäläistä vastuutehtäviin pääsyä ja myös myöntää eläkkeitä ja sosiaaliturvaa koskevia henkilökohtaisia oikeuksia. Naisiin kohdistuva väkivalta, mukaan lukien ihmiskauppa ja seksuaalinen hyväksikäyttö, on vakava ongelma, jota on torjuttava kaikilla käytössämme olevilla keinoilla.
<P>
Tämäntyyppinen väkivalta on aivan liian usein syynä naisten köyhyyteen terveysongelmien ja työpaikan menetyksen jälkeen. Meidän on sitouduttava yhteisön ja kansallisella tasolla edelleen vahvasti sukupuolten tasa-arvoon ja sosiaalisen syrjäytymisen torjumiseen konkreettisilla ja kestävillä toimilla, joita tuetaan riittävällä rahoituksella.
<SPEAKER ID="459" NAME="Miroslav Mikolášik" LANGUAGE="SK">
Köyhyyttä koskeva ongelma on itsepintainen kielteinen ilmiö, joka vaikuttaa moniin eurooppalaisiin ja erityisesti naisiin.
<P>
Yhä useampi nainen on ahdingossa, ja jopa 17 prosenttia naisista elää köyhyysrajan alapuolella viimeisimpien tutkimusten mukaan. Naisten tilanne Euroopassa ei ole vieläkään tyydyttävä, ja tilanne jopa huonontuu talouskriisin ja julkisen sektorin, joka työllisti eniten naisia ennen kriisiä, rakenneuudistuksen vuoksi.
<P>
Eurooppa 2020 -strategiassa, jonka pääasiallinen tarkoitus on vähentää köyhyyttä 25 prosentilla, olisi minun mielestäni pyrittävä ponnekkaammin löytämään ja kehittämään erityisiä ratkaisuja naisten köyhyyteen. Haluaisin korostaa naisten korvaamatonta panosta perheen terveelle kehitykselle ja lasten kasvattamiselle, johon ei saa vaikuttaa epäsuotuisasti naisiin kohdistuvalla syrjinnällä, koska tällaisella ei-toivotulla ilmiöllä on myös merkittävä vaikutus yhteiskuntaan.
<P>
Sen vuoksi tuen aloitteita, joilla vähennetään perusteettomia eroja ja parannetaan naisten asemaa yhteiskunnassa, ei vaan lainsäädännössä, vaan myös arkipäivän elämässä.
<SPEAKER ID="459" NAME="Alexander Mirsky" LANGUAGE="EN">
Tarkastelin tätä mietintöä perusteellisesti. Haluaisin korostaa pääsuuntauksia naisten köyhyyden torjunnassa: naisten köyhyyden torjuminen työllisyys- ja sosiaalisen suojelun politiikalla; yhteiskunnallisen vuoropuhelun ja kansalaisyhteiskunnan merkitys naisten köyhyyden torjumisessa; rahoituksen merkitys köyhyyden torjumisessa. On erittäin tärkeää, että parlamentti hyväksyi 8. maaliskuuta näin tärkeät päätöslauselmat, jotka antavat toivonsäteen vääryyden voittamiseksi! Äänestin niiden puolesta.
<SPEAKER ID="460" NAME="Elisabeth Morin-Chartier" LANGUAGE="FR">
Kannatan mietintöä naisten köyhyyden torjumisesta Euroopan unionissa, koska se osoittaa, missä määrin naiset ovat köyhyyden ensimmäisiä uhreja. Kehotan EU:ta toteuttamaan käytännön toimia miesten ja naisten välisen palkkaeron kaventamiseksi.
<P>
Kuinka kauan meidän on hyväksyttävä, että naisilla pitää olla huonompi palkka kuin miehillä? Miksi naisen pitäisi työskennellä viisi vuotta ansaitakseen saman, mitä mies ansaitsee viidessä vuodessa, ja miksi hänen pitäisi päätyä köyhemmäksi siitä syystä, että hän on kasvattanut lapsensa?
<P>
Tämä ei ole yhteiskunta, jonka haluaisin jättää lapsilleni ja lastenlapsilleni. Naisten työelämän epävarmuustekijät vaikuttavat heihin liian raskaasti erityisesti silloin, kun he saavuttavat eläkeiän. EU:n on varottava, että se ei köyhdytä naisia edelleen, ja sen on edistettävä todellista samapalkkaisuutta koskevaa politiikkaa.
<SPEAKER ID="461" NAME="Cristiana Muscardini" LANGUAGE="IT">
Minua huolestuttaa erityisesti yksinäisten vanhempien naisten köyhyys. He ovat työskennelleet koko eliniän, osallistuneet perheen kasvattamiseen; jos he työskentelivät, he saavat liian vähän eläkettä; jos he saavat vain valtioneläkettä, tilanne on vielä pahempi.
<P>
Eläkejärjestelmät eivät ole olleet edullisia heille. He ehkä keskeyttivät uransa kasvattaakseen lapsensa, ja osa-aikatyö on vähentänyt heidän tulojaan koko heidän työelämänsä ajan. He ovat ehkä tukeneet sairaita, vanhoja tai vammautuneita perheenjäseniä, ja sosiaalipalvelut eivät olleet tehtävänsä tasolla. Nämä olosuhteet eivät ole todellakaan kadehdittavat.
<P>
Meidän on Euroopan sosiaalirahaston tuella luotava ohjelmia avun ja tuen tarjoamiseksi. Paikallishallinnon olisi - joko suoraan tai kansalaisjärjestöjen välityksellä - otettava vastuu näistä asioista ja tehtävä yhteistyötä alueiden kanssa, jotta niiden rakennerahastojen kiintiöt kohdennetaan paremmin. Köyhyyden torjumisen ei pitäisi jumiutua tilastokeskuksien työpöydille, vaan toimia olisi toteutettava ahdingossa olevia naisia lähimpänä olevalla hallinnon tasolla.
<P>
Euroopassa on edelleen liian monta naista, joiden palkka on pienempi kuin miesten, jotka etsivät työtä ja palveluita, joilla heitä autetaan kasvattamaan lapsiaan. Liian monet naiset ovat väkivallan uhreja. Liian monet maahanmuuttajatytöt kärsivät sukupuolielinten silpomisesta, ja on aivan liian paljon naisia, jotka elävät yksin ja unohdettuina.
<SPEAKER ID="461" NAME="Franz Obermayr" LANGUAGE="DE">
Naisten köyhyys on järkyttävä ongelma erityisesti kehitysmaissa. Kuitenkaan tässä mietinnössä sovellettua epäsuoraa toimintamallia ei pitäisi käyttää keinona joustavoittaa jäsenvaltioiden maahanmuuttopolitiikkaa. Äänestin sen vuoksi tätä mietintöä vastaan.
<SPEAKER ID="461" NAME="Alfredo Pallone" AFFILIATION="PPE">
kirjallinen. - (IT) Euroopan unionin on otettava selkeämpi kanta ja sillä on oltava suunnitelmia, joita voidaan soveltaa talouskriisin torjumiseen. Tässä tapauksessa on kyse naisten suojelemisesta köyhyysriskiltä, jotta he eivät ole enää miehiä haavoittuvampi osa yhteiskuntaa, minkä vuoksi heillä on vähemmän mahdollisuuksia vastata työllisyyskriisiin. Jotta Eurooppa 2020 -strategian köyhyyden torjumista koskeva tavoite saavutetaan, meidän on varmistettava, että naisille tarjotaan enemmän rahoitusmahdollisuuksia, työllisyyspolitiikkaa parannetaan, Euroopan sosiaalirahastosta tarjotaan lisää rahoitusta ja että on mahdollisuus saavuttaa työ- ja yksityiselämän tasapaino ilman, että luovutaan äidin tehtävästä. Kuten jo totesin tänään äänestettyjen muiden mietintöjen yhteydessä, uskon kuitenkin, että näiden suositusten toteuttamisessa on aiheellista kunnioittaa toissijaisuusperiaatetta ja tiettyjä tyypillisiä kansallisia ominaispiirteitä, joita on puolustettava ja suojeltava.
<SPEAKER ID="461" NAME="Georgios Papanikolaou" LANGUAGE="EL">
Äänestin naisten köyhyyttä EU:ssa koskevan mietinnön puolesta. Tämänhetkisen talouskriisin vuoksi sovellettavilla säästötoimenpiteillä on haitallisia vaikutuksia naisiin, ja se asettaa heidät epäedulliseen asemaan työmarkkinoilla. Kreikassa naisten köyhyysriski on 10 prosenttia, joka on paljon korkeampi kuin miehillä, ja Euroopassa naisten köyhyysriski on 36 prosenttia verrattuna miesten 11 prosenttiin. Perustavoitteena on poistaa sukupuolten välinen palkkaero ja sen aiheuttama eriarvoisuus, ja toteuttaa toimia, joilla tuetaan työssäkäyviä yksinhuoltajaäitiä tekemällä työajoista joustavampia. Jäsenvaltioita pyydetään luomaan mahdollisuuksien mukaan uusia työpaikkoja naisille ja helpottamaan heidän pääsyään korkea-asteen koulutukseen, jotta he voivat hankkia taitoja ja pätevyyttä ja olla oikeutettuja laadukkaisiin työpaikkoihin.
<SPEAKER ID="461" NAME="Maria do Céu Patrão Neves" LANGUAGE="PT">
Tutkimuksia on tehty tarpeeksi, ja meillä on riittävän tarkkoja tietoja, jotta voimme todeta varmasti, että köyhyys vaikuttaa naisiin ensin ja kaikkein eniten kaikissa yhteiskunnissa rikkaimmista - kukaan ei ole onnistunut poistamaan köyhyyttä keskuudestaan - köyhimpään, joissa köyhyys lisääntyy kuin tarttuva tauti, joka anastaa oletetun elinajan ja elämäntoivon. Tarvitsemme kuitenkin syvällisempää ja tarkempaa tietoa tästä todellisesta tilanteesta Euroopan unionin eri jäsenvaltioissa, jotta voimme toimia paremmin ja tehokkaammin yhteistä tavoitetta, - naisten köyhyyden estämistä ja vähentämistä - varten. Naisten köyhyyden osalta on korostettava, että meillä on myös erityisiä yleisiä indikaattoreita, jotka osoittavat sen merkittävän vaikutuksen yhteisön sosiaaliseen rakenteeseen: koska naisilla on perustavanlaatuinen ja pysyvä rooli perheessä, on todistettu, että mitä enemmän sijoitetaan heidän koulutukseensa ja sosiaaliseen edistymiseensä, sitä enemmän yhteisö kehittyy sosiaalisesti ja taloudellisesti. Naisten köyhyyden torjuminen on moraalinen velvollisuus, mutta myös yhteiskunnallinen sijoitus. Näistä syistä äänestin naisten köyhyyttä Euroopan unionissa koskevan mietinnön puolesta.
<SPEAKER ID="462" NAME="Rovana Plumb" LANGUAGE="EN">
EU:n edessä on merkittävä talous-, rahoitus-, ja sosiaalikriisi, joka vaikuttaa meihin kaikkiin, miehiin ja naisiin. Se aiheuttaa kuitenkin erityisesti vahinkoa naisille työmarkkinoilla ja heidän henkilökohtaisessa elämässään, koska he ovat todennäköisemmin epävakaassa työsuhteessa, heidät irtisanotaan todennäköisemmin ja heiltä puuttuu todennäköisemmin sosiaaliturva. Kaikkialla EU:ssa käyttöönotetut säästötoimet vaikuttavat tulevaisuudessa erityisen haitallisesti naisiin, sillä naiset ovat julkisella sektorilla sekä työntekijöinä että palvelujen käyttäjinä enemmistönä. Naisten köyhyyden estäminen ja vähentäminen kuuluu olennaisesti sosiaalisen solidaarisuuden keskeisiin periaatteisiin, joihin Euroopan unioni on sitoutunut, kuten Euroopan unionista tehdyn sopimuksen 3 artiklassa on määrätty. Tämä käsittää miesten ja naisten tasa-arvon, yhteiskunnallisen oikeudenmukaisuuden ja sosiaalisen suojelun sekä sosiaalisen syrjäytymisen ja syrjinnän torjumisen. Komission ja jäsenvaltioiden pitäisi toteuttaa osana Eurooppa 2020 -strategiaa tarvittavat toimet, joilla poistetaan sukupuoleen perustuva eriarvoisuus työssä. Kehotan voimakkaasti ottamaan käyttöön tavoitteen sukupuolten välisen palkkakuilun kaventamisesta yhdellä prosentilla joka vuosi, jotta vuoteen 2020 mennessä saavutetaan 10 prosentin vähennystavoite. Haluaisin myös korostaa tarvetta myönteisille toimille, joilla lisätään naisten osallistumista poliittisten, taloudellisten ja yritysten päätöksentekoelinten toimintaan.
<SPEAKER ID="462" NAME="Miguel Portas" LANGUAGE="PT">
Äänestin tämän mietinnön puolesta. Kaikki indikaattorit osoittavat, että naiset ovat yleisesti keskimäärin köyhempiä kuin miehet. Henkilöt, jotka ovat jo vaarassa köyhtyä ja joista enemmistö on naisia, ovat erityisesti taloudellisen taantuman aikana entistä haavoittuvampia. Mietinnössä tunnustetaan, että kaikkialla EU:ssa käyttöönotetut säästötoimet vaikuttavat tulevaisuudessa erityisen haitallisesti naisiin ja etenkin naisiin, joilla on jo monia vaikeuksia. Suurimmalla osalla yli 65-vuotiaista eurooppalaisista naisista on hyvin pieni eläke. Naisten köyhyys ei johdu ainoastaan tämänhetkisestä talouskriisistä, vaan myös muista tekijöistä, jotka aiheutuvat syrjivistä sukupuolistereotypioista, naisten ja miesten välisestä palkkakuilusta sekä perhe-elämän ja työn yhdistämisen esteistä, mikä on erityisen vakavaa yksinhuoltajaperheissä. Nämä johtavat "köyhyyden naisistumiseen", mitä on torjuttava kiireellisesti.
<SPEAKER ID="463" NAME="Raül Romeva i Rueda" AFFILIATION="Verts/ALE">
kirjallinen. - (EN) Enemmistö hyväksyi Plumbin naisten valiokunnan mietinnön. Me kannatimme useita kohtia, joista S&D -ryhmä, PPE-ryhmä ja ALDE-ryhmä pyysivät erillistä äänestystä. Nämä kohdat olivat lähinnä toistoja. Lopputulos on myös myönteinen. Myönteinen, koska hyväksyttiin seuraavaa: sukupuolten eriarvoisuuden poistaminen Eurooppa 2020 -strategiassa (38 kohta); täysi äitiysvapaa, kuten hyväksyttiin Estrelan mietinnössä 20. lokakuuta 2010 (39 kohta); naisten edustuksen lisääminen poliittisissa, taloudellisissa ja yritysten päätöksentekoelimissä. Korkealaatuisten julkisten palveluiden (43 kohta) pitäisi sopia yhteen kokopäiväisen työtuntien kanssa. Lopputulos oli myös kielteinen, koska elvytyssuunnitelmien sukupuoliulottuvuutta (15 kohta) ei hyväksytty.
<SPEAKER ID="464" NAME="Joanna Senyszyn" LANGUAGE="PL">
Äänestin naisten köyhyyttä EU:ssa koskevan mietinnön puolesta. Edellisen kymmenen vuoden aikana köyhyydessä elävien naisten määrä on kasvanut epäsuhtaisesti miehiin verrattuna. Yli 84 miljoonaa EU:n kansalaista elää köyhyydessä, ja naiset muodostavat yli puolet tästä määrästä. Tämä aiheutuu talouskriisistä sekä miesten ja naisten välisestä palkkaerosta, perhe-elämän ja uran yhteensovittamista koskevista vaikeuksista, pidemmästä keskimääräisestä eliniästä ja monenlaisesta sukupuoleen perustuvasta syrjinnästä, jonka uhrit ovat pääasiassa naisia. Pyydän, että EU:n ja jäsenvaltioiden tasolla toteutetaan päättäväisiä toimia palkkasyrjinnän torjumiseksi, jotta varmistetaan kunnollisten työtarjouksien saatavuus. Haluaisin korostaa, että on vahvistettava lainsäädännöllisiä välineitä, joilla pyritään poistamaan naisten ja miesten väliset palkkaerot. Tältä osin esiintyy huomattavia ristiriitaisuuksia. Miehet ansaitsevat keskimäärin 20-25 prosenttia enemmän kuin naiset, ja tämä aiheuttaa enemmän köyhyyttä yksinäisten naisten, eläkkeellä olevien naisten ja leskien keskuudessa. On tärkeää, että Eurooppa 2020 -strategian yhteydessä hyväksytään elinikäisen oppimisen ja naisten ammatillisen koulutuksen alan yhteisöohjelmia, joilla pyritään lisäämään työllisyysastetta naisten keskuudessa. Näiden ohjelmien olisi keskityttävä suurelta osin ammatteihin, jotka ovat tärkeitä tulevaisuudessa, ja niillä olisi poistettava stereotypioita, joita on olemassa nais- ja miesvaltaisilla koulutusaloilla. Samoin olisi poistettava opetusohjelmien perinteiset mallit.
<SPEAKER ID="464" NAME="Bogusław Sonik" LANGUAGE="PL">
Köyhyyden naisistuminen on ilmiö, joka voidaan havaita ja kohdata yhä useammin Euroopassa ja sen ulkopuolella, ja se johtuu iästä, perhevelvoitteista, etnisestä alkuperästä ja naisiin kohdistuvasta väkivallasta muiden tekijöiden ohella. Naisten suuri osuus huonosti palkatuilla aloilla tai osa-aikatyössä merkitsee, että naisia elää miehiä enemmän köyhyyden partaalla.
<P>
Olisi tehostettava Euroopan tason tutkimusta tästä ilmiöstä, koska tutkimuksen avulla on mahdollista laatia tarkkoja ja tehokkaita menetelmiä naisten köyhyyden ja sosiaalisen syrjäytymisen torjumiseksi. Perustavanlaisena menetelmänä, jolla naisia autetaan pois köyhyydestä, pitäisi olla voimakkaampi keskittyminen työllisyyspolitiikkaan (joustavammat työmenetelmät, uraohjaus, lisäpätevyyttä tarjoavan koulutuksen varmistaminen ja maaseutualueiden naisten tukemista koskevat toimet).
<P>
Koulutuksella on myös erittäin merkittävä tehtävä tämän ongelman torjumisessa. Tätä varten olisi hyödynnettävä EU:n taloudellisia mahdollisuuksia, ja olisi erityisesti korostettava, että sukupuolikysymykset yhdistetään talouskriisistä irtautumista ja Eurooppa 2020 -strategian toteuttamista koskeviin suunnitelmiin. EU:n tämän alan toimilla pitäisi osoittaa sosiaalista solidaarisuutta.
<SPEAKER ID="465" NAME="Catherine Stihler" LANGUAGE="EN">
Tuin tätä mietintöä, jossa tunnustetaan, että köyhyys vaikuttaa naisiin enemmän kaikkialla EU:ssa ja että meidän on tehtävä yhteistyötä tämän ratkaisemiseksi. Olin pettynyt siihen, että Yhdistyneen kuningaskunnan konservatiivit vastustivat tätä mietintöä kansainvälisen naistenpäivän satavuotispäivänä.
<SPEAKER ID="466" NAME="Niki Tzavela" LANGUAGE="EL">
Köyhyyden torjuminen on yksi EU:n Eurooppa 2020 -strategiassa ilmaisemista tavoitteista. Naisten köyhyys aiheutuu suurelta osin heihin kohdistuvasta syrjinnästä. Viimeaikainen lama on heikentänyt heidän asemaansa yhteiskunnassa, lisännyt heihin kohdistuvaa syrjintää ja ajanut heitä köyhyyteen. Rovana Plumb on naisten köyhyyttä Euroopan unionissa koskevassa mietinnössään pyrkinyt löytämään tehokkaita ratkaisuja parantaakseen naisten asemaa kaikkialla yhteiskunnassa, minkä vuoksi äänestin sen puolesta.
<SPEAKER ID="467" NAME="Derek Vaughan" LANGUAGE="EN">
Naiset ansaitsevat EU:ssa keskimäärin 17,5 prosenttia vähemmän kuin miehet, ja tämä osuus on pysynyt tasaisena edellisen 15 vuoden aikana. On aika toimia, jotta tätä palkkaeroa kavennetaan. Samaa palkkaa samasta työstä koskevaa periaatetta on pantava kunnolla täytäntöön jäsenvaltioissa, jotta naisia kohdellaan oikeudenmukaisesti. On tärkeää, että tarkastelemme sukupuolten palkkaeron vaikutusta naisten eläkkeisiin; monessa tapauksessa naisten eläkeoikeus johtuu heidän siviilisäädystään. Naisille olisi taattava yhtäläinen eläke, ja tästä syystä tuin tätä ehdotusta, jonka perusteella naisille varmistetaan samat eläke- ja sosiaaliturvaoikeudet. Noin 17 prosenttia EU:n kaikista naisista elää köyhyysrajan alapuolella. On välttämätöntä, että sosiaali- ja työmarkkinapolitiikkaa mukautetaan, jotta naisille varmistetaan vähimmäistulot ja sosiaalinen oikeudenmukaisuus. Olen samaa mieltä vaatimuksista, että EU:n olisi tarjottava enemmän rahoitusta ESR:n välityksellä köyhyyden ja sosiaalisen syrjäytymisen torjunnan tueksi: on tärkeää, että naiset integroidaan täysin työmarkkinoille.
<SPEAKER ID="468" NAME="Angelika Werthmann" AFFILIATION="NI">
kirjallinen. - (DE) Äänestin naisten köyhyyttä EU:ssa koskevan mietinnön puolesta. Komission naisten ja miesten tasa-arvoa vuonna 2010 koskevassa vuosikertomuksessa osoitetaan, että köyhyys on yksi niistä aloista, jolla sukupuoleen liittyvät erot ovat ilmeiset. Talous-, rahoitus- ja sosiaalikriisi on johtanut köyhyyden naisistumiseen. Peräkkäiset budjettileikkaukset ja julkisen alan uudelleenjärjestelyt ovat erityisesti uhanneet työpaikkoja, joissa työskentelee pääasiallisesti naisia. Samalla hallitusten tukemat toimet kriisin torjumiseksi kohdistuvat ensisijaisesti miesvaltaisille talouden aloille. Esittelijän pyytämä köyhyyden naisistumista koskevan ilmiön tarkastelu on erittäin tarpeellinen, jotta voidaan toteuttaa asianmukaisia vastatoimia.
<SPEAKER ID="422" NAME="Sebastian Valentin Bodu" LANGUAGE="RO">
Kaksi naisten oikeuksien ja sukupuolten tasa-arvon valiokunnan laatimaa päätöslauselmaa, joista keskustellaan kansainvälisen naistenpäivän satavuotispäivänä, osoittavat, että parlamentti edistää ja tukee naisten ja miesten yhdenvertaista kohtelua. Parlamentin puhemies jopa totesi, että kansallisissa parlamenteissa on liian vähän naisia, vaikka tilanne Euroopan parlamentissa on muuttumassa. Voin vakuuttaa, että tämä pätee myös Romaniaan, joka lähetti suuremman osuuden naisia Euroopan parlamenttiin kansalliseen parlamenttiinsa verrattuna. Sen lisäksi, että tähän tilanteeseen, joka on vain jäävuoren huippu, vastataan, on tarpeen poistaa sukupuolten välinen palkkaero, saada enemmän naisia nimitettyä päätöksentekoasemaan ja lisätä dynaamisilla ja realistisilla toimintalinjoilla naisten työllisyyttä, koska työttömyys kohdistuu heihin enemmän. Tutkimukset osoittavat, että kyseessä ei ole ainoastaan miesten ja naisten yhdenvertainen kohtelu, vaan että näillä toimintalinjoilla olisi merkittävä vaikutus talouteen: bruttokansantuote kasvaisi 30 prosentilla. Sukupuolten välinen keskimääräinen palkkaero EU:ssa on edelleen 18 prosenttia. Pidän myönteisenä jäsenvaltioille esitettyä kehotusta toteuttaa samanpalkkaisuutta koskeva lainsäädäntö.
