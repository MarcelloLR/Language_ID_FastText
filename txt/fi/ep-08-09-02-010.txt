<CHAPTER ID="010">
Sähköiset viestintäverkot ja -palvelut - Euroopan sähköisen viestinnän markkinaviranomainen - Eurooppalaisen taajuusylijäämän täysimääräinen hyödyntäminen: Yhteinen lähestymistapa digitalisoinnin yhteydessä vapautuvien lähetystaajuuksien käyttöön - Sähköiset viestintäverkot ja -palvelut, yksityisyyden suoja ja kuluttajansuoja (keskustelu) 
<SPEAKER ID="208" NAME="Puhemies">
(DE) Esityslistalla on seuraavana yhteiskeskustelu
<P>
Catherine Trautmannin teollisuus-, tutkimus- ja energiavaliokunnan puolesta laatimasta mietinnöstä ehdotuksesta Euroopan parlamentin ja neuvoston direktiiviksi sähköisten viestintäverkkojen ja -palvelujen yhteisestä sääntelyjärjestelmästä annetun direktiivin 2002/21/EY, sähköisten viestintäverkkojen ja niiden liitännäistoimintojen käyttöoikeuksista ja yhteenliittämisestä annetun direktiivin 2002/19/EY sekä sähköisiä viestintäverkkoja ja -palveluja koskevista valtuutuksista annetun direktiivin 2002/20/EY muuttamisesta - C6-0427/2007 -,
<P>
Pilar del Castillo Veran teollisuus-, tutkimus- ja energiavaliokunnan puolesta laatimasta mietinnöstä ehdotuksesta Euroopan parlamentin ja neuvoston asetukseksi Euroopan sähköisen viestinnän markkinaviranomaisen perustamisesta - C6-0428/2007 -,
<P>
Patrizia Toian teollisuus-, tutkimus- ja energiavaliokunnan puolesta laatimasta mietinnöstä eurooppalaisen taajuusylijäämän täysimääräisestä hyödyntämisestä: yhteinen lähestymistapa digitalisoinnin yhteydessä vapautuvien lähetystaajuuksien käyttöön ja
<P>
Malcolm Harbourin sisämarkkina- ja kuluttajansuojavaliokunnan puolesta laatimasta mietinnöstä ehdotuksesta Euroopan parlamentin ja neuvoston direktiiviksi yleispalvelusta ja käyttäjien oikeuksista sähköisten viestintäverkkojen ja -palvelujen alalla annetun direktiivin 2002/22/EY, henkilötietojen käsittelystä ja yksityisyyden suojasta sähköisen viestinnän alalla annetun direktiiviin 2002/58/EY ja kuluttajansuojaa koskevasta yhteistyöstä annetun asetuksen (EY) N:o 2006/2004 muuttamista - C6-0420/2007 -.
<SPEAKER ID="209" NAME="Luc Chatel">
neuvoston puheenjohtaja. - (FR) Arvoisa puhemies, arvoisa komission jäsen, hyvät naiset ja herrat, televiestinnän ja uuden tietotekniikan merkityksen nähdäkseen tarvitsee vain vilkaista joitakin lukuja: pelkästään televiestintäteknologia muodostaa neljänneksen Euroopan unionin kasvusta ja 40 prosenttia tuottavuudesta. Jos katsotaan tehtyjen tutkimusten määrää, voidaan nähdä, että 12:n viime vuoden aikana 50 prosenttia Yhdysvaltain ja Euroopan välisestä kasvukuilusta liittyy eroihin tieto- ja viestintäteknologioidemme kehityksessä. Euroopan on siksi tehtävä tällä alalla pitkän aikavälin investointeja. EU:n sähköistä viestintää koskevien sääntelypuitteiden nopea tarkistaminen on siksi olennaisen tärkeää Euroopan talouden kilpailukyvyn ja kasvun edistämiseksi.
<P>
Kuten sanoin teollisuus-, tutkimus- ja energiavaliokunnan kuulemisessa, puheenjohtajavaltio Ranskan tavoitteena on saada aikaan poliittinen sopimus 27. marraskuuta pidettävässä televiestinnästä vastaavien ministerien kokouksessa, jonka sisältö perustuu tietysti mahdollisimman tiiviisti Euroopan parlamentin hyväksymiin kantoihin. Neuvosto on tämän toteuttamiseksi suunnitellut pitävänsä noin 15 työkokousta vuoden 2008 toisen puoliskon aikana. Haluaisin siksi lyhyesti tiedottaa teille neuvostossa vallitsevasta kannasta niihin tärkeimpiin kysymyksiin, joita kolme esittelijää, Catherine Trautman, Pilar del Castillo Vera ja Malcolm Harbour ovat käsitelleet. Kollegani Eric Besson käsittelee Patrizia Toian taajuusylijäämästä laatimaa mietintöä.
<P>
Haluaisin kiittää kolmen esittelijän tekemää sangen huomattavaa työtä aiheista, joita hetken päästä käsittelen. Minun mielestäni heidän tekemänsä työ auttaa selkeyttämään tilannetta ja tarjoaa uuden perustan neuvottelujen käymiselle neuvoston kanssa, ja haluaisin korostaa, että kahdessa toimielimessämme, parlamentissa ja neuvostossa, vallitsee laaja yksimielisyys.
<P>
Ensiksi haluaisin onnitella Catherine Trautmannia siitä työstä, jonka hän on tähän mennessä tehnyt käyttöoikeuksista ja valtuutuksista annettuja puitedirektiivejä muuttavaa direktiiviä koskevan mietinnön esittelijänä. Haluaisin kiittää hänen valmiuttaan ottaa huomioon seuraavan sukupolven verkkojen käyttöönoton luoman haasteen, sillä se on huoli, jonka kaikki alan sidosryhmät ja jäsenvaltiot jakavat.
<P>
Arvoisa Catherine Trautmann, mietinnössänne korostetaan, että kilpailun, erityisesti infrastruktuuriin perustuvan kilpailun edistämistä on jatkettava; se on myös neuvoston näkemys. Mietinnössänne ehdotetaan markkinoiden maantieteellistä jakamista ennakkosääntelyä koskevien velvoitteiden poistamiseksi, mikäli kilpailu on tehokasta. Neuvostossa keskustellaan tällä hetkellä tästä toisesta kohdasta.
<P>
Haluaisin nyt käsitellä markkinoiden sääntelyä, erityisesti ehdotusta komission veto-oikeuden laajentamisesta koskemaan sääntelyviranomaisten ehdottamia korjaavia toimia. Catherine Trautmann korostaa mietinnössään, että komission pitäisi toimia pikemmin välittäjänä kuin tuomarina. Hän ehdottaa siksi yhteissääntelymenettelyä, jossa asia voidaan viedä uudistetun sääntelyviranomaisten ryhmän käsiteltäväksi, kun komissio kyseenalaistaa sääntelyviranomaisen ehdottaman korjaavan toimen. Parlamentin esittelijä pyrkii siksi kompromissiin vallitsevan tilanteen ja alun perin komission ehdottaman, ja kuten tiedätte, jäsenvaltioiden jossakin määrin vastustaman, veto-oikeuden välillä. Tämä on alkuperäiseen tekstiin verrattuna todellista edistystä neuvoston kannalta erittäin arkaluontoisessa asiassa, sillä neuvosto ei tällä hetkellä näytä olevan valmis antamaan niin paljon valtaa komissiolle..
<P>
Toinen kiivaan keskustelun aiheena ollut aihe on toimintojen eriyttäminen. Catherine Trautmannin mietinnössä ehdotetaan, että oikeus toimintojen eriyttämisestä säätämiseen poikkeuksellisena korjaavana toimena säilytetään kansallisilla sääntelyviranomaisilla. Tämän poikkeuksellisen korjaavan toimen täytäntöönpano olisi rajatumpaa, koska se edellyttäisi sekä komission kanssa etukäteen tehtävää sopimusta että televiestinnän eurooppalaisten sääntelyviranomaisten elimen (BERT) myönteistä kantaa. Esittelijän omaksuma lähestymistapa näyttää yleisesti olevan johdonmukainen neuvostossa tässä yhteydessä saavutetun kompromissin kanssa, eli sen, että säilytetään tästä korjaavasta toimesta säätäminen, mutta sen laajaa käyttöä ei sallita.
<P>
Toinen tärkeä asia näissä neuvotteluissa on radiotaajuuksien hallinta. Esittelijänne kannattaa neuvoston tavoin asteittaista lähestymistapaa taajuushallinnon muutoksiin, millä saavutetaan tasapaino komission esittämän riippumattomuusperiaatteen ja näiden niukkojen resurssien hallinnan monimutkaisuuden välillä. Teollisuusvaliokunnan lopulta hyväksymässä mietinnössä esitellään myös uusi elementti kannattamalla Euroopan parlamentille, neuvostolle ja komissiolle radiotaajuuspoliittisissa kysymyksissä neuvoja antavan radiotaajuuspolitiikkaa käsittelevän komitean RSPC:n perustamista. Komitean tehtävänä olisi laatia strateginen lainsäädäntöohjelma radiotaajuuksien käytöstä. Minun mielestäni neuvosto on tässä asiassa ottanut huomioon Euroopan parlamentin sille esittämän oikeutetun pyynnön osallistua enemmän radiotaajuuksien hallintaa koskevien laajojen suuntaviivojen laadintaan, mutta kuten tiedätte, neuvosto haluaa myös välttää tilannetta, jossa liian monet elimet ovat vastuussa näistä resursseista, ja säilyttää reagointikyvyn, jota nämä markkinat ja radiotaajuuksien käyttö innovoinnin strategisina resursseina edellyttävät.
<P>
Haluan kiittää Pilar del Castillo Veran Euroopan sähköisen viestinnän markkinaviranomaisen perustamisesta laatiman mietinnön laadusta. Haluaisin huomauttaa, että siinä käsitellään erittäin arkaluontoista asiaa, asiaa, josta parlamentissa ja neuvostossa vallitsee myös laaja yksimielisyys. Mietinnössä Pilar del Castillo Vera tekee johtopäätöksen, että viranomainen ei ole alun perin ehdotetussa muodossa oikea ratkaisu sääntelyviranomaisten välisen yhteistyön vahvistamiseen ja käytäntöjen yhtenäistämisen edistämiseen, ja tämä on myös neuvoston kanta. Vastustatte Euroopan supersääntelyviranomaisen perustamista ja ehdotatte sellaisen elimen - BERTin - perustamista, joka olisi lähempänä sääntelyviranomaisia, joka olisi riippumattomampi Euroopan komissiosta ja jolla olisi paljon yksinkertaisempi rakenne ja hallinto kuin alun perin ehdotettiin. Neuvosto on tietoinen kaikista näistä perusteluista, mutta kuten tiedätte, jäsenvaltioiden enemmistöllä on edelleen joitakin varauksia yhteisön elimen perustamista koskevan ajatuksen suhteen. Seuraavien viikkojen aikana neuvoston on siksi yritettävä saada aikaan tasapaino kahden seuraavan vaihtoehdon välillä: eurooppalaiset sääntelyviranomaiset käsittävän yksityisoikeudellisen elimen institutionalisointi tai sellaisen yhteisön elimen perustaminen, jonka riippumattomuus on turvattava.
<P>
Viimeiset huomautukseni liittyvät Malcom Harbourin mietintöön, ja haluan kiittää häntä hänen työnsä laadusta. Pidän erityisen myönteisenä sitä, että mietinnössä otetaan huomioon kuluttajien perusoikeudet. Parlamentti tukee neuvoston tavoin niitä komission toimenpiteitä, joilla pyritään vahvistamaan kuluttajansuojaa, joka on ollut viime aikoina esillä, koska viestintäpalvelut vaikuttavat enenevässä määrin kansalaistemme jokapäiväiseen elämään.
<P>
Malcolm Harbourin mietinnössä ehdotetaan erityisesti, että sopimuksiin sisällytettävää tietoa pitäisi täsmentää, että jäsenvaltioiden vammaisia käyttäjiä koskevia toimenpiteitä pitäisi vahvistaa ja että numeron siirtämistä koskevia siirtymäaikoja pitäisi vähentää kilpailun parantamiseksi. Neuvosto tukee laajasti kaikkia näitä toimenpiteitä.
<P>
Minun mielestäni yksityisyyden suojaa koskeva kysymys, jota Alexander Alvaro käsitteli tehostetun yhteistyön nojalla kansalaisvapauksien sekä oikeus- ja sisäasioiden valiokunnassa, on myös tärkeä asia, jota on käsiteltävä, ja olen tyytyväinen, että esimerkiksi ei-toivottu tekstiviestien lähettäminen on otettu huomioon.
<P>
Malcolm Harbourin mietinnössä ehdotetaan tekijänoikeutta koskevan erityiskysymyksen osalta, että säilytetään sähköisten viestintäpalvelujen verkko-operaattoreiden velvollisuus antaa tilaajille kaikki hyödylliset tiedot verkkojen ja palvelujen laittomasta käytöstä. Siinä ehdotetaan myös kaikkien sidosryhmien välisen yhteistyön kannustamista lainmukaisten tarjousten levittämisen edistämiseksi. Nämä näyttävät olevan tasapainoisia toimenpiteitä, mutta meidän on otettava huomioon, että tämä on hyvin arkaluontoinen kysymys sekä parlamentille että neuvostolle.
<P>
Arvoisa puhemies, ennen kuin annan puheenvuoron taajuusylijäämää käsittelevälle kollegalleni Eric Bressonille, haluaisin sanoa johtopäätöksenä vastuullani olevista asioista, että meidän mielestämme parlamentti ja neuvosto ovat sangen yksimielisiä näistä kysymyksistä, vaikka onkin totta, että pieniä mielipide-eroja on siitä, miten yksityiskohtaisesti nämä asiat pitäisi sisällyttää direktiiviin. Teemme luonnollisesti kaikkemme voidaksemme jatkaa tiivistä yhteistyötä parlamentin ja komission kanssa, jotta näiden kolmen toimielimen välinen kompromissi saavutettaisiin mahdollisimman pian.
<SPEAKER ID="210" NAME="Puhemies">
(DE) Kiitos, arvoisa Luc Chatel. Luc Chatel on teollisuudesta ja kuluttaja-asioista vastaava valtiosihteeri.
<P>
Me avaamme tänään uusia uria kuulemalla neuvoston toista edustajaa eli Eric Bressonia, joka on pääministerin kanslian valtiosihteeri.
<SPEAKER ID="211" NAME="Éric Besson">
neuvoston puheenjohtaja. - (FR) Arvoisa puhemies, arvoisa komission jäsen, hyvät naiset ja herrat, kuten kollegani Luc Chatel juuri sanoi, minun tehtävänäni on puhua teille taajuusylijäämää koskevasta hyvin tärkeästä asiasta.
<P>
Neuvosto antoi 12. kesäkuuta 2008 päätelmät komission tiedonannosta nimeltä ”Eurooppalaisen taajuusylijäämän täysimääräinen hyödyntäminen: yhteinen lähestymistapa digitalisoinnin yhteydessä vapautuvien lähetystaajuuksien käyttöön”. Analogisten radiolähetysten lopettaminen vapauttaa taajuuksia UHF-taajuuksilla, mikä on erityisen houkuttelevaa UHF-radioaaltojen etenemisominaisuuksien takia. Lähetysten digitalisointi tarjoaa siksi ennennäkemättömän mahdollisuuden, jota meidän on hyödynnettävä täysimääräisesti. Tämä on tavoite Patrizia Toian mietinnössä, josta te ilmaisette mielipiteenne, ja nyt haluaisin kiittää hänen tekemänsä työn laatua.
<P>
Kuten Patrizia Toia on mietinnössään osoittanut, radiotaajuuksien käytöstä riippuvaisten sähköisten viestintäpalvelujen markkinoiden yhdistetty arvo EU:ssa on yli 250 miljardia euroa tai noin 2,2 prosenttia EU:n vuotuisesta bruttokansantuotteesta. Hyvällä taajuushallinnolla voidaan edistää huomattavasti Lissabonin strategian kilpailukykyä ja talouskasvua koskevia tavoitteita ja vastata Euroopan kansalaisten moniin yhteiskunnallisiin, kulttuurisiin ja taloudellisiin tarpeisiin. Käytännössä taajuusylijäämän viisas ja oikeudenmukainen käyttö auttaa vähentämään digitaalista kahtiajakoa erityisesti heikossa asemassa olevilla tai syrjäisillä alueille tai maaseudulla. Kuten esittelijänne aivan oikein huomauttaa, digitalisoinnin myötä vapautuvat radiotaajuudet on jaettava uudelleen mahdollisimman pian.
<P>
Voin kertoa teille nyt, että neuvosto on periaatteessa samaa mieltä esittelijän näkemyksestä, jonka mukaan taajuuden käyttöä koskevalla Euroopan tason koordinoidulla lähestymistavalla taataan taajuusylijäämän paras mahdollinen käyttö. Uusien sähköisten viestintäpalvelujen yhtenäisen osakaistan määrittämisen avulla operaattorit ja laitevalmistajat voivat hyötyä riittävän suurista markkinoista. Tämä on strateginen kysymys Euroopan teollisuuden ja politiikan kehityksessä.
<P>
Mikäli Eurooppa pystyy koordinoimaan taajuusylijäämiä koskevaa toimintaa, kuten se teki GSM:n osalta, sille avautuu historiallinen tilaisuus panna seuraavien 20 vuoden aikana uudelleen täytäntöön merkittävää politiikkaa teollisuutensa ja kuluttajiensa hyödyksi. Kuten ministerit viime kesäkuussa korostivat, neuvosto katsoo kuitenkin, että meidän pitäisi kunnioittaa periaatetta, jolla varmistetaan taajuusylijäämän käytön joustavuus kuitenkin ottamatta lukuun rajoituksia, joita tarvitaan haitallisen puuttumisen estämiseen tai sellaisten yleisen edun mukaisten tavoitteiden edistämiseen kuin palvelun laaja saatavuus tai tiedotusvälineiden moniarvoisuus ja kulttuurinen ja kielellinen moninaisuus. Taajuuksien jakoa koskevien kansallisten keskustelujen on edettävä vauhdikkaasti, mutta jos yhteisön toimintatavan halutaan onnistuvan, sen on vastattava tällä hetkellä taajuuksien uudelleenkäytöstä tehtäviä kansallisia päätöksiä.
<P>
Haluaisin päättää puheenvuoroni sanomalla, että neuvosto kehottaa siksi komissiota - ja tiedän sen jo tehneen niin - käynnistämään tarvittavat tutkimukset ja kuulemiset johdonmukaisen perustan luomiseksi taajuuksien koordinoidulle käytölle. Komissiota kehotetaan myös tukemaan ja avustamaan jäsenvaltioita tämän tavoitteen saavuttamisessa. Neuvosto odottaa siksi hyvin kiinnostuneena joulukuussa 2008 toimitettavaa komission kertomusta tämän prosessin tuloksista ja kaikista vaadittavista lisätoimenpiteistä.
<SPEAKER ID="213" NAME="Viviane Reding">
komission jäsen. - (EN) Arvoisa puhemies, haluan aloittaa kiittämällä esittelijöitä, Catherine Trautmannia, Pilar del Castillo Veraa, Patrizia Toiaa ja Malcolm Harbouria hyvin vaikeasta työstä ja hyvin rakentavista ehdotuksista. Haluan kiittää parlamenttia yleisesti, koska työ on ollut hyvin rankkaa, ja tiedän, että se on sisältänyt hyvin perusteellisen ja kattavan valmistelun - sidosryhmien kuulemisia ja liioittelematta satojen tarkistusten käsittelyä - ja tiedän, että olette myös juosseet kilpaa kellon kanssa, mutta usein parhaat tulokset saavutetaan juuri sellaisissa olosuhteissa, ja se pätee ehdottomasti tähän.
<P>
Riippumatta siitä, miten asianmukaisia nykyiset sääntelypuitteet monessa suhteessa ovat, kaikki ovat samaa mieltä siitä, että niitä on ehdottomasti parannettava. Miksi? Meidän on vahvistettava kuluttajien suojelua takaamalla, että he voivat tehdä asianmukaisesti tietoon perustuvan valinnan monien eri kilpailevien tuotteiden ja palvelujen välillä. Meidän on taattava, että kun jäsenvaltiot hallinnoivat kansallista taajuuttaan - joka on hyvin kallisarvoinen resurssi, kuten on jo sanottu - ne saavat aikaan yhteiskunnallista ja taloudellista hyötyä, koska niiden hallinto on tehokasta, avointa ja joustavaa ja koska EU:n tason koordinointi on parempaa. Meidän on varmistettava, että sääntelyjärjestelmällämme helpotetaan, eikä estetä, investointeja seuraavan sukupolven verkkoihin, jotta Eurooppa säilyy 2000-luvulla kilpailukykyisenä.
<P>
Lopuksi - ja tämä on kaikkien pyrkimystemme taustalla - meidän on vahvistettava sisämarkkinoita. Tässä ei ole kyse korulauseista vaan siitä, että EU:lle varmistetaan tehokkaat ja kilpailukykyiset yhtenäismarkkinat, joilla tuodaan mittakaavaetuja sähköistä viestintää koskevan alan lisäksi myös kansalaisille ja taloudelle laajemmin. Yleisesti ottaen koko talous hyötyy ja koko taloutta on vahvistettava. Hyödynnetään Euroopan mannertamme: poistetaan esteet, jotka johtavat pirstoutumiseen ja taloudelliseen ja yhteiskunnalliseen tehottomuuteen.
<P>
Nämä kaikki neljä perusaihetta - kuluttajansuoja, taajuudet, investoinnit ja sisämarkkinat - ovat hyvin tärkeitä, ja parlamentti on ymmärtänyt sen. Minun on onniteltava parlamenttia taustalla olevien ongelmien määrittämisestä ja siitä, että se on tehnyt oikean diagnoosin todellisten ratkaisujen edistämiseksi.
<P>
Haluaisin nyt siirtyä käsittelemään sisäisiä markkinamekanismeja. Niiden osalta panokset ovat korkeimmat ja niistä neuvoston kanssa käytävät keskustelut näyttävät edelleen olevan hyvin vaikeita. Sanon tämän huolimatta siitä, että ministerit tunnustivat itse Slovenian puheenjohtajakauden päätteeksi, että meidän on parannettava sähköisen viestinnän sisämarkkinoiden johdonmukaisuutta.
<P>
Tunnustaminen on oikein hyvä, mutta mitä ovat ratkaisut? Parlamentti on aivan oikein ymmärtänyt, että kyse on vain yhdestä - ei kahdesta - keskustelusta, kun käsitellään sisämarkkinoiden toiminnan parantamista koskevaa elintä ja mekanismeja, erityisesti 7 artiklassa mekanismeja kansallisten markkinoiden arviointia koskevista ilmoitusmekanismeista. Ne ovat yhden sisämarkkinakolikon kaksi puolta - ne kuuluvat yhteen.
<P>
Me kaikki tiedämme, että nykyisiä järjestelyjä yhteistyön järjestämiseksi kansallisten sääntelyviranomaisten välillä yhteisön puitteissa - eli eurooppalaista sääntelyviranomaisten ryhmää - on parannettava, jos niiden halutaan olevan hyödyllisiä. Komissio pitää siksi myönteisinä tarkistuksia, jotka perustuvat komission ehdotukseen avoimemmasta, vastuullisemmasta ja tehokkaammasta yhteistyön muodosta.
<P>
Komissio pitää erityisen myönteisenä parlamentin ehdotusta yhteisön elimestä. Kyseisen yhteisön elimen ja kaiken, mitä se sisältää, on sovittava tarkoitukseen: sen on toimittava niin, että se on tehokas, oikeudenmukainen ja luotettava, ja sen myös oltava sellaisten epäilysten ulkopuolella, että se ehkä olisi lähempänä joitakin sääntelyviranomaisia kuin joitakin toisia. Tämän takia, jos haluamme olla johdonmukaisia, meidän on oltava johdonmukaisia myös rahoituksen osalta. Kansallisella rahoituksella, minkä suuruisella tahansa, kyseenalaistetaan elimen uskottavuus ja luodaan mahdollisuuden hallinnolliseen ja oikeudelliseen epävarmuuteen.
<P>
Tiedämme kokemuksesta, että sekamuotoinen rahoitus luo ongelmia, joten meidän on vältettävä sellaisten ongelmien luomista. Tässä yhteydessä haluaisin varoittaa parlamenttia olemaan varuillaan sen osalta, mitä kutsun belgialaisen jalkapalloseuran toimintatavaksi, mikä minun on selitettävä teille. Tiedetään, että komissio perusti eurooppalaisen sääntelyviranomaisten ryhmän komission neuvonantajaksi. Kansalliset sääntelyviranomaiset perustivat äskettäin Belgian lain mukaisesti yksityisoikeudellisen elimen toimimaan kansainvälisen sääntelyviranomaisten ryhmän sihteeristönä. Kansainvälinen sääntelyviranomaisten ryhmä toimii yhteisön puitteiden ulkopuolella - sen jäsenistöön kuuluu muitakin kuin 27 jäsenvaltiota - ja käytännössä kukaan ei ymmärrä, missä kansainvälinen sääntelyviranomaisten ryhmä alkaa ja eurooppalainen sääntelyviranomaisten ryhmä loppuu. Komissio halusi lopettaa tämän hämmennyksen perustamalla selkeästi määritellyn ja vastuuvelvollisen viranomaisen. Emme ehdottomasti halunneet, että belgialainen yksityinen elin, joka on vieras yhteisön toimintatavalle ja sen tarjoamille takeille, osallistuu Euroopan unionin päätöksentekoon.
<P>
Tämän takia on edelleen pohdittava enemmän monia oikeudellisia ja institutionaalisia kysymyksiä, jotka koskevat elimen perustamista, erityisesti sen hallintorakennetta. Meidän on löydettävä oikeat keinot kansallisten sääntelyviranomaisten riippumattomuuden suojaamiseksi tavalla, jolla varmistetaan yhteisöön perustuva lähestymistapa.
<P>
Ennen kaikkea minun on kuitenkin korostettava sitä, että elin on vain väline eikä päämäärä itsessään. Elin on vain väline sääntelyn johdonmukaisuuden parantamiseksi. Tämän takia sisämarkkinakolikon toinen puoli on niin tärkeä, ja tämän takia Euroopan parlamentti on täysin oikeassa vahvistaessaan 7 artiklassa tarkoitettua yhdenmukaista menettelyä, joka koskee ilmoitusten tekemistä kansallisten markkinoiden arvioinnista, jossa muuten elimelläkin on osansa.
<P>
Parlamentin uusi välitysmenettely 7 a artiklassa osoittaa, että komissio ja parlamentti ovat samaa mieltä siitä, että tarvitaan toiminnan johdonmukaisuutta koskevia mekanismeja, joilla on todellista vaikutusta.
<P>
Parlamentin ratkaisuna on valtuuttaa komissio puuttumaan asiaan kehottaakseen kansallista sääntelyviranomaista muuttamaan sääntelyä koskevaa toimintatapaansa, mikäli ongelma on määritelty elimen suorittaman vertaisarvioinnin jälkeen. Meidän on keskusteltava lisää parlamentin toimintatavan yksityiskohdista, jotta perustamissopimuksessa säädettyä toimielinten tasapainoa kunnioitetaan, mutta minusta tämän lähestymistavan logiikka on ehdottoman oikein, sillä siinä saavutetaan tasapaino toissijaisuutta koskevien etujen ja sisämarkkinoiden etujen välillä, ja tehdään sitten selkeät toimintaa koskevat johtopäätökset.
<P>
Elimen tekemän vertaisarvioinnin ansiosta on keinoja hyötyä kansallisten sääntelyviranomaisten yhteisestä kokemuksesta sekä niiden ymmärtäväisyydestä oikeutettuja paikallisia eroja kohtaan. On ehdottoman järkevää, että kun elin varoittaa sisämarkkinoiden ongelmasta, joka vastaa perussopimusten valvojana toimivan komission esiin nostamia huolenaiheita, siitä on seurauksia.
<P>
Sisämarkkinoiden etujen ja oikeusvarmuuden (ja ”oikeus” tarkoittaa myös liiketoimintaa) takia komission on voitava vaatia ilmoituksen tekevää kansallista sääntelyviranomaista muuttamaan toimintatapaansa kyseisessä tapauksessa, koska emme voi hyväksyä sitä, että kun olemme käyneet läpi hyvin pitkän 7 artiklassa tarkoitetun arviointiprosessin, ilmoituksen tekevä kansallinen sääntelyviranomainen voi sanoa ”kiitos paljon mielipiteestänne, mutta minä pidän toimintatapaani parempana” ja toimia aivan kuin mitään ei olisi tapahtunut.
<P>
Tämän takia onnittelen parlamenttia, joka on oikeassa sanoessaan, että koko prosessi ei voi vain hiipua hiljalleen. Teollisuus, kuluttajat ja veronmaksajat eivät ymmärrä, jos rakennamme kehittyneitä ja aikaavieviä sääntelyjärjestelmiä, joilla ei ole mitään vaikutusta. Tämän takia järjestelmässä on oltava suojaverkko eli se, että lopulta komissio voi tehdä sitovan päätöksen.
<P>
Mainitsin aiemmin, että on tärkeää luoda sääntelypuitteet, joissa suhtaudutaan suopeasti uusiin investointeihin. Tämän takia komissio ei ehdotuksessaan pelkästään säilyttänyt vaan myös vahvisti kilpailuun perustuvaa lähestymistapaa sääntelyyn, sillä kilpailukykyisillä markkinoilla pyritään uusiin investointeihin. Tämän takia komissio on myös kiitollinen teollisuus-, tutkimus- ja energiavaliokunnalle siitä, että se on yrittänyt tehdä televiestintää koskevista säännöistä myönteisempiä investoinneille, erityisesti sellaisten laajojen investointien osalta, joita tarvitaan vanhojen kuparikaapelien nykyaikaistamiseen asentamalla nopeita valokuituverkkoja.
<P>
Nämä vanhentuneet tilaajayhteydet - ja niihin kuuluu laaja enemmistö Internet-yhteydestä riippuvaisista eurooppalaisista talouksista ja pienyrityksistä - ovat huippunopeiden internetyhteyksien hidaste, jossa matka tiedon valtatiellä hidastuu ryömimiseksi, ja siksi ylistän sitä, että parlamentti pyrkii rohkaisemaan infrastruktuurikilpailua, joka koskee seuraavan sukupolven verkkoonpääsyä edistämällä ennakoivasti niiden kaapelikanavien jakamista, joissa on uudet kuidut, sekä uusia laitteita koskevien riskien jakamista. Nämä ponnistelut ovat myönteisiä, ja ne ovat yhdenmukaisia sen suosituksen kanssa, jota parhaillaan valmistelen antaakseni tästä aiheesta opastusta kansallisille sääntelyviranomaisille.
<P>
Näiden huippunopeiden internetyhteyksien hidasteiden ajanmukaistamisesta ei saa kuitenkaan tulla uutta ja kestävää pullonkaulaa tulevaisuuden kilpailulle, ja meillä on paljon todisteita siitä, että kuituun siirtyminen vaikeuttaa vaihtoehtoisten sijoittajien liiketoimintaa, koska kuitua koskeva eriyttäminen ei ole tällä hetkellä teknisesti tai taloudellisesti mahdollisesti, mikä tarkoittaa, että vaihtoehtoisten operaattoreiden on investoitava omaan kuituunsa tai käytettävä vakiintunutta bittivirtapalvelua.
<P>
Meidän on kohdattava tosiasiat: monilla maantieteellisillä alueilla, joilla infrastruktuurikilpailu ei osoittaudu mahdolliseksi, asianmukainen sääntely on edelleen ainoa tapa pitää kilpailu hengissä. Kilpailu alentaa hintoja, parantaa palvelujen laatua ja tuo enemmän valinnanvapautta, joten kuluttajat ovat todellisia voittajia.
<P>
Mutta en huijaa itseäni. Voin nähdä, että parlamentti jakaa nämä huolet. Valinnanvapauden on oltava todellinen, kuluttajia on kannustettava hyötymään mahdollisimman paljon kilpailusta, ja heille on annettava välineet, joita he tarvitsevat ollakseen ajan tasalla. Tämän takia parantuneet valmiudet toimittajan vaihtamiseen ovat tärkeitä. Pidän myönteisenä parlamentin tukea sille, että valmius numeron siirtämiseen yhdessä päivässä on varmistettava. Jos se voidaan Australiassa tehdä kahdessa tunnissa, yhden päivän pitäisi olla täysin mahdollista Euroopassa.
<P>
Pidän myös myönteisenä selkeyttä, jota parlamentti on lisännyt muutoksilla kuluttajien tiedotuksen parantamiseen, jotta kuluttajat tietävät todella, mitä palveluja he palveluntarjoajiltaan saavat, ja jotta he voivat tehdä hyödyllisiä vertailuja. Tämä avoimuuden lisääntyminen tukee myös Internetin avoimia rakenteita, joita me korostamme, joita me haluamme ja joita me puolustamme. Jos Internetiin pääsyn osalta on rajoituksia, on välttämätöntä, että kuluttajille tiedotetaan selkeästi, mitä kyseiset rajoitukset ovat, ja olen tyytyväinen nähdessäni, että sekä komissio että parlamentti ovat yksimielisiä näistä kohdista.
<P>
Minun on kuitenkin vaikeampi ymmärtää, miksi parlamentti on muuttanut tekstiä siten, että tilaajia ei rohkaista ja heille ei tiedoteta samalla tavalla, kun kyse on heidän henkilötiedoistaan. Tiedän, että parlamentti suhtautuu hyvin vakavasti kuluttajien ja kansalaisten perusoikeuksien suojeluun, ja siksi olen niin yllättynyt siitä, että komission ehdotuksessa esitettyjä vaatimuksia rikkomisen ilmoittamisesta heikennetään nyt käsiteltävinä olevilla muutoksilla.
<P>
Oletustilanteen pitäisi olla se, että tilaajat tietävät henkilötietojaan koskevan suojan rikkomisesta, jotta he voivat ryhtyä varotoimenpiteisiin, eikä palveluntarjoajan määritettäväksi voida jättää sitä, aiheuttaako rikkomus todennäköisesti haittaa tilaajalle - tilaajaa ja hänen omia tietojaan on suojeltava. Miten palveluntarjoaja voi esimerkiksi tietää, miten arkaluontoista kyseinen tieto on yksittäistapauksissa? Kehottaisin siksi parlamenttia harkitsemaan uudelleen kantaansa tähän kysymykseen.
<P>
Lopuksi taajuuksista: Minun ei tarvitse vakuuttaa parlamenttia tämän aiheen merkityksestä. Siksi komissio pitää myönteisenä taajuuskysymystä koskevan keskustelun politisointia. Tämä keskustelu kattaa paljon enemmän kuin teknisen tason. Vaikka siinä ollaan edelleen suuresti kiitollisuudenvelassa radiotaajuuskomitean tekemälle ankaralle työlle ja sen tuottamille ratkaisuille, radiotaajuutta koskevan päätöksen ansiosta on myös saavutettu paljon. Meidän pitäisi säilyttää se. Mutta parlamentti on oikeassa: suuremman edistyksen saavuttaminen riippuu poliittisen tason sisällyttämisestä tähän prosessiin, jotta panoksista voidaan keskustella asianmukaisesti. Jäsenvaltioiden välisellä tehokkaammalla - eli paremmin koordinoidulla - toimintatavalla luodaan mahdollisuudet kaikkia hyödyttävään tilanteeseen, jossa yhteiskuntaan ja kulttuuriin liittyvien tavoitteiden saavuttaminen yhdistetään Euroopan taloudelle koituvaan suureen hyötyyn.
<P>
Taajuusylijäämän parasta mahdollista hyödyntämistä ja muita tähän liittyviä kysymyksiä koskeva merkittävä edistys voidaan taata vain strategialla ja merkittävillä poliittisilla päätöksillä, joista sekä parlamentti että neuvosto ovat yksimielisiä. Joten komissio tukee parlamentin oikeutettua tavoitetta laajemmasta osallistumisesta taajuuspolitiikan säätämiseen ja hyväksyy periaatteessa parlamentin ehdottamat muutokset.
<P>
Neuvostolla on tietysti sanansa sanottavana. Haluan viestittää, että komissio tukee parlamenttia tässä keskustelussa ja auttaa neuvostoa pääsemään sopimukseen parlamentin kanssa.
<SPEAKER ID="215" NAME="Catherine Trautmann" LANGUAGE="FR">
Arvoisa puhemies, arvoisa komission jäsen, arvoisat ministerit, hyvät naiset ja herrat, jotta käsiteltävänämme oleva sääntelypuitteiden uudistus olisi perusteltu, siitä on seurattava kouraantuntuvia tuloksia sekä kuluttajille hinnan, saatavuuden ja yhteysnopeuden osalta että yrityksille oikeudenmukaista kilpailua, uusia investointeja ja kilpailukykyä koskevien mahdollisuuksien osalta.
<P>
Mukana olevien sidosryhmien suuri määrä tarkoittaa, että pelissä on erilaisia ja jopa ristiriitaisia etuja. Omalta osaltani pidin jo varhaisesta vaiheesta lähtien tärkeänä kaikkien osapuolien kuuntelemista ja myös sitä, että yrityksille ja kuluttajille annetaan oikea-aikainen ja luotettava viesti heidän luottamuksensa voittamiseksi tai sen voittamiseksi uudelleen.
<P>
Sähköinen viestintä on todellinen mahdollisuus Euroopan kasvulle. Ala muodostaa kolme prosenttia Euroopan BKT:stä. Meidän on edelleen voitava hyödyntää EU:ssa täysimääräisesti näiden mahdollisuuksien etuja investointien ja palvelujen kehittämisen osalta. Tämä edellyttää kilpailua, mutta ei pelkästään sitä. On toteutettava toimenpiteitä vastuullista ja kestävää kehitystä edistävien olojen luomiseksi, toisin sanoen rakennettava ekosysteemi sellaiselle tietoon perustuvalle taloudelle, jollaisen me kaikki haluamme.
<P>
Meidän on nyt pidettävä tieto- ja viestintätekniikkaa resurssina. Asia koskee siksi sekä julkista että yksityistä sektoria, ja se edellyttää, että tuemme joustavia sääntöjä ja kaikkien sidosryhmien vastuuta sääntelyviranomaisten ja komission paremman yhteistyön avulla samalla tavoin kuin operaattorit ja kuluttajat tekevät yhteistyötä sopimuksen perusteella.
<P>
Haluaisin, että seuraavaa neljää tärkeintä alaa vahvistettaisiin: Ensinnäkin kuluttajapalvelu saatavuuden - verkkojen laajemman alueellisen käyttöönoton avulla - oikeudenmukaisten hintojen ja laadun osalta, toiseksi alan kestävä toiminta työpaikkojen luomisen ja innovaatioiden kannustamiseksi, koska myös tekninen edistys alentaa tehokkaasti hintoja, kolmanneksi pienten ja suurten yritysten kilpailukyky EU:n jäsenvaltioiden kestävän kilpailun ja tarvittavien investointien varmistamiseksi erityisesti kuituoptiikassa, minkä avulla voimme kilpailla tehokkaammin maailmanlaajuisilla markkinoilla, ja lopuksi oikeusvarmuus - tarve varmistaa järjestelmän luotettavuus antamalla vastuuta mukana oleville ja kannustamalla keskinäistä yhteistyötä erityisesti sääntelyviranomaisten välillä mutta myös sääntelyviranomaisten ja komission välillä.
<P>
Panin tyytyväisenä merkille, että teollisuus-, tutkimus- ja energiavaliokunta hyväksyi tämän perusteella kompromissiehdotukseni - usein suurella enemmistöllä - ja haluaisin kiittää kollegoitani siitä, että he olivat niin auliisti saatavilla joskus sangen tiukoista aikatauluista huolimatta, minkä ansiosta pystyimme noudattamaan aikataulua ja saavuttamaan tavoitteen tämän asetuksen tarkistamisesta ennen nykyisen parlamenttikauden loppua. Tämä on tulosta yhteisistä ponnisteluista.
<P>
Minusta henkilökohtaisesti tuntuu, että alalla on yleisesti suhtauduttu myönteisesti näihin suuntaviivoihin, ja toivon, että kumppanimme neuvostossa tekevät samoin. Olen kuunnellut tarkkaan Luc Chatelia ja Eric Bessonia ja heidän näkemyksiään sekä komission jäsentä Redingiä, ja haluaisin kiittää heitä asiantuntevista ja yleisesti myönteisistä kannoista.
<P>
Palatakseni takaisin edelleen keskustelun aiheena oleviin kohtiin, haluaisin puhua korjaavista toimista.
<P>
Puuttumatta kansallisten sääntelyviranomaisten valtuuksiin on syntynyt yksimielisyys siitä, että EU:n tason korjaavia toimia on sovellettava yhtenäisemmin. Yksimielisesti - tai miltei yksimielisesti - on kuitenkin torjuttu komission ehdotus siitä, että sen pitäisi saada veto-oikeus korjaavien toimien suhteen. Mietinnössäni esitettyjen mekanismien nojalla kullakin elimellä on laillinen asemansa. komissio voi esittää epäilyjä korjaavasta toimesta, mutta se ei voi täysin torjua sitä, ellei myös BERT ilmaise siitä kielteistä kantaa. Sitä vastoin, jotta toimintojen eriyttämisestä voitaisiin säätää korjaavana toimena, komission ja BERTin pitäisi olla asiasta yksimielisiä. Tällaisen rajoituksen myötä kyseinen eriyttäminen olisi kouraantuntuva uhka, mutta siitä ei kuitenkaan voitaisi säätää kevyesti.
<P>
Radiotaajuuksien osalta ehdotuksissamme pyritään näiden niukkojen resurssien joustavampaan mutta kohtuulliseen ja oikeasuhtaiseen hallintoon ja samalla esitetään toimia, joilla pyritään parantamaan taajuushallintoa. Olennainen osa meille on aito eurooppalainen taajuuspolitiikka, joka voitaisiin heti paketin hyväksymisen jälkeen esittää varhain seuraavalla parlamenttikaudella pidettävässä tärkeässä konferenssissa.
<P>
Uusia verkkoja ei käsitelty ollenkaan tai käsiteltiin vähän komission ehdotuksessa, vaikka Eurooppa on jo mukana tässä teknisessä vallankumouksessa. Meistä tuntui, että oli ensisijaisen tärkeää antaa jäsenvaltioille ja sääntelyviranomaisille välittömästi suuntaviivat ja välineet, joita ne tarvitsevat kannustaakseen investointeja ja tarvittaessa hallitakseen näiden verkkojen käyttöönottoa. Siksi tunnustettujen asiantuntijoiden paneeli vahvisti ehdotuksemme juuri ennen kesälomia.
<P>
Viimeinen kysymys on tullut esiin hieman liian myöhään: teollis- ja tekijänoikeuksien suojelu. On valitettavaa, että tämä keskustelu on tullut esille tässä vaiheessa televiestintäpaketin tarkistamista. Minun mielestäni ei olisi asianmukaista keskustella nyt mekanismeista, joilla taataan teollis- ja tekijänoikeuksien täysimääräinen kunnioittaminen.
<P>
Haluan vain sanoa, että toivon, että pystymme saattamaan tämän paketin tarkistuksen loppuun ilman liiallista painetta ja tämän, vaikkakin tärkeän kysymyksen häiritsemättä, koska komission tiedonannon aiheena on luova sisältö. Käsittelen jäljellä olevia kohtia niiden kahden minuutin aikana, jotka minulla on loppupuheenvuoroa varten.
<SPEAKER ID="217" NAME="Pilar del Castillo Vera">
esittelijä. - (ES) Arvoisa puhemies, haluaisin aloittaa korostamalla sitä, mitä Luc Chatel sanoi: sähköisen viestinnän ala vastaa 25 prosentista Euroopan kasvusta ja 40 prosentista tuottavuudesta. Lyhyesti, nämä luvut vahvistavat Lissabonin ohjelmassa esitetyt lausunnot siitä, että on kehitettävä tietoon perustuvaa eurooppalaista taloutta, jossa suuri kehityksen liikkeellepaneva voima on itse asiassa sähköinen viestintä.
<P>
Komissio on osoittanut tiedostavansa ja tietävänsä tämän ehdottamalla toimia, joilla määritellään uudelleen vuonna 2002 hyväksytyt sääntelypuitteet. Sääntelyä on purettu monilla markkinoilla, ja odotettavissa on vielä joitakin merkittäviä asetuksia, joiden tarkoituksena on antaa todellinen sysäys sisämarkkinoiden kilpailukyvylle.
<P>
Keskityn kuitenkin tietysti parlamentin kantaan. Arvoisa neuvoston edustaja Luc Chatel, arvoisa komission edustaja Viviane Reding, hyvät naiset ja herrat, kyseisessä kannassa on yhteinen nimittäjä, tekijä, jonka ansiosta parlamentin kanta on mielestäni erittäin johdonmukainen, yhtenäinen ja voimakas. Parlamentin laatimien ja asiasta vastaavien valiokuntien hyväksymien mietintöjen yhteinen nimittäjä on yksinkertaisesti käsite jaetusta vastuusta.
<P>
Catherine Trautmannin mietintö perustuu jaettuun vastuuseen. Kansallisten sääntelyviranomaisten elimen perustamista koskeva ehdotus perustuu jaettuun vastuuseen. Molemmissa tapauksissa olemme kuulleet, että jaettu vastuu on väline, jota tarvitaan edelleen Euroopan sähköisen viestinnän markkinoilla, ja kaikki ehdotettu johtuu kyseisestä jaetun vastuun käsitteestä, liittyypä se komission ja kansallisten sääntelyviranomaisten lautakunnan eli BERTin välillä jaettujen sääntelyoikeuksien vuorovaikutukseen tai BERTin järjestämiseen ja rahoitukseen.
<P>
Koska aika on vähissä ja koska keskustelut ovat jo olleet pitkiä ja jatkuvat tulevaisuudessa, minun on nyt viitattava ainoastaan BERTiin. Tämä ehdotus sopii siihen, että jaetun vastuun käsitteessä ja pohjimmiltaan onnistuneiden markkinoiden kehityksessä tarvitaan edelleen hieman tukea kilpailusääntöjen täysimääräiseksi noudattamiseksi, ja se koskee lautakuntaa, joka perustuu komission ja jäsenvaltioiden sääntelyeliminä tekemään yhteistyöhön. Tämän ja nykyisen tilanteen perusteella elimen velvollisuudet ja sen rakenne, vastuu, vastuuvelvollisuus ja rahoitus määritellään paremmin.
<P>
Ja tämän takia haluaisin sanoa, arvoisa komission jäsen, hyvät naiset ja herrat, arvoisa Luc Chatel, että yhtenäisyyden ja johdonmukaisuuden säilyttäminen on ensisijaisen tärkeää. Ehdottamani ja kannattamani lautakunnan yhteisrahoitus vastaa jaetun vastuun käsitettä, joka on kaikkien parlamentin tekemien ehdotusten selkäranka, myös Catherine Trautmannin ja minun mietinnöissä.
<P>
Yhtenäistä ja johdonmukaista ei puolestaan olisi se, että tiukasti yhteisön rahoitukseen perustuva rahoitusmekanismi otettaisiin käyttöön takaoven kautta. Se ei olisi johdonmukaista ehdotuksen lopun kanssa, ja se aiheuttaisi siksi valtavan häiriön käsitteessä ja parlamentin ehdottaman uudistuksen perusteissa.
<P>
Olen vakuuttunut siitä, että sekä parlamentti että komissio kuin neuvostokin pyrkivät saavuttamaan samat tavoitteet, sen me olemme osoittaneet, ja kehotankin jatkamaan meillä tähän mennessä ollutta tasapainoa ja erinomaista ymmärrystä, jotta voimme jatkaa tällä tiellä. Ala, josta keskustelemme, on sen arvoinen.
<SPEAKER ID="219" NAME="Patrizia Toia">
esittelijä. - (IT) Arvoisa puhemies, hyvät naiset ja herrat, televiestinnän maailmassa kaikki välineet, joiden avulla voidaan lähettää ääntä, tietoa ja kuvia, ovat arvokkaita resursseja. Tämän takia ajatus siitä, että muutaman vuoden kuluttua on saatavilla huomattava, ellei jopa valtava määrä radiotaajuuksia, toisin sanoen uusia taajuuksia uusiin käyttöihin, on valtava sosiaalinen ja kulttuurinen mahdollisuus sekä taloudellinen ja kaupallinen mahdollisuus: joku on jo itse asiassa jopa määrittänyt taajuusylijäämän kaupallisen arvon.
<P>
Tarvitsemme siksi sopivaa Euroopan unionin politiikkaa, jolla voidaan hyödyntää näitä resursseja mahdollisimman paljon, ja tehdä Euroopasta liikkeellepaneva voima eikä pelkästään kansallisten politiikkojen kokoaja. Kuten me kaikki tiedämme, maailman muissa osissa, kuten Japanissa ja Yhdysvalloissa, näitä resursseja käytetään jo hyvin tehokkaasti ja annetaan siten kyseisten alueiden liikeyrityksille etulyöntiasema.
<P>
Meillä on siksi jonkin verran aikaa sopia - tai ainakin käsitellä nopeasti - ja vaikka digitalisointi olisi vuonna 2012 loppuun saatettu - päivämäärä, jota pitäisi noudattaa ehdottomasti ja kattavasti - meidän on nyt viivytyksettä keskityttävä radiotaajuuksien uudistamiseen ja taajuusylijäämään.
<P>
Radiotaajuudet ovat luonnollisia ja siten julkisia resursseja. Niiden arvoa on siksi hyödynnettävä tietysti taloutta varten, mutta niillä on myös yhteiskunnallinen arvo, jota on hyödynnettävä kansalaisten hyväksi esimerkiksi takaamalla laaja saatavuus kaikille kansalaisille, myös vammaisille, viemällä laajakaistapalvelut valtioidemme syrjäisimmille alueille ja poistamaan siten digitaalisen kahtiajaon, joka on edelleen ominaista monille Euroopan osille, enkä ajattele vain maaseutua vaan myös kaupunki- ja teollisuusalueita.
<P>
Sanoin, että taajuusylijäämän osalta aika on vähissä, ja minun mielestäni meidän on käytettävä tämä parlamenttikauden loppuosa siihen, että etenemme yhdessä, jäsenvaltiot ja Euroopan unioni. Komissiolle ja neuvostolle sanoisin, että edetkää yhdessä siihen suuntaan, että yhtenäistämisen tarpeeseen vastattaisiin myönteisemmin, niin että, kuten me kaikki olemme sanoneet, voisimme käyttää taajuusylijäämää mahdollisimman hyvin ja entistä tehokkaammin. Toivomme, että Euroopan tason koordinointi on tehokasta ja että voimme esiintyä yhtenäisesti kansainvälisissä neuvotteluissa, jotka on uskoakseni aloitettu Genevessä.
<P>
Mietinnössämme esitetään monia kohtia, ja otan niistä esiin vain pari: kuten komission jäsen sanoi, tarvitaan kaikkia hyödyttävä tilanne, toisin sanoen resurssien jakaminen niin, että se tyydyttää audiovisuaalisen alan ja tiedotusvälineiden toimijoita - jotka jo ovat alalla taatakseen kulttuurin moniarvoisuuden ja puolustaakseen kulttuuri-identiteettejä - ja että vastataan televiestintäalan tarpeisiin ja tarjotaan sille riittävästi toiminta-alaa, sillä alalla on kehitettävä uusia palveluja ja monia teknologioita nykyaikaisten kuluttajien uusiin vaatimuksiin vastaamiseksi. Tämä tarkoittaa, että tiedotusvälineet ja televiestintä voivat toimia yhdessä toverillisesti tasavertaisin toimintaedellytyksin.
<P>
On kuitenkin myös kolmas osapuoli, jonka haluaisin hyötyvän toisten lailla tilanteesta: nimittäin ne käyttäjät, jopa ilman lisenssiä toimivat käyttäjät, joita hyväntekeväisyyselimet, paikalliset järjestöt, pienet yhteisöverkot ja yleishyödylliset yhdistykset edustavat. Toinen kohta, johon päätän puheenvuoroni, arvoisa puhemies, on se, kuten neuvoston edustajat myös sanoivat, että parlamentissa ja eri jäsenvaltioiden välillä on erilaisia näkemyksiä, ja se koskee tämän alan eri viranomaisten välisen yhteistyön tasoa.
<P>
Minun mielestäni toisaalta - ja tästä parlamentissa on yhteisymmärrys - meidän on kunnioitettava jäsenvaltioiden vastuuta taajuuksien jakamisessa, mutta meidän on myös arvioitava yhdessä ratkaisevaa tarvetta yhtenäistämiselle, koska meidän kaikkien pitäisi tietää, että jos laiminlyömme yhtenäistämisen, jos laiminlyömme koordinoimisen ja laiminlyömme yhteisten päätösten tekemisen, taajuuksien taloudellinen ja yhteiskunnallinen arvo vähenee. Ajattelen mielessäni GSM:n onnistunutta ja onnellista lopputulosta.
<P>
Eri valtioissa kansallisten hankkeiden osana mietinnössämme tarkoitetusta ylijäämästä tehtyjen kustannus-hyötyanalyysien perusteella ja jäsenvaltioissa järjestettävien mahdollisimman laajojen keskustelujen, joihin sekä operaattorit että yleisö osallistuvat, perusteella uskon, että suurella annoksella Euroopan tason vahvaa poliittista tahtoa me kaikki voimme lopulta tunnustaa lisäarvon, joka saadaan hallinnoimalla Euroopan laajuisesti näitä resursseja, jotka minun mielestäni tarjoavat Euroopalle sekä yhteiskunnallisen että taloudellisen haasteen.
<SPEAKER ID="221" NAME="Malcolm Harbour">
esittelijä. - (EN) Arvoisa puhemies, minulle on suuri ilo ja kunnia olla täällä toisen kerran esittelijänä, koska olin tätä direktiiviä koskevan mietinnön esittelijänä vuonna 2001. On myös ollut ilo ja kunnia työskennellä kollegoideni Catherine Trautmannin ja Pilar del Castillo Veran kanssa, sillä tämä on ollut yhteinen ponnistus. Tämä on paketti.
<P>
Kuten komission jäsen sanoi, se on ollut tärkeä saavutus. Me haluamme uudistaa ja parantaa kuluttajien oikeuksia, jotta heillä olisi tietoa ja jotta he voisivat hyödyntää saatavilla olevia tarjouksia ja jotta innovaatioita voitaisiin kannustaa.
<P>
Tarvitsemme tietysti toimivan rakenteen, ja haluaisin muistuttaa komission jäsentä siitä, että tämä parlamentti puolusti 7 artiklan mukaista komission asemaa. Me tuimme kyseistä asemaa, tuohon aikaan neuvostoa vastaan. Kukaan ei tiedä tätä parlamenttia paremmin oikean tasapainon saavuttamisen merkitystä, mutta ryhmän asemaa tarkasteltaessa sanoisin melkein, että pelkän johdonmukaista asetusten täytäntöönpanoa koskevan kansallisen tason vastuun ottamisen sijasta sääntelyviranomaisten olisi aika ottaa osansa yhteisön politiikkaa koskevasta työstä. Minun mielestäni kaikki mihin päädymme, toimii vain, jos niillä on sormensa pelissä - annan teidän itse päätellä, mitä sillä tarkoitan!
<P>
Haluan kiittää kaikki ryhmän jäseniä, jotka työskentelivät kanssani tämän direktiivin parantamiseksi. Kiitän sekä ministeriä että komission jäsentä heidän ystävällisistä huomioistaan esittämistämme parannuksista. Tämä on yhdistelmä käyttäjien oikeuksista ja sähköisen viestinnän tietosuojadirektiivistä tehtyä työtä.
<P>
Tässä parlamentissa vastuu tietosuojasta ja täydentävä asiantuntemus on kansalaisvapauksien sekä oikeus- ja sisäasioiden valiokunnassa. Minun mielestäni oli virhe liittää nämä kaksi yhteen, mutta uskon, että olemme suoriutuneet siitä menestyksekkäästi. Kollegani Alexandro Alvaro vastaa kyseisistä näkökulmista, ja komission jäsenen pitäisi kiittää häntä tietojen loukkaamista koskevan ilmoituksen toiminnan perusteellisesta selvittämisestä, koska oli täysin kohtuutonta, että komissio lähetti meille ehdotuksen, jossa kaikki täytäntöönpanoa koskevat yksityiskohdat oli siirretty valiokunnalle. Ne ovat suuria poliittisia päätöksiä. Olen kanssanne samaa mieltä siitä, että meillä on vielä jonkin verran työtä tehtävänä, mutta teidän pitäisi ehdottomasti kiittää häntä siitä, että hän teki kyseisen työn puolestanne.
<P>
Minä olen puolestani pettynyt siihen, että koko yleispalveluja koskeva näkökulma käsitellään myöhemmin. Teemme tämän kahdessa otteessa. Odotamme pian valmistuvaa kertomustanne. Olen hyödyntänyt mahdollisimman paljon käyttäjien oikeuksia koskevia näkökulmia, mutta työtä on silti vielä jäljellä. Tällä tarkoitan sitä, että tahdomme tiedostavien ja asiantuntevien kuluttajien tekevän päätöksensä sillä perusteella, että heillä on mahdollisimman tarkat tiedot hinnoista, palveluista, mahdollisista rajoituksista ja siitä, sisältyvätkö käsipuhelimen kustannukset pidempään sopimukseen. Haluamme, että he pystyvät tekemään ostoksia helposti ja että he voivat siirtää numeronsa nopeasti, ja olen iloinen, että tuette meitä tässä kohdassa. Haluamme myös, että he pystyvät lukemaan koko sopimuksen ja että sopimusta ei mitenkään käytetä rajoituksena, kun he yrittävät vaihtaa sitä.
<P>
Me haluamme tarkastella myös kuluttajien oikeuksia. Heillä on oikeus tietosuojaan. Heillä on oikeus turvallisiin ja saatavilla oleviin verkkoihin. Heillä on oikeus verkkoihin, joissa operaattorit eivät kilpailun vastaisesti estä tarjoamasta tiettyä sisältöä tai palvelua. Me kannatamme ajatustanne palveluvelvoitteen uusista piirteistä, ja mielestäni olemme edistäneet sitä. Tämä on erittäin tärkeä oikeus. Kuluttajilla on oikeus korkealaatuisiin yleisiin hätäpalveluihin ja soittajan sijaintia koskeviin palveluihin. Erityisesti vammaisilla käyttäjillä on myös oikeus kyseisiin palveluihin ja parempiin palveluihin.
<P>
Minun mielestäni kuluttajilla on myös oikeus saada tietoa tietyistä vaikeuksista, joita he saattavat kohdata, olivatpa ne sitten mahdollisuus tekijänoikeuden rikkomiseen, mahdollisuus luvattomaan käyttöön tai esimerkiksi mahdollisuus ostaa terveyttä vahingoittavia tuotteita, kuten väärennettyjä lääkkeitä. Miksi emme vaatisi, että sähköisten palvelujen tarjoajat välittävät yleispalvelun viestejä samalla tavalla kuin televisiokanavilla tehdään tällä hetkellä? Tästä me puhumme, hyvät kollegat. Emme puhu tästä mekanismina tekijänoikeuden vahvistamiseen, mikä on kansallisten hallitusten vastuulla, vaan puhumme kuluttajien elämän helpottamisesta ja parantamisesta.
<P>
Arvoisa komission jäsen, meillä on jonkin verran työtä tehtävänä, mutta olen tyytyväinen voidessani sanoa, että minulla on yhteisymmärrys suuresta kompromissipaketista ja että olen vakuuttunut sen hyväksymisestä. Odotan innokkaasti työskentelyä puheenjohtajavaltio Ranskan kanssa, jotta voimme noudattaa kunnianhimoista aikataulua, sillä meidän on noudatettava sitä Euroopan vuoksi.
<SPEAKER ID="223" NAME="Jutta Haug">
budjettivaliokunnan lausunnon valmistelija. - (DE) Arvoisa puhemies, budjettivaliokunnan kiinnostus sähköistä viestintää koskevaan lainsäädäntöön, niin kutsuttuun televiestintäpakettiin, keskittyy luonnollisesti Euroopan unionin talousarvion kuluja koskevaan osaan. Meitä kiinnostaa toisin sanoen virasto - komission ehdottama Euroopan sähköisen viestinnän markkinaviranomainen, jonka kollegamme asiasta vastaavassa valiokunnassa ovat nimenneet uudelleen televiestinnän eurooppalaisten sääntelyviranomaisten elimeksi BERTiksi.
<P>
Meillä ei tällä hetkellä yksinkertaisesti ole alaotsakkeen 1b nojalla tarpeeksi rahaa tälle virastolle kummassakaan muodossa. Tämän takia pidämme hyvin myönteisenä sitä, että asiasta vastaava valiokunta on sisällyttänyt tarkistuksemme mietintöönsä ja että se ehdottaa rakennetta, joka rasittaa talousarviotamme vähemmän. Meidän kaikkien on kuitenkin työskenneltävä yhdessä, jotta voimme varmistaa, että teemme BERTistä Euroopan unionin elimen ja että sen valvonta säilyy Euroopan parlamentilla. Minun on muistutettava parlamentille, että toimielinten sopimuksen 47 artiklan nojalla parlamentin ja neuvoston on tehtävä sopimus BERTin rahoittamisesta.
<SPEAKER ID="225" NAME="Karsten Friedrich Hoppenstedt">
talous- ja raha-asioiden valiokunnan lausunnon valmistelija. - (DE) Arvoisa puhemies, ensimmäistä osaa - sääntelyn parantamista - koskevan talous- ja raha-asioiden valiokunnan lausunnon valmistelijana jätän parlamentille kirjallisen lausuntoni, mutta haluaisin kiinnittää erityistä huomiota kolmeen kohtaan. Ensimmäinen on kuituoptisten verkkojen eli seuraavan sukupolven verkkojen edistäminen ja kehittäminen. Näiden verkkojen edistämiseksi on kiinnitettävä huomiota uusien laitteiden rahoitusta koskevien riskien jakamiseen ja kaapelikanavien jakamiseen. Televiestintäyhtiöiden lisäksi muut julkiset yritykset on myös otettava mukaan kaapelikanavien jakamiseen.
<P>
Toinen kohta - ja tätä on jo sivuttu - on se, että komission keskittämisintoa, jota edistetään viranomaisella, veto-oikeudella ja komitologiamenettelyllä, on vastustettava lujasti. Kolmanneksi, taajuuksien tarkasta jakamisesta ei pitäisi säätää ennen kuin moniin alustaviin kysymyksiin on saatu vastaus. Onko EU vastuussa? Miltä osin se on toimivaltainen? Mikä on taajuusylijäämän todellinen laajuus? Mikä on erityisten jakelumallien vaikutus?
<P>
Langattomien mikrofonijärjestelmien kaltaisia toissijaisia palveluja ei saa vaarantaa, koska kyseisillä järjestelmillä vastataan olympialaisten kaltaisten tapahtumien tärkeimmistä lähetyksistä. Tämän takia erikoistuneiden elinten nykyisten tutkimusten tulokset on otettava huomioon radiotaajuuksien jakelua koskevassa poliittisessa päätöksentekoprosessissa.
<P>
Toivon, että sitten voimme yhdessä tuottaa eurooppalaista lisäarvoa kaikille sidosryhmille.
<SPEAKER ID="227" NAME="Gunnar Hökmark">
talous- ja raha-asioiden valiokunnan lausunnon valmistelija. - (EN) Arvoisa puhemies, Euroopan valmiudet toimia johtajana televiestinnän ja langattoman Internetin alalla riippuvat siitä, miten avoimia olemme uusille innovaatioille ja uusille palveluille.
<P>
Tästä näkökulmasta olisi vaarallista yrittää puolustaa vanhoja rakenteitamme ja vanhoja toimijoitamme. Meidän on avauduttava, ja siksi on niin tärkeää käyttää taajuusylijäämää siten, että kaikki taajuudet vapautetaan uusille palveluille ja uusille mahdollisuuksille, mutta samalla myös puolustetaan vanhoja lähetystoiminnan harjoittajia ja niiden nykyisiä palveluja.
<P>
Mahdollisuus kehittää eri palveluja kaikissa taajuuksien osissa on vapautettava. Vaikka infrastruktuurikilpailua ei vielä olisikaan, meidän on varmistettava, että toiminnan eriyttämisen ansiosta kilpailu on todellista.
<SPEAKER ID="229" NAME="Robert Goebbels">
talous- ja raha-asioiden valiokunnan lausunnon valmistelija. - (DE) Arvoisa puhemies, haluaisin näiden kuudenkymmenen sekunnin aikana tehdä muutamia lyhyitä huomioita arvoisan kollegani Bernard Rapkayn puolesta. Erityisesti meille sosiaalidemokraateille televiestintäpalvelujen moitteettomasti toimivien sisämarkkinoiden luominen on hyvin tärkeä painopisteala. Me pidämme myönteisenä komission aktiivisuutta tällä alalla. Kuluttajia on erityisesti suojeltava suurten operaattoreiden harjoittamalta räikeältä vallan väärinkäytöltä. Maksujen alentamiseen on selvästi vielä paljon mahdollisuuksia. Komission verkkovierailuja koskevat aloitteet osoittavat, että myös markkinataloudessa puuttuminen hintojen määräämiseen on välttämätöntä. Me näemme mieluummin komission näkyvän käden kuin tunnemme markkinoiden näkymättömän käden, joka on usein taskuvarkaan käsi kuluttajan lompakossa.
<P>
talous- ja raha-asioiden valiokunnan lausunnon valmistelija. - (FR) Arvoisa puhemies, lopetan kiittämällä kaikkia esittelijöitä ja erityisesti Catherine Trautmannia, joka on tehnyt suunnattoman työn, jonka ansiosta voimme odottaa huomenna hyvin suurta enemmistöä.
<SPEAKER ID="232" NAME="Sophia in 't Veld">
talous- ja raha-asioiden valiokunnan lausunnon valmistelija. - (NL) Arvoisa puhemies, paketti itsessään sisältää järkeviä ehdotuksia kuluttajien oikeuksien ja yksityisyyden suojelemiseksi, mutta valitettavasti se ei ole johdonmukainen, joten se luo oikeudellista epävarmuutta sekä liikeyrityksille että kuluttajille, koska soveltamisala on täysin epäselvä.
<P>
Minusta tuntuu, että komissio on antanut pikemmin sisäisten toimielinrakenteiden ja oikeusperustan kuin tosiasioiden johdattaa itseään, koska mistä me oikeastaan tarkalleen ottaen puhumme? Onko kyse puhelinjärjestelmistä? Se on varmasti täysin vanhanaikaista! Vai onko kyse matkapuhelimista? Mikä Skype sitten on? Mitä ovat puhelinmaksujärjestelmät? Ovatko ne myös televiestintää? Entä RFID-verkot? Se ei ole selkeää. Miksi on sääntöjä niiden rikkomusten raportoinnille, jotka koskevat televiestintää ja Internet-palveluntarjoajia, mutta ei esimerkiksi pankkeja, vakuutusyhtiöitä ja sosiaalipalveluja, jotka käyttävät usein samoja tietoja? Mitä, jos jokin toinen taho käyttää yhden yrityksen keräämiä henkilötietoja, esimerkiksi hallituksen osastot, poliisi, oikeusviranomaiset, kuten tietosuojadirektiivissä on säädetty? Kuka silloin on vastuussa kyseisistä tiedoista? Mitä hyötyä siitä on kansalaiselle? Kenen puoleen voin kansalaisena kääntyä?
<P>
Lopuksi on sanottava, että minun mielestäni meidän pitäisi kiireellisesti tarkastella yhdessä Yhdysvaltojen kanssa tämän alan transatlanttisia ja kansainvälisiä normeja.
<SPEAKER ID="234" NAME="Reino Paasilinna">
teollisuus-, tutkimus- ja energiavaliokunnan lausunnon valmistelija. - (FI) Arvoisa puhemies, arvoisat ministerit ja arvoisat komissaarikollegat, erityisesti rouva Trautmann, nyt on kysymys oikeastaan tietoyhteiskunnan ihmisoikeuksista, joita parannamme päämääränä demokratia ja hyvä liiketoiminta. Parannus on siis välttämätöntä ja parannamme yksityisyyden suojaa ja turvallisuutta, kuten roskapostikysymystä. Vaadimme julkisuusperiaatetta ja säädämme palvelujen saatavuudesta, joka ei ole vähäinen asia, huokea hinta on välttämätöntä ja esimerkiksi laajakaista kaikille on kansalaisoikeus. Vanhusten ja vammaisten asemaa olemme erityisesti nyt vahvistaneet, ja se on minusta inhimillinen ja oikea tavoite.
<P>
Toiseksi verkkoihin on saatava kilpailua ja estettävä se, että operaattorit estävät kilpailua. Sen sijaan sitä pitäisi lisätä eikä sellaisia päätelaitteita saa tehdä, joilla voidaan kuunnella vain yhtä operaattoria. Sehän olisi yhtä hullua kuin radio, jossa olisi vain yksi asema.
<P>
Broadcastereille on taattava nyt ja aina omat taajuudet, koska niillä ei ole koskaan rahaa osallistua huutokauppaan. Se on oikeastaan tietoyhteiskunnan vahva perusta, ja se meidän täytyy aina säilyttää. Siitä huolimatta tarvitsemme toimintatilaa 3G:lle, ja sitä järjestetään. On myös varauduttava siihen, että uusille tekniikoille ja uusille innovaatioille on tilaa.
<P>
Ja vielä lopuksi: mitä oikeudenmukaisempi, mitä kehittyneempi teknisesti ja taloudellisesti Eurooppa on, sitä paremmin me pärjäämme niin demokratiana tietoyhteiskunnassa kuin yhteisönä, joka täyttää Lissabonin tavoitteet, jotka tällä hetkellä tuntuvat kaukaisilta. Se on meidän käsissämme ja tässä on sellainen lakipaketti, joka on askel oikeaan suuntaan.
<SPEAKER ID="236" NAME="Marian Zlotea">
IMCO-valiokunnan lausunnon valmistelija. - (RO) Arvoisa puhemies, hyvät kollegat, arvoisa komission jäsen, arvoisat ministerit, haluaisin onnitella televiestintäpakettia koskevaan työhön osallistuneita esittelijöitä.
<P>
Minun mielestäni Catherine Trautmannin mietinnön kanta on tasapainoinen, ja tuen ehdotettuja kompromissitarkistuksia. Olen myös iloinen, että tietyt tarkistukset hyväksyttiin, erityisesti ne, jotka koskevat taajuuksien yhtenäistämistä sekä tiettyjä maailmanlaajuisiin televiestintäpalveluihin liittyviä toimenpiteitä.
<P>
Euroopan talouskasvu ja kuluttajien hyvinvointi edellyttävät, että televiestintäala on dynaaminen ja kilpailukykyinen. Kilpailukykyisillä markkinoilla on saatavilla laajakaista, uudet markkinoille tulijat ovat lisänneet nopeutta ja innovatiivisia palveluja.
<P>
Televiestintäpaketin puitedirektiivissä pitäisi keskittyä investointien lisäämiseen, ja meidän pitäisi myös ottaa huomioon seuraavan sukupolven verkot, ja kuluttajilla pitäisi olla monipuolisempia vaihtoehtoja, jotka johtavat heitä hyödyttäviin matalampiin kustannuksiin ja parempiin palveluihin.
<P>
Lopuksi haluaisin ilmaista luottamukseni niihin muutoksiin, jotka aiomme esittää televiestintäpakettiin, joka hyödyttää kuluttajia ja tarjoaa heille laajemmat, edullisemmat ja monipuolisemmat palvelut.
<SPEAKER ID="238" NAME="Edit Herczog">
sisämarkkina- ja kuluttajansuojavaliokunnan lausunnon valmistelija. - (HU) Kiitos, arvoisa puhemies. Voimme turvallisesti sanoa, että unionia voidaan kiittää sähköisen viestinnän alalla viime vuosikymmenen aikana saavutetuista onnistumisista. Sen lisäksi on kuitenkin vielä jotakin rajatylittäviä ongelmia ja epätasa-arvoisuutta, jotka liittyvät laajakaistan saatavuuteen, digitaalisen yhteiskunnan ja palvelujen leviämiseen. Jos todella haluamme ”yhtenäismarkkinat”, niille on luotava olosuhteet.
<P>
Muutaman viime kuukauden aikana käytyjen keskustelujen tuloksena äänestimme BERTin perustamisen puolesta, koska sillä yksinkertaistettaisiin kansallisten sääntelyviranomaisten yhteistyötä ja taattaisiin todellinen osallistuminen. Meidän mielestämme BERTin pitäisi yhä olla vastuuvelvollinen ja avoin suhteessa Euroopan unionin toimielimiin. Edellytys tälle on kuitenkin yhteisön rahoitus. Jäsenvaltioiden yhteisrahoitus saattaisi taata suuremman riippumattomuuden ja tehokkuuden, mutta niin ei ole: siirtäisimme kyseisen järjestön pois Euroopan unionin ja Euroopan parlamentin valvonnasta. Me emme voi edistää tätä. Meidän on komission kanssa jatkettava taistelua kuluttajien etujen suojelemiseksi, jotta heidän tarvitsisi vastata koko ajan laajenevien uusien teknologioiden kustannuksista vain, kun se on tarpeellista, ja jotta kuluttajia ei myöskään voitaisi verkkovierailujen tapaan huiputtaa laskutuksella. Kiitos.
<SPEAKER ID="240" NAME="Manolis Mavrommatis" LANGUAGE="EL">
Arvoisa puhemies, kulttuuri- ja koulutusvaliokunnan lausunnon valmistelijana haluaisin huomauttaa, että tekijöiden teollis- ja tekijänoikeuksia on käsiteltävä tasa-arvoisina perusoikeuksina.
<P>
Kaikkien meidän, erityisesti lainsäätäjien, olisi pidettävä mielessä, että jos älyllistä luovuutta ei suojella ja jos henkilötietojen suojelun nojalla rikotaan tekijöiden laillisia oikeuksia, myös käyttäjien saatavilla olevaa taiteellista sisältöä rajoitetaan.
<P>
Piratismi ja musiikin ja elokuvien laiton levittäminen Internetissä ovat kiistämätöntä todellisuutta. Teknologian varjopuolena on kuitenkin se, että tekijät ovat loukattu osapuoli. Pidimmepä siitä tai emme, he ovat tarjolla olevan aineiston lähde.
<P>
Kulttuurivaliokunnan puolesta kehotan siksi kaikkia jäseniä kaikissa valiokunnissa ja poliittisissa ryhmissä suojelemaan eurooppalaista luovuutta ja turvaamaan siten uusien tiedotusvälineiden kautta saatavilla olevan taiteellisen sisällön.
<SPEAKER ID="242" NAME="Cornelis Visser">
kulttuuri- ja koulutusvaliokunnan lausunnon valmistelija. - (NL) Arvoisa puhemies, komission jäsen Reding on jälleen kerran osoittanut päättäväisyytensä televiestintäpaketin osalta. Taajuusylijäämää koskevan komission ehdotuksen osalta työskentelin kulttuuri- ja koulutusvaliokunnan puolesta hyvin rakentavasti Patrizia Toian kanssa. Kulttuuri- ja koulutusvaliokunnan puolesta haluaisin myös kiittää erinomaisesta yhteistyöstä teollisuus-, tutkimus- ja energiavaliokunnan puheenjohtajaa Angelika Niebleriä.
<P>
Kulttuuri- ja koulutusvaliokunnan mielestä radio ja televisio ovat olennaiset tiedotusvälineet kulttuurin ja kielen levittämisessä. Siirryttäessä analogisesta televisiosta digitaaliseen taajuuksia on tällä hetkellä käytettävänä. Matkapuhelinten ja laajakaista-Internetin tarjoajat ovat hyvin kiinnostuneita kyseisistä taajuuksista. Kulttuuri- ja koulutusvaliokunta ei vastusta teknologisia innovaatioita, mutta se haluaa, että nykyisten käyttäjien, julkisten ja kaupallisten, oikeuksia suojellaan. Lähetysten kulttuurinen ja kielellinen moninaisuus on edelleen taattava täysimääräisesti, ja kuluttajien edut ja heidän investointinsa televisiolaitteisiin on turvattava.
<SPEAKER ID="244" NAME="Gyula Hegyi">
kulttuuri- ja koulutusvaliokunnan lausunnon valmistelija. - (EN) Arvoisa puhemies, on tärkeää korostaa, että televiestinnän kehityksessä ei ole kyse ainoastaan teknologisesta ja taloudellisesta prosessista, vaan se on myös yhteiskunnallinen tapahtuma ja kulttuuritapahtuma. Meidän pitäisi säilyttää Euroopan johtava asema tässä prosessissa ja vahvistaa sitä.
<P>
Kaksi näkökulmaa pitäisi ottaa huomioon: sähköisen viestinnän palvelujen yleinen ja demokraattinen saatavuus, mikä tarkoittaa, että kyseisten palvelujen pitäisi olla kaikkien saatavilla, ja myös periaatetta, jonka mukaan kulttuuri- ja koulutusperintöä pitäisi välittää ja kunnioittaa. Kulttuurivaliokunta on yrittänyt saada aikaan tasapainon näiden etujen välille.
<P>
Kulttuurivaliokunnan televiestinnän eurooppalaisten sääntelyviranomaisten yhteistyöelintä BERTiä koskevan lausunnon valmistelijana keskityin vain niihin näkökohtiin, jotka kuuluvat kulttuurivaliokunnan vastuualueeseen. BERTin pitäisi olla avoin yhteyksille teollisuuteen ja kuluttajaryhmiin, mutta myös kulttuurin eturyhmiin, koska ne voivat antaa hyödyllistä ja luotettavaa tietoa kulttuuriin liittyvistä näkökohdista.
<P>
Uskon, että jos hyödynnämme televiestinnän kehitystä asianmukaisesti, koko prosessi voi auttaa tekemään Euroopasta maailman johtavan tietoyhteiskunnan - mikä on päätavoitteemme.
<SPEAKER ID="246" NAME="Ignasi Guardans Cambó">
kulttuuri- ja koulutusvaliokunnan lausunnon valmistelija. - (FR) Arvoisa puhemies, haluaisin ensin onnitella esittelijöitä heidän työstään.
<P>
Kulttuuri- ja koulutusvaliokunta on alusta alkaen ottanut koko tämän asian hyvin vakavasti, koska emme voi enää antaa lainsäädäntöä sähköisestä viestinnästä tai radiotaajuuksista, jos jätämme huomiotta sen, millaista levitettävä sisältö todella on. Tätä ei voida tehdä pelkästään teknisten tai edes taloudellisten kriteerien perusteella, sillä niissä ei oteta huomioon kulttuuripolitiikan tavoitteita ja moninaisuuden turvaamista. Digitaalisen maailman todellisuus edellyttää, että työskentelemme yhdessä televisiotoiminnan harjoittajien ja sähköisten palvelujen tarjoajien kanssa ja annamme lainsäädäntöä televiestinnän sisämarkkinoilla, joista on tullut erottamaton osa audiovisuaalisia markkinoita.
<P>
Tarvitsemme myös tasapainoisen vastauksen Internetin laitonta sisältöä koskevaan ongelmaan, joka pakottaa meidät kaikki tunnustamaan oman vastuumme taistelussa, jonka on koskettava kaikkia meitä, jos haluamme, että lapsiamme ja tuntemaamme kulttuuria suojellaan.
<P>
Siksi tuen kaikkia näitä tekstejä niiden nykyisessä muodossa, ja toivon, että vääriin tietoihin perustuva ulkoinen paine ei turmele keskusteluamme ja lopullista äänestystä.
<SPEAKER ID="248" NAME="Lidia Joanna Geringer de Oedenberg">
oikeudellisten asioiden valiokunnan lausunnon valmistelija. - (PL) Arvoisa puhemies, Euroopan unionin puitelainsäädäntö televiestinnästä annettiin 1990-luvulla, ja sillä vapautettiin tehokkaasti kansalliset markkinat valtion monopoleista. Se johti kilpailevien operaattoreiden tarjoaminen puhelujen hintojen huomattavaan laskuun. Viime vuosina viestintäteknologia on kokenut vallankumouksellisia muutoksia: matkapuhelimet ja Internetin ja langattomien verkkojen kehitys ovat muuttaneet televiestinnän täysin. Näiden muutosten, myös sosiaalisten vaikutusten, on näyttävä EU:n lainsäädännössä.
<P>
Eurooppalaisista noin 15 prosenttia on vammaisia, ja vuoteen 2020 mennessä iäkkäät ihmiset muodostavat 25 prosenttia yhteiskunnasta. Juuri näille ihmisille, joilla on erityistarpeita, pitäisi tarjota helpompi pääsy televiestintäpalveluihin. On välttämätöntä varmistaa maksuton pääsy yhteiseen hälytysnumeroon 112 kaikille unionin ihmisille, myös Internet-puhelintekniikan käyttäjille, sekä muihin sähköisiin ääniviestintäpalveluihin. Kuluttajilla on lisäksi oikeus saada täysimääräisesti tietoa sekä tietyn palvelun käytöstä johtuvista oikeudellisista velvoitteista, esimerkiksi tekijänoikeuksien kunnioittamisesta, sekä oikeudellisesti säädetyistä rajoituksista. Avain parempaan kuluttajansuojaan on ennen kaikkea kansallisten sääntelyviranomaisten elinten vastuualueiden tarkka määrittäminen suhteessa kuluttajien oikeuksien päivittäiseen harjoittamiseen.
<SPEAKER ID="250" NAME="Manuel Medina Ortega">
oikeudellisten asioiden valiokunnan lausunnon valmistelija. - (ES) Arvoisa puhemies, esittelijä Catherine Trautmann on sanonut, että teollis- ja tekijänoikeuksia ei pitäisi käsitellä tässä keskustelussa. Olen hänen kanssaan samaa mieltä, koska uskon, että teollis- ja tekijänoikeuksien suojelu, samoin kuin yksityisyydensuoja ja muut oikeudelliset käsitteet, on jo määritelty muissa oikeudellisissa puitteissa.
<P>
Nyt pitäisi kuitenkin panna merkille, että teollis- ja tekijänoikeuksien suojelu on edelleen tärkeää sisällön päivittämisen osalta. Televiestintää on kuvailtu supervaltatieksi, jolla kaikki voivat liikkua vapaasti. Mutta jos joku tekee rikoksen moottoritiellä, poliisi puuttuu asiaan. Ei voida varastaa autoa, ajaa sitä moottoritiellä, ja sitten, kun poliisi puuttuu asiaan, sanoa, että moottoriteillä vallitsee vapaa liikkuvuus.
<P>
Minun mielestäni parlamentin kannalta on tärkeää, että tuomme julki teollis- ja tekijänoikeuksien suojelun merkityksen, tuomme julki yksityiselämän suojelun, tuomme julki jopa ihmisten oikeuden yksityisyyteen, sillä se on oikeus, jota suuret televiestintäyhtiöt tällä hetkellä rikkovat.
<SPEAKER ID="252" NAME="Alexander Alvaro">
kansalaisvapauksien sekä oikeus- ja sisäasioiden valiokunnan lausunnon valmistelija. - (DE) Arvoisa puhemies, minulle kävisi hyvin, jos antaisitte minun puhua yhtä kauan kuin kolme edellistä puhujaa. Sivumennen sanoen haluaisin kuitenkin huomauttaa, että minulla oli käsitys, että käytettävissäni olisi kaksi ja puoli minuuttia.
<P>
Jotta en siis tuhlaisi yhtään tuosta ajasta, haluaisin kiittää Malcolm Harbouria, Catherine Trautmannia ja Pilar del Castillo Veraa todella erinomaisesta yhteistyöstämme, johon Malcolm jo viittasi. Käsittelimme tätä kysymystä ilman minkäänlaista säröä keskinäisessä luottamuksessamme ja erityisen tiiviissä yhteistyössä. Nyt on valitettavasti liian myöhäistä korjata rakenteellinen puute, joka johtuu kahden direktiivin niputtamisesta yhteen.
<P>
Haluaisin kuitenkin sanoa käytettävissäni olevassa lyhyessä ajassa, että olen hyvin tyytyväinen siihen, että komissio käsitteli tietojen yksityisyyttä koskevaa yleistä kysymystä, vaikkakin sangen pinnallisesti. Arvoisa komission jäsen, tosiasia on, että te ette luultavasti antaisi minulle luottokorttitietojanne, puhelinnumeroanne ja osoitettanne, vaikka pyytäisin kauniisti. Ongelma on se, että Internetissä ollessa näitä tietoja voi jo olla paljon siellä, paikoissa, jossa ette voisi kuvitella niitä olevan ja jossa ette haluaisi niitä olevan. Siksi olen tyytyväinen, että yhteistyössä muiden ryhmien ja jäsenten kanssa pystyin auttamaan sen varmistamisessa, että kuluttajien oikeus henkilötietojensa luottamukselliseen käsittelyyn ja heidän henkilökohtaisten järjestelmiensä suojeluun liitetään tähän pakettiin.
<P>
Näen, että aikani on loppumassa, mutta toivon todella, että meillä on enemmän tilaisuuksia keskustella tästä ja muista asioista perusteellisemmin. Haluaisin siksi kiittää uudelleen rakentavasta yhteistyöstänne, ja ehkäpä onnistumme edistämään tietojen yksityisyyden kehittämistä Euroopassa kuluttajien hyödyksi.
<SPEAKER ID="254" NAME="Angelika Niebler">
PPE-DE-ryhmän puolesta. - (DE) Arvoisat puhemies, komission jäsen ja neuvoston puheenjohtaja, hyvät naiset ja herrat, minä myös haluaisin aloittaa kiittämällä esittelijöitämme Catherine Trautmannia, Malcolm Harbouria, Pilar del Castillo Veraa ja Patrizia Toiaa ja kaikkia varjoesittelijöitä kaikkien tekemästä hyvästä työstä ja tuloksekkaasta yhteistyöstä niiden kanssa, jotka eivät olleet niin läheisesti mukana tämän asiakirjan käsittelyssä.
<P>
Markkinoiden vapauttamista koskeva viimeisin lainsäädäntö on annettu vuonna 2002. Markkinoiden merkitystä on jo tänään korostettu. Jos saan kuitenkin muistuttaa teitä tilastoista, yksin Euroopassa on televiestintäalalla saavutettu yli 300 miljardin euron liikevaihto. Tuhannet työpaikat ovat riippuvaisia näistä markkinoista, joten on tärkeää, että kehitämme edelleen lainsäädäntöä, joka on ollut koetuksella vuodesta 2002 lähtien, siten, että tähän eurooppalaiseen menestystarinaa voidaan lisätä uusia lukuja. Tätä varten meidän on tietysti ennen kaikkea mukautettava lainsäädäntöämme niin, että siinä otetaan huomioon uusi teknologinen kehitys.
<P>
Tässä myös minulle myönnetyssä lyhyessä ajassa haluaisin korostaa kahta kohtaa, jotka ovat minulle henkilökohtaisesti erittäin tärkeitä. Ensimmäinen on investoiminen huipputeknologian infrastruktuuriin Euroopassa. Meillä on Euroopassa edessämme mahtava haaste, joka koskee mahdollisimman suuria ja mahdollisimman nopeita investointeja uusiin huippunopeisiin laajakaistaverkkoihin. Tämä on yksi kilpailukykyisen Euroopan avaimista. Meidän on luotava oikeudelliset edellytykset, joiden avulla kyseiset investoinnit tuottavat tulosta. Toisaalta emme saa luoda uusia monopoleja ja suljettuja markkinoita.
<P>
Valiokunnassa me varmistimme, että uusien verkkojen luomiseen liittyvä riski jaettaisiin oikeudenmukaisesti ja että sääntelyviranomaisten pitäisi ottaa tämä riskien jakaminen tulevaisuudessa huomioon.
<P>
Me kiinnitimme myös paljon huomiota taajuuspolitiikkaa koskevaan kysymykseen. Me kannatamme joustavampaa taajuuspolitiikkaa Euroopassa. Uskon, että taajuusylijäämän tasaamiseen voidaan löytää oikea tapa, niin että otetaan huomioon lähetystoiminnan harjoittajien perustellut edut ja samalla taataan mahdollisimman paljon joustavuutta myös uusille palveluille.
<SPEAKER ID="256" NAME="Erika Mann">
PSE-ryhmän puolesta. - (DE) Arvoisa puhemies, haluan käsitellä vain kahta kohtaa. Haluaisin aloittaa alasta, jolla meillä on vielä muutama asia selvitettävänä Pilar del Castillo Veran kanssa. Viittaan kysymykseen siitä, miten tulevan pienen viraston riippumattomuus ja itsemääräämisoikeus voidaan taata, ja mikä on asianmukaisin tapa rahoittaa sitä. Näkemykset tästä kohdasta eroavat hyvin paljon. Olisin hyvin kiinnostunut kuulemaan neuvostolta, missä vaiheessa sen tätä aihetta koskevat keskustelut ovat ja miten neuvosto aikoo varmistaa BERTin - tai mikä tahansa nimi otetaan käyttöön - sihteeristön luomisen ja mitä se suunnittelee rahoitusmenetelmäksi. Minun mielestäni komission jäsen oli tässä yhteydessä täysin oikeassa todetessaan, että haluamme eurooppalaisen rakenteen emmekä halua luoda rakenteita, jotka eivät sovi yhteen eurooppalaisen oikeusjärjestelmän kanssa.
<P>
Kuten tiedätte, tällä hetkellä keskustellaan kahdesta rahoitusmenetelmästä. Ensimmäinen on esittelijän ehdottama sekarahoitus ja toinen on minun tekemäni ja ryhmäni tukema ehdotus, että otamme rahoituksen yhteisön talousarviosta. Olipa asia miten tahansa, olisi mielenkiintoista kuulla, mitä neuvosto - jolla on tietysti ollut kiivaita keskusteluja tästä aiheesta - ja kansalliset sääntelyviranomaiset ajattelevat rahoituskysymyksestä.
<P>
Toinen kysymykseni, joka on myös osoitettu neuvostolle, koskee uusien verkkojen rahoittamista. Myös tässä olemme hyväksyneet erilaisia tarkistuksia, myös yhden teollisuus-, tutkimus- ja energiavaliokunnassa esittämäni tarkistuksen, jossa käsiteltiin hieman perusteellisemmin riskien jakamista koskevan järjestelmän mahdollista muotoa, mikäli yhtiöt tekevät vaaditut investoinnit ja mikäli kilpailijoiden odotetaan saavan pääsyn verkkoihin heti alkuhetkistä lähtien. Sikäli kuin minä olen kuullut, neuvosto on eri mieltä eikä se halua olla niin perusteellinen tai antaa yhtiöille takuuta siitä, että minkäänlaista riskien jakamista voidaan käyttää. Olisin kiitollinen näitä kohtia koskevista huomioistanne.
<SPEAKER ID="258" NAME="Patrizia Toia">
ALDE-ryhmän puolesta. - (IT) Arvoisa puhemies, hyvät naiset ja herrat, tuotannon ja talouskasvun hidastuminen Euroopassa tuntuu myös televiestintäalalla, jossa koetaan tällä hetkellä erilaisia kriisejä. Tämä ala vaatii investointeja, sitä ohjaavat tutkimus ja innovaatiot, ja se vaatii myös melko paljon aikaa, jotta se voi tehdä omat valintansa. Siksi katson, että meidän on tarjottava kaikki mahdollinen tuki ja että sääntelypuitteita koskeva tarkistuspakettimme voi edistää alan elvyttämistä tarjoamalla lujan, vakaan ja tehokkaan lainsäädännön.
<P>
Minun mielestäni tämä on parlamentissa ja ITRE-valiokunnassa tekemämme työn tarkoitus. Olemme tehneet työtä tämä päämäärä mielessämme: sellaisten puitteiden tarjoaminen, kuten Catherine Trautmann sanoi, jotka ovat vähemmän monimutkaisia, selkeämpiä ja tehokkaampia kuin edelliset, sillä olemme vakuuttuneita, että joskus emme tarvitse enemmän sääntöjä tai enemmän lakeja, vaan sen sijaan luotettavia ja tehokkaita välineitä nykyisten sääntöjen soveltamiseksi ja joskus jopa nykyisten puitteiden purkamiseksi.
<P>
Me olemme työskennelleet ankarasti luodaksemme avoimet, kilpailukykyiset markkinat yrittämällä ratkaista ikuisen ristiriidan vanhojen, jopa historiallisten ja aiemmin monopolististen, operaattoreiden ja uusien operaattoreiden välillä sanomalla, että kaikille voi olla tilaa tasapainoisissa puitteissa, mikäli on olemassa liikeälyä ja suunnittelun asiantuntemusta ja mikäli resursseja on käytettävissä.
<P>
Lopuksi katson, että me korostimme - ja minun mielestäni erityisesti tämä on olennainen kohta - että joustavammissa ja sääntelemättömämmissä puitteissa eri vastuualueiden ja vastuuketjun sääntelyn asema on ensisijaisen tärkeää. Kannatan komission jäsenen juuri tekemää huomiota, että sääntelyä koskevasta olennaisen tärkeästä tehtävästä vastaavilla erilaisilla elimillä pitäisi olla selkeästi määritellyt tehtävät ja vastuualueet.
<P>
Viimeinen asia, jonka useiden kollegojen lisäksi on maininnut myös esittelijä, jonka työtä olemme kaikki ylistäneet, on kuluttajan asema: kuluttaja siirretään usein taka-alalle, mutta me haluamme tuoda hänet etualalle ja saattaa valokeilaan, koska minun mielestäni hän on liike-elämän ohella markkinoiden todellinen liikkeellepaneva voima.
<SPEAKER ID="260" NAME="Roberts Zīle" LANGUAGE="LV">
Kiitos, arvoisa puhemies. Haluaisin aloittaa kiittämällä kaikkia sähköistä viestintää koskevan paketin esittelijöitä heidän työstään alkaen kuulemisten järjestämisestä ja päättyen mietintöjen laatimiseen. Haluaisin kiittää myös komission jäsentä Redingiä hänen luotettavasta ja aktiivisesta työstään sähköisen viestinnän alalla, sekä verkkovierailujen että tämän paketin osalta. Samalla en ole vakuuttunut siitä, että eri valiokuntien komission jättämiin luonnoksiin tekemät tarkistukset johtavat resurssien parempaan käyttöön, kilpailuun EU:n yhtenäismarkkinoiden sisällä ja tehokkuuteen kuluttajien hyväksi. Kerron teille vain muutaman syyn siihen.
<P>
Ensinnäkin on mahdollista, että kansallisista sääntelyviranomaisista muodostettu yhteistyöelin BERT on demokraattisempi sääntelyrakenne kuin komission ehdottama viranomainen, mutta voi olla, että BERT toimii huonoimpien yhteistyötä koskevien periaatteiden mukaisesti ja heikentää komission valmiuksia tehdä sääntelyä koskevia päätöksiä. Toinen esimerkki: televiestintää harjoittavien liikeyritysten toiminnan eriyttäminen, jossa erotetaan pääsy verkkoihin muista vähittäistuotteista, oli komission rohkea ehdotus. Näyttää kuitenkin siltä, että tätä eriyttämistä koskevaa vaatimusta ei itse asiassa koskaan käytetä monilla markkinoilla poikkeuksellisena toimenpiteenä, josta kansallisten sääntelyviranomaisten on säädettävä. Ei ole mikään salaisuus, että pienemmissä EU:n jäsenvaltioissa sääntelyviranomaisten valtuudet hyväksyä kyseisiä poikkeuksellisia toimenpiteitä suuria yhtiöitä vastaan ovat hyvin rajoitetut, joten en ole vakuuttunut, että tässä tapauksessa parlamentti edistää EU:n yhtenäismarkkinoiden vahvistamista Euroopan komission ehdotukseen verrattuna.
<SPEAKER ID="262" NAME="Rebecca Harms" LANGUAGE="DE">
Arvoisa puhemies, haluaisin lisätä moniin tänään kuulemiimme kiitoksiin oman hyvin erityisen kiitokseni. Vastasin puitedirektiivistä teollisuus-, tutkimus- ja energiavaliokunnassa, ja Catherine Trautmannin tiedotusvälineitä koskevien poliittisten vaistojen ja hänen hyvin jäsennellyn ja järjestelmällisen työskentelytapansa ansiosta me parlamentissa olemme ehkä pystyneet estämään virheellisen mediapolitiikan pyrkimysten toteutumisen puitedirektiivistä laaditussa mietinnössä. Se jää nähtäväksi.
<P>
Arvoisa komission jäsen, minun mielestä parlamentti on tehnyt ratkaisevan tärkeitä muutoksia puitedirektiiviluonnokseen kilpailulainsäädännön osalta mutta myös ja erityisemmin taajuuksista käytävän kaupan osalta. Minun mielestäni teidän alkuperäisissä ehdotuksissanne puitedirektiiviksi keskityttiin pelkästään markkinoihin ja yliarvioitiin suuresti taajuusylijäämää. Onneksi nämä ehdotukset eivät miellyttäneet kulttuuri- ja koulutusvaliokunnan jäseniä eivätkä myöskään teollisuus-, tutkimus- ja energiavaliokunnan jäseniä. Kollegani päinvastoin keskittyivät keskusteluissaan kulttuurisiin ja poliittisiin etuihin ja julkisiin voimavaroihin, ja minun mielestäni tämä näkyy selkeimmin Catherine Trautmannin mietinnön seuraavissa osissa:
<P>
Radiotaajuudet määritellään julkisiksi voimavaroiksi, ja ne myös kuuluvat edelleen jäsenvaltioiden toimivaltaan. Etusija on erityisesti lähetyspalveluilla mutta myös mielipiteenmuodostuspalveluilla. Arvoisa komission jäsen, yrityksenne pakottaa lähetyspalvelut puolustuskannalle on epäonnistunut. On helpompaa ottaa käyttöön Euroopan laajuiset palvelut - se on hyvä asia, olen varma, että olette samaa mieltä. Jäsenvaltioilla on myös ensisijainen velvollisuus yhdenmukaistaa taajuuksia edelleen. Jos vaikeuksia ilmenee, komissio ei tee yksin päätöksiä, vaan myös parlamentti osallistuu päätöksentekoon. BERTillä on merkittävä asema. Minun mielestäni on itsestään selvää, että rahoituksen on oltava eurooppalaista. Toivon, että pystymme varmistamaan, että se on.
<P>
Puitedirektiivin ja taajuuksia koskevan kohdan lisäksi haluaisin sanoa jotakin myös kahdesta muusta mietinnöstä, ja aloitan Malcolm Harbourin mietinnöstä. Arvoisa Malcolm Harbour, mietinnössänne on todella joitakin erittäin hyviä kuluttajia ja kuluttajien etuja koskevia säännöksiä. Tulevaisuudessa kiinnitetään enemmän huomiota esimerkiksi vammaisten etuihin. Minun mielestäni edistätte jopa tiedotusvälineiden moniarvoisuutta ehdottamillanne säännöistä pakollisista palveluista.
<P>
Ryhmäni ei kuitenkaan ole samaa mieltä mietinnössänne tehdystä yrityksestä säännellä myös tekijänoikeutta. Me emme pidä siitä yhtään. Emme tue Ranskan mallia - ja tämä on osoitettu myös neuvoston puheenjohtajavaltiolle - emmekä ”three strikes” -mallia - päinvastoin. Tällä yrityksellä ei vähennetä mitään tekijänoikeutta tai Internetin yksityisyyden suojaa koskevia huoliamme.
<P>
Haluaisin päättää sanomalla muutaman sanan Alexander Alvaron lausunnosta. Arvoisa Alexander Alvaro, olette jälleen kerran puhunut hyvin vakuuttavasti yksityisyyden suojasta. Huomaan, kuten te olette väittänyt monissa puheissanne, että IP-osoitteiden suojelun kaltaisissa asioissa ei ole johdonmukaista linjaa. Kokemuksemme televiestintäskandaalista ja osoitteiden kaupasta puhelinkeskusten avulla on osoittanut, että IP-osoitteita on suojeltava mahdollisimman hyvin, ja toivon, että pääsemme tästä sopimukseen seuraavan kahden viikon aikana.
<SPEAKER ID="264" NAME="Eva-Britt Svensson">
GUE/NGL-ryhmän puolesta. - (SV) Arvoisa puhemies, toivon, että monet kansalaisistamme seuraavat tätä keskustelua ja osallistuvat siihen ennen äänestystä, koska se koskee niin suuria muutoksia, erityisesti Internet-palvelujen osalta.
<P>
Euroopan yhtyneellä vasemmistolla on kolme keskeistä alaa, joita haluaisimme erityisesti korostaa:
<P>
Ensinnäkin Euroopan yhtynyt vasemmisto / Pohjoismaiden vihreä vasemmisto vastustaa ehdotusta tämän alan uuden eurooppalaisen viranomaisen perustamisesta. Se olisi kalliimpaa ja monimutkaisempaa. Ei ole tarpeen perustaa vielä yhtä eurooppalaista viranomaista.
<P>
Toiseksi on kiinnitettävä enemmän huomiota maantieteellisiin eroihin ja erilaiseen infrastruktuuriin sähköisissä palveluissa. Meidän on korostettava, että kuluttajien saatavuuden on oltava yhdenvertaista, jotta yhteiskuntiimme ei luoda enemmän kahtiajakoa. Sähköisten palvelujen saatavuudessa ei saa olla mitään eroja kaupungeissa ja taloudellisesti vahvoilla alueilla asuvien ihmisten ja taloudellisesti heikoilla ja harvaan asutuilla alueilla asuvien ihmisten välillä. Kun yhteiskunnan tai valtion sijasta yksityisten toimijoiden on määrä vastata näin tärkeistä investoinneista infrastruktuuriin, on suuri vaara, että kaikilla ihmisillä ei ole samanlaista saatavuutta samaan hintaan.
<P>
Kolmanneksi GUE/NGL-ryhmä vastustaa erilaisten teollisuuden eturyhmien suurta vaikutusta. Televiestintäpaketti ei saisi vaikuttaa tekijänoikeuteen, mutta eturyhmiä on kuitenkin kuultu ehdotuksessa erityisesti tämän osalta. Kaikki muut ryhmät hyväksyivät eturyhmien ehdotukset paitsi Euroopan yhtynyt vasemmisto - joka oli ainoa ryhmä, joka äänesti vastaan sisämarkkina- ja kuluttajansuojavaliokunnassa - ja niillä luodaan tilaisuuksia tiedostojen latauksen ja vapaan pääsyn valvontaan, esimerkiksi MySpacen ja YouTuben kaltaisten verkkosivujen osalta.
<P>
Tarkistukset esitettiin myöhään takaoven kautta, eivätkä kansalaiset käyneet juuri keskusteluja näistä merkittävistä muutoksista. Ruotsissa meillä on esimerkiksi ollut laaja keskustelu tiedostojen jakamisesta. Minä teen kansallisella tasolla työtä sellaista päätöstä vastaan, jolla kielletään tiedostojen jakaminen, ja teen niin myös EU:n tasolla. EU:n tason päätöksenteosta johtuva riski on suurempi kuin kansallisen tason, koska eturyhmillä on ollut huomattava vaikutus EU:n järjestelmässä ja koska monilla kansalaisilla ei ole tarpeeksi tietoa, kun keskustelemme asioista EU:n tasolla. Toivon, että kansalaisilta ilmaisevat mielipiteensä voimakkaasti, jotta voimme taataa ilmaisunvapauden ja Internet-palvelujen saatavuuden.
<SPEAKER ID="266" NAME="Nils Lundgren">
IND/DEM-ryhmän puolesta. - (SV) Arvoisa puhemies, Sisyfos on toinen nimeni. Ruotsalaisista 15 prosenttia valitsi minut vastustamaan täällä Euroopan parlamentissa sitä, että EU puuttuu koko ajan useampiin aloihin ja jatkaa siten eurooppalaisen yhteiskunnan keskittämistä ja byrokratisoimista. Tämä on Sisyfoksen työtä.
<P>
Televiestintä on yksi niistä aloista, joilla EU:lla on merkittävä tehtävä suoritettavanaan, ja minä panen tyytyväisenä merkille ehdotetun televiestintäpaketin, jossa on kyse suuremmasta kilpailusta ja yksityisyyden suuremmasta suojasta, mutta näyttää siltä, että väistämättä saamme osaksemme myös keskittämistä ja byrokratisointia. Tässä suhteessa vastustan kahta kohtaa. Ensinnäkin ehdotetaan, että digitalisoinnilla vapautetut taajuudet pitäisi jakaa EU:n sääntöjen mukaisesti. Toiseksi ehdotetaan uutta Euroopan sähköisen viestinnän markkinaviranomaista.
<P>
Kehotan parlamenttia hylkäämään molemmat ehdotukset. Jäsenvaltioiden on jaettava vapautuneet taajuudet, ja luonnollinen ratkaisu on nykyisten eurooppalaisten televiestinnän valvontaviranomaisten yhteistyöelinten kehittäminen.
<SPEAKER ID="268" NAME="Desislav Chukolov" AFFILIATION="NI">
(BG) Arvoisa puhemies, hyvät kollegat, mietin täällä istuntosalissa tänään sanottuja asioita, eikä kukaan korostanut tietojen luottamuksellisuuden säilyttämistä. Pyydän teiltä, näin tärkeästä asiasta keskustellessa, että emme missään tapauksessa seuraisi Yhdysvaltain esimerkkiä.
<P>
Tiedätte, että käyttämällä tekosyynä ”terrorismin ja piratismin torjuntaa” ylikansalliset oligarkit yrittävät saada mahdollisimman monet kansalaiset kokonaisvaltaiseen ja ehdottomaan valvontaan, joka ei ole vastuuvelvollinen kansalaisyhteiskunnalle. Henkilötietojemme luottamuksellisuus on säilytettävä hinnalla millä hyvänsä. Toistan - hinnalla millä hyvänsä!
<P>
Tällä hetkellä Bulgariassa valvotaan kaikkia puheluita. Kotimaassani valtaa pitävät haluavat, että ensi vuodesta alkaen kaikkiin lokitiedostoihin ja kaikista tietokoneista lähetettyihin tai vastaanotettuihin sähköpostiviesteihin on täysimääräinen ja ehdoton pääsy. Tämä ei johdu avuttomuudesta. Bulgariassa, kuten muuallakin Euroopassa, on sangen tarpeeksi hyvinkoulutettuja ja kyvykkäitä asiantuntijoita, jotka voivat torjua minkä tahansa tietokonerikoksen. Tämä tehdään, toistan jälleen, jotta kansalaisia voidaan valvoa kokonaisvaltaisesti.
<P>
Oikeudella vapauteen taataan myös oikeutemme ihmisarvoon. Kaikkia, jotka yrittävät riistää meiltä arvomme, pitäisi syyttää, ja heidät pitäisi paljastaa, eikä heille pitäisi tarjota tiedotusvälineiden tukea tällaisista aikeista selviämiseksi.
<P>
Jokin aika sitten Bulgariassa käytiin apaattinen keskustelu kansalaisten oikeuksista sähköisessä maailmassa. Ainoa johtopäätös oli tuolloin, että kansalaisten tahdolla ei ole mitään väliä, sillä se elävät sen kanssa, mitä heille on säädetty. Olen ehdottoman päättäväinen taatessani kaikille Bulgarian kansalaisille, että Ataka-puolue kumoaa kaiken yhteydenpitoon puuttumisen ja Internetin valvonnan jo seuraavan hallituksen aloittaessa ensi vuonna.
<P>
Lopuksi haluaisin sanoa, että jos oikeuttamme yksityiseen yhteydenpitoon rajoitetaan kerran, se pysyy sellaisena aina. Vaikka terroristit alkaisivat käyttää kyyhkysiä yhteydenpitoon. Kukaan, joka korvaa vapauden turvallisuudella, ei ansaitse vapautta eikä turvallisuutta. Kiitos.
<SPEAKER ID="270" NAME="Paul Rübig" AFFILIATION="PPE-DE">
(DE) Arvoisa puhemies, arvoisa komission jäsen Reding, hyvät naiset ja herrat, haluaisin aluksi onnitella komissiota. Olemme nyt saavuttaneet toisen vaiheen puhelinliikenteen verkkovierailumaksujen vähentämisprosessissa. Minun mielestäni tämä säännös on osoittautunut hyvin tehokkaaksi käytännössä. Kuluttajiemme tietoisuuteen iskevät kuitenkin jälleen lomakauden lopussa hälyttävän korkeat laskut, koska, jos sanon totuuden, SMS-markkinoilla ja erityisesti dataverkkovierailussa on edistytty liian vähän.
<P>
Siksi kehotan komissiota toimimaan tässä asiassa ja luomaan Euroopan yhtenäismarkkinat eurooppalaisille kuluttajille. Voimme vain panna merkille, että tältä osalta Euroopan sisämarkkinat eivät ole vielä toimintakunnossa ja että tällä alalla on luotava kiireellisesti yhtenäismarkkinat erityisesti ottamalla asteittain käyttöön yhteinen ja joustava taajuuksien jakamista koskeva järjestelmä. Näiden niukkojen resurssien tehokas hallinto on erityisen tärkeää.
<P>
Taajuusylijäämä on historiallinen tilaisuus, ja televisioyhtiöille on myös tärkeää voida lähettää ohjelmiaan kolmannen sukupolven matkapuhelimiin, jotta voimme saavuttaa yhteisen eurooppalaisen media-alueen. Taajuusylijäämällä myös luodaan uusia mahdollisuuksia eurooppalaisen viestinnän piirissä.
<P>
Haluaisin myös korostaa Maailman radiokonferenssin päätösten täytäntöönpanon merkitystä tämän lähestymistavan perusteella ja kehotan komissiota - koska BERTiä varten ei ole määräyksiä käsitellä näitä asioita - perustamaan oman viranomaisensa tai ryhmänsä tutkimaan näitä asioita ja säätämään virallisista suuntaviivoista yhteistyötä varten.
<P>
Minun mielestäni BERTiä pitäisi myös rahoittaa täysimääräisesti yhteisön varoista, koska me sangen yksinkertaisesti tarvitsemme Euroopan sisämarkkinoihin sitoutuneen viranomaisen tai laitoksen ja koska kansallisille sääntelyviranomaisille pitäisi myöntää enemmän oikeuksia muissa jäsenvaltioissa.
<SPEAKER ID="272" NAME="Silvia-Adriana Ţicău" AFFILIATION="PSE">
(RO) Hyvät kollegat, tietoyhteiskunnan kehitys perustuu sähköisen viestinnän verkkoihin ja palveluihin.
<P>
Siirtyminen analogisesta televisiosta digitaaliseen vuoteen 2012 mennessä vapauttaa huomattavan paljon taajuuksia Euroopan tasolla ja mahdollistaa siten uusien teknologioiden kehityksen ja innovatiiviset ratkaisut Euroopan kilpailukyvyn vauhdittamiseksi tällä alalla. Taajuusylijäämän täysimääräiseksi hyödyntämiseksi Euroopassa Euroopan parlamentti tukee yhteistä, joustavaa ja tasapainoista lähestymistapaa, jonka avulla toisaalta lähetystoiminnan harjoittajat voivat jatkaa palvelujensa tarjoamista ja niiden laajentamista ja toisaalta sähköisen viestinnän operaattorit voivat käyttää näitä resursseja merkittävään yhteiskunnalliseen ja taloudelliseen käyttöön liittyvien uusien palvelujen tarjoamiseen. Parlamentti myös korostaa sitä, että taajuusylijäämä pitäisi jakaa teknologista riippumattomuutta koskevan periaatteen mukaisesti.
<P>
Taajuusylijäämän käyttö voi auttaa saavuttamaan Lissabonin strategian tavoitteet, koska sen avulla voidaan tuottaa paremmin yhteentoimivia sosiaalisia palveluja, kuten sähköinen hallinto, sähköinen terveydenhuolto, verkko-opiskelu, erityisesti heikommassa asemassa olevalla alueella, syrjäisellä alueella tai myös maaseudulla asuville ihmisille.
<P>
Tunnustamme jäsenvaltioiden oikeuden päättää taajuusylijäämän käytöstä ja katsomme, että yhteisön koordinoidulla lähestymistavalla voidaan huomattavasti parantaa taajuusylijäämän arvoa ja että se on tehokkain tapa välttää haitallista puuttumista jäsenvaltioiden välillä ja jäsenvaltioiden ja kolmansien maiden välillä ja taata, että taajuuksien käyttäjät hyötyvät kaikista sisämarkkinoiden eduista.
<P>
Kuluttajien luottamus tietoyhteiskunnan palveluihin riippuu sähköisen viestinnän palvelujen laadusta, niiden turvallisuudesta ja henkilötietojen suojasta. On ensisijaisen tärkeää, että kansalliset sääntelyviranomaiset kuulevat kaikkia sähköisen viestinnän palvelujen toimittajia ennen kuin ne hyväksyvät erityistoimia sähköisen viestinnän verkkojen turvallisuuden ja koskemattomuuden alalla. Katson myös, että jäsenvaltioiden pitäisi käynnistää toimenpiteitä edistääkseen laajasti saatavilla olevien tuotteiden ja palvelujen markkinoiden luomista, missä otetaan huomioon vammaisille käyttäjille tarkoitetut laitteet.
<SPEAKER ID="274" NAME="Alexander Alvaro" AFFILIATION="ALDE">
(DE) Arvoisa puhemies, tämä antaa minulle odottamattoman tilaisuuden vastata Rebecca Harmsin puheenvuoroon - ja teen sen mitä suurimmalla mielihyvällä - sillä ehdotusten ja tosiasioiden välinen ero on minun mielestäni mietinnössä ehdottoman selvä. Me olemme periaatteessa sisällyttäneet siihen liittovaltion perustuslakituomioistuimen tuomion, jolla luotiin uusi perusoikeus. Oikeus tietotekniikkajärjestelmien luottamuksellisuuteen ja koskemattomuuteen oli ensimmäinen asia, joka suojattiin tällä säädöksellä. Olemme siten toimineet nopeammin kuin mikään jäsenvaltio, erityisesti omani. Yleisesti käytettävissä olevat yksityiset verkot on myös sisällytetty, palvelut, kuten Facebook, Bebo ja niin edelleen, jotka tähän mennessä ovat olleet kokonaan direktiivin soveltamisalan ulkopuolella. Entä evästeet, vastaavat ohjelmistot tai muut sovellukset, joilla siirretään käyttäjän tietoja tavallaan tukikohtaan ilman kuluttajan ennakkosuostumusta - jäävätkö ne menneisyyteen? Kuluttajat ovat periaatteessa antaneet suostumuksensa ennakkoon kaiken sen osalta, mikä heidän tietokoneissaan, matkapuhelimissaan ja muissa sovelluksissa kuuluu kolmansille osapuolille tai mihin kolmansilla osapuolilla on edes pääsy. Tulevaisuudessa sijaintia koskevat tiedot voidaan tallentaa vain nimettömästi tai kuluttajan ennakkoon antamalla suostumuksella. Pyytämätön markkinointi, ärsyttävät tekstiviestit, tyhmät sähköpostit ja muut sellaiset - direktiivillä estetään kaikki nämä. Ilmoittaminen tietosuojasta vastaaville viranomaisille on tulevaisuudessa pakollista aina, kun viranomainen hakee jonkun henkilökohtaisia tietoja.
<P>
Viimeisenä, vaan ei vähäisempänä, olemme luoneet aiempaa selkeämmät puitteet ilmoitusta koskevalle vaatimukselle, mikäli turvallisuutta rikotaan tai tietoja hukataan. Koska puhuimme aiemmin ehdotuksista, en halua jättää huomiotta sitä, että harkitsemme, miten IP-osoitteita käsitellään, koska IP-osoitteet - emmekä saa sekoittaa näitä asioita - eivät ole vaihdettavia tietoja, kuten ovat henkilötiedot, luottokorttitiedot ja niin edelleen, ja vaikka niitä vaihdettaisiin - selitän tämän vain lyhyesti - IP-osoitteessa ei välttämättä ole henkilökohtaisia piirteitä ainakaan silloin, kun jääkaappisi lähettää viestin tietokoneellesi.
<P>
(Puhemies keskeytti puhujan.)
<SPEAKER ID="276" NAME="Seán Ó Neachtain" AFFILIATION="UEN">
(GA) Arvoisa puhemies, on ehdottoman välttämätöntä, että ihmisillä on saatavillaan laajakaista ja nykyaikainen teknologia riippumatta siitä, missä he elävät; pienissä tai suurissa kunnissa, maaseudulla tai kaupungeissa tai suurkaupungeissa. Tietyille alueille sijoittuvat yritykset ovat riippuvaisia nopeista Internet-palveluista. Ellei tietyillä alueilla ole saatavilla laajakaistapalveluja, investointeja ja yrityksiä on mahdotonta houkutella niille.
<P>
On ehdottoman välttämätöntä, että hallitukset puuttuvat maaseutu- ja kaupunkialueiden välillä olevaan digitaalisia palveluja ja laajakaistaa koskevaan epätasa-arvoisuuteen varmistaakseen kyseisten alueiden kilpailukyvyn ja investoinnit niille. Tämä on erityisen selvää Irlannissa, jossa epätasa-arvoisuus johtuu Internet-palveluja valvovasta yksityisestä yrityksestä nimeltä Eircom, minkä takia maaseutu- ja kaupunkialueiden välillä on hirvittävät erot. Haluaisin, että komission jäsen tutkisi tilannetta, koska kaikesta päätellen kansallinen sääntelyviranomainen tai hallitus ei siihen pysty.
<SPEAKER ID="278" NAME="David Hammerstein" AFFILIATION="Verts/ALE">
(ES) Euroopan komission vuosi sitten esittelemästä kunnianhimoisesta hankkeesta on selvästikin vain varjo jäljellä. Tämä on monella tavalla häpeällistä, koska kuluttajat tarvitsevat riippumatonta eurooppalaista hallintoa, eivätkä kansallisten sääntelyviranomaisten kerhoa, johon kansalliset edut vaikuttavat suuresti.
<P>
Vihreät vastustavat sitä, että Euroopan sähköisen viestinnän markkinaviranomaisesta tehdään vain sääntelyviranomaisten kerho, joka on niiden rahoittama, joka ei ole avoin ja jota Euroopan komissio ei valvo riittävästi tai johon sillä ei ole veto-oikeutta. Uuden elimen riippumattomuus on kyseenalaista.
<P>
On myös häpeällistä, että suurten televiestintäyhtiöiden painostuksen takia pääsyä tärkeimpiin televiestintäinfrastruktuureihin ei tarjota uusille innovatiivisille yrityksille, joten tarvitaan kaksinkertainen infrastruktuuri.
<P>
Vihreät kannattavat teknologian riippumattomuutta ja toimintojen eriyttämistä, jotta päästäisiin eroon valtion televiestintäjättiläisten hallitsevasta asemasta. Euroopan parlamentti on kuitenkin ollut liian arka, etujärjestöt ovat vaikuttaneet siihen ja se on jättänyt huomiotta sellaisten uusien, innovatiivisempien yritysten edut, jotka tarjoavat useimmat Euroopan langattomista palveluista ja jotka tarjoavat etuja kuluttajille.
<P>
Minun on valitettavasti sanottava, että yleisesti me olemme päästäneet käsistämme tilaisuuden antaa paljon enemmän eurooppalaista lisäarvoa televiestintämarkkinoille. Erityisesti meitä huolettavat Malcolm Harbourin mietinnössä esitetyt jotkin vaaralliset ehdotukset, joilla selvästi rikotaan Internetin riippumattomuutta viestintävälineenä koskevaa periaatetta, rikotaan käyttäjien yksityisyyttä, uhataan Internetin vapautta ja ennen kaikkea selkeästi ylitetään televiestintäpaketin oikeudellinen toimiala sisällön osalta, sen osalta, mikä on lainmukaista tai lainvastaista, mikä on laillista tai laitonta teollis- ja tekijänoikeuksien osalta, sekä tiedon suodattimien osalta.
<P>
Paketissa on kyse markkinoiden infrastruktuurista ja kuluttajista, ei siitä, miten Internetin palveluntarjoajista voidaan tehdä digitaalisia poliiseja.
<SPEAKER ID="280" NAME="Hanne Dahl" AFFILIATION="IND/DEM">
(DA) Arvoisa puhemies, televiestintäpaketissa on nykyisessä muodossaan monia hyviä toimia. Tavallisten kansalaisten pääsy helpottuu, ja se on halvempaa samalla, kun markkinoiden avoimuus lisääntyy. Paketissa on kuitenkin myös joitakin hyvin valitettavia näkökohtia, joita edellinen puhuja käsitteli. Sen määritteleminen, mikä on verkkosivujen laillinen ja laiton sisältö, mahdollistaa kaiken Internetissä tapahtuvan viestintämme ja kaikkien toimiemme seurannan, rekisteröinnin ja valvonnan niin, että jotkin valtiot eivät mielestämme ansaitsisi demokratian arvonimeä!
<P>
Me emme voi sallia rekisteröintiä, emmekä voi sallia sitä, että palveluntarjoajat sulkevat mielivaltaisesti liikenteen, jota joku pitää haitallisena. Tämä olisi melkein sama, jos meillä olisi Euroopan postitoimistoissa valvojien armeija poistamassa kirjeitä, joita vastaanottajien olisi heidän mielestään haitallista lukea. Kenellä on lupa lukea minun rakkauskirjeitäni? Meidän on varmistettava, että tulevasta lainsäädännöstä ei kehity sähköistä pakkopaitaa, vaan puitteet, joissa kulttuuri, yhteiskunnallinen keskustelu ja tulevaisuuden interaktiivinen elämä voivat kehittyä.
<SPEAKER ID="282" NAME="Jerzy Buzek" AFFILIATION="PPE-DE">
(PL) Arvoisa puhemies, haluaisin aloittaa onnittelemalla komission jäsentä Redingiä. Vuosi verkkovierailuja koskevan sääntelyn jälkeen käsittelemme seuraavaa pakettia, joka on hyvin tärkeä erityisesti kuluttajille. Haluaisin myös onnitella esittelijöitä. Jopa neljä mietintöä piti sovittaa yhteen, ja yhteensovittaminen näyttää onnistuneen erittäin hyvin.
<P>
Kuluttajien suojelu, johon Malcolm Harbourin mietinnössä käsitellyissä säännöksissä viitattiin, liittyy hyvin tiiviisti taajuusylijäämän asianmukaiseen jakamiseen, jota kuluttajat odottavat. On tärkeää - kuten komission jäsen Reding ehdotti - että taajuuksien käyttöä parannetaan mahdollisimman paljon Euroopan laajuisella koordinoinnilla. Taajuusylijäämän tärkeimmiksi edunsaajiksi ehdotetaan televisiota ja matkapuhelinliikennettä, mutta minä haluan korostaa langattoman Internetin merkitystä. Se on Euroopan monissa osissa, erityisesti maaseudulla ja syrjäisillä alueilla, miljoonien kansalaisten ainoa mahdollinen keino päästä Internetiin. Joten jos käsittelemämme alan talouskasvu on erityisen vahvaa, saatavasta ylijäämästä pitäisi jakaa huomattava osa langattomalle laajakaista-Internetille.
<P>
Ylijäämän parasta mahdollista käyttöä ja jakamista koskeva tutkimus on toinen tärkeä kysymys. Yhteinen tutkimuskeskus voisi tehdä sen, ja haluaisin kysyä komission jäseneltä, onko tätä todella harkittu. Kolme tärkeintä vaatimusta ovat siis nämä: kuluttajien on voitava valita, asetuksilla on edistettävä investointeja ja kilpailukykyä, ja sisämarkkinoita on vahvistettava. Minun mielestäni tämä edellyttää parlamentissa tapahtuvan edunvalvonnan lisäksi edunvalvontaa suhteessa neuvostoon eli jokaisessa jäsenvaltiossa.
<SPEAKER ID="284" NAME="Éric Besson">
neuvoston puheenjohtaja. - (FR) Arvoisa puhemies, kiitos, että saan puhua tässä vaiheessa. Minun on pyydettävä anteeksi sitä, että minun on palattava pian Pariisiin.
<P>
Kollegani Luc Chatel vastaa moniin tämän keskustelun aikana esiin nostettuihin kysymyksiin. Haluaisin vain sanoa muutaman sanan vastaukseksi Malcolm Harbourin huomioihin keskustelun puutteesta yleispalvelun alalla. Haluaisin ensin ilmaista olevani esittelijän kanssa samaa mieltä siitä, että laajakaistan saatavuus on tärkeä haaste yhteiskunnillemme, sekä tiedon että olennaisten palvelujen saatavuuden kannalta. Kuten Malcolm Harbour sanoi, nykyinen yleispalvelun soveltamisala ei kata laajakaistan saatavuutta. Puheenjohtajavaltio Ranska haluaa yksinkertaisesti käynnistää keskustelun siitä, miten laajakaistan saatavuus taataan koko Euroopassa.
<P>
Kuunneltuani eri jäsenvaltioiden näkemyksiä on käynyt selväksi, että voidaan ajatella monia mahdollisia malleja. Ensimmäinen vaihtoehto on yleispalveludirektiiviin soveltamisalan laajentaminen koskemaan myös laajakaistapalveluja; toisessa vaihtoehdossa olisi valinnanvapaus, ja sen nojalla vain ne jäsenvaltiot, jotka haluavat, voisivat sisällyttää laajakaistapalvelut yleispalveluunsa; ja lopuksi, näiden kahden välissä olevan vaihtoehdon nojalla laajakaistan sisällyttäminen yleispalvelun soveltamisalaan olisi pakollista niissä jäsenvaltioissa, joissa laajakaista on riittävän kehittynyt. Meille kaikille on Ranskan puheenjohtajakauden aikana siten annettu mahdollisuus käynnistää tämä keskustelu ja yrittää sovittaa kantamme yhteen. Myös komissio toivoo tämän saavuttamista.
<P>
Haluaisin sanoa muutaman sanan Rebecca Harmsille: aikomuksenamme ei ole panna Internetin kehitystä ja tekijänoikeuden suojaa vastakkain. Lähentymisen aikana meidän on kehitettävä sekä kanavaa että sisältöä parantamalla verkkoja samalla, kun kannustamme sisällön luomista ja tarjoamme tukea tekijöille. Kuten huomautitte, Ranskassa tekijänoikeutta arvostetaan paljon. Puheenjohtajavaltio Ranska ei kuitenkaan pyri säätämään mallista, jota kehitämme Ranskassa ennaltaehkäisevän toiminnan ja asteittaisen reagoinnin perusteella ja joka maassamme tunnetaan keksintöjä ja Internetiä koskevan lakina.
<P>
Olemme hyvin tietoisia siitä, kuten sanoitte, että sekä yksityisyyttä että henkilötietoja on suojeltava. Meidän mielestämme tämä ei ole mitenkään vastoin muita meillä mahdollisesti olevia huolenaiheita.
<SPEAKER ID="286" NAME="Bernadette Vergnaud" AFFILIATION="PSE">
(FR) Arvoisat puhemies, ministerit, komission jäsen, hyvät naiset ja herrat, kuukausia kestäneiden ja vieläkin jatkuvien keskustelujen jälkeen luulen voivani sanoa, että Malcolm Harbourin ja varjoesittelijän työn ansiosta olemme päässeet kompromissiin, jonka ytimessä on kuluttajien etu. Siksi on olennaisen tärkeää kannustaa parempaa kilpailua panemalla täytäntöön monia toimenpiteitä, joilla televiestintäyrityksiä vaaditaan tarjoamaan sopivan pituisia sopimuksia ja toteuttamaan yhdessä päivässä numeron siirtämisen niille tilaajille, jotka haluavat vaihtaa toiseen palveluntarjoajaan.
<P>
Suojelun osalta televiestintäalalla on sovellettava kuluttajansuojaa koskevia yleisiä sääntöjä. Kulujenvalvontamekanismeja on suunniteltu, samoin parannuksia tuomioistuinten ulkopuolisiin riidanratkaisumenettelyihin.
<P>
Toinen hyvin tärkeä kysymys on hätäpalvelujen saatavuus ja soittajan sijaintia koskevien tietojen tarjoaminen. Niiden on oltava luotettavasti saatavilla käytetystä teknologiasta riippumatta.
<P>
Yksityisyyden suoja on myös ollut painopisteala, samoin lastensuojelu: palveluntarjoajien on tarjottava asiakkaille ilmainen vanhempia varten kehitetty valvontaohjelma.
<P>
Kaikki tämä kehitys on taattava mahdollisimman monen ihmisen eduksi. Monia toimenpiteitä sovelletaan siksi vammaisten ja vähätuloisten käyttäjien palvelujen saatavuuteen, ja pk-yritysten tarpeet on myös otettava huomioon. Mietinnössä korostetaan myös tarvetta laajentaa yleispalvelun soveltamisalaa erityisesti siten, että laajakaista sisällytetään siihen. On hyvin myönteistä, että puheenjohtajavaltio on tehnyt tästä aiheesta yhden painopistealoistaan.
<P>
Haluaisin nyt käsitellä sisältöä ja tekijänoikeutta koskevaa kysymystä, joka on jättänyt hieman varjoonsa muut tekstin parannukset. Tavoitteenamme on aina ollut tarjota kuluttajille yleistietoa tekijänoikeuden rikkomisesta komission alkuperäisen ehdotuksen mukaisesti. Työskentelemme aina lopulliseen äänestykseen asti parantaaksemme kompromissien sanamuotoa varmistamalla, että sisällön saatavuutta koskeva riippumattomuuden periaate säilytetään. Jotkin tietosuojadirektiivin hyväksytyt tarkistukset aiheuttavat kuitenkin todella ongelmia, ja me varmistamme, että ne poistetaan.
<P>
Haluaisin jälleen kerran kiittää kollegoitani ja odotan puheenjohtajavaltiolta täsmällisempiä ehdotuksia, jotta tätä tekstiä voidaan edelleen parantaa ennen seuraavaa täysistuntoa.
<SPEAKER ID="288" NAME="Cristian Silviu Buşoi" AFFILIATION="ALDE">
(EN) Arvoisa puhemies, televiestintäpaketti on merkittävä vaihe Euroopan televiestinnän nykyaikaistamisessa ja yhtenäistämisessä. Työskentelin kansalaisten oikeuksia koskevan direktiivin käsittelyssä, ja teimme yhdessä esittelijän, Malcolm Harbourin kanssa paljon töitä ja pääsimme yhteisymmärrykseen monista kysymyksistä.
<P>
Tällä direktiivillä taataan sähköistä viestintää koskevien kuluttajien oikeuksien parempi suojelu. Numeron siirrettävyys ja televiestinnän yksityisyyden suoja ja turvallisuus ovat muita esimerkkejä tämän direktiivin mukanaan tuomista parannuksista.
<P>
Kävimme hyvin vivahteikkaan keskustelun verkkojen riippumattomuudesta. Mielipiteeni on, että verkkojen äärimmäinen riippumattomuus, kuten joissakin tarkistuksissa esitettiin, tekee verkoista ruuhkaisempia, hitaampia, tehottomampia ja kalliimpia. Verkon hallinta on välttämätöntä tehokkaiden ja älykkäiden verkkojen toimimiseksi ja yleisen käyttäjäkokemuksen ja arvon mahdollisimman suureksi hyödyntämiseksi. Olen hyvin tyytyväinen siihen, että pääsimme yksimielisyyteen tarkistuksista, jotka liittyvät hätänumeroon 112, ja siihen, että direktiivin antamisen jälkeen jäsenvaltiot ponnistelevat enemmän tiedottaakseen ja kouluttaakseen yleisöä 112:n käytöstä. Numero 112 on käytettävissä koko EU:n alueella, ja jäsenvaltioiden on varmistettava soittajan sijaintia koskevan menettelyn täytäntöönpano.
<P>
Hätäpuhelut numeroon 112 voidaan lisäksi estää, jos käyttäjä syyllistyy toistuviin väärinkäytöksiin, ja 112 on lisäksi paremmin vammaisten käytettävissä.
<P>
Toivon myös, että EU:n laajuisen varhaisvaroitusjärjestelmän perustamista koskeva tarkistus hyväksytään. Tämä tarkistus ei edellytä viraston perustamista Brysseliin vaan sitä, että jäsenvaltioiden asiaankuuluvat viranomaiset määrittelevät yhteisesti varoitusjärjestelmän yhteiset normit. Varoitus annettaisiin tietysti paikallistasolla, mutta sellaisten yhteisten normien perusteella, joilla varmistettaisiin, että kaikki EU:n kansalaiset, joihin se mahdollisesti vaikuttaa, saisivat kyseisen viestin ja ymmärtäisivät sen ja toimisivat tavalla, joka pelastaa heidän henkensä.
<P>
Olen hyvin varma siitä, että televiestintäpaketilla tuetaan yritysten ponnisteluja niiden suorituksen parantamiseksi ja niiden investointien lisäämiseksi uusiin teknologioihin, ja samalla vahvistetaan Euroopan unionin kansalaisille kuuluvia kuluttajien oikeuksia.
<SPEAKER ID="290" NAME="Leopold Józef Rutowicz" AFFILIATION="UEN">
(PL) Arvoisa puhemies, eurooppalainen yhteiskunta ja koko maailma ovat enenevässä määrin riippuvaisia sähköisestä viestinnästä. Se on talouden hermojärjestelmä. Sitä käytetään koulutuksessa, hallinnossa, terveydenhoidossa, tiedotusvälineissä ja elinikäisessä oppimisessa. Valtavien hyötyjen lisäksi sähköiseen viestintään liittyy myös monia suoria uhkia kansalaisille, instituutioille ja liikeyrityksille.
<P>
Sellaisten kansalaisten odotuksiin, jotka eivät käytä järjestelmää kovin tiiviisti, kuuluu palvelujen laaja saatavuus alhaisimmilla mahdollisilla hinnoilla, esimerkiksi verkkovierailupuhelut EU:n jäsenvaltioiden välillä, ja Malcolm Harbourin mietinnössä ja muualla mainittujen sähköisestä viestinnästä käyttäjille aiheutuvien uhkien poistaminen. Meidän on vastattava näihin odotuksiin nykyaikaisen teknologian ja kilpailukyvyn perusteella sekä Euroopan unionin taloudellisen tuen avulla erityisesti maaseutu- ja vuoristoalueilla. Näiden vaatimusten ja sääntelymekanismien vuorovaikutuksen ja yhteenliittämisen sekä avoimuuden varmistamiseksi meidän pitäisi harkita, olisiko viisasta yhdistää käsittelemämme säännökset yhteen direktiiviin. Haluaisin kiittää kaikkia esittelijöitä heidän tekemästään työstä.
<SPEAKER ID="292" NAME="Kathy Sinnott" AFFILIATION="IND/DEM">
(EN) Arvoisa puhemies, viestintäkanavat ovat elintärkeitä nykyisessä elämässämme. Laajakaistan saatavuus on varmistettava, erityisesti syrjäisillä alueilla asuville ja vammaisille, kuten näkövammaisille. Nauttiessamme Internetin tarjoamasta vapaudesta meidän on tunnustettava, että vapaus tuo mukanaan velvollisuuksia.
<P>
Olen Internetin riippumattomuuden vannoutunut kannattaja. Maailman globalisoituessa yhä enemmän on olennaista, että ihmiset pystyvät viestimään vapaasti. Tätä arvokasta vapautta on kuitenkin käytettävä kunnioittavasti. On tunnustettava, että ilman kunnioitusta Internet pitää sisällään väärinkäytön mahdollisuuksia.
<P>
Olemme ryhtyneet toimenpiteisiin pedofilian kaltaisten pahimpien Internetin väärinkäytösten osalta. Muihin väärinkäytöksiin on kuitenkin puututtava myös. Internetin palveluntarjoajien on tehtävä osansa, jotta niiden alustaa ei käytetä herjausten, vihan ja hyväksikäytön kaltaisiin tuhoisiin voimiin. Sanoisin komission jäsenelle, että meidän on tehtävä kaikki voitavamme suojellaksemme vapautta ja samalla edistääksemme Internetin vastuullisuutta.
<SPEAKER ID="294" NAME="Jacques Toubon" AFFILIATION="PPE-DE">
(FR) Arvoisat puhemies, ministeri, komission jäsen, hyvät naiset ja herrat, tämä työ on ollut erinomainen. Valiokuntiemme saavuttama tulos on tasapainoinen, ja, arvoisa neuvoston puheenjohtaja, olitte sangen oikeassa halutessanne ottaa sen täysimääräisesti huomioon. Haluaisin vain onnitella kollegoitani, Catherine Trautmannia, Pilar del Castillo Veraa ja Malcolm Harbouria, heidän työstään.
<P>
Kun asia on näin, minulla ei ole mitään ongelmia kertoa Catherine Trautmannille, että en jaa hänen näkemystään siitä, että meidän pitäisi jättää kaikki viittaukset teollis- ja tekijänoikeuksiin kokonaan pois. Erityisesti hänen mietintönsä osalta käsittelemiemme alustojen ja kanavien lisäksi tärkeintä meille kaikille on se, mikä meillä on saatavilla näiden alustojen ja kanavien kautta, eli sisältö. Ignasi Guardans Cambó, Manuel Medina Ortega ja Manolis Mavrommatis ovat tehneet tämän asian hyvin selväksi, ja minä olen heidän kanssaan samaa mieltä.
<P>
Komission asiakirjassa tähän kysymykseen on tehty kaksi viittausta, ja olisi ollut parempi säilyttää ne. Keskustelussa on nyt keskitytty vuosina 2001 ja 2004 annettuihin direktiiveihin tekijänoikeudesta ja eri sidosryhmien välisestä yhteistyöstä. Mitä varten? Lainmukaisten tarjousten edistämiseksi - toisin sanoen sisällön, jonka avulla teollisuutemme ja kulttuurinen moninaisuutemme voi kukoistaa. Näistä teksteistä esitetyt arvostelut - joista jotkin on toistettu jopa tässä parlamentissa - ovat esimerkiksi herättäneet henkiin Olivennesin sopimuksen aaveen. Meidän pitäisi kuitenkin noudattaa Yhdistyneen kuningaskunnan hallituksen, OFCOMin ja eri sidosryhmien 24. heinäkuuta hyväksymää yhteisymmärryspöytäkirjaa. Tietääkseni ne eivät tue byrokratiaa tai Internetin diktatuuria.
<P>
Tarkoituksena ei ole estää lakien valvomista jäsenvaltioissa, olla varmistamatta yhteensopivuutta perusoikeuksien kanssa eikä estää uusia teknologioita ja uutta taloutta toimimasta kulttuurisen moninaisuutemme, korkealaatuisten teollisuudenalojemme ja Euroopan unionin kansalaisten älyn ja lahjakkuuden puolesta, sillä ne ovat tärkeimpiä aseitamme ja suurimpia etujamme maailmanlaajuisessa kilpailussa.
<SPEAKER ID="296" NAME="Evelyne Gebhardt" AFFILIATION="PSE">
(DE) Arvoisa puhemies, pidän Bernadette Vergnaudin tavoin myönteisenä sitä osaa Malcolm Harbourin mietinnössä, jossa viitataan kuluttajansuojaan ja joka sisältää monia erittäin hyviä päätöksiä. Näiden palvelujen yleinen saatavuus on hyvin tärkeä periaate, eikä sitä voi korostaa liikaa. Arvoisa Malcolm Harbour, voin vakuuttaa teille jälleen kerran, että mietinnön tämä osa saa ryhmäni täyden tuen.
<P>
Siinä on kuitenkin osia, jotka vaativat muutoksia. Te olette sangen oikeassa, arvoisa komission jäsen Reding. Avauspuheenvuorossanne ilmaisitte hämmästyksenne siitä, että Euroopan parlamentti pyrkisi heikentämään henkilötietojen suojelua. Haluaisin sanoa teille, että tämä ei ole parlamentin kanta, koska parlamentti ei aio äänestää vielä kahteen viikkoon, ja vasta sitten näemme, minkä kannan se näihin asioihin ottaa. Sitä ennen selvitämme kaikki asiat, jotka ovat edelleen melkoisessa sotkussa. Lupaan teille, että meidän ryhmämme ei heikennä tietosuojaa. Jos parlamentissa ei päästä tyydyttäviin sopimuksiin tietosuojasta, verkon käytöstä ja verkon riippumattomuudesta, ryhmäni ei voi äänestää paketin puolesta, ja sen jälkeen meidän on katsottava, miten etenemme.
<SPEAKER ID="298" NAME="Erna Hennicot-Schoepges" AFFILIATION="PPE-DE">
(FR) Arvoisa puhemies, arvoisa komission jäsen, haluaisin onnitella teitä omistautumisestanne ja tietysti haluaisin onnitella esittelijöitä ja erityisesti Catherine Trautmannia, joka on työskennellyt erittäin ankarasti saavuttaakseen tämän yhteisymmärryksen, jonka hän halusi olevan puolueeton ja vailla alakohtaisia jakoja. Taajuuksien käytön osalta pitäisi kuitenkin panna merkille, että investointi- ja poistokaudet vaihtelevat alasta toiseen. Asiakirjan taajuuksien ja lisenssien jakamista ja yhtenäistämistä koskevien säännösten nojalla satelliittioperaattorien tilanteesta tulee kuitenkin oikeudellisesti epävarma niiden alan erityispiirteiden takia. Esittelijän ehdottamassa uudessa 8 a artiklassa säädetään tietyistä takeista, mutta lausekkeen sanamuotoa on kiristettävä toissijaisuusperiaatteen ja ITUn sääntöjen mukaisesti. Myös komission neuvotteluvaltuuksien sisällöstä ja laajuudesta jää avoimeksi monia kysymyksiä.
<P>
Malcolm Harbourin mietinnöstä haluaisin nostaa esille kysymyksen 1 artiklan 2 kohdan b alakohdassa esitetystä ”yleisesti saatavilla olevan puhelinpalvelun” määritelmästä. Tätä määritelmää pitäisi soveltaa vain kaksisuuntaisiin palveluihin tietosuojadirektiivissä annetun määritelmän mukaisesti. Internet-puheluita ja pelikonsoleja ei voida mitenkään verrata perinteisiin puhelinliikennepalveluihin. Niiden mukauttamisella sellaisinaan luotaisiin sääntelypuitteet, joilla estetään innovaatiot ja tarjotaan tietämättömille käyttäjille välineet, joita he eivät ymmärrä tarkoitetuksi tiettyyn käyttöön, esimerkiksi mahdollisuus soittaa hätäpuhelu pelikonsolista, jota voidaan käyttää yhdensuuntaiseen viestintään. Siksi on tärkeää rajoittaa määritelmä kahdensuuntaisiin palveluihin.
<P>
Tekijänoikeuden osalta haluaisin tukea kaikkien tätä kysymystä käsitelleiden kollegoideni tekemiä huomioita.
<SPEAKER ID="300" NAME="Francisca Pleguezuelos Aguilar" AFFILIATION="PSE">
(ES) Ensiksi haluaisin onnitella esittelijöitä heidän tekemästään hyvästä työstä. Tällä uudistuksella saavutetaan asetetut tavoitteet ja sopeudutaan uusiin aikoihin ja uusiin haasteisiin sekä liikeyritysten että kuluttajien kannalta.
<P>
Haluaisin kuitenkin puhua Malcolm Harbourin mietinnön yhdestä erityisestä kohdasta. On totta, että esittelijä on tehnyt loistavaa työtä, mutta minun mielestäni meidän ei pitäisi tässä direktiivissä puuttua Internetin sisältöä koskevaan lopullisten tarkistusten ryhmään, koska lyhyesti sanottuna kyseisten tarkistusten nojalla tilapäiset palveluntarjoajat voivat suodattaa ja torjua Internetin sisältöä, ja siten kuluttajat menettävät lopulta nimettömyytensä.
<P>
Hyvät naiset ja herrat, tämä kanta on vastoin sähköisestä kaupankäynnistä annetun direktiivin 12 artiklaa, jossa jo todetaan, että tilapäisten palveluntarjoajien on toimittava puolueettomina välittäjinä sähköistä tietoa siirtäessään.
<P>
Oikeusvaltion periaatteita noudattavassa valtiossa emme voi tehdä Internetille asioita, joita emme tekisi muille viestintämuodoille. Siksi pyydän Malcolm Harbouria perumaan kyseiset tarkistukset, jotta tekijänoikeuden ja Internetin käyttäjien oikeuksien välinen tasapaino voidaan palauttaa.
<SPEAKER ID="302" NAME="Zita Pleštinská" AFFILIATION="PPE-DE">
(SK) Haluaisin aivan ensiksi kiittää esittelijää erinomaisesta mietinnöstä. Lainsäädäntöpaketteja koskeva työ ei ole ikinä helppoa, ja minä pidän myönteisenä sen vakuuttavuutta.
<P>
Minä myös haluaisin korostaa, että tämän paketin päätavoitteena on tuottaa kuluttajille parempia matkapuhelinten ja laajakaista-Internetin käyttöä tai kaapelitelevisioyhteyksiä koskevia palveluja. Minun mielestäni kuluttajat saavat esittelijämme Malcolm Harbourin ansiosta paremmin ja nopeammin tietoa.
<P>
Jos kuluttajat päättävät vaihtaa palveluntarjoajia, vertailukelpoisia tarjouksia ei useinkaan ole saatavilla, ja numeron siirtämistä koskeva prosessi vie edelleen aivan liian kauan. Siksi pidän Malcolm Harbourin mietintöä myönteisenä, sillä sen perusteella palveluntarjoajien on toimitettava kuluttajille avoimet ja ennen kaikkea vertailukelpoiset hinnat, ja palveluntarjoajaa on mahdollista vaihtaa vain yhdessä päivässä ja säilyttää olemassa oleva numero.
<P>
Vaikka en ikinä haluaisikaan, että kenenkään tarvitsisi soittaa hätänumeroon 112, olisi korostettava, että tämän direktiivin perusteella hätäpalvelut saavat käyttöönsä soittajan sijaintia koskevat tiedot, joiden avulla apua voidaan toimittaa nopeammin ja tehokkaammin.
<P>
Digitaalisiin lähetyksiin siirtyminen vapauttaa taajuuksia, jotka pitäisi tulevaisuudessa voida tarjota Internetin laajakaistayhteyksiä varten jopa EU:n syrjäisimmissä nurkissa. Arvoisa komission jäsen, uskon, että komissio varmistaa tämän ”taajuusylijäämän” tehokkaimman mahdollisen käytön kaikkien kuluttajien hyödyksi.
<SPEAKER ID="304" NAME="Stavros Lambrinidis" AFFILIATION="PSE">
(EL) Arvoisa puhemies, hyvät naiset ja herrat, elämme maailmassa, jossa kaikki, hallitukset, yksityisyritykset sekä rikolliset, pyrkivät käyttämään mahdollisimman laajasti sähköisiä tietojamme mahdollisimman rajoittamattomalla tavalla.
<P>
Tämän takia kaikissa muutoksissa sähköisen viestinnän tietosuojadirektiiviin pitäisi noudattaa täsmälleen sitä, mitä sen otsikolla tarkoitetaan: taataan henkilötietojemme ja yksityiselämämme suurin mahdollinen suoja.
<P>
Siksi vastustan kaikkia yrityksiä heikentää Euroopan unionin kansalaisiin liittyvää henkilötietojen määritelmää, sillä koska se on henkilökohtaista, sitä suojataan lailla. Tavoitelluilla poikkeuksilla rikotaan erityisesti IP-osoitteiden osalta salaisesti nykyistä Euroopan unionin lainsäädäntöä.
<P>
Minun mielestäni Internetin palveluntarjoajien ei myöskään pitäisi antaa itse arvioida, mitkä niiden verkkoturvallisuutta koskevat rikkomukset haittaavat niiden käyttäjiä ja mitkä eivät. Heidän ei pitäisi saada itse päättää, milloin käyttäjille ja viranomaisille tiedotetaan jopa ilmiselvistä laiminlyönneistä.
<P>
Kunnioitan yksityisyritysten asemaa ja panosta, mutta Internetin jättiläisten taloudellisten etujen ei pitäisi antaa sanella Euroopan unionin kansalaistensa perusoikeuksien suojelemiseksi antamia lakeja.
<SPEAKER ID="306" NAME="Ruth Hieronymi" AFFILIATION="PPE-DE">
(DE) Arvoisa puhemies, paljon kiitoksia kaikille esittelijöille heidän työstään, joka oli todella erinomaista. Haluaisin kuitenkin käsitellä kahta erityistä kohtaa. Euroopan unioni ei ole vain talousyhteisö, vaan siinä on myös sitouduttu säilyttämään yhteiset arvot, ja tämän takia henkilötietojen suojelu on olennaisen tärkeää. Teknistä edistystä ja kulttuuriteosten ja luovan työn suojelua ei kuitenkaan saa pitää ristiriitaisena tavoitteena. Molemmat ovat tärkeitä tekijöitä tulevassa kilpailukyvyssämme. Tämän takia minä kehotan vilpittömästi monien muiden tänään parlamentissa puhuneiden jäsenten tavoin vahvistamaan oikeuksien haltijoiden asemaa, toisin sanoen niiden, jotka haluavat, että heidän tekijänoikeuksiaan suojellaan. Kukaan muu ei tarvitse tätä suojelua, siksi otetaan käyttöön yhteistyömallit Internetin palveluntarjoajille. Askel tähän suuntaan heijastaa teknologista lähentymistä sekä tekijänoikeuden valvonnan lähentymistä.
<SPEAKER ID="308" NAME="Katerina Batzeli" AFFILIATION="PSE">
(EL) Arvoisa puhemies, arvoisa komission jäsen, meidän on radiotaajuuksien hallinnassa ja jakamisessa varmistettava, että nämä julkiset resurssit ovat kaikkien kansalaisten käytössä täysimääräisesti ja tehokkaasti.
<P>
Catherine Trautmannin ja Patrizia Toian mietinnöissä esitetyt ehdotukset radiotaajuuksista ja taajuusylijäämästä antavat kysymykselle heti alusta alkaen vakaan perustan. Niissä viitataan ennen kaikkea yhteiskunnalliseen, kulttuuriseen ja demokraattiseen merkitykseen ja niihin taajuusylijäämän tarjoamiin uusiin mahdollisuuksiin, joita meidän pitäisi tarjota Euroopan kansalaisille.
<P>
Taajuusylijäämästä käyty keskustelu ei saisi kaventua mustavalkoiseen valintaan kaupallistumisen ja sosiaalisen edun välillä. Sellaisen merkittävän strategian suunnitteleminen kansallisella tasolla, jonka avulla kaikki jäsenvaltiot voivat asettaa yleistä etua koskevat tavoitteet ja koordinoida niitä - näihin täysin toteutettavissa oleviin toimiin voimme ryhtyä yhteisön tasolla.
<P>
Näyttää kuitenkin siltä, että komission omaksumassa uudessa toimintatavassa, joka koskee radiotaajuuksien jakamistavan suurempaa yhtenäistämistä EU:n tasolla palvelujen riippumattomuuden periaatteen ja yleistä lisenssiä koskevan periaatteen kaltaisten yleisten hallinnollisten kriteerien perusteella, ei oteta huomioon radiotaajuuksien julkista luonnetta, vaan suositaan kaupallista näkökulmaa.
<P>
Tämän takia meidän on mielestäni oltava eri mieltä, ja meidän on jatkettava esittelijöidemme esittämillä ehdotuksilla.
<SPEAKER ID="310" NAME="Dumitru Oprea" AFFILIATION="PPE-DE">
(RO) Käsiteltävänä olevan mietinnön ansiosta on taajuusylijäämää mahdollisimman hyvin hyödyntämällä mahdollista vauhdittaa laajakaistateknologioiden laajempaa käyttöä maaseudulla, syrjäisillä tai heikossa asemassa olevilla alueilla ottaen huomioon, että on vielä monia paikkoja, joissa digitaalista tekniikkaa ei ole ollenkaan tai joissa digitaalipalvelujen käyttö on mahdotonta infrastruktuurin puutteen takia.
<P>
Tuen sitä, että jäljessä olevien jäsenvaltioiden, myös Romanian, taajuusylijäämää koskevien kansallisten strategioiden laatimista vauhditetaan. Strategioilla pannaan täytäntöön toimenpiteitä, joilla pyritään mahdollistamaan kansalaisten nopeampi ja helpompi pääsy yhteentoimiviin sosiaalipalveluihin, erityisesti koulutus-, ammattikoulutus- ja terveysjärjestelmiin.
<P>
Kiinnitämme huomiota huolellisuuteen, jota tarvitaan vapautettujen taajuuksien uudelleen osoittamista ja seuraavan sukupolven infrastruktuureihin tehtäviä investointeja koskevan mahdollisimman suuren avoimuuden lisäämiseksi, jotta kaikki Euroopan unionin jäsenvaltiot voisivat käyttää niitä.
<SPEAKER ID="312" NAME="Arlene McCarthy" AFFILIATION="PSE">
(EN) Arvoisa puhemies, haluan käyttää tätä tilaisuutta hyväkseni ja kiittää sisämarkkina- ja kuluttajansuojavaliokunnan IMCO:n puheenjohtajana Malcolm Harbouria ja varjoesittelijöitä työstä, jota parlamentti toivottavasti pitää tasapainoisena ja toimivana ehdotuksena yleispalveluista.
<P>
Haluan kiinnittää parlamentin huomion yhteen säännökseen - minun tekemääni ja valiokunnan tukemaan tarkistukseen - jossa kadonneita lapsia koskevan vihjepuhelinnumeron 116000 käyttöönottamisesta tehdään oikeudellinen velvoite kaikille jäsenvaltioille. Komission jäsen on tietoinen siitä, että äskettäinen mietintö on osoittanut, että vain seitsemän jäsenvaltiota on perustanut tämän kadonneita lapsia koskevan vihjepuhelinnumeron täydet 18 kuukautta sen vuonna 2007 tapahtuneet käyttöönoton jälkeen. Vapaaehtoisuus ei selvästikään toimi. Koko Euroopassa katoaa vuosittain noin 130 000 lasta.
<P>
Nämä tilastot osoittavat, että tällä alalla Eurooppa voi auttaa, sen täytyy toimia ja sen täytyy tunnistaa, jäljittää ja palauttaa kadonneet lapset. Siksi kehotan Euroopan komissiota ja jäsenvaltioita tukemaan tätä säännöstä, nopeuttamaan kadonneita lapsia koskevan vihjepuhelinnumeron täytäntöönpanoa ja edistämään voimakkaasti Euroopan ponnisteluja luoda EU:n laajuinen kadonneita lapsia koskeva ”Amber Alert” -hälytysjärjestelmä.
<SPEAKER ID="314" NAME="Pierre Pribetich" AFFILIATION="PSE">
(FR) Arvoisa puhemies, haluaisin kiittää Catherine Trautmannia, Pilar del Castillo Veraa, Patrizia Toiaa ja Malcolm Harbouria hyvin tehdystä työstä.
<P>
Miten voimme hyödyntää täysimääräisesti taajuusylijäämän? Tämä on kysymys. On ehdottomasti totta, että digitaaliset lähetykset vapauttavat nyt ja tulevaisuudessa taajuuksia. Puhun tietoisesti nykyhetkestä ja tulevaisuudesta vapauttamisen osalta korostaakseni sitä, että tämä muutos ei tapahdu hetkessä, sormia napsauttamalla, ja sen monet toimijat ovat näyttäneet unohtavan perustellessaan tilannettaan. Investointien määrä säikäyttää todennäköisesti monet sijoittajat ennen kuin he voivat edes kuvitella saavansa kerättyä nämä 250 miljardin euron arvoiset onnekkaat ja ansiottomat voitot. Näiden rajoitusten jakaminen on siksi otettava huomioon politiikassamme.
<P>
Haluaisin käyttää tämän sangen lyhyen puheajan korostaakseni pakottavaa tarvetta luoda Euroopan unionin taajuuspolitiikka, johon parlamentti osallistuu tärkeänä toimijana. sellaisena sen on oltava tietoinen sähkömagneettisten aaltojen fysiikan tuomista rajoista, otettava huomioon taajuushallinnon tarve ja otettava huomioon standardointielimien asema näiden niukkojen resurssien parhaassa mahdollisessa hyödyntämisessä, ja tietysti pidettävä mielessä Euroopan kansalaisten yleinen etu.
<P>
Haluaisin myös muistuttaa komission jäsenelle, että kuituoptisten verkkojen markkinoille tuonnissa tarvitaan ehdottomasti - Jean Cocteauta lainatakseni - suuria rakkaudentunnustuksia mutta myös kouraantuntuvia rakkaudenosoituksia, joihin liittyy talousarvioon sisällytetty eurooppalainen rahoitus niiden toteuttamiseksi, näiden laajakaistaverkkojen rakentamiseksi ja digitaaliylijäämän estämiseksi Euroopassa.
<SPEAKER ID="316" NAME="Luc Chatel">
neuvoston puheenjohtaja. - (FR) Arvoisa puhemies, tämän keskustelun lopuksi haluaisin aloittaa kiittämällä teitä, hyvät naiset ja herrat - minun mielestäni sekä puheenvuorojenne laatu että sitoutumisenne tähän aiheeseen korostavat televiestinnän merkitystä nykyisissä eurooppalaisissa keskusteluissa. Me käsittelemme nyt Euroopassa taloudellisesti strategisia aiheita, jotka ovat tärkeitä kansalaisillemme. Televiestintä on selvästi tärkeä strateginen haaste - olette panneet merkille sen mahdollisen vaikutuksen Euroopan kasvuun - mutta se koskee samalla asioita, jotka vaikuttavat kansalaistemme jokapäiväiseen elämään, juuri tällaista aihetta Eurooppa tarvitsee. Loppujen lopuksi televiestintä kuitenkin antaa jossain määrin Euroopalle ihmiskasvot.
<P>
Haluaisin kiittää hyvin laajaa yksimielisyyttä, jonka huomasin vallinneen tämän keskustelun aikana parlamentin ja neuvoston välillä erityisesti taajuushallinnosta, millä edistetään kuluttajansuojaa ja rajoitetaan toiminnan eriyttämisen hyödyntämistä, jotta estetään sen laajeneminen, mikä on otettu esiin monta kertaa. Panen kuitenkin merkille, että toimielintemme on edelleen tehtävä työtä monen kysymyksen osalta kompromissin saavuttamiseksi. Viittaan tietysti korjaavia toimia koskevan komission veto-oikeuden käyttöön ottamiseen sekä eurooppalaisen sääntelyviranomaisen vaihtoehdon oikeudelliseen muotoon ja rahoitukseen, koska parlamentti ja neuvosto jakavat sen tehtävän ja vastuualueen.
<P>
Haluaisin lyhyesti palata kolmeen kysymykseen: ensimmäinen koskee täsmälleen tätä kysymystä eli miten tämä monen puhujan mainitsema uusi yhteistyöelin rahoitetaan. Kuten tiedätte, hyvät naiset ja herrat, jäsenvaltiot eivät ole vielä antaneet tästä asiasta selvää kantaa, ja on sanomattakin selvää, että rahoitusmenetelmä riippuu pääasiassa kyseisen yhteistyöelimen oikeudellisesta muodosta ja vastuualueesta. Kuten tiedätte - mainitsin tämän aiemmin - jäsenvaltioiden enemmistö suhtautuu edelleen hieman varautuneesti ajatukseen uuden yhteistyöelimen perustamisesta. Neuvoston on siksi löydettävä tasapaino tänä iltapäivänä mainittujen erilaisten vaihtoehtojen välillä.
<P>
Toisen esiin nostetun kysymyksen, seuraavan sukupolven verkkojen, osalta katson, kuten Catherine Trautmann aivan oikein huomautti, että uusien verkkojen - seuraavan sukupolven verkkojen - edistämiseksi on tärkeintä jatkaa kilpailun, erityisesti infrastruktuurikilpailun, edistämistä, koska sillä tarjotaan sijoittajille kannustimia ja kannustetaan riskien jakamiseen eri operaattoreiden välillä. Kuten tiedätte, neuvostossa keskustellaan tällä hetkellä asiasta. Näitä kysymyksiä, jotka edellyttävät lisätoimintaa ja lyhyemmän aikavälin toimenpiteitä, on kuitenkin käsiteltävä kiireellisesti. Kuten tiedätte, komissio on julkaissut aiheesta suositusluonnoksen, joten ehkä komission jäsen voisi käsitellä tätä yksityiskohtaisemmin.
<P>
Kolmas asia, jota halusin käsitellä ja jonka myös monet puhujat mainitsivat, on tietenkin henkilötietojen suojaa koskeva kysymys ja yleisemmin sisältöön liittyvät kysymykset pikemmin kuin sisällön välittämiseen käytetty kanava. Eric Besson sanoi jo muutaman sanan tästä aiheesta; minun mielestäni puheenjohtajavaltio Ranskan tavoitteena ei ole asettaa asioita toisiaan vastaan tai määrätä jotain tiettyä mallia, mutta arvostin todella niiden monien tänä iltapäivänä puheenvuoron käyttäneiden huomioita, jotka sanoivat, että kun selkeästi rakennamme tätä tulevaisuuden taloutta, tätä tulevaa kasvun lähdettä eurooppalaisen talouden eduksi, meidän on tehtävä se myös siksi, että kulttuurimme ja kulttuurimme toimijat voivat lisätä läsnäoloaan maailmanlaajuisesti. Siksi emme minun mielestäni voi erottaa näitä kahta asiaa, vaikka tiedän, että muut asianosaiset osapuolet järjestävät myös merkittäviä keskusteluja tästä aiheesta. Meidän on pidettävä mielessä, että kaikissa yrityksissä tämän infrastruktuurin nykyaikaistamiseksi on myös pyrittävä edistämään sisältömme levittämistä ja tekijänoikeuden suojaa luovan prosessin säilyttämiseksi Euroopan unionissa.
<P>
Arvoisa puhemies, arvoisa komission jäsen, hyvät naiset ja herrat, tässä ovat huomiot, jotka halusin tehdä tämän keskustelun päätteeksi.
<SPEAKER ID="318" NAME="Viviane Reding">
komission jäsen. - (FR) Arvoisa puhemies, mitä haluamme saavuttaa? Haluamme varmistaa, että kaikki kansalaiset voivat nopeasti käyttää moninaisia, turvallisia ja edullisia palveluja riippumatta siitä, missä he asuvat ja missä he matkustavat. Haluamme, että Euroopan kulttuurin moninaisuutta kuvaava sisällön rikkaus on kaikkien kansalaisten saatavilla.
<P>
Haluamme, että strategisesti merkittävät yritykset edistävät talouskasvua ja työpaikkojen luomista kehittämällä uutta infrastruktuuria ja sisällön moninaisuutta. Haluamme perustaa kahlitsemattomat yhtenäismarkkinat, joiden avulla Euroopan manner voi näyttää tietä liitettävyydessä, viestinnässä ja uusissa teknologioissa, mutta toivomme myös, että Eurooppa on johtavassa asemassa kuluttajan oikeuksien ja kansalaisten yksityisyyden suojelussa. Tämän me kaikki täällä haluamme saavuttaa, ja minun mielestäni täällä parlamentissa esitetyt monet ja vaihtelevat näkemykset ovat näiden suuntaviivojen mukaisia, ja niissä kehotetaan tekemään tasapainoisia päätöksiä, jotta yksimielisyyden saavuttaminen olisi mahdollista.
<P>
Mikään tästä ei tietenkään olisi mahdollista ilman esittelijöiden työtä. Haluaisin kiittää heitä, koska he ovat usein onnistuneet tekemään mahdottomasta mahdollista. Tämän huomattavan uroteon ovat tehneet esittelijöidemme lisäksi mahdolliseksi parlamentin valiokunnat ja koordinaattorit.
<P>
Tulevina viikkoina meidän kaikkien - komission, neuvoston ja parlamentin - on yritettävä saada henkiin tämä hanke, joka voi viedä maanosaamme eteenpäin ja jonka avulla voidaan saavuttaa yksimielisyys neuvoston ja Euroopan parlamentin välillä. Minulla ja kollegoillani komissiossa on tämän mahdollistamisessa rehellisen välittäjän osa.
<SPEAKER ID="320" NAME="Catherine Trautmann" LANGUAGE="FR">
Arvoisa puhemies, haluaisin tämän keskustelun lopuksi kiittää neuvostoa ja komission jäsentä siitä, että he ovat kuunnelleet niin tarkkaavaisesti sitä, mitä meillä oli sanottavana. Tämän ansiosta he ovat nähneet, että parlamentissamme on televiestintäpaketista melko huomattava yksimielisyys, paljon yksimielisyyttä.
<P>
Mikään ei jokapäiväisessä elämässämme ole tavallisempaa kuin matkapuhelin, televisiovastaanotin tai viestintäkyky. Yhtenäisasiakirjalla säädettiin henkilöiden liikkuvuudesta perusoikeutena, perusvapautena. Kuten Reino Paasilinna aiemmin sanoi, myös viestintä on perusoikeus ja keino antaa Euroopalle sielu, säilyttää sen olemassaolo ja yhdistää sen kansalaiset. Meidän on siksi oltava riittävän kunnianhimoisia, jotta tästä televiestintäpaketista tulee menestys.
<P>
Siksi kehotan, että neuvosto ei pyrkisi kompromissiin tai olisi halukas tekemään kompromissia, joka voisi saattaa epätasapainoon ne eri kohdat, joista olemme onnistuneet pääsemään yksimielisyyteen. Meidän mielestämme olemme kollegoideni, Malcolm Harbourin, Pilar del Castillo Veran, Alexander Alvaron ja muiden - olisi mahdotonta mainita heitä kaikkia - avulla saavuttaneet jo paljon terveen järjen ja yhteisen päättäväisyyden ansiosta.
<P>
Vastauksena Jacques Toubonin minulle aiemmin osoittamiin huomioihin haluaisin sanoa, että minua ei voi arvostella siitä, että en haluaisi ottaa huomioon, että Euroopan luovaa prosessia on tuettava. Minun mielestäni se on innovaatioiden merkittävä liikkeellepaneva voima sekä moninaisuuden että sen mukanaan tuoman älyllisen arvon takia, ja se on nykyään ehdottoman olennaista.
<P>
Meidän on kuitenkin otettava huomioon vapaus, joka on taattava asiakirjoillamme - olemme hyväksyneet erittäin tärkeitä asiakirjoja henkilötietojen suojelusta, ja olemme tämän päivän maailmassa ainoita, jotka ovat tehneet niin. Meidän on sovitettava nämä kaksi näkökulmaa yhteen. Näiden kahden välillä ei ole ristiriitaa: tavoite on sama eli luovuuden vapauden ja kaikkien yksilöiden vapauden suojelu. Tässä hengessä jatkamme ehdotustemme parantamista.
<SPEAKER ID="322" NAME="Pilar del Castillo Vera">
esittelijä. - (ES) Arvoisa puhemies, haluaisin tässä loppupuheenvuorossani kiittää neuvostoa sen ymmärtäväisestä lähestymistavasta, jonka olemme taas tänään voineet panna merkille. Haluaisin myös kiittää suuresti komissiota, erityisesti komission jäsentä, valveutuneisuudesta, jota hän on aina osoittanut kannattaessaan minun mielestäni tulisesti kilpailukykyisempiä televiestintämarkkinoita ja kuluttajansuojaa. Haluaisin myös esittää kiitokseni kaikille kollegoilleni, jotka tänään täällä ja niin monina päivinä aiemmin ovat osoittaneet, miten tietoisia he ovat tämän alan merkityksestä Euroopan talouskasvulle ja siten Euroopan unionin kansalaisten työllisyydelle ja hyvinvoinnille.
<P>
Haluaisin nyt pyytää neuvostoa tässä loppuvaiheessa ja ennen nykyisen puheenjohtajakauden loppua antamaan tälle televiestintäpaketille vähintään saman ensisijaisen aseman kuin energialle - tiedän, että energia on hyvin tärkeää, mutta tämä paketti on yhtä tärkeä - jotta voimme edetä saavuttamastamme tasapainopisteestä, kuten kollegani Catherine Trautmann juuri huomautti.
<P>
Parlamentti antaa monia ehdotuksia, jotka ovat minun mielestäni yleisesti sangen hyvin tasapainossa ja joista on tuloksena tyydyttävä lopputulos neuvoston ja komission kanssa käytävissä neuvotteluissa. Suuret kiitokset. Odotamme puheenjohtajavaltiolta paljon tässä suhteessa.
<SPEAKER ID="324" NAME="Patrizia Toia">
esittelijä. - (IT) Arvoisa puhemies, hyvät naiset ja herrat, myös minä haluaisin kiittää kaikkia varjoesittelijöitä ja haluaisin vain kiinnittää huomiota kahteen kohtaan. Joku täällä parlamentissa sanoi, että olemme omaksuneet myönteisen lähestymistavan, ja minun mielestäni tämä on koko työtämme luonnehtiva piirre, sekä jo tekemissämme että vielä tehtävissä sopimuksissa.
<P>
Myönteinen lähestymistapa tarkoittaa, että käsittelemme realistisesti kaikkia kyseessä olevia etuja, teollisuusalojen arvoa, työntekijöiden tällä alalla tekemää työtä ja siten sen merkitystä koko Euroopan taloudelle, mutta myös kansalaisen, kuluttajan asemaa alkaen niistä, jotka ovat heikoimmassa asemassa ja jotka hyötyvät digitalisoinnista, jos heitä autetaan toteuttamaan tämä siirtyminen. Tiedän, että joissakin maissa, myös Ranskassa, järjestetään tämän osalta tiedotus- ja tukikampanjoita, mutta kyseisillä kansalaisilla voi hyvinkin olla vaikeuksia, mikäli lisätoimenpiteisiin ei ryhdytä.
<P>
Siksi lähestyimme tätä asiaa kuluttajan, tai käyttäjän, näkökulmasta; me tarkastelimme mahdollisuutta saada uusia palveluja, jopa televiestintäpalveluja, jotka sopivat paremmin uusiin vaatimuksiin, tarpeeseen paremmasta tiedottamisesta ja tarpeesta sopeutua paremmin laajaan tietoverkkotulevaisuuteen. Mielestäni Eurooppa tulee lähemmäksi kansalaisiaan, kun Eurooppa ja kuluttajien osalta myös markkinat omaksuvat tällaisen lähestymistavan, ja mielestäni verkkovierailumaksuja koskeva aloite loi Euroopalle myönteisen kuvan niiden useiden kuluttajien ja nuorten ihmisten silmissä, jotka ehkä eivät täysin olleet ymmärtäneet asemaa, joka sillä voisi olla heidän elämäänsä, heidän talouteensa ja jopa heidän henkilökohtaisiin varoihinsa vaikuttavissa erityisissä päätöksissä.
<P>
Toinen kohta koskee tasapainoista lähestymistapaa. Minun mielestäni tällä lähestymistavalla tasapainotetaan monia kyseessä olevia etuja, myös Catherine Trautmannin mainitsemia ristiriitaisia etuja, sekä monia asiaankuuluvia aloja: ja tässä ajattelin taajuusylijäämää. Sanottuani, että eri operaattoreille televiestinnästä audiovisuaaliseen alaan on tilaa niissä puitteissa, joita kulttuurivaliokunnan ja ITRE-valiokunnan edustajien kokouksessa käsiteltiin, minun mielestäni olemme yrittäneet omaksua tasapainoisen lähestymistavan, ja toivottavasti olemme onnistuneet.
<P>
Lopuksi haluaisin, että Euroopalla olisi vahva toimintatapa. Minusta olisi täysin käsittämätöntä, mikäli toissijaisuudesta, jäsenvaltioiden luovuttamattomasta oikeudesta, vastaavat asiaankuuluvat viranomaiset estäisivät sen lisäarvon hyödyntämisen, jota Euroopan on ehdottomasti hallittava hyötyäkseen. Haluaisin kehottaa komissiota ja neuvostoa korostamaan tätä valmiutta koordinoimiseksi, yhtenäistämiseksi ja jotta se, minun mielestäni, voisi olla Euroopan poliittinen suuntaviiva.
<SPEAKER ID="326" NAME="Malcolm Harbour">
esittelijä. - (EN) Arvoisa puhemies, olen siinä itselleni epätyypillisessä asemassa, että minulla on viimeinen sana tässä keskustelussa, joten ehkäpä teen lopuksi muutamia laaja-alaisia huomioita.
<P>
Mutta aluksi haluaisin oman mietintöni osalta kiittää monia kollegoita, jotka ovat edistäneet ja vahvistaneet valiokuntamme päättäväisyyttä tehdä ja edistää kyseisiä parannuksia. Haluaisin vakuuttaa kollegoilleni, että seuraavan muutaman viikon aikana teemme töitä kyseisten täydentävien parannusten tekemiseksi, erityisesti tietosuojaan liittyvillä aloilla, joista meillä oli hyvin tuloksellinen kokous tänä aamuna. Luulen, että pääsemme siinä sopimukseen. Tietojen loukkaamista koskevan ilmoituksen osalta ei ole ehkä yllättävää, että meidän on edelleen käsiteltävä sitä, koska tekemämme työ oli aivan uutta. Kehotan sydämellisesti komissiota, joka on jo mukana työssä, auttamaan meitä saattamaan valmistelu loppuun, koska se ei kuitenkaan ollut komission alkuperäisessä ehdotuksessa.
<P>
Toinen kohta, jonka haluan mainita, on osoitettu Rebecca Harmsille, koska hän on ainoa täällä oleva vihreän puolueen edustaja. Olin täysin tyrmistynyt, kun kuulin hänen kollegaltaan David Hammerstein Mintziltä - jonka kanssa tulen erittäin hyvin toimeen - että hänen mielestään mietintöni vaarantaa Internetin riippumattomuuden. Olemme käyttäneet paljon aikaa sellaisen uuden ehdotuksen luomiseen, jonka nojalla sääntelyviranomaiset todella voivat puuttua asioihin, mikäli ne huomaavat, että Internetin riippumattomuutta rikotaan. Silti David Hammerstein Mintz tulee tähän istuntosaliin keskustelematta minun kanssani etukäteen ja antamatta mitään vaihtoehtoa ja kertoo minulle, että mietintöni on vaarallinen. Kaikki, mitä haluan Rebecca Harmsille sanoa, on, että jos vihreiden ryhmä jatkaa tällaista kauhun lietsontaa ja mietintömme demonisointia, se on vaarallista kuluttajille, koska se vaarantaa kaiken muun. Kehotan sydämellisesti heitä osallistumaan pyöreän pöydän keskusteluun ja kertomaan, miksi mietintömme on vaarallinen. Katsotaan, voimmeko hälventää heidän huolensa. Monet teistä saattavat jopa saada päivittäin sähköpostia. Minä sain tänään yhden, jonka mukaan tämä mietintö vaarantaa Internetin riippumattomuuden. Voin sanoa teille vain, että aikomuksemme on täysin päinvastainen.
<P>
Yhteenvetona haluaisin sanoa, että nyt meillä kaikilla on valtava vastuu auttaa puheenjohtajavaltio Ranskaa saavuttamaan yksimielisyys. Haluan korostaa sitä. Todellisessa maailmassa on paljon epävarmuutta niiden ihmisten keskuudessa, jotka ovat valmiita tekemään suuria investointeja - seuraavan sukupolven verkkoihin - ja jotka haluavat, että tästä paketista sovitaan mahdollisimman pian. Voimme auttaa siinä tekemällä yhteistyötä, kuten olemme menestyksekkäästi tehneet. Se on todella suuri vastuu. Lupaan omasta puolestani - ja tiedän, että kollegani tukevat minua tässä - että emme säästä voimiamme työskennellessämme puheenjohtajavaltio Ranskan kanssa. Haluan kiittää erityisesti Luc Chatelia ja Eric Bessonia heidän perusteellisesta sitoutumisestaan koko tähän prosessiin ja heidän todellisesta asiantuntemuksestaan näistä kysymyksistä. Olen varma, että yhdessä saamme tämän paketin hyväksytyksi lyhyimmässä mahdollisessa ajassa.
<SPEAKER ID="327" NAME="Puhemies">
(EN) Keskustelu on päättynyt.
<P>
Äänestys toimitetaan seuraavassa täysistunnossa.
<P>
Kirjalliset kannanotot (142 artikla)
<SPEAKER ID="803" NAME="Ivo Belet  " AFFILIATION="PPE-DE">
kirjallinen. - (NL) Uudella televiestintälainsäädännöllä, josta tänään keskustelemme, on kauaskantoiset seuraukset kaikille meille Internetin ja televiestinnän käyttäjille.
<P>
Yksityisyyttämme Internetissä on suojeltava paremmin. Tietokoneelle tallennettuja tai Internetissä lähetettyjä tietoja (mukaan luettuna tiedot sivuista, joilla on vierailtu!) ei voida käyttää (väärinkäyttää), ellei siihen ole annettu ennakkoon suostumusta.
<P>
Sisältöalan (pääasiassa musiikki ja elokuvat) ja televiestintäoperaattoreiden välistä yhteistyötä kannustetaan, jotta piratismia koskevaan ongelmaan (laittomat lataukset) voidaan puuttua. On tärkeää, että kuluttajille tiedotetaan hyvin, mitä Internetissä voi ja ei voi tehdä, mutta pääsyä Internetiin ei saa missään tapauksessa kieltää.
<P>
On helpompaa, jos ihmiset voivat säilyttää puhelinnumeronsa operaattoria vaihtaessaan. Numeron siirtämiseen ei saisi kulua yli päivää, mihin voidaan soveltaa toimenpiteitä väärinkäytösten estämiseksi.
<P>
On toivottava, että pääsemme tästä nopeasti yhteisymmärrykseen ja että tilaajat voivat hyötyä näistä parannuksista mahdollisimman pian.
<SPEAKER ID="802" NAME="Bairbre de Brún  " LANGUAGE="GA">
Nykyisessä tiivisti yhdistetyssä, globalisoituneessa maailmassa henkilöiden yksityisyyden ja tietosuojan pitäisi olla meidän kaikkien ensisijaisia tavoitteita. Yksityisyyttä ei pitäisi vaarantaa, kuten Malcolm Harbourin mietinnössä tehdään. Kansallisen tai eurooppalaisen elimen asiana ei ole valvoa tungettelevasti, miten ihmiset käyttävät Internetiä.
<P>
Euroopan parlamentin on toimittava poistaakseen joitakin tämän direktiivin taantumuksellisimpia osia. Tällaisenaan tämän direktiivin nojalla voitaisiin lisätä yritysten ja valtion elinten yhteyttä ihmisten Internetin yksityiseen käyttöön. Teollis- ja tekijänoikeuksien suojelua ei voida käyttää tekosyynä siihen, että sallitaan vastuuttomien elinten saada käyttöönsä henkilötietoja ja yksityisiä tietoja.
<SPEAKER ID="801" NAME="András Gyürk  " AFFILIATION="PPE-DE">
kirjallinen. - (HU) Esityslistalla olevan lainsäädäntöpaketin hyväksyminen on tärkeä askel eteenpäin, jotta laajakaistaviestintäpalvelut saisivat enemmän toiminta-alaa. Niiden leviäminen on olennaisen tärkeää, jotta Euroopasta voi aikomustemme mukaisesti todella tulla yksi kilpailukykyisimmistä alueista. Meidän on nyt vain ponnisteltava enemmän tehokkaan televiestintälainsäädännön puolesta, koska tämän alan kehitys voi edistää huomattavasti työllisyyden lisäämistä.
<P>
Televiestintämarkkinoiden avaaminen on vauhdittunut 1990-luvun toisen puoliskon jälkeen, ja sen myötä erityisesti palvelujen taso on parantunut. Meidän mielestämme työtä on kuitenkin vielä huomattavasti jäljellä kilpailukyvyn vahvistamisen alalla ja siten kuluttajahintojen alentamisessa. Kaiken tämän lisäksi nykyisen lainsäädännön tarkistaminen on ajankohtaista uusien teknologioiden kehittymisen takia.
<P>
Meidän mielestämme se, että tähän mennessä käytettyjen taajuuksien jakamiskäytäntöjen tarkistus on huomattava osa uutta puitelainsäädäntöä, on hyvin myönteistä kehitystä. Me katsomme, että teknologista riippumattomuutta koskevan periaatteen on oltava tässä asiassa vallitsevana kilpailukyvyn lisäämisen takia. Kansallisten sääntelyviranomaisten yhteistyötä koskevat tulevat uudet puitteet ovat myös merkittävä tulos.
<P>
Meidän olisi pidettävä myönteisenä sitä, että tällä uudella asetuksella on myös lainsäädännöllinen vaikutus kuluttajansuojaan, mitä ei pidä missään tapauksessa väheksyä. Sillä luodaan avoimemmat ehdot hintojen säätämiselle ja vahvistetaan vapautta vaihtaa palveluntarjoajia. Me katsomme, että annettavan puitelainsäädännön merkitys on siinä, että sillä lisätään markkinoiden kilpailua mutta huomioidaan myös kuluttajansuojan asianmukainen taso.
