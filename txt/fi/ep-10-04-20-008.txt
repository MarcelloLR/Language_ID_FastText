<CHAPTER ID="008">
Latinalaista Amerikkaa koskeva EU:n strategia (keskustelu) 
<SPEAKER ID="194" NAME="Puhemies">
(DE) Esityslistalla on seuraavana José Ignacio Salafranca Sánchez-Neyran ulkoasiainvaliokunnan puolesta laatima mietintö Latinalaista Amerikkaa koskevasta EU:n strategiasta.
<SPEAKER ID="195" NAME="José Ignacio Salafranca Sánchez-Neyra" LANGUAGE="ES">
Arvoisa puhemies, arvoisa korkea edustaja, haluaisin sanoa, että mietinnössä sellaisena kuin valiokunta sen hyväksyi tunnustetaan toisaalta Espanjan Euroopan unionin puheenjohtajavaltiona toteuttamat ponnistukset - en kuitenkaan näe sitä tässä salissa, mikä on minusta yllättävää, koska puhumme Latinalaista Amerikkaa koskevasta asiasta - ja toisaalta pidetään myönteisenä komission tiedonantoa nimeltä "Euroopan unioni ja Latinalainen Amerikka: globaalien toimijoiden kumppanuus". Mielestäni on vaikeaa löytää kahta aluetta, joilla olisi enemmän yhteistä arvojen ja etujen kannalta kuin Eurooppa ja Latinalainen Amerikka.
<P>
Luvut, arvoisa puhemies, tunnetaan erittäin hyvin: niissä on yhteensä yli miljardi asukasta, niiden osuus maailmanlaajuisesta bruttokansantuotteesta on yli 25 prosenttia ja Karibian alueen maiden kanssa niihin kuuluu miltei kolmasosa Yhdistyneet Kansakunnat muodostavista maista.
<P>
Tiedetään myös hyvin, vaikka luvuissa onkin lievää laskua, että Euroopan unioni on suurin kehitysavun antaja, alueen tärkein investoija ja toiseksi suurin kauppakumppani Latinalaiselle Amerikalle ja suurin Mercosurille ja Chilelle.
<P>
Lukuja tärkeämpänä pidämme kuitenkin sitä, että Latinalainen Amerikka on EU:lle enemmän kuin markkinat, ja jaamme siksi monet periaatteet ja arvot, jotka ovat moniarvoinen ja edustuksellinen demokratia, ihmisoikeuksien ja perusvapauksien kunnioittaminen, ilmaisunvapaus, oikeusvaltio, laillisuus, pelisääntöjen noudattaminen ja kaikenlaisen diktatuurin ja autoritaarisen hallinnon torjuminen.
<P>
Tämä huippukokous, arvoisa korkea edustaja Ashton, järjestetään erittäin merkittävään aikaan Euroopan unionin ja Latinalaisen Amerikan aikataulun kannalta. Se on merkittävää aikaa Euroopan unionille, koska käytyämme läpi uudistusprosessin ja Lissabonin sopimuksen voimaantulon olemme sangen syventyneitä selvittämään ja käsittelemään omia ongelmiamme talous- ja rahoituskriisin osalta. Olemme ensimmäistä kertaa nähneet, että Kansainvälisen valuuttarahaston ei tarvitse pelastaa Latinalaisen Amerikan maata, vaan EU:n jäsenvaltio, joka on osa rahaliittoa.
<P>
Kun tarkastelemme Euroopan unionin viime vuoden kasvulukuja, huomaamme, että meillä negatiivista kasvua yli viisi prosenttia, kun taas Latinalaisessa Amerikassa sitä oli 1,8 prosenttia. Kun tarkastelemme ensi vuoden kasvuennusteita, huomaamme, että Euroopan unionille odotetaan keskimäärin 0,7 prosentin kasvua ja Latinalaiselle Amerikalle viiden prosentin kasvua. Se tarkoittaa, että seuraava huippukokous ei ole edellisten tavoin pohjoisen ja etelän välinen huippukokous vaan yhdenvertaisten välinen huippukokous. Sen takia meidän pitäisi mielestäni katsoa taaksepäin, vaikka vain lyhyesti, ja tuntea tyytyväisyyttä siitä, mitä muutaman viime vuoden aikana on saatu aikaan.
<P>
On kuitenkin selvää, että tehtävää on vielä paljon. Sen osalta, arvoisa korkea edustaja Ashton, Euroopan unioni teki vuosina 2000-2010 assosiaatiosopimukset Meksikon ja Chilen kanssa, mutta Yhdysvallat teki sopimukset koko Keski-Amerikan kanssa, Kolumbian ja Perun kanssa sekä eri Mercosur-maiden kanssa. Meidän on siksi otettava menetetty aika äkkiä kiinni ja jollakin tavalla pyrittävä strategiseen kumppanuuteen Meksikon ja Chilen kanssa, sovellettava tulevaa kehityslauseketta näissä sopimuksissa ja tehtävä sopimukset Keski-Amerikan kanssa ja otettava siellä käyttöön suurempia anteliaisuutta koskevia toimenpiteitä. Samaan aikaan parlamentti pitää myönteisinä aloitteita, joita olette tehnyt EU:n ja Latinalaisen Amerikan säätiön perustamisesta, ja rahoitukseen liittyvää investointivälinettä.
<P>
Tämä huippukokous ei kuitenkaan ole vain tavallinen huippukokous, arvoisa korkea edustaja Ashton. Siinä on käsiteltävänä erittäin selkeä kysymys. Jos menetämme alueella edelleen kauppaosuuttamme, joka on laskenut 25 prosentista vain hieman yli 15 prosenttiin Kiinan kaltaisten maiden takia, meistä on tulossa merkityksettömiä. Siksi pyydän puheenjohtajavaltio Espanjan tavoin teitä korkeana edustajana ja komission varapuheenjohtajana lähettämään vanhoille ystävillemme Latinalaisessa Amerikassa selkeän ja erittäin varman viestin tämän rakenteilla olevan uuden EU:n sitoumuksesta.
<SPEAKER ID="196" NAME="Catherine Ashton" LANGUAGE="EN">
Arvoisa puhemies, arvoisat parlamentin jäsenet, olen iloinen, että olen jälleen Euroopan parlamentissa, ja odotan hyvin paljon tätä keskustelua suhteista Latinalaiseen Amerikkaan.
<P>
Haluaisin aloittaa kiittämällä José Ignacio Salafranca Sánchez-Neyraa erinomaisesta mietinnöstä. Mielestäni siinä kuvataan erittäin hyvin kahden toimielimemme näkemysten lähentymistä Euroopan unionin kumppanuutta tällä alueella koskevasta merkityksestä - ja kuten hän on aivan oikein sanonut, sen tulevaisuudennäkymistä. Pidän erittäin myönteisenä parlamentin sitoutumista vahvistaa suhteita Latinalaisen Amerikan kanssa, myös parlamenttienvälisen vuoropuhelun avulla. Yhteiset ponnistuksemme ovat keskeisiä kehitettäessä johdonmukaista politiikkaa ja vahvaa läsnäoloa alueella. Olen samaa mieltä siitä, että tuleva huippukokous on hyvä mahdollisuus vahvistaa sitoumuksemme alueelle ja päättäväisyytemme syventää kumppanuutta.
<P>
Kuten mietinnössä aivan oikein pannaan merkille, kumppanuus on ollut menestys. EU on tällä hetkellä Latinalaisen Amerikan toiseksi suurin kauppakumppani ja suurin investoija alueella. Laajennamme yhteistyötämme taloudellisten kysymysten ulkopuolelle kattamaan tärkeimmät strategiset kysymykset - ilmastonmuutoksen, asesulun, huumeiden torjunnan, rauhan ja turvallisuuden edistämisen maailmanlaajuisesti.
<P>
Tämä mielessään komissio laati viime vuonna Latinalaista Amerikkaa koskevan strategiansa tiedonannossa nimeltä "Euroopan unioni ja Latinalainen Amerikka: globaalien toimijoiden kumppanuus". Tärkeimmät päätelmämme olivat alueellisen vuoropuhelun edistäminen ja alueellisen yhdentymisen tukeminen, kahdenvälisten suhteiden vahvistaminen - alueen moninaisuus huomioon ottaen - ja yhteistyöohjelmien mukauttaminen siten, että niistä tehdään kohdennettuja ja tuloksiin suuntautuneita.
<P>
Olen tyytyväinen, että olemme sen jälkeen tehneet monia aloitteita. Olemme tehneet hyvin tiivistä yhteistyötä Brasilian ja Meksikon kanssa strategisen kumppanuuden osalta ja Chilen kanssa kehittämistä ja innovaatiota koskevan assosiaation osalta. Perun ja Kolumbian kanssa olemme saattaneet loppuun neuvottelut monenvälisistä kauppasopimuksista ja odotamme saattavamme loppuun neuvottelut assosiaatiosopimuksesta Keski-Amerikan kanssa lähitulevaisuudessa ja teemme työtä käynnistääksemme uudelleen neuvottelut Mercosurin kanssa. Olemme tiivistäneet poliittisia vuoropuhelujamme monista asioista - kestävästä kehityksestä, siirtolaisuudesta ja laittomien huumeiden torjunnasta. Ne ovat merkittäviä neuvotteluja ja vuoropuheluja. Niillä vahvistetaan suhdettamme.
<P>
Voimme tehdä paljon myös käytännössä alueellisen yhdentymisen osalta. On hyvin tärkeää, että EU:n ja Latinalaisen Amerikan yhdistetyn painoarvon avulla voidaan keskittyä ensisijaisiin alueisiin. Huippukokouksen osalta olen hyvin paljon samaa mieltä siitä, että se on merkittävä tilaisuus. Haluamme saada toimintasuunnitelman, joka kattaa yhteistyön keskeisistä kysymyksistä - tieteestä, teknologiasta ja innovaatiosta, ympäristöstä, ilmastonmuutoksesta ja niin edelleen. Toiseksi, haluamme tunnustaa edistyksen, joka on saatu aikaan eri alueiden kanssa ja vahvistaa kahdenvälisiä kumppanuuksia. Kolmanneksi, kuten José Ignacio Salafranca Sánchez-Neyra sanoi, haluamme käynnistää investointirahaston ja perustaa EU:n ja Latinalaisen Amerikan sekä Karibian alueen säätiön. Teemme lujasti töitä vahvistaaksemme kyseisiä suhteita Euroopan unionin ja Latinalaisen Amerikan välillä siinä, mikä on tietysti nopeasti muuttuva maailma ja missä voimme hyödyntää mahdollisimman paljon meillä olevia mahdollisuuksia.
<P>
Olen hyvin kiinnostunut kuulemaan tämän parlamentin jäsenten näkemyksiä ja vastaamaan kaikkiin kysymyksiin.
<SPEAKER ID="197" NAME="Catherine Grèze" LANGUAGE="FR">
Arvoisa puhemies, hyvät kollegat, Euroopan unionilla on rahoitus-, yhteiskunta- ja ympäristökriisin takia tehtävänsä, kehitysyhteistyötä koskeva tehtävänsä, ennen Madridin huippukokousta.
<P>
Ihmisoikeuksien ja kehitysavun virallisena puolustajana sen on vastattava sen moniin Latinalaista Amerikkaa koskeviin haasteisiin. Muistakaamme, että EU on suurin avunantaja, ja se on sitoutunut miltei kolmeen miljardiin euroon kymmenessä vuodessa. Kehitysyhteistyövaliokunta on iloinen komission sitoumuksesta varmistaa, että vuosituhannen kehitystavoitteita kunnioitetaan, erityisesti koulutuksen osalta.
<P>
Olen myös iloinen huomatessani, että ulkoasiainvaliokunnan mietinnössä otetaan huomioon naisten murhat ja asetetaan ilmastonmuutoksen torjunta ensisijaiseksi tavoitteeksi.
<P>
Pidän kuitenkin valitettavana konkreettisten toimenpiteiden ja todellisen kehitysstrategian puutetta. Kööpenhaminan jälkeen kehitysyhteistyövaliokunta kehotti EU:ta panemaan merkille innovatiiviset hankkeet Latinalaisessa Amerikassa, esimerkiksi tällä viikolla Cochabamban huippukokouksessa esitetty hanke tai Yasuni ITT -hanke Ecuadorissa.
<P>
Alkuperäisväestöjen politiikkaan, yhteiskuntaan, ympäristöön ja kulttuuriin liittyvien oikeuksien kunnioituksen on oltava transatlanttisten suhteidemme ytimessä. Olemme myös korostaneet Kolumbiassa pilkkana pidettyjen ILOn yleissopimusten noudattamista. Ympäristöön ja yhteiskuntaan liittyviä vähimmäisnormeja on kunnioitettava.
<P>
Lopuksi, pidämme valitettavana, että ulkoasiainvaliokunnan mietinnössä ei viitattu julkisiin palveluihin, veteen ja terveydenhuoltoon. Itse en usko siihen, että lisätään tutkimusjärjestöjä, joilla on naurettavat talousarviot, joiden nojalla todellinen vuoropuhelu kansalaisyhteiskunnan kanssa ei ole mahdollista. En usko siihen, että on hyödyllistä perustaa lisää talousarvion otsakkeita, joilla leikataan kehitysavun budjettikohtia, epäselvien tavoitteiden takia. En usko sopimuksiin, joissa ensisijaisena tavoitteena ei ole ihmisoikeuksien ja ympäristön kunnioitus.
<P>
EU:n ja Latinalaisen Amerikan välisen kumppanuuden tarkoituksena ei ole vain kaupallisten voittojen suojaaminen. Vapaakauppasopimukset Perun ja Kolumbian kanssa ovat erittäin ikävä vastakkainen esimerkki. Velvollisuutemme on rohkaista alueellista yhdentymistä ja vastustaa kaikkia allekirjoitettuja sopimuksia, joilla saatettaisiin heikentää kyseistä yhdentymistä.
<P>
Velvollisuutemme on kaikissa ulkosuhteissamme puolustaa, ennen kaikkea, ihmisoikeuksia ja ympäristön kunnioittamista.
<SPEAKER ID="198" NAME="Pablo Zalba Bidegain" LANGUAGE="ES">
Arvoisa puhemies, arvoisa korkea edustaja, hyvät kollegat, uskon lujasti, että meidän on käsiteltävä Latinalaista Amerikkaa valtavan tärkeänä kauppakumppanina.
<P>
Meidän mielestämme olisi avattava uudelleen neuvottelut Euroopan unionin ja Mercosurin välisestä sopimuksesta, sillä se vaikuttaa 700 miljoonaan ihmiseen, ja se on maailman kunnianhimoisin kahden alueen välinen sopimus.
<P>
Meidän mielestämme myös neuvottelut Euroopan unionin ja Keski-Amerikan välisestä sopimuksesta pitäisi saattaa loppuun ennen toukokuussa pidettävää Madridin huippukokousta.
<P>
Meidän on myös kehitettävä assosiaatiosopimuksia Meksikon ja Chilen kanssa, sillä ne ovat olleet todellinen menestys. Siksi meidän on ilmaistava tyytyväisyytemme vapaakauppasopimuksen tekemisestä Kolumbian kanssa, sillä se on erittäin edullinen sekä EU:lle että kyseiselle Latinalaisen Amerikan maalle.
<P>
Mielestämme parlamentin tehtävänä on nyt ratifioida nämä sopimukset asianmukaisessa ajassa ja varmistaa, että mitään Andien yhteisön maata, joka haluaa tehdä sopimuksen, ei suljeta pois.
<P>
Katsomme tietenkin myös, että vapaakauppasopimukset voivat ja niiden myös pitäisi olla hyödyllinen väline kansalaisten oikeuksien ja vapauksien edistämiseen.
<P>
Viimeiseksi, meidän mielestämme tulevaisuudessa seurattavaan tiehen pitäisi toisaalta kuulua Euroopan unionin ja eri maiden ja alueellisten ryhmien välisten sopimusten kehittäminen ja toisaalta alueiden välistä yhdentymistä koskevien sopimusten edistäminen itse Latinalaisessa Amerikassa.
<SPEAKER ID="199" NAME="Emilio Menéndez del Valle" LANGUAGE="ES">
Arvoisa puhemies, arvoisa korkea edustaja Ashton, aivan ensiksi haluaisin onnitella José Ignacio Salafranca Sánchez-Neyraa mietinnön erittäin onnistuneesta lopputuloksesta.
<P>
Tiedätte, että toukokuun huippukokous on loistava mahdollisuus edistää kahden osapuolen välisiä suhteita. Puheenjohtajavaltio Espanjaa on onniteltava sen tässä suhteessa tekemän työn osalta. Mielestäni on kuitenkin tärkeää, että suhteita edistetään ja vahvistetaan edelleen puheenjohtajakauden päätyttyä. Teillä on tässä suhteessa paljon tehtävää, arvoisa korkea edustaja Ashton, koska millään muulla maailman alueella ei ole suurempaa historiallista, kulttuurista ja institutionaalista sidettä Eurooppaan kuin Latinalaisella Amerikalla. Suhteiden edistäminen on siksi vielä tärkeämpää, jos katsomme, että itse Latinalaisen Amerikan kansan tahdon takia mutta myös EU:n demokraattisille elimille osoittaman jatkuvan tuen takia kyseisissä elimissä on saavutettu korkea vakiintumisaste.
<P>
Tämä mietintö, johon voin mielestäni sanoa ryhmäni osallistuneen tyydyttävästi, on hyvä viesti lähetettäväksi toukokuussa Madridissa järjestettävään huippukokoukseen, ja toivon, että sillä edistetään kyseisen huippukokouksen tuloksia ja autetaan korostamaan sitä, että on ehdottoman tärkeää edetä Euroopan unionin ja Latinalaisen Amerikan sekä Karibian alueen strategisessa suhteessa.
<P>
Tuemme tietysti Latinalaisen Amerikan investointivälineen hyväksymistä ja Euroopan unionin ja Latinalaisen Amerikan sekä Karibian alueen säätiön perustamista ennen huippukokousta.
<P>
Lisäksi, vaikka olemme tietoisia viime vuosina koetuista vaikeuksista, toivomme, että Madridin huippukokouksessa voidaan antaa lopullinen kannustin neuvotteluille Mercosurin kanssa.
<P>
Pidämme myös myönteisenä huomattavaa edistysaskelta eli sitä, että Perun ja Kolumbian kanssa monenvälisestä sopimuksesta käydyt neuvottelut saatiin päätökseen, ja luotamme siihen, että ajan koittaessa laaditaan hyvä ja älykäs malli, jonka avulla voidaan toteuttaa toivottu Ecuadorin liittäminen, ja että jätämme ovet avoimiksi, aina avoimiksi, Bolivialle.
<P>
Lopuksi, miten voisimme olla juhlimatta enemmän kuin todennäköistä ja myönteistä sopimuksen tekemistä Keski-Amerikan kanssa ja nyt hyväksyttyä Panaman liittämistä kyseiseen sopimukseen ja kyseisiin neuvotteluihin?
<P>
Päätän puheenvuoroni, arvoisa puhemies, toteamalla, että tietysti kaikkea tätä on käsiteltävä sen puitteissa, mitä Euroopan parlamentin sosialistien ja demokraattien ryhmä pitää tämän alueen yhteiskunnallisena ja poliittisena perusajatuksena. Tämä tarkoittaa Latinalaisen Amerikan erilaisten yhdentymisprosessien tukemista, ihmisoikeuksien kunnioittamisen vaatimista ja osallistavan kehitysyhteistyönäkökulman omaksumista sekä samalla aina sitoutumista vuoropuhelukanavien pitämiseen auki huolimatta siitä, mitä vaikeuksia saattaa ilmetä, ja yhteyksiemme syventämiseen strategisten kumppaneidemme kanssa, jotta näiden tavoitteiden osalta edistytään.
<SPEAKER ID="200" NAME="Vladko Todorov Panayotov">
ALDE-ryhmän puolesta. - (BG) Arvoisa puhemies, arvoisa korkea edustaja Ashton, hyvät kollegat, ensiksi haluaisin ilmaista iloni valtavasta panoksesta, jonka José Ignacio Salafranca Sánchez-Neyra on antanut Euroopan unionin ja Latinalaisen Amerikan välisten suhteiden kehitykselle, poikkeuksellisesta työstä, jonka hän on tehnyt tätä mietintöä laatiessaan. Euroopan unionin ja Latinalaisen Amerikan välistä strategista kumppanuutta vuoteen 2015 asti kehitetään Agenda 2020 -asiakirjan perusteella. Se on maailmanlaajuinen sopimus, jonka nojalla pyritään torjumaan ilmastonmuutosta ja edistämään pyrkimyksiämme luoda vihreä ja ympäristön kannalta suotuisa talous. Siksi haluan korostaa, että Latinalainen Amerikka on strateginen kumppani, jonka kanssa EU:n on laajennettava vielä enemmän talouteen ja kulttuuriin liittyvää vaikutusvaltaansa. Erityisesti nykyisen maailmanlaajuisen rahoituskriisin aikana tämä kumppanuus voi olla erittäin merkittävä ja avata entistä suurempia mahdollisuuksia kaupallisille, tieteellisille ja teknisille vaihdoille ja saada meidät pois tästä kriisistä entistä vahvempina ja vakaampina.
<SPEAKER ID="201" NAME="Ulrike Lunacek" LANGUAGE="ES">
Arvoisa puhemies, haluaisin puhua espanjaksi, ainakin ensimmäisen osan puheenvuorostani.
<P>
Haluaisin myös antaa tunnustusta prosessille, joka on ollut neuvotteluissa käynnissä siitä lähtien, kun José Ignacio Salafranca Sánchez-Neyran mietintö esitettiin ensimmäisen kerran, ja sille, mitä nyt olemme saaneet aikaan. Mielestäni se on ollut hyvä prosessi, koska te olette hyväksynyt monia kannoistamme, vaikka minun on sanottava, että tietysti, jos mietinnön olisi kirjoittanut Vihreät / Euroopan vapaa allianssi -ryhmä, se olisi ollut erilainen, mutta niin asiat etenevät parlamentissa.
<P>
Te sanoitte, hyvä José Ignacio Salafranca Sánchez-Neyra, että halusitte Euroopan unionin ja Latinalaisen Amerikan välisestä suhteesta yhdenvertaisten suhteen, ja minun on sanottava, että pidän tästä ajatuksesta, mutta ongelmana on päättää siitä, keitä nuo yhdenvertaiset ovat. Ovatko ne hallituksia, jotka ovat myös erilaisia, vai ovatko ne ihmisiä, jotka pyytävät enemmän tietoa tai enemmän oikeuksia - kuten naisten tapauksessa - tai sitä, että köyhyyteen puututaan?
<P>
Se on jotakin, joka on määriteltävä, ja mikä mielestäni vielä jollakin lailla puuttuu tästä mietinnöstä. Myönnän kuitenkin, että olemme onnistuneet joissakin näkökohdissa. Olen myös tyytyväinen, että Vihreät / Euroopan vapaa allianssi -ryhmä on onnistunut sisällyttämään siihen alkuperäiskansojen oikeudet, kehitysyhteistyövaliokunnalta tulleen ehdotuksen. Naisten murhia koskeva kysymys, erittäin vakava naisiin kohdistuvaa väkivaltaa koskeva näkökulma, on myös otettu mukaan, kuten myös Amerikan valtioiden ihmisoikeustuomioistuimen päätös. Mielestäni nämä ovat merkittäviä edistysaskeleita. On myös ilmastonmuutos, joka todella vaikuttaa yhdenvertaisesti molempien maanosien väestöihin, esimerkiksi sen osalta, mitä jäätiköille tapahtuu.
<P>
Yhden näkökulman osalta on eroa siinä, mitä Vihreät / Euroopan vapaa allianssi -ryhmä halusi ja mitä muut ryhmät halusivat, ja se on se, että me emme kannata assosiaatiosopimusten jatkamista siten kuin tähän asti on tehty. Haluaisimme sopimuksen koko Andien yhteisön kanssa, laajan sopimuksen, eikä vain sopimusta Kolumbian ja Perun kanssa.
<P>
Haluaisin päättää puheenvuoroni kysymykseen korkealle edustajalle Ashtonille.
<P>
(EN) Jatkan englanniksi. Tämä on konkreettinen kysymys teille, arvoisa korkea edustaja, ja valitettavasti sellainen, jota emme onnistuneet sisällyttämään mietintöön. Vastustatteko julkisesti valtavia hankkeita, kuten Brasilian Shingu-jokeen tällä hetkellä suunnitteilla olevaa Del Monten patoa, joka tuhoaa laajoja alueita alkuperäiskansojen elintilasta ja joka ei myöskään ole paras ratkaisu energiankulutuksen kannalta?
<P>
Brasiliassa on käynnissä protesteja, joihin osallistuu satoja kansalaisjärjestöjä. Brasiliassa on käynnissä myös oikeuskäsittelyjä. Haluaisin kuulla teiltä, mitä komissio ja te korkeana edustajana teette säilyttääksenne Amazonin alueen ympäristön siellä asuville ihmisille ja kaikille meille tällä planeetalla.
<SPEAKER ID="203" NAME="Charles Tannock">
ECR-ryhmän puolesta. - (EN) Arvoisa puhemies, arvoisa korkea edustaja, onnittelen José Ignacio Salafranca Sánchez-Neyraa EU:n ja Latinalaisen Amerikan strategista suhdetta ja kumppanuutta koskevasta erinomaisesta mietinnöstä.
<P>
Sen jälkeen, kun EU vuonna 2004 laajeni Keski- ja Itä-Euroopan maihin, se on ymmärrettävästi suunnannut YUTP:tä uudelleen kohti itää, eli Venäjään, Keski-Aasiaan ja Kiinaan, mutta Latinalaisen Amerikan ja EU:n välinen kauppa kuitenkin jatkaa nopeaa kasvuaan. Tätä pääosin demokraattista aluetta, jonka kanssa meillä on paljon yhteistä, ei siis saa unohtaa.
<P>
Myöhemmin tänä vuonna Brasilialla on uusi merkittävä vaihe sen kehityksessä maailman taloudellisena ja poliittisena jättiläisenä, kun maassa pidetään presidentinvaalit ja presidentti da Silva astuu syrjään täydet kaksi toimikautta palvelleena. Brasilia on nyt yhdessä Meksikon kanssa nimitetty EU:n strategiseksi kumppaniksi. Kolumbia on myös lupaava esimerkki siitä, miten demokratia voi todella kukoistaa Latinalaisessa Amerikassa, ja se neuvottelee nyt vapaakauppasopimuksesta EU:n kanssa. Myös siellä pidetään presidentinvaalit, ja sen kansa tulee epäilemättä kaipaamaan Álvaro Uriben visionääristä johtajuutta.
<P>
Venezuelaa puolestaan johtaa populistidemagogi Hugo Chávez, joka on osoittanut vain vähäistä kiinnostusta demokratiaan ja ilmaisunvapauteen. Bolivia ja Ecuador ovat myös osoittaneet huolestuttavia merkkejä Chávezin ja Castron Kuuban häpeällisen esimerkin seuraamisesta.
<P>
Lopuksi on erittäin valitettavaa, että Argentiinan presidentti Kirchner on päättänyt kääntää huomion pois kotimaisesta politiikasta ja onnettomasta toiminnastaan presidenttinä käyttämällä sotaisaa kieltä Falklandinsaarista, joiden asukkaat haluavat pysyä Yhdistyneen kuningaskunnan kansalaisina.
<SPEAKER ID="204" NAME="Bastiaan Belder" LANGUAGE="NL">
Haluaisin José Ignacio Salafranca Sánchez-Neyran laatiman EU:n suhteita Latinalaiseen Amerikkaan käsittelevän arvokkaan mietinnön osalta pyytää, että neuvosto ja komissio, joita molempia edustaa korkea edustaja Ashton, ryhtyvät kiireellisiin toimenpiteisiin kolmen asian osalta.
<P>
Ensimmäinen kohtani on se, että meidän on vaadittava täysimääräistä yhteistyötä Latinalaisen Amerikan mailta ja erityisesti Brasilialta turvallisuusneuvoston vaihtuvina jäseninä kaikissa kansainvälisissä yrityksissä saada ydinaseita koskeva selkkaus Iranin kanssa rauhanomaiseen päätökseen. Tarvitsemme siinä siis aitoa yhteistyötä ja tukea.
<P>
Toinen kohtani on se, että meidän on vaadittava Latinalaisen Amerikan mailta täysimääräistä yhteistyötä jatkuvassa taistelussa islamilaisia terroristiverkostoja vastaan. Se koskee erityisesti Venezuelaa, koska Hizbollah ei tarkalleen ottaen vain istu hoitamassa omia asioitaan, eikä niin tee myöskään Iran.
<P>
Kolmas kohtani on se, että meidän on vaadittava Latinalaisen Amerikan mailta täysimääräistä yhteistyötä taistelussa antisemitismin maailmanlaajuista pahuutta vastaan. Jälleen kerran, yksi tässä asiassa suurta huolta aiheuttava henkilö on Venezuelan Hugo Chávez, mutta valitettavasti hän ei ole ainoa. Stephen Roth -instituutti julkaisi äskettäin raportin, jossa korostetaan lukuisia sangen epämiellyttäviä näkökohtia tässä asiassa.
<P>
Lopuksi viime viikolla eurooppalainen lehdistö pysyi paljonpuhuvasti hiljaa Kiinan kasvavasta vaikutusvallasta Latinalaisessa Amerikassa. Tarkoittaako se, että Euroopan unioni joutuu ajoittain näiden Brysselin kahden strategisen kumppanin väliin?
<SPEAKER ID="205" NAME="Bruno Gollnisch" AFFILIATION="NI">
(FR) Arvoisa puhemies, José Ignacio Salafranca Sánchez-Neyran mietinnössä on monia kiinnostavia asioita. Se on hyvin kattava. EU ei voi luopua suhteista sellaisen yksikön kanssa, jossa, kuten johdanto-osan J kappaleessa todetaan, asuu yli 600 miljoonaa ihmistä, jonka osuus maailman bruttokansantuotteesta on kymmenen prosenttia ja johon meidät liittävät erityiset historialliset siteet, erityisesti Espanjan, Portugalin ja Italian kaltaiset latinalaiset maat, joiden monet kansalaiset lähtivät asumaan Argentiinaan, tai jopa Ranskan, joka on edelleen läsnä Guyanassa.
<P>
Pidän kuitenkin valitettavana, että mietinnössä ei käsitellä tämän suoremmin kahta olennaista kysymystä.
<P>
Ensinnäkin on kysymys globalisaatiosta, koko maailmaan pakotetusta vapaakaupasta ja työvoiman kansainvälisestä jaosta, joka esitetään väärin ihmelääkkeenä ja joka aiheuttaa äärimmäisen vakavia taloudellisia ja yhteiskunnallisia ongelmia, ei vain EU:ssa vaan myös Latinalaisessa Amerikassa.
<P>
Toiseksi, toinen ongelma on riippumattomuus isoveljestä, toisin sanoen Yhdysvallat-nimisestä isoveljestä. Emme ole sen vihollinen, mutta silti meidän on muistettava, että Monroen oppi, jonka julkituotuna tavoitteena oli aikoinaan estää se, että Eurooppa hankkisi uudelleen siirtomaita Latinalaisesta Amerikasta, muutti sen tosiasiallisesti protektoraatiksi, jonka vaikutukset näimme muutama vuosi sitten, ennen kaikkea Panamaan tunkeutumisen raakuudessa.
<P>
Olen siksi samaa mieltä siitä, että meidän pitäisi käsitellä huumetuotannon kaltaisia kysymyksiä, mutta ei ole meidän tehtävämme sanella lakia, perusteita tai naisten ja miesten välistä tasa-arvoa Latinalaisen Amerikan kansoille.
<P>
Meidän mielestämme meidän pitäisi omistautua tiukasti olennaisille kysymyksille.
<SPEAKER ID="206" NAME="Elena Băsescu" AFFILIATION="PPE">
(ES) Haluaisin aivan ensiksi onnitella José Ignacio Salafranca Sánchez-Neyraa hänen erinomaisesta työstään tämän mietinnön osalta.
<P>
(RO) Euroopan parlamentti lähettää nyt selkeän viestin Euroopan unionin ja Latinalaisen Amerikan välisten suhteiden vahvistamisesta, etenkin siksi, että EU:n ja Latinalaisen Amerikan huippukokous järjestetään kuukauden päästä. Samalla nämä EU:n ja Latinalaisen Amerikan väliset suhteet ovat yksi puheenjohtajavaltio Espanjan painopistealoista. Mielestäni alueiden välisen kaupan edistämisessä on kuitenkin vielä paljon käyttämättömiä mahdollisuuksia.
<P>
Euroopan unionin on siksi tarjottava resursseja eurooppalaisten tuotteiden edistämiselle Latinalaisen Amerikan markkinoilla. Joillakin romanialaisilla tuotteilla onkin jo myyntipisteitä Latinalaisessa Amerikassa. Kansallisautomme, Dacia, on yksi esimerkki, jonka voin antaa. Romanialla on pitkät perinteet hyvästä yhteistyöstä Latinalaisen Amerikan kanssa, koska latinalainen perintömme on yhteinen arvokas varamme.
<P>
Haluaisin korostaa, että pidän myönteisenä esittelijän mainitsemaa uutta kolmikantaista lähestymistapaa, johon osallistuvat Euroopan unioni, Latinalainen Amerikka ja Yhdysvallat. Samalla meidän on otettava huomioon yhteistyöhankkeet, joilla lujitetaan IMF:n oikeusasemaa, ja yhdenvertainen pääsy koulutukseen ja työmarkkinoille.
<P>
Lopuksi, José Ignacio Salafranca Sánchez-Neyran mietinnöllä ja Madridin huippukokouksessa on laadittava perusta EU:n ja Latinalaisen Amerikan välisen strategisen kumppanuuden pitkän aikavälin kehitykselle.
<SPEAKER ID="208" NAME="Ramón Jáuregui Atondo" AFFILIATION="S&amp;D">
(ES) Arvoisa puhemies, myös minä haluaisin onnitella José Ignacio Salafranca Sánchez-Neyraa. Mielestäni tämä on hyvin tärkeä mietintö.
<P>
Haluaisin sanoa, hyvät kollegat, että on miljoonia syitä, miksi meidän olisi pidettävä Latinalaista Amerikkaa erittäin tärkeänä maanosana Euroopan kannalta: Latinalaisessa Amerikassa elää miljoonia eurooppalaisia ja miljoonat latinalaisamerikkalaiset ovat tulleet maihimme, Eurooppaan, ja he ovat löytäneet Ranskasta, Saksasta, Ruotsista ja Espanjasta turva- ja pakopaikan kansansa kärsimyksistä.
<P>
Hyvät kollegat, Latinalainen Amerikka on hyvin tärkeä Euroopan unionille, ja siksi olen hyvin tyytyväinen, että muutaman seuraavan kuukauden aikana, ehkä suurelta osin korkean edustajan Ashtonin sekä myös puheenjohtajavaltio Espanjan tekemän työn ansiosta, voi olla mahdollista tehdä neljä suurta ja hyvin tärkeää sopimusta, Kolumbian, Perun, Mercosurin ja Keski-Amerikan kanssa. Se on äärimmäisen tärkeää Euroopan unionille ja ennen kaikkea Latinalaiselle Amerikalle.
<P>
Hyvät kollegat, meidän on kuitenkin autettava Latinalaista Amerikkaa. Sen mailla on heikot valtiokoneistot, ja julkiset palvelut ovat edelleen heikkoja alhaisen verotuksen takia, demokratiat ovat edelleen hyvin puutteellisia ja ihmisoikeuksien kanssa on ongelmia. Meidän on autettava Latinalaisen Amerikan ihmisiä. Meidän on aina pidettävä tämä näkymä mielessämme.
<P>
Haluaisin esittää teille kaksi viestiä, arvoisa korkea edustaja Ashton, tai kaksi suositusta, jotka ovat mielestäni erittäin tärkeitä. Meillä on myös oltava eurooppalaisten yritysten tuki, jotta voimme toimia Latinalaisessa Amerikassa. Suurimpien yhtiöiden on osallistuttava erittäin vahvasti ulkopolitiikan johtamiseen Latinalaisessa Amerikassa, minkä avulla voidaan tehdä paljon kyseisten maiden kehittämiseksi yhteiskuntavastuun kulttuurin ja niiden kehitystä koskevan sitoumuksen osalta.
<P>
Lopuksi, meidän on muodostettava Latinalaisen Amerikan kanssa maailmanhallintoa koskeva yleinen liitto voidaksemme tehdä yhteistyötä maailmassa. Liittykäämme heihin ollaksemme vahvempia.
<SPEAKER ID="209" NAME="Gesine Meissner" AFFILIATION="ALDE">
(DE) Arvoisa puhemies, arvoisa korkea edustaja Ashton, hyvä José Ignacio Salafranca Sánchez-Neyra, EU:n ja Latinalaisen Amerikan parlamentaarisen edustajakokouksen jäsenenä olen hyvin tyytyväinen mietintöönne, koska on todella tärkeää, että jatkamme Euroopan unionin ja Latinalaisen Amerikan välisen suhteen vahvistamista.
<P>
Olemme edistyneet paljon vuodesta 1999 alkaen. Latinalaisessa Amerikassa asuu 600 miljoonaa ihmistä ja myös Euroopan unionissa asuu miltei 600 miljoonaa ihmistä. Meillä on samanlaiset arvot ja ihmisoikeudet, ja meitä yhdistää myös pyrkimys demokratiaan ja rauhaan. Nykyiset olot näissä kahdessa maanosassa ovat kuitenkin hyvin erilaiset. Kumppanuudessa on tärkeää varmistaa mahdollisuuksien mukaan, että molemmat kumppanit ovat yhtä voimakkaita, ja nyt asia ei ole niin.
<P>
Latinalaisessa Amerikassa on paljon ongelmia, muun muassa lukutaidottomuus, mutta myös infrastruktuurin puute, koulutuksen yleinen puute, demokratiavajeet ja ihmisoikeusloukkaukset. Onneksi meillä ei ole niin paljon ongelmia. Monet ihmiset siellä saavat elantonsa huumekaupasta, ja se on tietysti muutettava. Suurimpana kauppakumppanina, joka osallistuu aktiivisesti kehitysapuun, tehtävämme on varmistaa, että Latinalainen Amerikka saa entistä enemmän apua demokratisoitumisprosessissaan. Haluaisin nähdä, että kumppanuus saa Latinalaisen Amerikan ihmiset elämään rauhassa samoin kuin me Euroopan unionissa ja että sen avulla heidän on myös mahdollista hyötyä ja oppia toisistaan kuten meillä.
<P>
Siksi pidän erittäin paljon ajatuksesta, joka koskee Euroopan unionin ja Latinalaisen Amerikan maiden välisen rauhan ja turvallisuuden edistämistä koskevaa peruskirjaa ja EU:n ja Latinalaisen Amerikan säätiötä. Mielestäni sillä syvennettäisiin kumppanuuttamme vielä enemmän ja autettaisiin meitä todella edistymään.
<SPEAKER ID="210" NAME="Edvard Kožušník" AFFILIATION="ECR">
(CS) Kollegani José Ignacio Salafranca Sánchez-Neyra mainitsi alussa, että EU ja Latinalainen Amerikka jakavat hyvin samanlaiset arvot. On kuitenkin yksi poikkeus.
<P>
Keskustelimme täällä maaliskuussa Kuuban tilanteesta. Kun neuvotellaan EU:n ja Latinalaisen Amerikan välisiä suhteita koskevasta strategiasta, Kuubaa, tämän alueen huomattavaa toimijaa, ei saa ylenkatsoa. Kuuban stalinistinen hallinto yrittää totalitaarisine tapoineen vahingoittaa EU:n ja koko tämän alueen suhteita. Alue ei kuitenkaan ansaitse sitä. Latinalainen Amerikka on EU:n huomattava kumppani, myös ilman Kuuban hallintoa. EU:n kumppanina Kuuban puolesta ei pitäisi olla nykyinen Castron hallinto vaan muutosvoimat ja demokraattinen oppositio. Kunnioitan suuresti kaikkia Kuuban kommunistisen diktatuurin vastustajia ja haluaisin kiittää kardinaali Jaime Ortegaa rohkeista sanoista, jotka hän lausui - mielestäni eilen - hallinnolle.
<P>
Olen sitä mieltä, että demokratia, ihmisten oikeuksien ja vapauksien kunnioittaminen, ilmaisunvapaus, oikeusjärjestys, oikeusvaltio ja kaikenlaisen diktatuurin tai itsevaltiuden torjuminen ovat kahden alueen välisen strategisen kumppanuuden perusta ja sen lisäksi sen ehdoton edellytys.
<SPEAKER ID="211" NAME="John Bufton" AFFILIATION="EFD">
(EN) Arvoisa puhemies, keskustelun alussa korkea edustaja Ashton sanoi ystävällisesti, että hän vastaisi kaikkiin kysymyksiin. Arvoisa korkea edustaja, pyydän teitä ystävällisesti vastaamaan seuraavaan kysymykseeni.
<P>
Ulkoasiainvaliokunnan laatimissa ehdotuksissa on mukana neuvottelut YK:n peruskirjaan perustuvan Euroopan unionin ja Latinalaisen Amerikan maiden välisen rauhan ja turvallisuuden edistämistä koskevan peruskirjan laatimisesta.
<P>
Kenen etuja te tuette, kun Argentiina pyytää virallisesti Yhdistyneiden Kansakuntien pääsihteeriä Ban Ki-Moonia kyseenalaistamaan Yhdistyneen kuningaskunnan Falklandinsaaria koskevan suvereniteetin?
<P>
Argentiinan ulkoasiainministeri Jorge Taiana on pyytänyt YK:ta auttamaan pysäyttämään öljynporausta alueella koskevat Yhdistyneen kuningaskunnan yksipuoliset toimet.
<P>
Äskettäisessä Latinalaisen Amerikan ja Karibian alueen johtajien huippukokouksessa Argentiinan Falklandinsaaria koskevat vaatimukset saivat yksimielisen tuen 32 maasta.
<P>
Oletteko samaa mieltä siitä, että YK:n peruskirjan itsemääräämisperiaatteen tukemana Yhdistyneen kuningaskunnan olisi säilytettävä saarten suvereniteetti, ja tuetteko Yhdistyneen kuningaskunnan etuja kansainvälisen oikeuden mukaisesti? Haluaisin saada vastauksen, kiitos.
<SPEAKER ID="212" NAME="Angelika Werthmann" AFFILIATION="NI">
(DE) Arvoisa puhemies, hyvät kollegat, Euroopan unionin ja Latinalaisen Amerikan välillä on ollut kahden alueen välineen kumppanuus vuodesta 1999 alkaen. Tämän kumppanuuden perusperiaatteisiin kuuluvat ihmisoikeuksien ja perusvapauksien kunnioittaminen ja oikeus koulutukseen. On kuitenkin totta, että näitä periaatteita rikotaan usein. Lisäksi, Latinalaisen Amerikan ihmisistä noin 42 miljoonaa on lukutaidottomia. Euroopan unioni on sekä suurin investoija että merkittävä kauppakumppani Latinalaisessa Amerikassa.
<P>
Lopuksi haluaisin sanoa, että sillä, että naiset ovat yhteiskunnallisesti heikossa asemassa ja että alkuperäiskansojen syrjintä jatkuu, vain kahta ongelma-alueista korostaakseni, rikotaan yleismaailmallisia ihmisoikeuksia. Tällä alalla on vielä paljon tehtävää ja parannuksia on edelleen saatava aikaan.
<SPEAKER ID="213" NAME="Marietta Giannakou" AFFILIATION="PPE">
(EL) Arvoisa puhemies, haluan onnitella José Ignacio Salafranca Sánchez-Neyraa hänen erittäin yhtenäisestä ja merkittävästä mietinnöstään. Olen myös samaa mieltä komission varapuheenjohtajan ja korkean edustajan kanssa merkityksestä, jonka hän antaa näille ponnistuksille luoda tiiviimpi kumppanuus.
<P>
On totta, että Latinalaisessa Amerikassa on tapahtunut kehitystä 20:n viime vuoden aikana, ja on totta, että meitä 1980-luvulla huolestuttaneet lukuisat diktatuurit on pyyhitty pois. Huumekauppaa, rahanpesua, terrorismia ja alueen köyhyyden, turvattomuuden ja työttömyyden aiheuttamia valtavia ongelmia ei ole kuitenkaan pyyhitty pois.
<P>
Siksi kehotamme, Euroopan parlamentin ja korkean edustajan Ashtonin avulla, kiinnittämään erityistä huomiota koulutukseen ja kulttuuriin liittyviin aloihin. Latinalaisen Amerikan maat ovat ainoita maita, joiden voimme sanoa olevan erittäin tiiviisti yhteydessä - muita kolmansia maita enemmän - Eurooppaan historiaa, koulutusta ja kulttuuria koskevissa asioissa, ja mielestäni näihin aloihin olisi kiinnitettävä erityistä huomiota.
<P>
José Ignacio Salafranca Sánchez-Neyran mietintöön sisältyy yhdennetty ohjelma ja siinä ehdotetaan säätiön perustamista, ja se on valtavan tärkeää myös Euroopan parlamentille, ja tietysti siinä kehotetaan Euroopan parlamenttia omaksumaan uusi ja vahvempi asema suhteissa näihin maihin. Mielestäni tämä on se, mitä meidän pitäisi tämän päivän mietinnöstä säilyttää.
<SPEAKER ID="214" NAME="Emine Bozkurt" AFFILIATION="S&amp;D">
(NL) Arvoisa puhemies, Latinalainen Amerikka on viime kuukausien aikana saanut Euroopan unionin silmissä selkeämmän ja konkreettisemman merkityksen saatuaan vuosien ajan liian vähän huomiota EU:lta. Euroopan komissio antoi tiedonannon, jossa molemmat Latinalaisen Amerikan alueet esitetään globaaleina toimijoina ja kumppaneina, ja neuvottelut assosiaatiosopimuksista ovat nyt hyvin käynnissä. En voi olla korostamatta strategista merkitystä, joka hyvillä suhteilla Latinalaisen Amerikan kanssa on. Ajattelen erityisesti Keski-Amerikan kanssa assosiaatiosopimuksesta käynnissä olevia neuvotteluja, joiden viimeinen kierros alkoi eilen. Tavoitteena on saada viimeinen piste i:n päälle ja saattaa neuvottelut päätökseen.
<P>
Vaikka pohjimmiltaan pitäisin myönteisenä assosiaatiosopimusta Latinalaisen Amerikan kanssa, en voi olla korostamatta liikaa, että ihmisoikeudet ovat tässä kaikkein tärkeimmät. Tällä sopimuksella pitäisi edistää ihmisoikeustilanteen paranemista Keski-Amerikassa, ja sen on oltava näille maille jatkuva kannustin kunnioittaa ihmisoikeuksia. Emme tee tässä vain kauppasopimusta, vaan luomme myös yhteyden toinen toistemme kanssa poliittisten vuoropuhelujen ja yhteistyön avulla.
<P>
Assosiaatiosopimus on Keski-Amerikalle tärkeä. Alueelle on tunnusomaista suuri köyhyys, ja tällä sopimuksella on vauhditettava siellä asuvien ihmisten taloudellista edistystä. EU ei saa siksi sulkea neuvottelujen aikana silmiään siltä, että EU ja Keski-Amerikka eivät ole sopimuksessa yhdenvertaisia kumppaneita. Sopimuksessa on otettava riittävästi huomioon kahden alueen epätasa-arvoiset lähtökohdat ja sopimuksen yksitahoisuus on siksi hyvin merkittävää. Lyhyesti, sopimuksen on oltava tasapainoinen, ja se ei saa hyödyttää vain EU:ta ja Keski-Amerikassa sijaitsevia suuryrityksiä. Ei, ennen kaikkea sillä on parannettava tavallisten ihmisten ja pienyritysten asemaa.
<P>
Lopuksi, olemme valinneet aluekohtaisen lähestymistavan, ja haluaisin korostaa, että meidän on saatava tämä päätökseen siten, että yksikään maa ei jää naapureistaan jälkeen.
<SPEAKER ID="215" NAME="Liam Aylward" AFFILIATION="ALDE">
(GA) Arvoisa puhemies, pidän tätä mietintöä myönteisenä ja kiitän esittelijää erinomaisesta työstä. Haluaisin kiinnittää huomiota Euroopan unionin ja Latinalaisen Amerikan välisiin kauppa-asioihin.
<P>
On varmistettava, että kauppa-asioista keskustellaan tasapuolisten toimintaedellytysten perusteella. Eurooppalaisten viljelijöiden ja tuottajien on noudatettava monia sääntöjä, ja he tuottavat laadukkaita elintarvikkeita ja tavaroita. Nämä korkeat normit johtavat eurooppalaisten viljelijöiden ja tuottajien korkeampiin tuotantokustannuksiin, ja ne voivat olla markkinoilla haitallisia huonompilaatuisten ja halvempien tuotteiden tuonnin takia.
<P>
Meidän ei pitäisi tämän kysymyksen osalta tarkastella vain eurooppalaisten tuottajien etua. Euroopan unioni on tehnyt erinomaista työtä kuluttajien oikeuksien ja terveyden suojelun ja vahvistamisen osalta. Meidän on varmistettava, että EU:hun tuoduilla tavaroilla ja tuotteilla ei vaaranneta näitä oikeuksia ja että niillä ei vaaranneta eurooppalaisten kuluttajien terveyttä.
<P>
(Puhemies keskeytti puhujan.)
<SPEAKER ID="216" NAME="Marek Henryk Migalski" AFFILIATION="ECR">
(PL) Arvoisa puhemies, yritän todella pysyä yhdessä minuutissa. Francis Fukuyama oli ehkä väärässä, kun hän sanoi, että liberaalidemokratia on historian loppu, mutta hän oli varmasti oikeassa väittäessään, että liberaalidemokratia on paras asia, joka ihmisille voi tapahtua. Jos vain kaikki todella eläisivät sellaisissa oloissa.
<P>
Demokratia on valitettavasti korvattu Latinalaisessa Amerikassa populismilla ja kapitalismi sosialismilla, tai taloudellisella populismilla. Tämän takia haluaisin osoittaa sanani korkealle edustajalle Ashtonille - arvoisa komission jäsen, minulla on valtava pyyntö, joka koskee sitä, että kokemuksemme, eurooppalaisten veronmaksajien rahat ja tietotaitomme suunnataan ennen kaikkea niille maille, jotka ovat matkalla demokratiaan ja jotka rakentavat vapaata markkinataloutta, eikä niille maille, jotka rakentavat populistisia diktatuureja.
<SPEAKER ID="217" NAME="Corina Creţu" AFFILIATION="S&amp;D">
(RO) Suhteita Latinalaisen Amerikan kanssa edistävä strategia on osoittanut korvaamattomaksi käynnistämisestään lähtien. Tällä strategisella kumppanuudella on lisätty johdonmukaisuutta alueidemme välisiin suhteisiin ja helpotettu hankkeiden ja ohjelmien rahoitusta yli kolmella miljardilla eurolla kymmenen viime vuoden aikana.
<P>
Onneksi Latinalaisen Amerikan alue on tähän mennessä onnistunut selviytymään talous- ja rahoituskriisistä paremmin kuin tietyt kehittyneet maat. Köyhyyden taso on kuitenkin edelleen erittäin korkea tai se jopa nousee väestön heikossa asemassa olevan osan keskuudessa alueen kroonisen yhteiskunnallisen jakautumisen ja poliittisten ja institutionaalisten häiriöiden takia. Esimerkiksi Boliviassa noin 60 prosenttia väestöstä elää köyhyysrajan alapuolella. Luvut paljastavat, että Brasiliassa ja Argentiinassa köyhyysrajan alapuolella elävän väestön osuus on 26 ja 13,9 prosenttia. Siksi tuen lujasti sitä, että kehitysapu on kohdennettava näiden maiden institutionaalisten edellytysten luomiseen yhteiskunnallisten erojen tasoittamiseksi.
<P>
On tärkeää, että José Ignacio Salafranca Sánchez-Neyran mietinnöllä edistetään vuoropuhelun lisäämistä vuosituhannen kehitystavoitteiden saavuttamista koskevien menetelmien määrittämiseksi. Katson kuitenkin, että meidän on olennaisen tärkeää varmistaa, että tässä strategiassa käsitellään kansalaisyhteiskunnan ja kansalaisjärjestöjen ottamista mukaan tähän vuoropuheluun ja toimiin, jotka koskevat strategian tavoitteiden täytäntöönpanoa.
<SPEAKER ID="218" NAME="Emma McClarkin" AFFILIATION="ECR">
(EN) Arvoisa puhemies, EuroLat-edustajakokouksen jäsenenä kiitän puheenjohtajavaltio Espanjaa ja José Ignacio Salafranca Sánchez-Neyraa siitä, että suhteitamme Latinalaiseen Amerikkaan koskevaa merkitystä korostetaan.
<P>
Ilmastonmuutoksen ja ilmaston lämpenemisen pitäisi säilyä edelleen EU:n ja Latinalaisen Amerikan ja Karibian alueen maiden välisen poliittisen asialistan painopistealana, ja sitoutumista Kööpenhaminan tavoitteisiin pitäisi vahvistaa.
<P>
Lisäksi olisi edistettävä energiaa ja energiahuoltoa koskevaa vuoropuhelua ilmastonmuutoksen torjumiseksi ja kestävän energiankulutuksen tukemiseksi.
<P>
Meillä on kuitenkin paljon keskusteltavaa, ei vain kaupassa vaan myös kulttuurissa ja koulutuksessa, ja lopullinen tavoite on se, että suhdettamme Latinalaiseen Amerikkaan edistetään lisäämällä innovaatiota molemmilla puolilla ja parantamalla koulutusta, ja haluaisin korostaa, että Latinalaisen Amerikan osallistujien osalta on edelleen parannettava ja edistettävä Erasmus-ohjelmaa ja niitä loistavia mahdollisuuksia, joita se voi tarjota henkilökohtaisesti, ammatillisesti ja EU:n ja Latinalaisen Amerikan välisten tulevien yhteyksien ja parempien kauppasuhteiden osalta.
<SPEAKER ID="219" NAME="Miroslav Mikolášik" AFFILIATION="PPE">
(SK) Pidän myönteisenä EU:n ja Latinalaisen Amerikan suhteiden vahvistamista, joka on yksi puheenjohtajavaltio Espanjan ensisijaisista tavoitteista, koska se hyödyttää molempia osapuolia ja koska se voi tuoda etuja EU:n jäsenvaltioille ja Latinalaisen Amerikan maille.
<P>
Latinalaisessa Amerikassa on valtavat inhimilliset voimavarat, koska siellä on yli 600 miljoonaa ihmistä, sekä luonnonvaroja ja kymmenen prosenttia maailman BKT:stä.
<P>
EU:n pitäisi kehitysavun tärkeimpänä tarjoajana, tärkeimpänä investoijana ja Latinalaisen Amerikan toiseksi suurimpana kauppakumppanina vahvistaa järjestelmällisesti asemaansa alueella.
<P>
Esimerkiksi demokratian, oikeusvaltion ja ihmisoikeuksien kaltaisiin yhteisiin arvoihin perustuva täysin toimiva alueellinen yhteistyö edellyttää kahden alueen välisen kumppanuuden nykyisten mekanismien kohdennettua parantamista. Edistän sellaista lähestymistapaa myös EuroLat-edustajakokouksen tulevassa täysistunnossa toukokuussa Sevillassa.
<SPEAKER ID="220" NAME="Raül Romeva i Rueda" AFFILIATION="Verts/ALE">
(ES) Arvoisa puhemies, haluaisin vain käyttää hyväkseni tämän keskustelun tuoman tilaisuuden ja korostaa hyvin huolestuttavaa asiaa, tilannetta, jonka saimme tietoomme vasta muutama päivä sitten ja joka liittyy Kolumbiaan.
<P>
On paljastettu, että Kolumbian valtion turvallisuuspalvelu on suoraan osallistunut vainoihin laatimalla väärennettyjä todistajanlausuntoja ja kriminalisoimalla opposition jäseniä.
<P>
Saimme tietää tämän suoraan senaattori Piedad Córdobalta. Se on osa asiakirjaa, jota Kolumbian turvallisuuspalvelu laatii hänen tapauksensa osalta. Meille kerrottiin, että Kolumbian hallitus tai ainakin tuo elin pyrkii luomaan keinotekoisia yhteyksiä hänen ja sissiryhmien, tässä tapauksessa FARC-ryhmän, välille. Lisäksi, ja mikä on vielä vakavampaa - ja tämä on suora kysymys korkealle edustajalle Ashtonille - operaatiossa nimeltä "Operaatio Eurooppa" viitataan selkeään aikomukseen vainota ihmisoikeusviranomaisia Euroopassa, selkeästi hyökätä niitä vastaan ja horjuttaa niitä, mukaan luettuna Euroopan parlamentin ihmisoikeuksien alivaliokunta.
<P>
Mielestäni se on vakavaa, erittäin vakavaa, ja se edellyttää selitystä Kolumbian hallitukselta. Mielestäni on erittäin asianmukaista, että tämän mietinnön puitteissa selvitämme tarkasti, mikä on oikein ja otamme selville, aikovatko Kolumbian viranomaiset todella tehdä jotakin sen osalta.
<SPEAKER ID="222" NAME="Andreas Mölzer" AFFILIATION="NI">
(DE) Arvoisa puhemies, yli 300 vuotta kestäneen siirtomaahallinnon jälkeen ja sen jälkeen, kun maanosasta tuli kylmän sodan näyttämö, Latinalaisesta Amerikasta on nyt tullut yksi maailman kehittyvien talouksien alueista. Se, että Venäjän presidentti Medvedev on vieraillut Keski- ja Etelä-Amerikassa, on selkeä osoitus siitä, että hän pyrkii vahvistamaan Venäjän taloudellista suhdetta Etelä-Amerikan kanssa. Se myös osoittaa, että EU on oikealla tiellä parantaessaan suhteitaan tähän maanosaan, jonka väestö on suurempi kuin 27 jäsenvaltion EU:n.
<P>
Tässä ei kuitenkaan ole vain kyse neuvottelujen aloittamisesta Mercosurin kauppaliittymän kanssa. Siinä on kyse myös pienemmistä maista, jotka eivät kuulu kyseiseen talousalueeseen tai Andien yhteisöön. EU ei ole vain tärkein investoija tai suurin tai toiseksi suurin kauppakumppani vaan se on myös suurin kehitysavun antaja. Taloudellisesta näkökulmasta meillä on jo merkittävä asema, ja minun mielestäni meidän on hyödynnettävä tätä paalupaikkaa kehittääksemme EU:n ja Latinalaisen Amerikan välistä suhdetta.
<SPEAKER ID="223" NAME="Sergio Paolo Francesco Silvestris" AFFILIATION="PPE">
(IT) Arvoisa puhemies, hyvät kollegat, Euroopan unioni ja Latinalainen Amerikka kehittivät jokin aika sitten strategisen kumppanuuden saadakseen aikaan tehokkaan kumppanuuden näiden kahden alueen välillä.
<P>
Haluaisin muistuttaa teitä siitä, että kahdenvälisiä huippukokouksia on järjestetty säännöllisesti vuodesta1999 alkaen, eikä tämä vuosi ole poikkeus. Uusi EU:n ja Latinalaisen Amerikan välinen kokous on itse asiassa suunniteltu pidettäväksi ensi toukokuussa Madridissa.
<P>
Siksi puhun tänään parlamentissa José Ignacio Salafranca Sánchez-Neyran mietinnön puolesta tyytyväisenä ja sitä lujasti tukien. Olen samaa mieltä kiitoksista ja onnitteluista, joita kaikki, tai melkein kaikki, puhujat ovat ilmaisseet, onnitteluista, jotka ovat ehdottomasti yhteisiä ja oikeutettuja. Mietinnössä itse asiassa pyritään vahvistamaan kahden alueen välisiä jo vahvoja poliittisia, historiallisia, kulttuurisia ja taloudellisia yhteyksiä, ja siksi pidän säätiöaloitetta asianmukaisena ja tällä hetkellä täysin asiaankuuluvana.
<P>
Maatalouden ja maaseudun kehityksen valiokunnan jäsenenä korostan mielelläni tätä talouden erityisosaa ja esitän joitakin lukuja, jotka osoittavat, että se on nopeasti laajeneva ensisijainen ala, jolla on 600 miljoonaa kuluttajaa ja joka tuottaa olennaisen tärkeitä raaka-aineita.
<P>
Maatalouden raaka-aineiden hinnat Latinalaisessa Amerikassa ovat viime aikoina hyötyneet lievistä ilmastohäiriöistä, mikä on johtanut jatkuvaan ja runsaaseen tarjontaan monissa alueen tuotantomaissa ja monien investoijien yleisiin voittoihin. Haluaisin lisäksi muistuttaa teille, että Euroopan unioni on suurin investoija Latinalaisessa Amerikassa ja suurin kehitysavun antaja, ja vuosina 2007-2013 sen investointien odotetaan olevan kolme miljardia euroa.
<P>
Viimeiseksi ja puheenvuoroni päätökseksi, arvoisa puhemies, haluaisin mainita ilmastonmuutosta koskevan aiheen - jota käsiteltiin äskettäin myös asiaankuuluvissa valiokunnissa merkittäviä mietintöjä hyväksyttäessä - ja tarkastella uudelleen tämän täysimääräisesti tukemani päätöslauselman yhtä osaa.
<P>
Kehotan siksi käymään keskusteluja ja tekemään yhteistyötä Latinalaisen Amerikan kanssa ilmastonmuutoksen torjunnasta, jotta Kööpenhaminan tavoitteet voidaan saavuttaa nopeammin. Yhteistyö suurimpien kehitysmaiden kanssa on olennaista, jos EU haluaa saavuttaa itselleen asettamansa ilmastotavoitteet.
<SPEAKER ID="224" NAME="Peter Skinner" AFFILIATION="S&amp;D">
(EN) Arvoisa puhemies, haluaisin vain sanoa, että minä myös haluan onnitella tehdystä työstä ja tähän mennessä esitetyistä huomioista.
<P>
Vielä on kuitenkin, kuten jotkut ihmiset panivat merkille, joitakin hankalia kysymyksiä Kolumbian ja sen ihmisoikeustilanteen osalta. Koska muutamat kollegani ovat poissa, muun muassa Richard Howitt, joka ei voi olla täällä tulivuorten takia, minun on viitattava siihen, mitä hän on pannut merkille: että Kolumbiassa on ollut erityisiä ammattiyhdistysaktiiveihin vaikuttavia ongelmia. Haluaisin pyytää komission jäsentä ja muita käsittelemään tätä kaikissa strategioissa ja kaikissa toimissa, joita meillä on kyseisessä maanosassa.
<SPEAKER ID="225" NAME="Catherine Ashton" LANGUAGE="EN">
Arvoisa puhemies, haluaisin aloittaa - kuten arvoisat parlamentin jäsenet ovat tehneet - kiittämällä jälleen José Ignacio Salafranca Sánchez-Neyraa erinomaisesta mietinnöstä, ja myös - kuten hän on tehnyt ja kuten muut ovat tehneet - kiittää puheenjohtajavaltio Espanjaa työstä, jonka se myös on tehnyt yhdistäessään huippukokousta koskevan työn, sekä kaikesta työstä, jonka se on tehnyt tukeakseen tehtyjä aloitteita.
<P>
Tuleva huippukokous on tärkeä. Sen avulla voimme vahvistaa suhdetta, josta arvoisat komission jäsenet ovat puhuneet. Pidämme huippukokouksen ohella myös ulkoasiainministerien kokouksen, joka on minulle erityisen tärkeä. Toivon, että voimme käyttää tuon tilaisuuden hyväksemme syventääksemme suhdetta monien siellä läsnä olevien valtioiden kanssa.
<P>
Monet arvoisat jäsenet puhuivat myös kaupan merkityksestä ja eurooppalaisten yritysten asemasta, ja olen siitä täysin samaa mieltä. Olemme suurin investoija kyseisellä alueella. Olin erityisen tyytyväinen, että kollegat puhuivat innovaation asemasta, sillä se on mielestäni myös erityisen tärkeä. Erityistä huomiota kiinnitettiin tietysti, kuten odotinkin, ihmisoikeuksiin - siihen, että on tärkeää varmistaa, että ne ovat selkeästi osa kaikkia dynaamisia suhteitamme ja että ne sisältyvät työhömme.
<P>
Arvoisat jäsenet puhuivat myös mietinnössä mainitusta erityisestä kohdasta, joka koskee naisten murhia ja, tietysti, alkuperäiskansoja. Komissio on aina puolustanut alkuperäiskansojen oikeuksia, ja se valvoo edelleen kuvattujen hankkeiden valvontaa.
<P>
Kolumbian osalta olen hyvin tietoinen näkemyksistä, joita on tietysti tämän parlamentin lisäksi Euroopan ammattiliittojen konferenssissa ja kansainvälisessä ammattiliittojen konferenssissa, jonka kanssa minulla oli yhteyksiä aiemmassa asemassani. Jatkamme tilanteen erittäin tiivistä seuraamista. Olemme panneet merkille aikaansaadun huomattavan edistyksen. Kauppasopimuksessa kollegat huomaavat merkityksen, joka vankalla ihmisoikeuslausekkeella ja kyseisessä sopimuksessa annetuilla sitoumuksilla on, ja toivon, että kun valvomme niitä, niillä todella lievitetään joitakin huolia, mutta ehdottomasti ne ovat osa jatkuvaa suhdettamme Kolumbian kanssa.
<P>
Olen myös samaa mieltä merkityksestä, joka näitä maita koskevalla asemallamme on laajemmissa kansainvälisissä kysymyksissä. Brasiliasta ja Iranista annettiin konkreettiset esimerkit. Olen keskustellut Brasilian ulkoasiainministerin Celso Amorimin kanssa juuri tuosta kysymyksestä, ja jatkamme yhteydenpitoa sen merkityksestä.
<P>
Falklandinsaaret otettiin esille. Jäsenvaltiot ovat ratifioineet YK:n yleissopimuksen merioikeudesta. Falklandinsaaret on unioniin assosioitunut alue, ja oikeusvaltion periaatetta sovelletaan.
<P>
Ilmastonmuutos on myös hyvin tärkeä kysymys. Meidän pitäisi muistaa, että käymme tämän alueen kanssa keskeistä vuoropuhelua. Lopuksi, olen myös hyvin tyytyväinen, että Erasmus ja koulutusohjelmien merkitys siinä suhteessa mainittiin.
<P>
Lopuksi - jälleen, onnitteluni José Ignacio Salafranca Sánchez-Neyralle.
<SPEAKER ID="226" NAME="José Ignacio Salafranca Sánchez-Neyra" LANGUAGE="ES">
Arvoisa puhemies, haluaisin kiittää kaikkia kollegoitani heidän puheenvuoroistaan.
<P>
Haluaisin sanoa teille, arvoisa korkea edustaja Ashton, että perustekijä, jolla varmistetaan näiden suhteiden edistyminen tulevina vuosina, on poliittisen tahdon käyttöön saaminen. San Joséssa vuonna 1985 käydyn ministerien vuoropuhelun taustalla olivat poliittiset syyt; Rion ryhmän vuoropuhelujen vuonna 1990 tapahtuneen institutionalisoinnin taustalla olivat poliittiset syyt; ja poliittiset syyt olivat taustalla ja ohittivat ja ylittivät sen huippukokousmekanismissa.
<P>
Haluaisin vastata Edvard Kožušníkille sanomalla, että olemme todellakin arvojen yhteisö, ja haluaisin huomauttaa, että edellisessä täysistunnossa annoimme Kuubasta merkittävän päätöslauselman, jossa kehotimme vapauttamaan poliittiset vangit välittömästi ja ehdoitta. Haluaisin käyttää tämän tilaisuuden hyväkseni ja pyytää korkeaa edustajaa Ashtonia toimimaan välittäjänä toisinajattelijan, Marta Beatriz Roquen puolesta. Hän on ehdollisessa vapaudessa ja hän on sairas. Hän on juuri saanut Espanjan kansalaisuuden entisen Euroopan parlamentin jäsenen Fernando Férnandez Martínin ajamassa asiassa, joten hän voi tulla Espanjaan hoitoon.
<P>
Meidän on kuitenkin siirryttävä sanoista tekoihin, ja se näkyy assosiaatiosopimuksissa. Mielestäni te, arvoisa korkea edustaja Ashton, olette neuvotellut sopimukset Kolumbian ja Perun kanssa erittäin hyvin. Vaikka Kolumbian ihmisoikeustilanne aiheuttaakin vielä huolta, mielestäni se on parantunut huomattavasti. Kolumbian kansa on vaatinut äänekkäästi rauhaa, ja tämä sopimus on ehdottomasti ansaittu. Uskon myös vilpittömästi, että parlamentin enemmistö kannattaa tätä sopimusta.
<P>
Arvoisa korkea edustaja Ashton, meidän on annettava keskiamerikkalaisille neuvotteluissa hieman tilaa hengittää. Osuutemme heidän viennistään on 25 prosenttia ja heidän osuutensa meidän viennistämme on kaksi prosenttia. Meidän on oltava anteliaita ja, kuten sanoitte, meidän on käynnistettävä uudelleen neuvottelut sopimuksesta Mercosurin kanssa.
<P>
Lopuksi, arvoisa puhemies, mielestäni Euroopan unioni toisaalta taantuu, taloudellisesti, ja toisaalta vahvistuu korkean edustajan läsnäolon takia.
<P>
Hänen on siis toteutettava huomattava ponnistus osoittaakseen poliittisen tahtomme Madridin huippukokouksessa ja pitääkseen edelleen suhteet Latinalaiseen Amerikkaan korkealla Euroopan unionin asialistalla.
<SPEAKER ID="227" NAME="Puhemies">
- (IT) Keskustelu on päättynyt.
<P>
Äänestys toimitetaan seuraavan täysistunnon aikana toukokuussa.
<P>
Kirjalliset lausumat (149 artikla)
<SPEAKER ID="228" NAME="George Sabin Cutaş  " LANGUAGE="RO">
Euroopan unioni on Latinalaisen Amerikan tärkein kauppakumppani ja toiseksi suurin kauppakumppani Mercosurille ja Chilelle. Euroopan unioni on myös suurin suorien investointien lähde Latinalaisessa Amerikassa. Euroopan unionin ja Latinalaisen Amerikan suhteet ovat kuitenkin kaupallista näkökohtaa laajemmat, koska niihin kuuluu myös historiallisia, institutionaalisia ja kulttuurisia tekijöitä.
<P>
Tässä yhteydessä katson, että on laadittava kauppasopimus, joka sisältää entistä tiiviimpää yhteistyötä Latinalaisen Amerikan kanssa. Jatkuvat ponnistukset assosiaatiosopimuksen kirjoittamiseksi Mercosurin kanssa ovat itse asiassa ensimmäinen askel tähän suuntaan.
<P>
Assosiaatiosopimus tarjoaa välineen, jolla autetaan edistämään molempien alueiden yhteisiä taloudellisia, yhteiskunnallisia ja geopoliittisia etuja. Se olisi myös ensimmäinen pohjoisen ja etelän maanosien välinen assosiaatiosopimus, jolla tarjottaisiin vaihtoehto vähemmän yhdenvertaisille yhdentymispyrkimyksille, kuten Amerikkojen vapaakauppa-alueelle.
<P>
Latinalaisen Amerikan ja Euroopan unionin tiiviimmällä kauppayhteistyöllä helpotettaisiin taloudellista ja sosiaalista yhteenkuuluvuutta koskevan politiikan täytäntöönpanoa, jolla pyritään edistämään molempien alueiden taloudellista kehitystä ja vaurautta. Toivon, että saamme nähdä monia tyydyttäviä päätöksiä, jotka vievät tähän suuntaan ja jotka tehdään Euroopan unionin ja Mercosurin välillä 17. toukokuuta järjestettävässä huippukokouksessa.
