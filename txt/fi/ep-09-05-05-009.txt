<CHAPTER ID="009">
Eurooppa-neuvoston valmistelu (18. ja 19. kesäkuuta 2009) (keskustelu) 
<SPEAKER ID="202" NAME="Puhemies">
- (DE) Esityslistalla on seuraavana neuvoston ja komission julkilausumat Eurooppa-neuvoston valmistelusta (18. ja 19. kesäkuuta 2009).
<SPEAKER ID="203" NAME="Alexandr Vondra">
neuvoston puheenjohtaja. - (EN) Arvoisa puhemies, arvostan suuresti saamaani tilaisuutta käyttää puheenvuoro parlamentissa hyvissä ajoin ennen seuraavaa Eurooppa-neuvostoa, johon en itse osallistu. Tällä kertaa tilanne on tietenkin hieman epätavallinen, koska Tšekkiin ollaan parhaillaan nimittämässä uutta hallitusta. Lausun aiheesta vielä muutaman sanan puheenvuoroni päätteeksi.
<P>
Käsittelen ensin kesäkuun Eurooppa-neuvoston esityslistan pääkohtia puheenjohtajavaltion valmistellessa sitä. Aloitan toimielimiin liittyvistä asioista. Joulukuussa 2008 pidetyssä Eurooppa-neuvostossa sovittiin suunnitelmasta, jonka myötä Lissabonin sopimus tulee voimaan vuoden 2009 loppuun mennessä. Tämä edellyttää olennaisilta osin oikeudellisten takeiden ja vakuutuksien antamista joistakin Irlannin kansaa huolestuttaneista asioista; Irlannin hallitus on vastaavasti sitoutunut pyrkimään siihen, että perustamissopimus ratifioidaan ennen lokakuun loppua.
<P>
Sopimuksen täytäntöönpano on yhä kesken, enkä voi tässä vaiheessa tarkastella asiaa yksityiskohtaisemmin. Luotan siihen, että tuleva Eurooppa-neuvosto hoitaa oman osuutensa asiasta.
<P>
Kuten ehkä tiedättekin, Tšekin senaatissa äänestetään huomenna Lissabonin sopimuksen ratifioimisesta. Palaan kotimaahani keskellä yötä ollakseni paikalla heti aamusta alkaen. Äänestystulos on uskoakseni myönteinen merkki muille jäsenvaltioille ja tyynnyttää joitakin perusteettomia huolenaiheita. Teen kovasti töitä asian hyväksi! Tšekin senaatin jäsenille on kuitenkin taattava ehdoton riippumattomuus tässä demokraattisessa päätöksenteossa. On selvää, että heihin kohdistuvat painostusyritykset saattavat osoittautua haitallisiksi.
<P>
Viime joulukuussa sovittiin myös, että tulevan komission ja erityisesti sen puheenjohtajan nimittämisprosessi aloitetaan viipymättä kesäkuussa 2009 toimitettavien Euroopan parlamentin vaalien jälkeen.
<P>
Olen täysin tietoinen täällä ilmaistuista kannoista, joiden mukaan on suotavaa, että Euroopan parlamentti osallistuu prosessiin asianmukaisesti. Puheenjohtajavaltio tekee tietysti tiivistä yhteistyötä jäsenvaltioiden ja tämän parlamentin kanssa.
<P>
Esitän nyt muutamia lausumia talous- ja rahoituskriisistä, joka hallitsee esityslistaa suurelta osin, sekä tarpeesta toteuttaa jatkotoimia kriisin johdosta.
<P>
Kriisi osoitti, että on tehostettava kiireellisesti rahoituslaitoksien valvontaa ja sääntelyä sekä parannettava kriisinhallintajärjestelmiä. Se on jo aloitettu niin EU:ssa kuin maailmanlaajuisestikin. Tältä osin de Larosièren johtama ryhmä on kehittänyt hyvin mielenkiintoisia ajatuksia, ja komissio antoi ensimmäiset ehdotukset viime viikolla. Lisäehdotuksia odotetaan tulevina viikkoina.
<P>
Ecofin-neuvosto keskustelee niistä nyt ja tulevaisuudessa - tänään järjestetäänkin Ecofin-neuvoston kokous - ja tavoitteenamme on, että ensimmäiset päätökset tehdään Eurooppa-neuvostoon mennessä. Tavoite on kunnianhimoinen, ja on selvää, että töitä on tehtävä vielä kesäkuun jälkeenkin, minkä vuoksi on ehdottoman tärkeää, että kesäkuun Eurooppa-neuvostossa annetaan voimakas merkki komission tekemien ehdotuksien nopean hyväksymisen puolesta.
<P>
Todettakoon yleisemmin, että kesäkuun Eurooppa-neuvostossa arvioidaan rahoitusmarkkinoilla vallitsevaa tilannetta sekä tähän mennessä toteutettujen toimien tehokkuutta. Eurooppa-neuvostossa arvioidaan myös toimia, joita on toteutettu "reaalitalouden" tukemiseksi, ja tässä yhteydessä luodaan katsaus työllisyystilanteeseen.
<P>
Järjestämme ylihuomenna, torstaina, Prahassa työmarkkinaosapuolien kanssa erityisen työllisyyshuippukokouksen, jossa tarkastellaan näitä tärkeitä asioita. Saatte yksityiskohtaista tietoa huippukokouksen esityslistasta myöhemmin tänään käytävän erityiskeskustelun aikana.
<P>
Prahassa torstaina pidettävän huippukokouksen sekä viime viikkoina Tšekin tasavallassa, Ruotsissa ja Espanjassa kokoontuneiden erittäin mielenkiintoisten työpajaryhmien tuloksien lisäksi komissio julkaisee piakkoin tiedonannon ennen kesäkuun Eurooppa-neuvostoa, joten Eurooppa-neuvoston alkaessa käsiteltävänämme on lukuisia mielenkiintoisia ajatuksia ja suosituksia.
<P>
Saanen kuitenkin korostaa, ettei tarkoituksena ole käynnistää uutta suurta työllisyysstrategiaa. Sellainen on jo olemassa, nimittäin Lissabonin kasvu- ja työllisyysstrategia. Olemme hiljattain vahvistaneet uudelleen olemassa olevia työllisyyttä koskevia suuntaviivoja ja hyväksyneet maakohtaisia suosituksia. Muistutan yleisemmin, että unionin ja jäsenvaltioiden viime vuoden lopusta alkaen hyväksymät kannustinpaketit ovat merkittävä tapa tukea työllisyyttä.
<P>
Totean ilmastonmuutoksesta, että kesäkuun Eurooppa-neuvostossa palataan ilmastonmuutosta käsittelevän Kööpenhaminan huippukokouksen valmisteluihin. Kesäkuun Eurooppa-neuvostossa arvioidaan saavutettua edistystä sekä kansainvälisesti että omien sisäisten valmistelujemme kannalta.
<P>
Asia on monitahoinen, erityisesti siitä syystä, että käymme kansainvälisten kumppaniemme kanssa neuvotteluja rinnan omien sisäisten keskustelujemme kanssa. Prahassa järjestettiin eilen EU:n ja Japanin välinen huippukokous. On selvää, että tarvitaan merkittävää rahoitusta, jotta voidaan tukea kunnianhimoisen sopimuksen saavuttamista Kööpenhaminassa. EU on sitoutunut hoitamaan oman osuutensa asiasta, mikä edellyttää tietysti myös tasapuolista sisäistä sopimusta siitä, miten taakka on jaettava.
<P>
Se, miten pitkälle etenemme kesäkuun Eurooppa-neuvostossa EU:n omiin sisäisiin järjestelyihin liittyen, riippuu paljon siitä, miten pitkälle kansainväliset kumppanimme, kuten Yhdysvallat, ovat edenneet, sekä monenvälistä kehystä koskevien neuvottelujen tilasta. Korostan EU:n jatkuvaa halua osoittaa johtajuutta sekä pyrkimystä saavuttaa kunnianhimoinen lopputulos Kööpenhaminassa.
<P>
Tässä vaiheessa on ennenaikaista käsitellä yksityiskohtaisesti Eurooppa-neuvoston esityslistaa ulkosuhteiden osalta. Prahassa järjestetään kuitenkin tämän viikon lopulla kaksi tärkeää huippukokousta kolmansien valtioiden kanssa: itäisen kumppanuuden huippukokous 7. toukokuuta 2009 ja "Eteläinen liikennekäytävä - uusi silkkitie" -huippukokous ("Southern Corridor - New Silk Road" Summit) sitä seuraavana päivänä. On hyvin todennäköistä, että Eurooppa-neuvostossa keskustellaan näiden tapahtumien johdosta toteutettavista jatkotoimista; ne ovat pitkällä aikavälillä ratkaisevia unionin etujen kannalta.
<P>
Vastaavasti on odotettavissa keskusteluja troikan huippukokouksista Japanin ja Kanadan kanssa sekä muista tärkeistä huippukokouksista ja kokouksista, joita on jo suunniteltu järjestettävän toukokuussa, myös Venäjän kanssa. Ulkosuhteita koskevaa esityslistaa päivitetään joka tapauksessa tämänhetkisten tapahtumien pohjalta, millä tarkoitan touko- ja kesäkuussa järjestettäviä yleisten asioiden ja ulkosuhteiden neuvoston kokouksia, joissa tarkastellaan puolustus- ja kehitysasioita tavanomaisten asioiden lisäksi.
<P>
Kiitän teitä mielenkiinnostanne tulevan Eurooppa-neuvoston esityslistaa kohtaan, ja kuuntelen mielelläni inspiroivia huomioitanne ja kannanottojanne seuraavan keskustelun aikana.
<SPEAKER ID="204" NAME="José Manuel Barroso">
komission puheenjohtaja. - (FR) Arvoisa puhemies, hyvät parlamentin jäsenet, seuraava Eurooppa-neuvosto järjestetään samassa kuussa kuin Euroopan parlamentin vaalit. Nämä olennaisen tärkeät vaalit järjestetään tilanteessa, joka on monille kansalaisille todella vaikea. Tarkoitan erityisesti kriisin vaikutusta työpaikkoihin, mitä saamme tilaisuuden tarkastella yksityiskohtaisemmin myöhemmin iltapäivällä.
<P>
Meidän on reagoitava kriisiin yhteisten arvojemme eli vastuuntunnon, solidaarisuuden ja sosiaalisen oikeudenmukaisuuden pohjalta. Kriisin myötä saamme tilaisuuden uudistaa eurooppalaista sosiaalisen markkinatalouden malliamme, johon sisältyy tietoisuus ympäristöstä ja joka perustuu arvoihimme.
<P>
Kaikkien sydämeltään ja vakaumukseltaan eurooppalaisten on valmistauduttava osallistumaan tähän. Heidän on selitettävä, miksi yhteisö on tärkeä, miksi kansalaisten on hoidettava osuutensa ja miksi heidän on äänestettävä.
<P>
Hyvät parlamentin jäsenet, voitte olla oikeutetusti ylpeitä tehdystä työstä. Päättymässä olevaan parlamentin toimikauteen sisältyi saavutuksia, joista on syytä olla ylpeä. Parlamentti on osoittanut pyrkivänsä päättäväisesti kansalaisten kannalta konkreettisiin tuloksiin. Se on osoittanut, että sillä on kunnianhimoinen näkemys yhteisestä tulevaisuudestamme.
<P>
Kuluneiden viiden vuoden perintö on hyvin tärkeä. On tehty historiallisia päätöksiä ilmastonmuutoksen torjumiseksi ja energiavarmuuden lujittamiseksi. On hyväksytty toimia, jotka ovat vaikuttaneet välittömästi kansalaisten turvallisuuteen ja vapauteen ja jotka ovat myös avanneet heille uusia tilaisuuksia.
<P>
Sisämarkkinoiden, sosiaalisen toimintaohjelman, televiestinnän, energian, ympäristön, oikeuden ja sisäasioiden alalla on tehty perustavia uudistuksia. Kaikilla näillä aloilla parlamentti on osallistunut yhteisön uudenaikaistamiseen.
<P>
Muutaman viime viikon aikana olette myös tehneet yhteistyötä puheenjohtajavaltio Tšekin kanssa ja päässeet sopimukseen lukuisista tärkeistä asioista. Tähän mennessä Tšekin puheenjohtajakaudella on jo hyväksytty lopullisesti lähes 50 komission lainsäädäntöehdotusta yhteispäätösmenettelyllä.
<P>
Saanen mainita muutamia aloja, jotka ovat sisältyneet komission - jonka puheenjohtajana toimin - esityslistan ytimeen: energian sisämarkkinat, meriliikenteen turvallisuus, rahoitusmarkkinoiden sääntelyä ja valvontaa lujittavat toimet sekä viiden miljardin euron suuruinen elvytyspaketti, jolla yhteisö muutetaan kestäväksi taloudeksi.
<P>
Haluan onnitella parlamenttia sekä Mirek Topolánekin ja Alexandr Vondran johdolla toiminutta puheenjohtajavaltio Tšekkiä tehdyn työn johdosta. Olen varma siitä, että työtä jatketaan kesäkuun loppuun asti.
<P>
Meidän on puhuttava äänestäjille selvästi ja vakuuttavasti tästä tulosten Euroopasta. Sen avulla onnistumme antamaan uutta pontta rohkealle ja itsevarmalle Euroopan unionille. Sitä yhteisö tarvitsee. Tästä kriisin ja siirtymävaiheiden leimaamasta vuodesta on tehtävä entistä aktiivisempi, mielikuvituksellisempi ja päättäväisempi vuosi.
<P>
Tämä on toimintaamme ohjaava periaate kesäkuun Eurooppa-neuvostossa. Meidän ei pidä hidastaa vauhtia. Meidän on onnistuttava yhteisön vuoksi. Tästä syystä en tarkastele nyt muita asioita - jotka neuvoston puheenjohtaja Vondra on jo maininnut - kuten itäisen kumppanuuden neuvostoa, joka on erittäin tärkeä, vaan haluan keskittyä erityisesti sellaisiin aloihin, jotka ovat mielestäni ensisijaisen tärkeitä kesäkuun Eurooppa-neuvoston kannalta.
<P>
(EN) Eurooppa-neuvostoa kehotetaan edistämään tulevien kuukausien ja vuosien kannalta olennaisen tärkeitä asioita.
<P>
Sitä vaaditaan jatkamaan sellaisten toimien toteuttamista, joilla lähennymme tavoitettamme eli Lissabonin sopimuksen voimaantuloa. Euroopan unioni tarvitsee etuja, joita Lissabonin sopimus tuo tullessaan. Niinpä meidän on otettava käyttöön toimielinpaketti, josta sovittiin viime joulukuussa ja jota parlamentti tuki: sovitaan oikeudellisista takuista, joita tarvitaan Irlannin kansanäänestysprosessin edistämiseksi, ja toteutetaan toimia, jotta varmistetaan siirtymäkauden sujuvuus ja toimielinten vakaus.
<P>
Ilmastonmuutokseen liittyen on ylläpidettävä vauhtia, jotta onnistumme tekemään kunnianhimoisen sopimuksen Kööpenhaminassa joulukuussa. Olemme osoittaneet, että on mahdollista pyrkiä voimakkaisiin ja uskottaviin tavoitteisiin. Nyt meidän on kannustettava muita vastaavaan kunnianhimoon ja osoitettava, että olemme valmiit auttamaan tarvittaessa. Lyhyesti sanottuna vauhti on muutettava aidosti maailmanlaajuiseksi tulokseksi.
<P>
Eurooppa-neuvoston ensisijainen huomio kiinnittyy väistämättä jälleen talouskriisiin. Euroopan unionin on ensinnäkin pitänyt mukautua kriisistä aiheutuneisiin erilaisiin vaatimuksiin, joita ovat: välittömän rahoituskriisin vakauttaminen, rahoitusjärjestelmään kohdistuvan luottamuksen palauttaminen, pankkien lainanantotoiminnan jatkaminen, sellaisten maailmanlaajuisten toimien varmistaminen, jotka vastaavat kriisin ulottuvuutta maailmassa, ja työttömiksi jääneiden tai sellaisten ihmisten, jotka uhkaavat jäädä työttömiksi, välitön auttaminen.
<P>
Tämän hetken ja Eurooppa-neuvoston välisenä aikana kiinnitetään huomiota ensisijaisesti kahteen alaan. Ensimmäinen niistä on jatkuva työ, joka liittyy sääntely- ja valvontajärjestelmän uudelleen rakentamiseen - järjestelmän, jolla on hallittava niin yleisön kuin sijoitusyhteisön luottamusta. Tämä ei tarkoita pelkästään voimakkaamman järjestelmän luomista pitkällä aikavälillä, jotta varmistamme, että talouttamme ei enää aseteta samalla tavalla alttiiksi, vaan kyse on nyt myös luottamuksen uudelleen rakentamisesta ja siitä, että on osoitettava markkinoille ja yleisölle, että Euroopan unioni tietää, mitä on tehtävä.
<P>
Esittelimme viime viikolla ehdotuksemme, jotka koskevat hedge-rahastoja ja pääomarahastoja sekä johtajien palkkausta. Nämä ehdotukset osoittavat, että pystymme toimimaan liikkeellepanevana voimana toteutettaessa G20-maiden kokouksessa sovittuja uudistuksia sekä vahvistamaan sellaisia toimia koskevat edellytykset, joita odotamme kansainvälisten kumppaniemmekin hyväksyvän tulevina kuukausina. Komissio on nimittäin maailmanlaajuisesti ensimmäinen toimeenpaneva elin, joka tekee konkreettisia ehdotuksia tästä hyvin vaikeasta ja monimutkaisesta asiasta. Komission, parlamentin ja neuvoston on tehtävä tiivistä yhteistyötä tulevina kuukausina, jotta näistä ehdotuksista päästään sopimukseen.
<P>
Seuraavaksi on määriteltävä yksityiskohtaisesti, miten aiomme järjestää valvonnan yhteisössä. On turha kierrellä ja kaarrella. Tällä hetkellä käytössä olevat kansalliset valvontajärjestelmät ovat epäonnistuneet tehtävässään. Tästä syystä perustin de Larosièren ryhmän, jotta saisimme tietoa siitä, miten luodaan tehokas yhteisön valvontajärjestelmä. Komissio esittelee toukokuun lopussa suunnitelmansa siitä, miten tällainen taloudellinen valvontajärjestelmä olisi organisoitava yhteisössä. Tältäkin osin toivoisin, että yhteisö toimisi ensimmäisenä maailmassa.
<P>
Toinen asiakokonaisuus on tietysti työllisyys. Keskustelemme myöhemmin tarkemmin työllisyyshuippukokouksesta. Voin jo nyt ilmoittaa, että komissio esittää huippukokouksen johdosta yksityiskohtaisen tiedonannon ennen kesäkuun Eurooppa-neuvostoa. Olen vakuuttunut siitä, että Euroopan unionin on tehtävä kaikkensa auttaakseen niitä, jotka kärsivät eniten tästä kriisiajasta.
<P>
Reagoidessamme kriisiin meidän ei pidä tyytyä teknisiin toimiin, joilla ratkaistaan sääntelyyn liittyviä ongelmia. Reaktiomme on perustuttava - ja sen on vaikutettava perustuvan - perusarvoihimme, kuten solidaarisuuteen, sosiaaliseen oikeudenmukaisuuteen ja vastuullisuuteen samoin kuin vastuuseen tulevia sukupolvia kohtaan. Meidän on tartuttava tilaisuuteen luodaksemme uudelleen perustan omalle eurooppalaiselle sosiaalisen ja ekologisen markkinatalouden tuotemerkillemme.
<P>
Tämän olisi oltava ensi kuussa järjestettävän Eurooppa-neuvoston tärkein viesti: aktiivinen Euroopan unioni suuntautuu tulevaisuuteen, tekee kovasti työtä kansalaisten hyväksi ja pyrkii ansaitsemaan heidän luottamuksensa.
<SPEAKER ID="206" NAME="Joseph Daul">
PPE-DE-ryhmän puolesta. - (FR) Arvoisa puhemies, arvoisa neuvoston puheenjohtaja, arvoisa komission puheenjohtaja, hyvät parlamentin jäsenet, Eurooppa-neuvosto, jonka myötä Tšekin puheenjohtajakausi saatetaan päätökseen, vaikuttaa yhä varsin epämääräiseltä sekä ajoitukseltaan että sisällöltään. Tästä syystä tämänpäiväinen tehtävä on vaikea, mutta se on meille tarjoutuva tilaisuus vahvistaa uudelleen painopisteitämme lähestyessämme parlamentin toimikauden loppua. Kesäkuun Eurooppa-neuvoston ensimmäisenä tehtävänä on nimetä Euroopan komission uusi puheenjohtaja parlamentin vaalien tuloksien perusteella.
<P>
Kuten vuonna 2004, neuvoston puheenjohtajavaltiota kehotetaan valitsemaan Euroopan parlamentin suurimmasta ryhmästä ehdokas tähän tärkeään virkaan, minkä jälkeen parlamentti ilmaisee 15. heinäkuuta 2009 kantansa valintaan. Se on samalla uuden parlamentin toimikauden ensimmäisiä tärkeitä poliittisia toimia.
<P>
Hyvät parlamentin jäsenet, yleisö valittaa usein, että yhteisöllä ei ole kasvoja. Me haluamme antaa yhteisölle kasvot tekemällä lopun kiertävän puheenjohtajuuden järjestelmästä ja luomalla siten pysyvän Eurooppa-neuvoston. Myönteisenä kehityssuuntauksena pidettävä toimi sisältyy Lissabonin sopimukseen. Kuitenkin, koska komission puheenjohtajan toimikausi on viisivuotinen, yhteisöllä on jo kasvot, jotka kaikki tuntevat, ja Euroopan parlamentin puhemies edustaa puolestaan 500:aa miljoonaa kansalaista. Kesäkuun Eurooppa-neuvosto järjestetään Nizzan sopimuksen oikeudellisessa kehyksessä, ja vaikuttaa siltä, että jotkin jäsenvaltiot haluavat odottaa Lissabonin sopimuksen voimaantuloa ennen toimielimiä koskevien päätöksien tekemistä ja erityisesti ennen komission puheenjohtajan nimeämistä.
<P>
On myös valitettavaa, että emme vielä tiedä, tuleeko Lissabonin sopimus voimaan ja milloin se tulee voimaan; meidän on selvästi empimättä edistettävä sen voimaantuloa. Siirsimmekö parlamentin vaaleja siitä syystä, että Lissabonin sopimus olisi suositumpi Euroopan parlamentissa? Emme siirtäneet, ja ryhmämme odottaa saavansa neuvostolta mahdollisimman pian selkeän viestin siitä, miten se aikoo toimia tässä toimielimiä koskevassa asiassa.
<P>
Euroopan kansanpuolueen (kristillisdemokraatit) ja Euroopan demokraattien ryhmän jäsenet toivovat vastaavasti vilpittömästi, että Tšekin senaatissa huomenna toimitettavassa äänestyksessä raivataan tietä Lissabonin sopimuksen tulevalle ratifioinnille valtiossa, joka toimii parhaillaan neuvoston puheenjohtajana. Arvoisa neuvoston puheenjohtaja Vondra, se olisi upea lahja 1. heinäkuuta 2009 silmällä pitäen.
<P>
Totean myös, että arvostamme suuresti tapaa, jolla johditte parlamentin työskentelyä puheenjohtajakauden ensimmäisinä kuukausina vallinneessa vaikeassa tilanteessa eli Venäjän ja Ukrainan välisen energiakriisin ja tietysti rahoituskriisin aikana. Korostitte myös yhteisön politiikan jatkuvuuden tärkeyttä ja osoititte valtioidemme yhtenäisyyden merkityksen tärkeimpiin kumppaneihimme nähden EU:n ja Yhdysvaltain välisessä huippukokouksessa, joka järjestettiin Barack Obaman kanssa Prahassa. Toivon, että Tšekin puheenjohtajakausi päättyy yhtä myönteisessä ja rakentavassa hengessä kuin se alkoikin. Kyse on Euroopan unionin uskottavuudesta.
<P>
Arvoisa puhemies, hyvät parlamentin jäsenet, Eurooppa-neuvostossa keskustellaan luonnollisesti myös talouskriisiin liittyneistä viimeaikaisista tapahtumista sekä yhteisön aloitteesta toteutetuista toimista, joilla on tarkoitus siivota kansainväliset rahoitusjärjestelmät perin pohjin. Suosittelen Euroopan komission uusimpia tältä osin tekemiä ehdotuksia ja erityisesti niitä ehdotuksia, jotka liittyvät erorahasopimuksiin, sijoittajille maksettaviin bonuksiin ja spekulatiivisiin rahoituksiin. Ne ovat kaikki oikeasuuntaisia toimia, joissa pyritään sääntelemään rahoitusmarkkinoita, jotta pääsemme mahdollisimman pian takaisin oikeille jäljille kohti kasvua ja kehitystä. Ne ovat kaikki toimia, joissa korostuu jälleen kerran, että ne, jotka usein demagogisista syistä syyttävät komissiota ja Euroopan unionia lamaannuksesta ja heikkoudesta, ovat väärässä ja pettävät kansalaisten luottamuksen.
<P>
Tämän puheenjohtajakauden päättyessä ja luovuttaessa paikkansa Ruotsin puheenjohtajakaudelle eurooppalaiset ilmaisevat kantansa Euroopan parlamentin vaaleissa, ja toivon, että heidän tekemänsä valinnat auttavat meitä yhteisesti täyttämään meitä odottavat tärkeät sitoumukset.
<SPEAKER ID="207" NAME="Hannes Swoboda">
PSE-ryhmän puolesta. - (DE) Arvoisa puhemies, haluaisin ensiksi kiittää teitä, arvoisa neuvoston puheenjohtaja Vondra, henkilökohtaisesta sitoumuksestanne, koska vain sen ansiosta oli mahdollista ajaa läpi laajat lainsäädäntöpaketit Tšekin puheenjohtajakaudella. Tästä kiitän teitä vilpittömästi.
<P>
Haluaisin kuitenkin tarttua siihen, mitä sanoitte, eli tarkalleen ottaen uuden komission nimittämiseen. Sanoitte kuulevanne parlamenttia. Annanpa teille eli neuvostolle suoralta kädeltä neuvon: tiedätte hyvin, samoin kuin puheenjohtaja Barroso, että haluamme asioiden muuttuvan. Haluamme asioiden muuttuvan, haluamme sellaisen komission, joka kiinnittää aiempaa enemmän huomiota sosiaalipolitiikkaan.
<P>
Arvoisa komission puheenjohtaja, valitettavasti se, mitä komission jäsen McCreevy totesi hedge-rahastoista, ei ole sama asia kuin mitä Poul Nyrup Rasmussen ehdotti, emmekä voi hyväksyä sitä. Euroopan kansanpuolueen (kristillisdemokraatit) ja Euroopan demokraattien ryhmä näyttää tukevan ehdotusta. Me emme kannata sellaista direktiiviä, jossa on enemmän ilmaa kuin sisältöä, kuten sveitsiläisessä reikäjuustossa. Emme luota komission jäsenen McCreevyn suunnitelmaan.
<P>
Haluaisin vielä palata mainitsemaanne kuulemiseen, jonka voitte järjestää tänään. Suunnan valitseminen tarkoittaa mielestämme sitä, että sosiaalipolitiikan on oltava selvemmin edustettuna sekä komission että neuvoston työskentelyssä. Katsomme, että teidän on myös luotettava ehdokkaisiin ja annettava heille tarvittavat valtuudet sosiaalialan asettamiseksi etusijalle.
<P>
Mikäli tämä on liian teoreettista, me, Euroopan parlamentin sosialistiryhmä, olemme laatineet asiasta kannanoton "For a Europe of Social Progress" (Sosiaalista kehitystä edistävän yhteisön puolesta). Kannanotossa tarkastellaan niin työntekijöiden lähettämistä koskevaa direktiiviä kuin sosiaalipolitiikkaa koskevaa lukua, ja siinä olisi myös vahvistettava selkeästi tällaisen yhteisön sosiaalinen ulottuvuus perustamissopimuksien ja Lissabonin sopimuksen ohella. Hyvä jäsen Daul, tämä eroaa asiakirjasta, jonka PPE-DE-ryhmä saattoi hiljattain päätökseen Varsovassa. Jos vertailette asiakirjoja, havaitsette niissä valtavia eroja. Sitoudumme selvästi sosiaaliseen markkinatalouteen, ja sanaa "sosiaalinen" on erityisesti korostettu. PPE-DE-ryhmä mainitsee joissakin asiakirjansa osissa sosiaalisen markkinatalouden ja muissa osissa vapaan eli rajoittamattoman ja sääntelemättömän markkinatalouden. Sitä emme halua, ja siinä on juuri PPE-DE-ryhmän ja oman ryhmämme välinen ero.
<P>
Saanen sanoa vielä muutaman sanan taloudellisesta tilanteesta, minkä mainitsitte. Poul Nyrup Rasmussen esittää asian selvästi ja ymmärrettävästi. Näiden toimien lisäksi, joita Martin Schulz mainostaa kaikkialla yhteisössä tällä nimenomaisella hetkellä - minkä vuoksi pyydän teitä hyväksymään hänen anteeksipyyntönsä - haluan vielä kerran tehdä selväksi, että talouskriisi on jälleen osoittanut, että sen ponneton selvittäminen johtuu osittain talousalan yhteensovittamisen puutteesta, mistä niin komissio kuin neuvostokin ovat vastuussa. Jonkinlainen kriisi olisi joka tapauksessa syntynyt, mutta se, ettei meillä ole riittäviä välineitä sen ratkaisemiseksi ja että emme ole vieläkään edistyneet eurorahastojen suhteen, on erittäin masentavaa.
<P>
Viimeinen kohta, jonka haluan mainita, koska se on mielestäni erityisen huolestuttava, on nuorisotyöttömyyden kasvu. Komission jäsen Špidla teki asian hyvin selväksi: nuori sukupolvi on saapumassa työmarkkinoille, ja mikä heitä odottaa? Nuorten massatyöttömyys! Meidän on siis kaikkien tehtävä asialle jotakin. Meidän kaikkien - neuvoston, komission ja yksittäisten hallitusten - on varmistettava, että ensimmäinen asia, joka nuoria kohtaa työmarkkinoilla, ei ole työttömyys vaan opetus ja jatkokoulutus, jotta he saavat paremmat eväät työmarkkinoita varten. Tällainen viesti meidän on yhdessä lähetettävä nuorille, koska se on erittäin tärkeää yhteiskunnan sosiaalisen vakauden kannalta.
<SPEAKER ID="208" NAME="Graham Watson">
ALDE-ryhmän puolesta. - (EN) Arvoisa puhemies, odotamme seuraavaa Eurooppa-neuvostoa pelonsekaisin, joskin kunnianhimoisin tuntein. Esityslistalla olisi tietysti oltava tietty tärkeä kohta eli komission seuraavan puheenjohtajan nimeäminen, mutta sitä ei voida käsitellä erillisenä kohtana. Komission jäsenet tukevat puheenjohtajaa, ja Lissabonin pattitilanne huomioon ottaen emme ole yhtään viisaampia sen suhteen, miten kyseiset virat täytetään.
<P>
Kun siis pyydämme yhteisön kansalaisia valitsemaan uudet parlamentin jäsenet vain neljän viikon kuluttua, teemme niin epävarmalta pohjalta, minkä vuoksi uhkana on, että yhteisön vastustajat käyttävät tilannetta hyväkseen täyttääkseen kyseisen tyhjiön. On tullut aika tehdä selväksi, miten aiomme edetä asiassa. Jäsen Daul esitti päättäväisen kannanoton, jonka mukaan suurimman ryhmän olisi asetettava ehdokas komission puheenjohtajaksi, kuten viisi vuotta sitten. Ryhmäni kannattaa ajatusta. Komission seuraavan puheenjohtajan - milloin hänet sitten nimitetäänkään - tiedossa on oltava komission jäsenien kollegion nimittämistä koskeva oikeusperusta ja aikaväli. Olisi johdonmukaista noudattaa joko Nizzan sopimusta tai Lissabonin sopimusta kaikkien nimityksien yhteydessä. Sellaista varmuutta kansalaiset tarvitsevat. Niiden jäsenvaltioiden, jotka eivät vielä ole ratifioineet Lissabonin sopimusta, olisi toteutettava toimia asioiden edistämiseksi. Tšekin senaatti äänestää huomenna perustamissopimuksesta: hyväksymisen edellytyksenä on kolmen viidesosan enemmistö. Olettaen, että asiakirja hyväksytään, se toimitetaan presidentti Klausin pöydälle. Hänen pitäisi allekirjoittaa se saman tien.
<P>
Arvoisa neuvoston puheenjohtaja, puheenjohtajakautenne ei ole ollut huono. Kuten puheenjohtaja Barroso totesi, joitakin säädöksiä on saatettu onnistuneesti päätökseen, mutta pääkohdaksi - huolimatta teidän, arvoisa puheenjohtaja Vondra, ja joukkueenne ponnistuksista, ja toivotamme teille kaikkea hyvää - jää se, että neuvostolla on ollut ensimmäinen euroskeptinen puheenjohtajavaltio ja että sen hallitus kaatui puheenjohtajakauden puolessavälissä. Joudun myös valitettavasti muistuttamaan teitä siitä, että saattaa kestää jonkin aikaa ennen kuin unohdamme Entropa-veistoksen, vaikka kuinka haluaisimme. Kun presidentti siis korvaa pääministerin huippukokouksen puheenjohtajana, sallitaan hänen päättää toimikautensa myönteisissä merkeissä. Sallitaan hänen vahvistaa Lissabonin sopimuksen allekirjoitus.
<P>
Lissabonin sopimus ei kuitenkaan määrittele tätä parlamentin vaalikampanjaa. Eurooppalaiset äänestäjät ovat vähemmän kiinnostuneita perustuslaillisista kysymyksistä kuin heidän ongelmiensa ratkaisemisesta käytännössä, ja vaadin teitä tunnustamaan nämä ongelmat huippukokouksessanne. Yhteisön talous natisee edelleen liitoksissaan taantuman paineen alla, ja kansalaisten on saatava tietää, miten voimme keventää taakkaa. Ryhmäni pitää hedge-rahastoja koskevia komission ehdotuksia myönteisinä ja tältä osin hyvänä ensi askeleena. Euroopan ympäristö on edelleen uhattuna ilmastonmuutokseen liittyvän kaaoksen lähestyessä, ja äänestäjille on osoitettava, että Euroopan unioni johtaa puolustusta. Yhteisön arvoja horjuttavat naapurivaltioissa tapahtuvat ihmisoikeusrikkomukset, ja ihmisten olisi ymmärrettävä, että Euroopan unioni pitäytyy sitoumuksessaan oikaista nämä vääryydet. Nämä ovat aikamme haasteita. Vaalikampanjasta on käytävä ilmi, että yhteisö on tehtävän tasalla ja että vain yhteisö on varustautunut siihen.
<SPEAKER ID="209" NAME="Brian Crowley" LANGUAGE="GA">
Arvoisa puhemies, arvoisa neuvoston puheenjohtaja, arvoisa komission puheenjohtaja, ensi kuussa järjestettävässä neuvoston kokouksessa keskitytään erityisesti Euroopan unionin taloudellisiin kysymyksiin. On tehtävä sellaisia ehdotuksia, jotka palauttavat talouden sen aikaisempaan tilaan. Ne on pantava välittömästi täytäntöön talouden uudelleen käynnistämiseksi.
<P>
(EN) Puhuessamme tänään yhteisön tulevaisuudesta 99 prosenttia ihmisistä, joille puhumme tai joille väitämme puhuvamme, ei välitä yhteisön tulevaisuudesta yhtä paljon kuin omasta tulevaisuudestaan. He ovat kiinnostuneita taloudellisesta tilanteesta ja tällä hetkellä vallitsevasta epävarmuudesta. Tässä parlamentissa tai jopa Euroopan unionin toimielimissä käy liian usein niin, että seisahdumme etsimään ideologisia ratkaisuja toistensa perään sen sijaan, että selvittäisimme todellisia ja vaativia ongelmia, joita ihmisillä on.
<P>
Tässä yhteydessä komissio ja neuvosto ovat mielestäni jo osoittaneet vahvaa johtajuutta; viittaan tällä tapaan, jolla ne alkuaan reagoivat talouskriisiin. Päättäväisiä, nopeita toimia pankkijärjestelmän vakauttamiseksi, päättäväisiä, nopeita toimia, joilla luotiin tiettyä varmuutta ja luottamusta markkinoiden toimintaan Euroopan unionissa, ja, mikä tärkeintä, kunnianhimoa - kunnianhimoinen käsitys siitä, millainen tulevaisuus voi olla. Ei jääty odottelemaan reaktioita tai sitä, miten asiassa toimitaan muualla, vaan otettiin vastuu siitä, mitä tuleman pitää.
<P>
Sen sijaan, että syytämme jotakuta komission jäsentä tai teemme puoluepolitiikkaa, mitä jotkut ovat yrittäneet asian yhteydessä, meidän olisi pyrittävä tekemään yhteistyötä ja hahmoteltava uusi etenemissuunnitelma liittyen siihen, miten voimme parhaiten toimia tilanteessa. Tällöin meidän on oltava innovatiivisia, luovia ja, mikä tärkeintä, rehellisiä ihmisiä kohtaan, kun on kyse siitä, mitä voimme toteuttaa ja tehdä. Keskitymme liian usein esiintymään yleisölle tosiasioiden tarkastelemisen sijaan.
<P>
Olemme tehneet virheitä: erehtyminen on inhimillistä, anteeksi antaminen jumalallista, kuten vanha sanonta kuuluu. Mikä vielä tärkeämpää, kuten vanha sanonta kuuluu, "kaikkihan me olemme katuojassa, mutta jotkut meistä katsovat tähtiin". Tällaista kunnianhimoista asennetta me nyt tarvitsemme varmistaaksemme, että voimme parantaa Euroopan unionin taloudellista tilannetta, luoda uusia työpaikkoja, uutta toivoa ja uusia tilaisuuksia sen takaamiseksi, että kollektiivinen viisaus, vahvuus ja voima, joita Euroopan unioni nyt tarjoaa, voidaan hyödyntää hyvän voimana, ei vain yhteisössä vaan ympäri maailman esimerkkinä siitä, mihin asioiden pitäisi johtaa.
<P>
Haluan lopuksi kiittää neuvoston puheenjohtajaa Vondraa hänen jatkuvasta osallistumisestaan parlamentissa käytävään keskusteluun, kunnioituksesta ja huomaavaisuudesta, joita hän on osoittanut meitä kohtaan kaikkina aikoina, ja siitä, että Tšekin puheenjohtajakauden ohjelmasta pidettiin kiinni kotimaan vaikeista poliittisista oloista huolimatta.
<P>
Haluan lopuksi todeta, että minulle ei ole suotu tulevissa vaaleissa samaa ylellisyyttä kuin joillekin muille kollegoille, eli nimeni ei sisälly mihinkään luetteloon. Minun on lähdettävä päivittäin tapaamaan tavallisia ihmisiä ja kuuntelemaan heidän jokapäiväisiä huolenaiheitaan. He ovat huolestuneita työpaikoistaan, asuntolainoistaan ja lastensa tulevaisuudesta, ja näihin huolenaiheisiin meidän olisi vastattava.
<SPEAKER ID="211" NAME="Monica Frassoni">
Verts/ALE-ryhmän puolesta. - (IT) Arvoisa puhemies, hyvät parlamentin jäsenet, te päätätte huomenna, hyväksyäkö Lissabonin sopimus vai ei. Toivomme tietysti, että päästätte meidät tästä hankalasta tilanteesta.
<P>
Niinpä voimme vain todeta, että tilanne, johon olemme nyt joutuneet, paljastaa jälleen kerran perustamissopimuksien uudistusmenettelyn täydellisen epätarkoituksenmukaisuuden. Yksimielisyyteen perustuva menettely on virhe. Parlamentti asetti asian kiistanalaiseksi vuonna 1984 ja ehdotti yhdessä Altiero Spinellin kanssa, että perustamissopimukset olisi ratifioitava enemmistöpäätöksellä ja että niille, jotka eivät halua ratifioida perustamissopimuksia, olisi epäröimättä näytettävä ovea sopien kuitenkin siitä, miten asiassa edetään. Tämä olisi ollut mielestämme ajankohtaan sopiva perustuslaillinen uudistus, ja pelkään, että parlamentti on tällä toimikaudella todella menettänyt tilaisuuden toimia yhdentymistä ja perustamissopimuksien myönteistä uudistamista edistävänä liikkeellepanevana voimana tyytymällä tähän epätyydyttävään menettelyyn.
<P>
On totta, että puheenjohtaja korosti myös, että seuraava Eurooppa-neuvosto järjestetään vaalien jälkeen. Hän totesi myös - ja monet meistä olivat tästä samaa mieltä - että Eurooppa-neuvoston olisi nimettävä komission seuraava puheenjohtaja. Se ei kuitenkaan ole mielestämme tarpeen, erityisesti, jos on epäselvää, mitä perustamissopimukselle tapahtuu: katsomme, että joko koko komissio puheenjohtajineen olisi nimitettävä Nizzan sopimuksen mukaisesti, tai että puheenjohtaja ja komissio olisi nimitettävä Lissabonin sopimuksen mukaisesti. Niitä ei pitäisi mielestäni yhdistellä miten sattuu. Se olisi äänestäjien ja yleisön huijaamista, koska tällöin olisi vieläkin selvempää, että tämä toimielin on pelkkä kynnysmatto, kun jäsenvaltiot ja hallitukset edistävät omia etujaan.
<P>
Hyvä jäsen Swoboda, arvostelitte hyvin lievästi puheenjohtaja Barrosoa hänen harjoittamastaan politiikasta, mutta haluaisin sanoa teille, mitä ryhmämme on jo jonkin aikaa toistanut: mikäli haluamme estää sen, että parlamentin enemmistö kannattaa puheenjohtaja Barroson politiikkaa, meidän on voitettava vaalit mutta myös nimettävä toinen ehdokas, mitä ryhmänne kieltäytyy tekemästä. Puheenjohtaja Barroso on selvästikin aivan omillaan tässä kampanjassa, mikä on mielestäni paha virhe, josta ryhmänne on nähdäkseni pääasiassa vastuussa. Ongelmana ei ole komission jäsen McCreevy -parka, vaan koko parlamentin toimikaudella noudatettu lähestymistapa, komission jäsenen Verheugenin kaltaisten sosialidemokraattien toiminta ja muut seikat, jotka eivät ole tehneet vaikututusta meihin eivätkä teihin tällä toimikaudella.
<P>
Haluan mainita nopeasti kaksi asiaa Euroopan unionin johtajuudesta tai oletetusta johtajuudesta ympäristönmuutoksen yhteydessä. Selvää on, että Eurooppa-neuvosto ei halunnut asettaa varoja saataville. Tästä syystä nykytilanteessa ei ole olemassa sopimusta, koska on selvää, että vaikka Yhdysvallat astuisi mukaan kuvioon, jollemme tarjoa 100 miljardin euron suuruista rahoitussopimusta valtioille, joiden on mukauduttava ilmastonmuutokseen ja lievennettävä sitä, emme pääse sopimukseen Kööpenhaminassa. Koska me olimme niitä, jotka pöyhkeilimme johtajina ollessamme, jollemme onnistu saamaan näitä varoja ja toteuttamaan näitä toimia, emme saa aikaan sopimusta, ja suuri osa vastuusta lankeaa yhteisön kansalaisille.
<P>
Siirryn tarkastelemaan rahoitusmarkkinoiden kriisiä; on myönnettävä, että olemme hieman epäjohdonmukaisia, koska toteamme yhtäältä, että meidän on ehdottomasti hallittava, rajoitettava ja säänneltävä niitä, mutta kun toisaalta ehdotamme esimerkiksi, että Karibian yhteisössä Caricomissa olisi päästävä sopimukseen asiasta, mitä itse asiassa ehdotamme? Kaikkien asukkaiden tilien vapauttamista ja sellaisten sijoittajien pääomatilien vapauttamista, joilla on käytännössä rajattomat varat ilman minkäänlaisia rahoituspalveluja koskevia sääntöjä: rahoituspalvelujen ja ilmastonmuutoksen nimissä hyväksymme siis sääntöjä, joiden noudattamista emme sitten pysty valvomaan sen enempää sisäisesti kuin ulkoisessa toiminnassammekaan. Johdonmukaisuuden puute on mielestäni tällä hetkellä Euroopan unionille todellinen ongelma.
<SPEAKER ID="212" NAME="Ilda Figueiredo">
GUE/NGL-ryhmän puolesta. - (PT) Arvoisa puhemies, seuraavassa neuvoston kokouksessa on tarkasteltava vakavaa taloudellista ja yhteiskunnallista tilannetta, joka johtuu kapitalismin ja uusliberalistisen politiikan kriisistä. Euroopan unionin johtajat eivät voi enää välttää vastuutaan. Sama koskee kaikkia niitä, jotka sivuuttivat tuotannon sekä sosiaalisten ja työhön liittyvien oikeuksien puolustamisen asettaakseen etusijalle Lissabonin strategian liberalismin, kasvu- ja vakaussopimuksen järjenvastaiset kriteerit sekä Euroopan keskuspankin omaksuman lähestymistavan; keskuspankin valheellinen riippumattomuus on itse asiassa hyödyttänyt ainoastaan taloudellisten ja rahoitusalan ryhmittymien etuja.
<P>
Euroopan komission hiljattain laatimat ennusteet - joiden mukaan BKT alenee tänä vuonna noin neljä prosenttia ja vakautuu vasta vuonna 2010, näinä kahtena vuotena menetetään 8,5 miljoonaa työpaikkaa ja työttömyys nousee noin 11 prosenttiin - ovat hyvin vakavia ja osoittavat, että tähän mennessä toteutetut toimet ovat olleet tehottomia.
<P>
Kuka voi suhtautua välinpitämättömästi työttömyyden räjähdysmäiseen kasvuun, siihen, että Euroopan unionissa olisi jopa 30 miljoonaa työtöntä? Tästä syystä meidän on kiireellisesti sanouduttava irti yhteisössä harjoitettavasta uusliberalistisesta politiikasta, joka on pahentanut kapitalismin kriisiä. On asetettava kiireellisesti etusijalle työpaikkojen luominen niihin kuuluvine oikeuksineen, yhteisön tuotannon puolustaminen, julkisten palvelujen parantaminen ja tasapuolinen tulonjako köyhyyden vähentämiseksi. Tarvitsemme ehdottomasti taloudellista ja sosiaalista koheesiota, jotta emme enää olisi pelkkä käsite vailla selkeää sisältöä, ja pelastautukoon ken voi -periaate on hylättävä.
<P>
Tarvitsemme EU:n lisätalousarviota varmistaaksemme solidaarisuuden ja lisätuen eniten kärsineitä ihmisiä ja heikoimpia talouksia kohtaan. On luotava työpaikkoja niihin kuuluvine oikeuksineen nuorille, naisille ja työttömille, lisättävä kansalaisten ostovoimaa, kannustettava kysyntää ja tuettava mikroyrityksiä sekä pieniä ja keskisuuria yrityksiä.
<P>
Sen sijaan, että jatkamme Lissabonin sopimusluonnoksesta jankuttamista, meidän on kunnioitettava Irlannin kansan itsenäistä päätöstä.
<P>
Sen sijaan, että asetamme aina rahoitusalan etusijalle, meidän on tehtävä loppu veroparatiiseista ja painotettava Euroopan unionin tuottavia aloja, hankkiuduttava eroon vakaus- ja kasvusopimuksesta sekä korvattava se sosiaalisella kehitys- ja edistyssopimuksella.
<P>
Sen sijaan, että vapautamme edelleen sääntelyä ja lisäämme työmarkkinoiden joustavuutta, meidän on keskityttävä julkisiin investointeihin, joilla voidaan kannustaa tuottavia aloja, estää irtisanomiset, lyhentää keskimääräisen työpäivän kestoa sen vaikuttamatta alentavasti palkkaukseen, ehkäistä työttömyyttä ja taata yleinen pääsy korkealaatuisiin terveydenhoito-, opetus- ja koulutus-, tutkimus-, asunto-, oikeus- ja ympäristöalan julkisiin palveluihin.
<P>
Tätä valtioidemme kansalaiset odottavat meiltä. Jos haluamme, että entistä useammat eurooppalaiset osallistuvat parlamentin vaaleihin, meidän on vastattava tavalla, jota valtioidemme suuri yleisö ja työläiset haluavat ja jonka he ansaitsevat.
<SPEAKER ID="213" NAME="Hanne Dahl">
IND/DEM-ryhmän puolesta. - (DA) Arvoisa puhemies, työllisyyshuippukokous oli itse asiassa tarkoitus järjestää Prahassa 7. toukokuuta 2009. Kuten kaikki tiedämme, työllisyys on viime vuosina ollut säännöllisesti kevään huippukokouksen esityslistalla. Jäsenvaltioiden johtajat ovat tässä yhteydessä keskustelleet niin sanotusta Lissabonin strategiasta, joka on EU:n suunnitelma työpaikkojen määrän lisäämiseksi ja laadun parantamiseksi. Se on myös foorumi, jolla työmarkkinaosapuolien edustajat ovat saaneet tilaisuuden esittää työllisyyttä koskevat kantansa. Siitä ei kuitenkaan ollut tarkoitus tulla työttömyyden kasvua yhteisössä tarkastelevaa suurta yhteistä huippukokousta. Sen sijaan järjestetään troikan huippukokous, joka on paljon vähemmän kunnianhimoinen. EU:n johtajat ovat täten päättäneet olla lähettämättä selvää merkkiä ennen Euroopan parlamentin vaaleja. Tämä vaikuttaa melkein tahalliselta toiminnalta!
<P>
EAY:n pääsihteerin John Monksin kanssa pidetyssä kokouksessa annettiin ymmärtää, että ilmoitus on erittäin huono merkki työntekijöille. Pääsihteeri Monksin mukaan tästä saa sellaisen käsityksen, että yhteisön johtajat eivät ole riittävän huolestuneita työttömyydestä. Työntekijöistä tuntuu, ettei heillä ole tilaisuutta saada ääntään kuuluviin korkeimmalla tasolla. Komission mukaan - jotkut kollegani ovatkin tarkastelleet asiaa - työttömyys nousee 11 prosenttiin vuonna 2010 ja budjettivaje kasvaa suurin piirtein 7,5 prosenttiin bruttokansantuotteesta. Tilannetta ei ole liioiteltu, päinvastoin. Se on merkittävä haaste nykyiselle yhtenäisvaluuttaan perustuvalle järjestelmälle.
<P>
Joissakin valtioissa on todella suuria vaikeuksia euron vuoksi. Näitä valtioita ovat Irlanti, Välimeren maat ja Itä-Euroopan maat, ja kansainvälinen talouskriisi on pahentanut ongelmia merkittävästi. Euroalueen ulkopuolella olevat valtiot, kuten Yhdistynyt kuningaskunta, Tanska ja Ruotsi, ovat selvinneet hyvin. Katson näin ollen, että kesäkuun huippukokouksessa ei voida välttyä hyväksymästä sellaista kantaa, jonka mukaan eurojärjestelmään sisältyy paljon sisäisiä jännitteitä. Kesäkuun huippukokouksessa on esitettävä julkilausuma siitä, miten erityisen vaikeisiin ongelmiin joutuneet valtiot voivat vapautua euron rautaisesta otteesta.
<P>
On tietysti mahdollista valita "talousasioita käsittelevän hallituksen" luominen, mutta en ole vielä kuullut sellaisesta valtiosta, joka haluaisi luovuttaa merkittävän osan rahoituspolitiikastaan EU:lle - sitä ei halua edes Saksa, EU:n vahvin valtio. Tästä syystä kysyn: kuinka monen ihmisen on EU:ssa jouduttava kärsimään eurojärjestelmästä, mikä tarkoittaa todellisuudessa sitä, että ihmiset joutuvat EU:ssa kärsimään vakaus- ja kasvusopimuksen toivottomista kriteereistä? Kuten jo mainitsinkin, tilanne on erityisen vakava Irlannissa, Kreikassa ja joissakin muissa valtioissa. Näiden valtioiden on mielestäni oltava tietoisia siitä, että ne voivat tietenkin jättäytyä euron tiukkojen vaatimuksien ulkopuolelle, vaikkei sellaista lauseketta olisikaan olemassa. Valtioiden on mielestäni nyt voitava määritellä oma työllisyyspolitiikkansa.
<SPEAKER ID="214" NAME="Jana Bobošíková" AFFILIATION="NI">
(CS) Arvoisa neuvoston puheenjohtaja, varapääministeri Vondra, vaikka edustattekin tehtävässään epäonnistunutta hallitusta, se ei vapauta teitä vastuustanne Tšekin tasavallan kansalaisia mutta myös koko Euroopan unionin kansalaisia kohtaan. Niinpä vetoan teihin, jotta lakattaisiin mainostamasta Lissabonin sopimusta epädemokraattisin ja väärin perustein ja jotta kansalaisille tiedotettaisiin oikeasta asiaintilasta. Pyydän teitä kertomaan heille, että Euroopan unioni toimii tehokkaasti jopa taloudellisen kriisin aikana, että unioni toteuttaa tarvittavia toimia, että jäsenvaltiot voivat auttaa toisiaan ja että Lissabonin sopimuksesta ei ole mitään hyötyä tässä kaikessa. Teidän olisi julkisesti vedettävä takaisin puheenjohtajavaltio Tšekin pöyristyttävä väite, jonka mukaan niiden, jotka eivät hyväksy Lissabonin sopimusta, olisi poistuttava unionista. Teidän olisi todettava rehellisesti, että oikeudelliset valttikortit ovat nyt niiden käsissä, jotka eivät ratifioineet Lissabonin sopimusta, eli irlantilaisilla ja muilla EU:n vapaa-ajattelijoilla. Teidän olisi todettava, että voimassa olevia perustamissopimuksia ei voida kumota yksipuolisesti, ja että EU:sta eroaminen on mahdollista vain kaikkien jäsenvaltioiden suostumuksella. Tästä seuraa, ettei yhtäkään jäsenvaltiota voida erottaa EU:sta ilman kyseisen valtion omaa suostumusta.
<P>
Arvoisa varapääministeri Vondra, teidän olisi lopuksi vedettävä takaisin totuudenvastainen väitteenne, jonka mukaan 25 valtiota on hyväksynyt Lissabonin sopimuksen. Mikäli olette tietoinen asiaintilasta, tiedätte varmaankin, että ratifiointia ei ole saatettu päätökseen kuudessa valtiossa, kuten Saksassa ja Puolassa. On myös syytä pitää mielessä, että Irlannin kansalaisten lisäksi Lissabonin sopimuksen torjuivat esimerkiksi nimekäs saksalainen vasemmistopoliitikko Oskar Lafontaine, nimekäs kristillisdemokraatti, liittovaltion perustuslakituomioistuimen puheenjohtaja ja Saksan presidentti Roman Herzog sekä tämän parlamentin entinen jäsen Graf von Stauffenberg, joka on Adolf Hitlerin murhayritykseen osallistuneen upseerin poika. Todettakoon vielä, että sopimuksen torjui oman kotimaanne presidentti Václav Klaus. Näiden henkilöiden esittämillä perusteilla on tietty yhteinen nimittäjä: huoli siitä, miten jäsenvaltioiden itsemääräämisoikeuden laajamittainen menetys vaikuttaa EU:n jäsenvaltioiden kansalaisten jokapäiväiseen elämään.
<P>
Arvoisa varapääministeri Vondra, osallistuitte itse 20 vuotta sitten sellaisen järjestelmän kumoamiseen, joka sorti naapurivaltioita, ylenkatsoi kansalaisia ja valehteli heille. Sen johdosta teille osoitetaan syystäkin kunnioitusta. Tämän vuoksi en voi ymmärtää, miksi alennutte nyt itse samaan. Annatte painoarvoa kaikkien niiden väitteille, jotka vertaavat Euroopan unionia sosialistiseen keskinäisen taloudellisen avun neuvostoon ja Brysseliä Moskovaan. Huomauttaisin teille, että Tšekin hallituksen kaatuminen ei ole ryvettänyt puheenjohtajavaltio Tšekin mainetta, toisin kuin Irlannin räikeä painostaminen, mihin puheenjohtajavaltio Tšekki on osallistunut. Mainittakoon vielä puheenjohtajavaltion korkeimpien edustajien esittämät valheet Lissabonin sopimuksesta - valheet, joiden myötä horjutatte Euroopan unionin demokraattisia prosesseja. Olette kenties jättänyt paikkanne, mutta teillä on edelleen velvollisuuksia. Pyydän teitä varmistamaan, että viimeinen Tšekin puheenjohtajakaudella järjestettävä Eurooppa-neuvosto hoitaa tehtävänsä siten, että kotimaastanne annettu kuva ei sisällä totalitarismia, pakkotoimia ja valehtelua, vaan demokratian, vapauden ja ennen kaikkea tosiasioiden kunnioitusta. Vain siten voitte varmistaa, että 20 vuotta sitten järjestetyt mielenosoitukset, joissa ihmiset kokoontuivat kaupunkien toreille kilisyttämään avaimiaan, eivät olleet turhia.
<SPEAKER ID="215" NAME="Timothy Kirkhope" AFFILIATION="PPE-DE">
(EN) Arvoisa puhemies, puheenjohtajavaltio Tšekki on pystynyt huomattaviin saavutuksiin vaikeina aikoina, mikä on merkittävässä määrin pääministeri Topolánekin ja tänään läsnä olevan ministeri Vondran henkilökohtaista ansiota. Käytän tilaisuutta hyväkseni osoittaakseni heille kunnioitustani ja kiittääkseni heitä heidän kuluneiden viiden kuukauden aikana tekemästään työstä.
<P>
Taloudellinen tilanne on epäilemättä etualalla kesäkuun huippukokouksessa; siellä keskitytään luonnollisesti lyhyen ja keskipitkän aikavälin toimiin, joilla kuluttajat saadaan lisäämään kulutustaan ja pankit jatkamaan jälleen lainanantoa. Huippukokouksessa olisi kuitenkin myös tarkasteltava tapaa, jolla EU voi tukea yrittäjyyttä pitkällä aikavälillä. Joidenkin pienyrityksien kohdalla tämä tarkoittaa rahoituksen saannin parantamista ja yrityksille tarjoutuvien tilaisuuksien maksimoimista yhteismarkkinoilla, mutta monien yrityksien tapauksessa keinona on yksinkertaisesti se, että poliitikot vähentävät byrokratiaa ja asioihin puuttumista.
<P>
Tämän vuoksi yhteisön ei pidä antaa ajautua sosialismin tielle kesäkuussa. Talouden taantuma on saanut sosialistit paljastamaan oikean karvansa. Heidän mielestään poliitikkojen on annettava määrätä työajan pituudesta. He katsovat, että ammattijärjestöjen olisi määriteltävä työolot. He uskovat ennen kaikkea tietävänsä kaiken parhaiten kansalaisten sijaan. Mikään ei havainnollista paremmin "poliitikot tietävät parhaiten" -asennetta kuin hiljattain työaikadirektiivistä käyty keskustelu.
<P>
Parlamentin konservatiivipuolueen jäsenet panivat viime viikolla tyytyväisinä merkille, että Yhdistyneen kuningaskunnan Labour-puolueeseen kuuluvien parlamentin jäsenien viimeisin yritys romuttaa Yhdistyneen kuningaskunnan jättäytyminen direktiivin ulkopuolelle epäonnistui. Yhdistyneessä kuningaskunnassa kolme miljoonaa ihmistä hyödyntää ulkopuolelle jättäytymiseen liittyvää mahdollisuutta. Yhdistyneen kuningaskunnan yritykset, työntekijät ja julkiset palvelut luottavat siihen.
<P>
Puheenjohtajavaltio Tšekki on työntekijöiden puolella tässä keskustelussa, ja onnittelen sitä sen johdosta, että se auttoi meitä torjumaan sosialistien viimeisimmän hyökkäyksen. Vaadin kesäkuun Eurooppa-neuvostoa selvittämään asian kertakaikkisesti ja tekemään selväksi, että työntekijöiden on voitava päättää työajastaan poliitikkojen sijaan.
<SPEAKER ID="216" NAME="Poul Nyrup Rasmussen" AFFILIATION="PSE">
(EN) Arvoisa puhemies, seistessäni tässä tuntuu siltä kuin olisin toisella planeetalla ihmettelemässä, mitä oikein on tapahtumassa. Tuntuu omituiselta. Kriisi on vakavin vuoden 1929 jälkeen. Komission jäsen Almunia totesi kaksi päivää sitten, että kasvu on tänä vuonna neljä prosenttia miinuksella ja että ensi vuonna työttömiä on 27 miljoonaa. Arvoisa komission puheenjohtaja Barroso, kahteen viime vuoteen verrattuna - tähän ja viime vuoteen - se tarkoittaa, että työttömien määrä kasvaa 10 miljoonalla.
<P>
Entä mitä saan kuulla? En mitään! En mitään! Kuulen, että aikomuksena on laatia viesti ja että aiotte tehdä jotakin auttaaksenne eniten kärsiviä. Saanko kuitenkin muistuttaa, että työttömyystason ollessa ensi vuonna 11,1 prosenttia työttömiä on 27 miljoonaa? Saanko muistuttaa, että totesitte joidenkin Euroopan valtioiden johtajien vastustelusta huolimatta G20-maiden huippukokouksessa, että olemme tarvittaessa halukkaita toteuttamaan lisätoimia talouskasvun edistämiseksi?
<P>
Arvoisa komission puheenjohtaja, tiedän 27 miljoonaa hyvää syytä toteuttaa lisätoimia. Tämän vuoksi vetoan teihin tänään. Tiedän, että olette järkevä ihminen ja että kuuntelette esitettyjä perusteluja. Saanko tehdä teille seuraavan ehdotuksen? Ehdotan, että ennen kesäkuun huippukokousta järjestetään valittujen kohderyhmien kanssa kolme hyvin huolellisesti suunniteltua kokousta, joissa hahmotellaan uutta elvytyssuunnitelmaa - elvytyssuunnitelmaa, joka vastaa plus kahden prosentin lisäystä reaalikysynnässä ja jossa 0,5 prosenttia rahoituksesta on peräisin yhteisöltä - josta valtio rahoittaa puolet ja kunnat toisen puolikkaan. On myös syytä laatia uusi sosiaalinen suunnitelma, jolla katetaan työttömyyskriisistä aiheutuvat valtavat kustannukset ja siirrytään älykkääseen työnjakoon, samalla kun varmistetaan Erasmus-ohjelman avulla, että nuoret pääsevät osallisiksi koulutusohjelmasta työttömäksi joutumisen sijaan. Lopuksi, kuten totesitte itsekin tänään epäsuorasti, yritätte nyt vakavasti ehdottaa euro-obligaatioiden käyttöön ottamista hyvin kohdistettuna, hyvin laadittuna ja hyvin suunniteltuna keinona sellaisten valtioiden auttamiseksi, joilla ei ole varaa rahoittaa omia elvytyssuunnitelmiaan.
<P>
Onnistumme siinä, mikäli teemme uuden päätöksen, mikäli harjoitamme todellista kriisinhallintaa ja mikäli toteamme nyt: ei pidä aloittaa kysymällä Berliinistä, Lontoosta tai Pariisista, mitä tehdä, vaan aloitetaan osoittamalla, että johtajuus on komissiolla ja tekemällä ehdotus, jonka ei ole tarkoituskaan sopia kaikille. Tämä ei aluksi miellytä kaikkia, mutta sitä yhteisön selviäminen tästä vaikeasta talouskriisistä edellyttää.
<P>
Erinomainen esittelijämme Elisa Ferreira on yhdessä Euroopan parlamentin enemmistön kanssa ehdottanut teille uutta voimakasta elvytystoimea. Kyse ei siis ole pelkästään sosialistiryhmän, Euroopan parlamentin sosialistisen ryhmän ja sosialidemokraattien kannasta vaan yhteisestä toiveesta, jonka mukaan olisi syytä toteuttaa lisätoimia. Pyydän teitä tekemään niin. Johtajuus on sekä riskien ottamista että johtoaseman ottamista.
<SPEAKER ID="217" NAME="Andrew Duff" AFFILIATION="ALDE">
(EN) Arvoisa puhemies, en ehdota tšekkiläisten senaatin jäsenien tai Irlannin kansan painostamista tänä iltapäivänä käytävässä keskustelussa, joten aion lisätä paineita komissiota ja erityisesti sen puheenjohtajaa kohtaan.
<P>
Eurooppa-neuvoston odotetaan nimittävän puheenjohtaja Barroson toiselle toimikaudelle; näin ollen odotamme hänen esittävän ohjelmajulistuksen, josta voimme sitten keskustella. Aikooko hän julkaista ohjelmansa ja mitä se sisältää? Olisi olennaisen tärkeää, että ohjelmassa tehtäisiin päätelmiä rahoitusalalla vallitsevasta sekasorrosta ja talouden romahtamisesta, erityisesti lähestyessämme ennen vuotta 2012 tehtävää talousarviotarkistusta.
<P>
Meidän on muutettava talousarvion kokoa ja muotoa siten, että se vastaa paremmin tärkeimpiä poliittisia painopisteitämme. Uuden komission olisi huolehdittava varojen siirtämisestä kansalliselta tasolta yhteisön tasolle kustannustehokkuuden ja lisäarvon nimissä. Tähän sisältyvänä tärkeänä tavoitteena olisi pidettävä euroalueen laajentamista ja sellaisen vahvemman euroryhmän tukemista, joka on sitoutunut tiukempaan verotusta koskevaan kurinalaisuuteen ja yhteiseen talouspolitiikkaan tämänhetkisten heikosti yhteensovitettujen kansallisten makrotaloudellisten politiikkojen sijaan.
<P>
Kyllä, tähän pitäisi myös sisällyttää ehdotus, joka koskee euro-obligaatioiden korottamista sekä rahoitusalan laajempaa valvontaa liittovaltion tasolla ja asianmukaisia verokannustimia samoin kuin asianmukaisia kaupan kannustimia Dohan kauppaneuvottelujen uudelleen käynnistämisen yhteydessä.
<SPEAKER ID="218" NAME="Georgios Toussas" AFFILIATION="GUE/NGL">
(EL) Arvoisa puhemies, ainoa uusi asia, jonka Euroopan unionin neuvoston 18. kesäkuuta 2009 järjestettävä huippukokous voi tuoda mukanaan, on työväenluokkaan ja ruohonjuuritasoon kohdistuvat uudet koettelemukset sekä Euroopan unionin monopoliasemassa oleville ryhmille tarkoitetut uudet tuet. Euroopan unioni ja jäsenvaltioiden hallitukset pyrkivät jatkuvasti edistämään pääoman etuja, ja työläiset joutuvat maksamaan kapitalismin kriisin hinnan. Tiedämme kaikki, mitä se tarkoittaa: joukkoirtisanomisia, kiihtyvää työttömyyttä, jyrkkiä palkka- ja eläkeleikkauksia, uusia epäoikeudenmukaisia verotustoimia, kahdeksan tunnin työpäivän kumoamista, työajan jakamista aktiiviseen ja epäaktiiviseen aikaan, sellaisen työskentelyn lisääntymistä, josta ei makseta palkkaa, 78-tuntista työviikkoa ja joustoturvan yleistä soveltamista, mikä tarkoittaa minimaalisia työmarkkinasuhteita, osa-aikaisia tilapäisiä työsuhteita, kiertävää työttömyyttä, hyökkäystä työmarkkinasopimuksia vastaan sekä yhtäältä vakuutus- ja eläkejärjestelmien, terveydenhoidon, sosiaalihuollon ja opetuksen jatkuvaa yksityistämistä ja toisaalta tuki- ja verovapautuspaketteja monopoliasemassa olevia varten.
<P>
Tulevaa työllisyyshuippukokousta, joka järjestetään 7. toukokuuta 2009, valmistellaan tämän strategian eli pääoman etujen edistämisen pohjalta. Samalla imperialistisia hyökkäyksiä ja Euroopan unionin aseistamista kiihdytetään. Kansalaiset pakotetaan hyväksymään Lissabonin sopimus huolimatta heidän kansanäänestyksissä - esimerkiksi Ranskassa, Alankomaissa ja Irlannissa - ilmaisemasta tahdostaan ja sen vastaisesti. Kommunismin vastaisesta hysteriasta ja fasismin ja kommunismin sanoinkuvaamattoman sivistymättömästä rinnastamisesta on tulossa Euroopan unionin ja jäsenvaltioiden virallinen politiikka. Kommunistisia puolueita vastaan hyökätään työläisten perusoikeuksien ja saavutuksien tuhoamiseksi. Tämän kauden lopulla työläisten on arvioitava Euroopan unionia heidän jokapäiväisen todellisuutensa ja elämänkokemuksensa pohjalta. Mitä työläiset ovat saavuttaneet? Mitä monopolit ovat saavuttaneet?
<SPEAKER ID="220" NAME="Frank Vanhecke" AFFILIATION="NI">
(NL) Arvoisa puhemies, olemme jättämässä alakuloisen sävyisiä hyvästejä Tšekin puheenjohtajakaudelle, joka alkoi loistavissa merkeissä presidentti Klausin tässä parlamentissa pitämän puheen myötä. Valitettavasti puhe ei johtanut juuri mihinkään merkittävään.
<P>
Jos Tšekin parlamenttikin ratifioi huomenna Lissabonin sopimuksen, se tarkoittaa, että meidät torjuttiin tuolloin täysin. Virallinen yhteisö on joutunut umpikujaan. Tarvitsemme unionia, joka on valmis pitäytymään perustehtäviinsä eikä pyri toimimaan supervaltana.
<P>
Olemme tällä hetkellä ajautuneet erityisen pelottavaan talouskriisiin, työttömyys on kasvanut valtavasti Euroopan unionissa emmekä vielä ole saavuttaneet pohjalukemia. Sellainen valtion- tai hallitusten päämiehien neuvosto, joka ei esimerkiksi pysty tällaisena aikana päättämään, että on virhe pyrkiä lisäämään maahanmuuttoa entisestään ja harkita Turkin yhdentymistä unioniin - Turkin, jonka taloudellinen kehitys on edelleen jäljessä valtioidemme taloudellisesta kehityksestä - on mielestäni käsittämätön neuvosto, joka tekee joka tapauksessa erityisen vakavan virheen.
<SPEAKER ID="221" NAME="Alojz Peterle" AFFILIATION="PPE-DE">
(SL) Pidän hyvin myönteisinä puheenjohtajavaltio Tšekin kunnianhimoisia pyrkimyksiä ja olen tyytyväinen sen vaikeina aikoina saavuttamiin upeisiin tuloksiin. En katso, että puheenjohtajuuden vaihtumisen ja parlamentin vaalien vuoksi olisi rajoitettava EU:n pyrkimyksien ulottuvuutta vastattaessa haasteisiin, jotka edellyttävät ehdottomasti enemmän yhteistä politiikkaa. En toista, miten tärkeää tältä osin on, että ratifioimme Lissabonin sopimuksen.
<P>
Oli mukava kuulla, että sekä varapääministeri Vondra että puheenjohtaja Barroso puhuivat tavoitteista. Mikäli aiomme onnistua torjumaan ilmastonmuutosta, Kööpenhaminassa on asetettava korkeita tavoitteita. Ne ovat ratkaisevan tärkeitä talouden rakenneuudistuksen onnistumisen kannalta. Me tiedämme kaikki, että kun Japanissa asetettiin vuosia sitten korkeita ympäristötavoitteita, Japanin talouden kilpailukyky itse asiassa vahvistui ensimmäistä kertaa.
<P>
Lisään vielä, että jotkut haluavat nyt kyseenalaistaa Euroopan sosiaalisen mallin kestävyyden. On selvää, että tällaista mallia on helppo panna täytäntöön talouden kukoistaessa ja vuosikymmeniä kestäneen myönteisen kasvun aikana, mutta olen sitä mieltä, että Euroopan sosiaalisen mallin ja sosiaalisen markkinatalouden vahvuuksien on tultava esiin juuri talouden taantuessa. Uskon vakaasti, että selviämme tästäkin haasteesta, ja toivon, että voimme hyödyntää kriisiä parantaaksemme lähestymistapaamme kehitykseen nähden. Toivon myös, että voimme vahvistaa kyseisen lähestymistavan ympäristöulottuvuutta eikä ainoastaan sosiaalialaan liittyvää ulottuvuutta.
<SPEAKER ID="222" NAME="Robert Goebbels" AFFILIATION="PSE">
(FR) Arvoisa puhemies, arvoisa puheenjohtaja Vondra, arvoisa puheenjohtaja Barroso, hyvät parlamentin jäsenet, maailmantalous sukeltaa aina vain syvemmälle vakavaan taantumaan. Huolimatta eri osapuolien välisistä lukuisista huippukokouksista ja muista kokouksista taloudellisen toiminnan taantuminen on edelleen huomattavaa yhteisössä ja kaikkialla maailmassa.
<P>
Talouden elvyttämistä koskevat eri suunnitelmat ovat parhaimmillaankin vain hidastaneet tätä vaipumista tuonelaan, eikä tilanteen kohentumisen merkkejä ole vielä näkyvillä. Mikä pahempaa, työttömyys kasvaa edelleen ja nousee yli 25 miljoonaan yhteisössä saavuttaen kenties jopa 27 miljoonan työttömän rajan tänä vuonna, kuten jäsen Rasmussen totesi.
<P>
Kuitenkin, sen sijaan, että valtionpäämiehet keskittyisivät dramaattiseen työllisyystilanteeseen, he pitävät tärkeämpänä puuhastella seuraavassa huippukokouksessa Prahassa "tärkeiden politiikkojen" parissa; ne koskevat tulevia suhteita joihinkin unionin itärajalla sijaitseviin valtioihin.
<P>
Hyvät naapuruussuhteet ovat tietysti hyvin tärkeitä, mutta tässä yhteydessä on tehtävä erittäin selväksi, että parlamentti on ilmoittanut moneen otteeseen vastustavansa unionin laajentumista tulevaisuudessa, paitsi jos pannaan täytäntöön toimielinuudistus, jonka myötä 27 nykyistä jäsenvaltiota voivat toimia tehokkaammin.
<P>
Lisään, että ennen tulevia laajentumisia on uudistettava perin pohjin rahoitusnäkymiä ja laajennettava unionin talousarviota asianmukaisella tavalla. Diplomatia ilman taloudellisia varoja on pelkkä hyödytön ele.
<P>
Unionin puheenjohtajavaltio Tšekki olisi edistänyt yhteisön tavoitteita paremmin järjestämällä täydellisen työllisyyshuippukokouksen. Ymmärrän kuitenkin, että presidentti Sarkozy ja hänen puolisonsa, jotka suosivat julkisuustemppuja todellisen poliittisen toiminnan sijaan, sabotoivat tätä kauan kaivattua huippukokousta, ja toivon, että yhteisön äänestäjät käyttävät äänioikeuttaan kesäkuussa valitakseen sellaisia jäseniä, jotka pystyvät määrittelemään, mitkä ovat yhteisön todellisia prioriteetteja: työllisyys, työllisyys, työllisyys, sosiaaliturva ja ostovoiman puolustaminen.
<P>
En aina ole samaa mieltä kotimaani pääministerin JeanClaude Junckerin kanssa, mutta hän on totisesti oikeassa ennakoidessaan yhteiskunnallista kriisiä työttömyyden kasvaessa jyrkästi lähikuukausina. Niinpä yhteisön johtajat, jotka tyytyvät järjestämään epävirallisen työllisyyskokouksen, pesevät kätensä kriisistä ja ottavat hyvin vakavan yhteiskunnallisen ja poliittisen kriisin riskin.
<SPEAKER ID="223" NAME="Margarita Starkevičiūt" AFFILIATION="ALDE">
(LT) Robert Schuman esitti 9. toukokuuta 1950 niin sanotun Schuman-suunnitelman, jossa luotiin perusta Euroopan valtioiden väliselle taloudelliselle yhteistyölle. Euroopan merkittävät poliitikot ja ajattelijat ymmärsivät hyvin, että yhteinen lähestymistapa taloudellisiin ongelmiin oli Eurooppaa yhdistävä voima. Lähestymistapa perustui valtioiden välisiin rahoitus- ja talousalan ryhmittymiin, jotka loivat lisäarvoa ja työpaikkoja.
<P>
Panemalla täytäntöön omia kansallisia elvytyssuunnitelmiaan jäsenvaltiot ovat häirinneet näiden yhteisön ryhmittymien toimintaa. Tästä aiheutuvat monet ongelmamme, joiden määrä lisääntyy entisestään, jollemme pysty uudelleen koordinoimaan talouspolitiikkaa Euroopan unionissa.
<P>
Toivon, että yhteisön uusien johtajien joukossa on Robert Schumanin, Jean Monet'n ja Konrad Adenauerin kaltaisia henkilöitä, joiden näkemys ulottuu omia kansallisia etuja pidemmälle.
<SPEAKER ID="224" NAME="Tunne Kelam" AFFILIATION="PPE-DE">
(EN) Arvoisa puhemies, haluaisin onnitella puheenjohtajavaltio Tšekkiä sen aloitteesta ehdottaa itäistä kumppanuutta, joka hyväksytään pian virallisesti, ja kehotan jäsenvaltioiden hallituksia sitoutumaan täysimääräisesti tähän aloitteeseen. Ennen kaikkea itäisten naapuriemme on voitava tuntea itsensä tasaveroisiksi kumppaneiksi, jotka on aidosti hyväksytty pitkän aikavälin kumppaneina.
<P>
Olen samaa mieltä siitä, että itäistä kumppanuutta olisi hallinnoitava yhteisomistuksen, eriyttämisen ja ehtojen asettamisen periaatteita noudattaen. Päätavoitteena on kuitenkin taata demokratiaprosessin vakuuttava voitto ja oikeusvaltioperiaatteen vakiinnuttaminen näissä valtioissa. Valko-Venäjän tapauksessa on edettävä vaiheittain reagoiden jokaiseen merkkiin Valko-Venäjän tämänhetkisten johtajien saavuttamasta edistyksestä kohti demokratiaa.
<P>
Viisumivapaus on itäiseen kumppanuuteen liittyviä tärkeimpiä näkökohtia. Muistutan teitä komission viime joulukuussa tekemästä ehdotuksesta, jonka tarkoituksena on ajan myötä poistaa kaikki viisumivaatimukset kuuden tulevan kumppanivaltion kansalaisilta. Tämä mullistava lähestymistapa korvattiin valitettavasti paljon vaatimattomammalla lähestymistavalla, jossa ehdotettiin yksinkertaistettujen pitkän aikavälin viisumimenettelyjen käyttöön ottamista tapauskohtaisesti. Itäisen kumppanuuden menestyminen edellyttää kuitenkin, että suhtaudumme siihen määrätietoisesti ja myönteisen avoimesti.
<P>
On olennaisen tärkeää motivoida kumppaneitamme sitoutumaan täysimääräisesti yhteisön arvoihin ja sääntöihin. Tämä koskee erityisesti Ukrainaa. Emme voi käynnistää itäistä kumppanuutta lähettämällä epämääräisiä ja epäröiviä viestejä Ukrainan tulevaisuudesta. Demokraattinen ja vakaasti yhteisöön sitoutunut Ukraina on tie kohti demokraattista, luotettavaa ja lainkuuliaista Venäjää.
<SPEAKER ID="225" NAME="Jo Leinen" AFFILIATION="PSE">
(DE) Arvoisa puhemies, arvoisa neuvoston puheenjohtaja, arvoisa komission puheenjohtaja, kesäkuun huippukokouksessa on jälleen tarkasteltava Lissabonin sopimusta - toivottavasti viimeistä kertaa ennen sen voimaantuloa. Arvoisa neuvoston puheenjohtaja Vondra, toivotan teille kaikkea hyvää huomenna Tšekin senaatissa, toivon, että kaikki sujuu hyvin ja että sen jälkeen on jäljellä enää Irlannin kansanäänestys. Sitten on neuvoteltava Irlannin kanssa takuupaketista. On selvää, että meidän on täytettävä Irlannin kansan ja hallituksen odotukset. On kuitenkin varottava luomasta uusia esteitä kaikille muille jäsenvaltioille, jos esimerkiksi jokin näistä takuista olisi ratifioitava vielä kerran kaikissa valtioissa. Voinette antaa lisätietoja siitä, miten pakettia valmistellaan kesäkuuksi.
<P>
Arvoisa komission puheenjohtaja, olemme toiseksi tietysti kiinnostuneita komission uuden puheenjohtajan valinnasta. Me, Euroopan parlamentti, haluaisimme tehdä neuvoston kanssa sopimuksen kesä-/heinäkuussa noudatettavasta menettelystä. Haluamme kuulemismenettelyn, kuten Lissabonin sopimuksessa vahvistetaan tulevaisuutta silmällä pitäen. Arvoisa neuvoston puheenjohtaja, voisitteko lausua tästäkin pari sanaa?
<SPEAKER ID="226" NAME="Olle Schmidt" AFFILIATION="ALDE">
(SV) Kiitos, arvoisa puhemies, arvoisa komission puheenjohtaja Barroso, arvoisa neuvoston puheenjohtaja Vondra. Kesäkuun huippukokouksen pääkohtia on todennäköisesti komission uuden puheenjohtajan nimittäminen. Tiedotusvälineiden mukaan Euroopan parlamentin sosialistiryhmä ei äänestä teidän, arvoisa puheenjohtaja Barroso, uudelleen valitsemisen puolesta, jollette lupaa aloittaa työntekijöiden lähettämistä koskevan direktiivin käsittelyä.
<P>
Keskustelu on outo. Komissio pyrkii aiemmin omaksuman kantansa mukaan välttämään hyvin monitahoisen ja poliittisesti arkaluonteisen direktiivin käsittelyn aloittamista ja huolehtimaan sen sijaan siitä, että jäsenvaltiot, joilla on ongelmia direktiivin vaatimuksien täyttämisessä, muuttavat omia kansallisia lakejaan. Arvoisa komission jäsen Barroso, kysyn teiltä yksiselitteisesti tuleva vaalikampanja huomioon ottaen: katsotteko te ja komissio yhä, että nykyisen tilanteen valossa ei ole syytä aloittaa työntekijöiden lähettämistä koskevan direktiivin käsittelyä?
<SPEAKER ID="227" NAME="Pervenche Berès" AFFILIATION="PSE">
(FR) Arvoisa puhemies, arvoisa puheenjohtaja Vondra, arvoisa puheenjohtaja Barroso, hämmästelen yhteisön aikajärjestystä. Komissio esittää meille taloudellisia ennusteita, joiden mukaan kasvunäkymät romahtavat kolmen kuukauden sisällä miinus 1,9 prosentista miinus neljään prosenttiin Euroopan unionissa ja euroalueella, kun taas valtiovarainministerien tavatessa tärkeimpiä huolenaiheita ovat pitkän aikavälin kannattavuus, julkisen talouden laatu ja rakenneuudistuksen toteuttaminen. Pilailette varmaan.
<P>
Ollessani kampanjoimassa äänestäjät kyselevät meiltä suoraan: Missä on yhteisö? Mitä yhteisö tekee? Millaisia ehdotuksia puheenjohtaja Barroso on tehnyt auttaakseen niitä, jotka saattavat tulevaisuudessa jäädä työttömiksi?
<P>
Olemme joutuneet tilanteeseen, jossa on entistä selvempää, että nykyinen komissio on puheenjohtaja Barroson johdolla valinnut niin sanotun japanilaisen strategian. Toisin sanoen toimitaan liian myöhässä, tehottomasti ja kalliin hinnan maksaen. Tätä me emme halua.
<P>
Arvoisa puheenjohtaja Barroso, saanen todeta myös - koska on epäilemättä viimeinen kerta, kun näen teidät täällä parlamentissa - että tapaanne vastata hedge-rahastoista ja sijoitusrahastoista annettua direktiiviä koskevaan haasteeseen on ollut mahdoton hyväksyä. Teidän mielestänne meidän ei ehkä olisi pitänyt ottaa kantaa komissiossa tehtävään työhön. Millainen tekstistä olisi tullut, jollemme olisi kiinnittäneet huomiotanne tähän? Päättelette voivanne antaa lainsäädäntöä asiaan liittyen, mutta annatte lainsäädäntöä vain johtajia ajatellen ettekä puutu näihin varoihin liittyviin tosiasioihin. Ainoa huolenaiheenne on sijoittajien suojelu, vaikka haaste kohdistuu myös hintojen vakauteen. Arvoisa puheenjohtaja Barroso, tässä menetitte tilaisuuden.
<SPEAKER ID="228" NAME="Georg Jarzembowski" AFFILIATION="PPE-DE">
(DE) Arvoisa puhemies, arvoisa neuvoston puheenjohtaja, arvoisa komission puheenjohtaja, neuvoston ja komission lausumat Eurooppa-neuvoston valmistelusta olivat suuri pettymys meille, jotka olemme kiinnostuneita liikennealasta.
<P>
Tämänhetkisen talouskriisin aikana on erityisen tärkeää parantaa liikenteen infrastruktuuria - rautateitä, maanteitä, sisävesiliikennettä, meriliikennettä, satamia ja lentokenttiä - sekä kehittää tulevaisuuteen suuntautuvaa yhteisön liikennepolitiikkaa älykkäiden liikenne- ja logistiikkajärjestelmien avulla pitäen silmällä talouden toivottavasti pian alkavaa nousua Euroopan unionissa sekä tuonnin ja viennin alalla.
<P>
Lisäksi kansalaiset odottavat Euroopan unionin ottavan selkeästi kantaa siihen, miten liikennemääriä voidaan hallita ympäristöystävällisesti, ei keskusjohtoisesti vaan markkinaperusteisten välineiden avulla. Mainittakoon hyvänä esimerkkinä ilmailualan päästökauppajärjestelmä, joka otetaan käyttöön vuonna 2012 ja josta yhteisön toimielimet ovat juuri päättäneet.
<P>
Muita aloja, kuten esimerkiksi meriliikennettä, koskevia sääntöjä ei kuitenkaan edelleenkään ole vahvistettu. Tästä syystä liikennepolitiikkaa on tehostettava ympäristönäkökulmat huomioon ottaen. Arvoisa neuvoston puheenjohtaja, asia on merkittävä, koska on olennaisen tärkeää keskustella ja päästä sopimukseen vastaavista keinoista, joilla tehostetaan liikennealaa ympäristönäkökulmat huomioon ottaen tärkeimmissä kolmansissa valtioissa, kuten Yhdysvalloissa ja Japanissa sekä Venäjällä, Kiinassa, Intiassa ja Brasiliassa. Vain tällä tavalla on mahdollista parantaa ympäristöä maailmanlaajuisesti. Vain tällä tavalla voimme välttää yksipuoliset säännöt, jotka vääristävät kilpailua Euroopan talouden kustannuksella.
<P>
Tästä syystä ryhmäni vetoaa Eurooppa-neuvostoon - ja toivon, että neuvoston puheenjohtaja ottaa tästä onkeensa - jotta seuraavassa neuvoston kokouksessa pohditaan ja valmistellaan tasapainoista lähestymistapaa maailmanlaajuiseen, ympäristöystävälliseen liikennepolitiikkaan ennen Kööpenhaminan ilmastokonferenssia. Jos haluamme Kööpenhaminan konferenssin onnistuvan, meidän on myös keskusteltava ympäristönäkökulmat huomioon ottavasta liikennepolitiikasta.
<SPEAKER ID="229" NAME="Enrique Barón Crespo" AFFILIATION="PSE">
(ES) Arvoisa puhemies, arvoisa neuvoston puheenjohtaja, arvoisa komission puheenjohtaja, hyvät parlamentin jäsenet, 18. ja 19. kesäkuuta 2009 pidettävä Eurooppa-neuvosto järjestetään kaksi viikkoa Euroopan parlamentin vaalien jälkeen, ja demokraattisessa järjestelmässä vaalit ovat ratkaisevan tärkeässä asemassa.
<P>
Haluan kiittää neuvoston puheenjohtajaa, jolle Tšekin senaatti näyttää huomenna vihreää valoa Lissabonin sopimuksen ratifioimiseen nähden. Enää ei puutu muuta kuin että keisari-presidentti suvaitsee allekirjoittaa sopimuksen Prahan linnassa; oli miten oli, vaikuttaa kuitenkin siltä, että edistymme.
<P>
On syytä panna merkille, että äänestys toimitetaan Nizzan sopimuksen mukaisesti, mutta seuraavaa toimikautta johdetaan Lissabonin sopimuksen mukaisesti. Demokraattiselta kannalta se tarkoittaa, että komissio saa enemmän toimivaltaa kuin edellisellä toimikaudella, ja osoitan nyt puheeni eräälle ehdokkaalle eli puheenjohtaja Barrosolle: olette ollut ehdokkaana sunnuntaista alkaen, mutta olette samalla komission nykyinen puheenjohtaja. Arvoisa puheenjohtaja Barroso, teidän olisi mielestäni järkevää miettiä taloudellisia ja yhteiskunnallisia ratkaisuja tämänhetkisiin ongelmiin ja kriisiin, hyödyntämättä komission yksikköjä vaan sen sijaan Euroopan kansanpuolueen (kristillisdemokraatit) ja Euroopan demokraattien ryhmän johtajana. Tämä on mielestäni hyvin tärkeää, jotta emme joudu tilanteeseen, jossa Eurooppa-neuvosto haluaa vain kuulla parlamenttia (muistakaamme Buttiglionin tapaus).
<P>
Arvoisa puhemies, pyydän viimeisessä Euroopan parlamentissa käyttämässäni puheenvuorossa teitä kertomaan parlamentin puhemiehelle, että hänen on erittäin tärkeää mainita Eurooppa-neuvostossa, että seuraavasta parlamentista puuttuu 19 jäsentä, koska Lissabonin sopimusta ei ole vielä ratifioitu. Tämä on demokratian kannalta ratkaisevan tärkeää, ja parlamentin puhemiehen olisi mielestäni puolustettava sitä.
<SPEAKER ID="230" NAME="Íñigo Méndez de Vigo" AFFILIATION="PPE-DE">
(ES) Arvoisa puhemies, saanen ensinnäkin kiittää jäsen Enrique Barónia hänen urastaan yhteisössä ja kaikesta, mitä hän on tehnyt parlamentin hyväksi. Jäämme suuresti kaipaamaan häntä.
<P>
Arvoisa puhemies, kaikissa yhteisön jäsenvaltioissa vietetään Eurooppa-päivää 9. toukokuuta, mutta totuus on, että meidän pitäisi joskus viettää "Ei Eurooppaa" -päivää, jotta näkisimme, millainen Eurooppa olisi ilman Euroopan unionia.
<P>
Parlamentissa on ollut mielestäni tänään havaittavissa jonkinlaista vaalikuumetta, ja tuntuu siltä, että esitetty kritiikki on suurelta osin täysin perusteetonta, erityisesti Euroopan komissioon kohdistunut kritiikki. Komissio on mielestäni reagoinut hyvin kriisiin ja mietin, mitä olisi tapahtunut, jollemme olisi reagoineet siihen. Muistutan myös erästä läheistä kollegaani ja ystävääni, joka ei tällä hetkellä kuule puheenvuoroani, hänen maanmiehestään André Gidestä, jonka mukaan kaikesta, mitä liioitellaan, puuttuu arvoa, ja mielestäni asiat on tehtävä selviksi.
<P>
Arvoisa puhemies, saanen yhtyä siihen, mitä puheenjohtaja Leinen totesi. Mielestäni on hyvin tärkeää, että pidämme mielessämme Lissabonin hengen komission puheenjohtajan valintaprosessin koko aikana. Olen varma siitä, että neuvoston puheenjohtaja Vondra ja hänen seuraajansa tekevät niin, koska minusta näyttää siltä, ettei ole poliittista järkeä järjestää Euroopan parlamentin vaaleja ja olla sitten ottamatta niiden tulosta huomioon, saati olla kuulematta parlamentin poliittisia ryhmiä ennen ehdokkaan esittelemistä parlamentille.
<P>
Tämä on tehtävä täysin selväksi neuvostolle: "Älkää erehtykö toimimaan vastoin sitä, minkä parlamentti aikoo hyväksyä laajalla enemmistöllä ja mikä sisältyy jäsen Dehaenen mietintöön."
<P>
Arvoisa puheenjohtaja Vondra, lopuksi onnittelen teitä puheenjohtajakautenne johdosta. On tehtävä viime kädessä ero sen välillä, mikä on suunnittelematonta ja mikä on tarpeellista ja tärkeää, ja mielestäni olette tehnyt hyvää työtä. Opin monta vuotta sitten Milan Kunderalta ja muilta, että Tšekin tasavalta on tärkeä osa Eurooppaa. Osoititte tämän todeksi ja kiitän teitä siitä. Arvoisa neuvoston puheenjohtaja Vondra, teillä on ollut vaikeita aikoja, mutta haluan viime kädessä ajatella, että huomisesta tulee mahtava päivä Tšekin senaatissa ja - "Eikö meidän ole milloinkaan tarkoitus sanoa, miltä meistä tuntuu?" kuten eräs klassinen kirjailija on todennut - olen ja tulen olemaan hyvin ylpeä, kun Tšekin tasavalta ratifioi huomenna Lissabonin sopimuksen.
<P>
Arvoisa puhemies, kiitos, ja olkoon niin, kuten kotimaassani sanotaan.
<SPEAKER ID="231" NAME="Genowefa Grabowska" AFFILIATION="PSE">
(PL) Arvoisa puhemies, Tšekin puheenjohtajakausi ei ole ollut helppo pääasiassa kotimaisten ongelmien vuoksi mutta myös maailman talouskriisin vuoksi. Uskon kuitenkin, että puheenjohtajakausi huipentuu hyvin merkittävällä tavalla, jos se onnistuu päättämään Lissabonin sopimuksen ratifiointiprosessin suotuisasti. Niinpä haluaisin kysyä, aikoo puheenjohtajavaltio lähestyä niitä jäsenvaltioita, jotka ovat saattaneet päätökseen asiaa koskevat parlamentaariset menettelyt ja joissa vain valtion päämies viivyttää asiakirjan allekirjoittamista? Näihin valtioihin kuuluu kotimaani Puola.
<P>
Toinen asia, jonka haluan ottaa esille, on kansalaisvuoropuhelu. Olin asiaa käsitelleen mietinnön esittelijä, ja tiedän, että eurooppalaiset odottavat Euroopan unionin käsittelevän vakavia asioita ja kehittävän sopivia ratkaisuja. Heidän mielestään yhteisö hoitaa asian paremmin kuin heidän omat jäsenvaltionsa. Pyydän, että tämä asia otetaan myös huomioon. Arvoisa puhemies, vielä viimeinen asia. Pyydän, että ette unohda solidaarisuutta ettekä salli sitä, että Euroopan unionista tulee nationalismin kasvualusta. Me emme halua paluuta nationalismiin. Vetoan hyvin, hyvin voimakkaasti solidaarisuuden puolesta.
<SPEAKER ID="232" NAME="Luís Queiró" AFFILIATION="PPE-DE">
(PT) Arvoisa puhemies, arvoisa komission puheenjohtaja, hyvät parlamentin jäsenet, tämän vaalikauden alussa yksi keskeisistä keskustelunaiheista oli toimielimiä koskeva kysymys. Aloitimme Nizzan sopimuksella ja viisi vuotta myöhemmin meidän on edelleen käytettävä Nizzan sopimusta tehdäksemme tärkeitä päätöksiä. Puheenjohtaja José Manuel Barroson uudelleenvalinta, mitä tietysti kannatan, on yksi näistä päätöksistä. Toivon yhä, että Lissabonin sopimus tulee nopeasti voimaan, ei ainoastaan siihen liittyvien hyvien puolien ja niiden parannuksien vuoksi, joista se on hyötynyt ajan myötä, vaan myös toimielimiä koskevan keskustelun vakauttamiseksi. Toivon erityisesti, että energiaamme voidaan tällöin hyödyntää paremmin ja kohdistaa tulosten Eurooppaan, mistä komission puheenjohtaja puhui ja on aina puhunut.
<P>
Jos irlantilaiset vastaavat "kyllä" seuraavassa kansanäänestyksessä, se johtuu enemmänkin siitä, että he ovat havainneet yhteisön turvasatamaksi erityisesti kriisiaikoina. Nykytilanne on näin ollen voimakkain liittolaisemme, mutta se saattaa olla myös pelottavin vihollisemme. Yhteisö lupaa nykyään uutta vaurautta ja hyvinvointia kaikille, mikä riippuu suuresti siitä, mitä pystymme päättämään esimerkiksi seuraavassa Eurooppa-neuvostossa. Tarvitsemme erityisesti poliittista tahtoa vastata tämänhetkiseen taloudelliseen tilanteeseen. Protektionismi, kansallistaminen ja globalisaation pelko eivät auta meitä. Meidän on vapautettava sellaiset voimat - ja luotava niille tilaa - jotka voivat edistää talouttamme, meidän on painotettava uudistuksia ja lakien noudattamista, ja meidän on tietysti tuettava heikoimmassa asemassa olevia.
<P>
Tällä tavoin saavutamme tulosten Euroopan ilman abstrakteja käsitteitä, jotka vieraannuttavat väistämättä ihmisiä. Arvoisa puhemies, lähtiessäni nyt parlamentista haluan ilmaista tämän toiveeni, joka kannustaa minua eteenpäin.
<SPEAKER ID="233" NAME="Proinsias De Rossa" AFFILIATION="PSE">
(EN) Arvoisa puhemies, ehdotan, että ne parlamentin jäsenet, jotka ovat kotoisin muista jäsenvaltioista kuin Irlannista ja jotka haluavat ottaa Irlannin kansan puolesta kantaa Lissabonin sopimukseen, kirjoittavat nimensä Euroopan parlamentin vaalien äänestyslappuun Irlannissa!
<P>
Irlannin kansa päättää, ratifioimmeko Lissabonin sopimuksen vai emme. Toivon, että ratifioimme sen, ja aion tehdä sen hyväksi paljon työtä. Haluan Irlannin pysyvän päätöksenteon ytimessä yhteisössä.
<P>
Kaikki ne, jotka kehottavat irlantilaisia äänestämään uudelleen "ei", toivovat, että Irlantia voidaan käyttää lyömäaseena, jolla aloitetaan Euroopan unionin tuhoaminen. En kannata sitä. Menneisyytemme vuoksi on syytä varovaisuuteen. Se on myös opettanut meille, että solidaarisuus ja vallanjako muiden Euroopan valtioiden kanssa on paras keino taata itsemääräämisoikeutemme ja vaurautemme.
<P>
Ministeri Vondra ei viitannut avauspuheessaan vallitsevaan yhteiskunnalliseen kriisiin. Kehottaisin häntä tarkistamaan asennettaan. Olemme nimittäin joutuneet taloudelliseen, rahoitukselliseen ja yhteiskunnalliseen kriisiin: 27:ää miljoonaa ihmistä ja heidän perheitään odottaa suoranainen helvetti tulevina vuosina. Euroopan unioni ei voi sivuuttaa tätä tosiasiaa.
<SPEAKER ID="234" NAME="Elisa Ferreira" AFFILIATION="PSE">
(PT) Arvoisa puhemies, arvoisa komission puheenjohtaja, arvoisa neuvoston puheenjohtaja, kriisi on ennennäkemätön. Ei ollut nimittäin oikea aika keskustella sisäisesti siitä, miten aiomme organisoida toimintaamme, minkä vuoksi haluan, että Lissabonin sopimus ratifioidaan pikaisesti, jotta voimme kohdata muun maailman yhtenäisinä, seisten rinta rinnan eurooppalaisina.
<P>
Totean talouskriisistä, että mietinnössä, jonka esittelijä olin ja jonka parlamentin enemmistö hyväksyi, arvioitiin, että komission elvytyssuunnitelma ei ollut riittävä. Me olemme nyt varmoja siitä, että se ei ole riittävä. Rahoitusalalta alkanut kriisi on nyt levinnyt reaalitalouteen sekä työllisyyden ja sosiaaliselle alalle. Elvytyssuunnitelma on riittämätön ja kohdistamaton. Jokaisesta kriisistä syntyy tilaisuuksia. Tässä komissio saa tilaisuuden vastata eurooppalaisten todellisiin ongelmiin kauaskantoisella rahoitusalan sääntelyllä, joka ei ole mahdollisimman rajoitettu ja paloiteltu - toisin kuin nykyään - ja joka ei koostu kansallisista ja individualistisista suunnitelmista, vaan aidosti eurooppalaisesta aloitteesta. Komission vastauksen ei pidä koostua lukuisista toimista, vaan sen on keskityttävä todelliseen haasteeseen eli työllisyyteen.
<P>
Jokaisesta kriisistä syntyy tilaisuuksia. Tässä komissio saa tilaisuuden vastata eurooppalaisten todellisiin ongelmiin, ja toivon, että siinä yhteydessä noudatetaan uutta lähestymistapaa elvytyssuunnitelmaan.
<SPEAKER ID="235" NAME="Alexandr Vondra">
neuvoston puheenjohtaja. - (EN) Arvoisa puhemies, esiinnyn tietääkseni viimeistä kertaa täällä parlamentissa, joten lienee oikea aika kiittää teitä. Aloitan tästä, koska kokemus on ollut ainutlaatuinen omalta kannaltani. Näkemyksemme ovat toisinaan eronneet toisistaan, mutta olen yleisesti sitä mieltä, että oli hyödyllistä työskennellä täällä. Olemme saavuttaneet tuloksia huolimatta kaikista kotimaisista ja yhteisön ongelmista, jotka liittyvät tämänhetkiseen kriisiin. Lähden täältä aikaisin, samoin kuin tekin, koska lähdette kampanjakiertueelle. Puheenjohtajavaltion edustajat tapaavat teidät täällä kesäkuun lopussa. Jotkut ihmiset saattavat olla vaihtuneet mutta työ jatkuu. Haluan vielä kiittää teitä työstä, jota teimme yhdessä kuluneiden kuukausien aikana teidän toimiessanne yhteislainsäätäjinä. Teimme mielestäni hyvää työtä.
<P>
Minä lähden, mutta puheenjohtajavaltio jatkaa. Uusi hallitus astuu virkaansa Prahassa 8. toukokuuta 2009 iltapäivällä sen jälkeen, kun viimeinen suuri eteläistä liikennekäytävää koskeva kokous päättyy. En epäile hetkeäkään, etteikö uusi hallitus saata Tšekin puheenjohtajakautta onnistuneeseen päätökseen. Minulla oli tänään tilaisuus keskustella tunnin ajan Jan Fischerin kanssa, joka tarttuu ohjaksiin. Hän on vannoutunut eurooppalainen ja ymmärtää, mistä on kyse. Hän on valmistautunut tapaamaan puheenjohtaja Barroson tiistaina Brysselissä vieraillessaan pääkaupungissa ensimmäistä kertaa ja tekee kovasti työtä kesäkuun loppuun asti. Minulla ei ole syytä epäillä, etteikö kesäkuun Eurooppa-neuvostoa järjestetä sovittuna ajankohtana ja etteikö esityslistaa ole laadittu ammattimaisesti.
<P>
Senaatista puheen ollen monet teistä mainitsivat huomisen äänestyksen. Senaatti on täysivaltainen elin enkä voi määrätä äänestystuloksesta, mutta olemme tehneet kovasti työtä ja olen melko varma siitä, ettei ole syytä huoleen. Sama koskee työtä, jota puheenjohtajavaltio teki kesäkuun huippukokouksen tärkeimpien tuloksien eli Irlantia varten laaditun julkilausuman tekstin parissa. Työtä valmistellaan.
<P>
Kysyttäessä, puhummeko muiden kanssa, vastaus on "kyllä", mutta emme halua painostaa ketään. En vetoa Saksan perustuslakituomioistuimeen. Se on tietenkin riippumaton, mutta olemme kaikki sitä mieltä, että lopputulos on myönteinen.
<P>
Monet teistä puhuivat työllisyydestä. Vallitsevan talouskriisin yhteydessä tämä on kaikkien kannalta tärkein haaste. Jean-Claude Juncker puhui asiasta maanantaina - eilen - ennen Ecofin-neuvoston kokouksen alkamista euroryhmässä. Olemme tehneet komission kanssa kovasti työtä vuoden alusta alkaen ja puhumme tästä täällä myöhemmin tänään. Haluan korostaa kokousta, joka järjestetään Prahassa Tšekin pääministerin, komission puheenjohtajan ja työmarkkinajärjestöjen sekä kahden tulevan puheenjohtajavaltion, Ruotsin ja Espanjan, edustajien läsnä ollessa; tarkoituksena on keskustella toimista ja suosituksista. Tavoitteena on selvästi valmistautua asiantuntevasti kesäkuun Eurooppa-neuvostoon ja työllisyystilannetta koskeviin toimiin, joita voidaan toteuttaa sekä kansallisesti että yhteisössä.
<P>
Totean jäsen Rasmussenille, että José Manuel Barroso omaksui johtajuuden ja kannusti keskustelun käymistä aikana, jolloin monet poliitikot pitivät parempana ratkaista ongelmia kotimaassa, koska kyse oli vakavasta haasteesta.
<P>
(Suosionosoituksia)
<P>
En sekoittaisi itäistä kumppanuutta työllisyyden haasteisiin. Itäinen kumppanuus on strateginen tehtävä, jonka tarkoituksena on edistää vakautta, hyvinvointia ja vaurautta itäisissä naapurivaltioissamme. Siihen liittyy ongelmia, mutta meidän on tarjouduttava auttamaan naapurivaltioitamme ratkaisemaan ongelmat.
<P>
Palaan kesäkuun Eurooppa-neuvostoon ja totean, että monet teistä puhuivat tulevasta komissiosta. Ilmaisin selvästi, että me, puheenjohtajavaltio, kuulemme Euroopan parlamenttia välittömästi äänestyksen jälkeen. Meidän on tietysti odotettava äänestystuloksia, mutta aloitamme välittömästi kuulemismenettelyn ja voimme tehdä niin Lissabonin sopimuksen hengessä, ei kirjaimessa.
<P>
Jätän nyt teille henkilökohtaisen testamenttini. Keskustelemme siitä, kenestä tulee hyvä johtaja, enkä epäile hetkeäkään, etteikö kyseinen herrasmies ole Euroopan komission todellinen johtaja. Jos haluatte kuulla Alexandr Vondran oman yksityisen suosituksen - ja minähän olen yksityishenkilö sekä ensi maanantaista alkaen tavallinen senaatin jäsen, joka odottaa innokkaasti Ranskan-matkaa, koska olen juuri lukenut, että Ranskassa nukutaan keskimäärin yhdeksän tuntia vuorokaudessa, kun taas minä olen nukkunut pari kolme tuntia vuorokaudessa viime kuukausina - hän on sopiva mies johtamaan meitä seuraavien viiden vuoden aikana.
<P>
(Suosionosoituksia)
<SPEAKER ID="236" NAME="José Manuel Barroso">
komission puheenjohtaja. - (FR) Arvoisa puhemies, hyvät parlamentin jäsenet, kuten jotkut jäsenet ovat jo todenneet, he osallistuvat täällä viimeistä kertaa täysistuntoon ja Eurooppa-neuvostoa edeltävään keskusteluun. En tapaa heitä heinä- tai syyskuussa, koska komission toimikausi päättyy lokakuun lopussa, kuten tiedätte.
<P>
Niinpä haluaisin osoittaa sanani erityisesti kaikille niille, jotka ovat työskennelleet Eurooppa-hankkeen parissa ja jotka ovat Euroopan parlamentin jäseniä sekä lausua heille vielä kerran: voitte olla ylpeitä Euroopan parlamentin tekemästä työstä.
<P>
Jos otamme askeleen taaksepäin ja arvioimme tällä parlamentin toimikaudella tehtyä työtä, voimme mielestäni kaikki olla siitä ylpeitä. Tosiasia on, että yhteisö on näyttänyt tietä monilla aloilla, kuten ilmastonmuutoksen torjunnassa, uuden energiavarmuutta koskevan politiikan luomisessa ja kaikissa asioissa, jotka liittyvät siihen, miten vastataan rahoitus- ja talouskriisiin, joka vaikuttaa yhteisöön todella vakavalla tavalla. En ole kuitenkaan vielä tänään juurikaan kuullut puhuttavan tästä.
<P>
Kriisi vaikuttaa Yhdysvaltoihin, mistä se alkoikin. Se vaikuttaa Venäjään, Japaniin ja jopa Kiinaan. Se vaikuttaa kasvaviin markkinoihin. Yhteisö on yrittänyt alusta alkaen vastata kriisiin, ei vain lyhyellä aikavälillä vaan myös sellaisten ohjelmien välityksellä, joissa tarkastellaan sääntelyä ja valvontaa koskevia laajempia kysymyksiä.
<P>
Tämän viestin haluaisin välittää teille täällä tänään. Ottaen huomioon meneillään olevan vaaliprosessin jotkut teistä ovat esittäneet minulle haasteita, mutta katson, etten voi eikä minun pitäisi vastata niihin nyt. Tulevan komission on tietenkin luonnosteltava oma ohjelmansa, mutta minun tehtävänäni ei ole nyt kertoa teille, mitä seuraavan komission ohjelmajulistus sisältää.
<P>
Niinpä hyväksyn haasteenne ja pidän sitä vieläpä luottamuksen osoituksena. En voi kuitenkaan tällä hetkellä vastata siihen. Olen sitä mieltä, että arvioidessamme tämän toimikauden tuloksia voimme syystäkin olla ylpeitä. Pidän kuitenkin parempana keskittyä nyt kesäkuun Eurooppa-neuvostoon, jossa on tarkasteltava todella tärkeitä ja hyvin vastuullisia kysymyksiä.
<P>
Mainittakoon ensin Lissabonin sopimus ja siirtyminen parlamentin toimikaudesta toiseen, samoin kuin uuden komission muodostaminen. Kuten jotkut teistä totesivat, haaste on erittäin arkaluonteinen, koska Lissabonin sopimus ei ole vielä käytössä: sopimus on allekirjoitettu mutta kaikki 27 hallitusta eivät ole vielä ratifioineet sitä.
<P>
Se ei ole Euroopan parlamentin eikä komission syy. Tosiasia on, että nämä hallitukset ovat allekirjoittaneet perustamissopimuksen, jota ne eivät voineet hyväksyä lopullisesti, ja tästä takaiskusta johtuen institutionaaliseen siirtymäkauteen liittyy vakavia ongelmia. Se edellyttää, että kaikki osapuolet toimivat vastuullisesti, niin neuvosto, parlamentti kuin komissiokin.
<P>
Tästä syystä pidän myönteisinä puheenjohtajavaltio Tšekin edustajan sekä tästä asiasta virallisen kantansa esittäneiden parlamentin jäsenien sanoja. On löydettävä ratkaisuja, jotka vastaavat täydellisesti voimassa olevaa perustamissopimusta. Muodostamme oikeusvaltioperiaatteelle perustuvan yhteisön emmekä voi kumota perustamissopimusta, joka on jo voimassa. Lakia täysimääräisesti noudattaen on löydettävä järkeviä ratkaisuja, joilla taataan Eurooppa-hankkeen vakaus. Kehotan valtion- tai hallitusten päämiehiä keskustelemaan asiasta kesäkuun Eurooppa-neuvostossa.
<P>
Toinen asia, joka meidän on ratkaistava, koskee vastaustamme taloudelliseen kysymykseen. Meidän on mielestäni myös ymmärrettävä, että tässä tapauksessa uusien ohjelmien esitteleminen päivittäin ei osoita todellista vastuuntuntoa. Se on väärä käsitys. Johtajuus on mielestäni ensisijaisesti vastuun kantamista, ei pelkkää yleisölle esiintymistä.
<P>
Komission olisi helppo esitellä uusia ajatuksia päivittäin, tietäen täysin, ettei niitä ole mahdollista panna täytäntöön. Emme kuitenkaan tee niin, koska Euroopan komissiona, joka edustaa yhteisön yleistä etua, katsomme, että tehtävänämme ei ole vain mennä yli siitä, mistä aita on matalin tai esittää julkisuustemppuja. Haluamme ehdottaa todellisia toimia ja suuntaviivoja, joiden avulla on mahdollista lähentää koko yhteisöä muihin toimielimiin, kuten parlamenttiin ja neuvostoon, sekä koota Euroopan kansalaiset yhteen.
<P>
Tosiasia on, että komissio antoi viime kädessä alkuperäiset ehdotukset, jotka koskevat Euroopan talouden elvytyssuunnitelmaa, kaikkia käytössään olevia välineitä hyödyntäen. Kuten tiedätte, useimmat näistä välineistä kuuluvat jäsenvaltioiden toimivaltaan, kuten kansalliset talousarviot. Yhteisön talousarvio on minimaalinen kansallisiin talousarvioihin verrattuna.
<P>
Kenties kärsimättömät ja meiltä paljon vaativat henkilöt voisivat auttaa komissiota seuraavien rahoitusnäkymien yhteydessä saamaan jäsenvaltiot vakuuttuneiksi, erityisesti niissä valtioissa, joissa puolueet äänestivät enintään yhdestä prosentista niiden rahoituksesta - yhden prosentin kerho, joka on rajoittanut taloudellisia varojaan. Siinä vasta asia, joka olisi hyvä saavuttaa parlamentin seuraavalla toimikaudella.
<P>
Voin vahvistaa, että meillä on toimintasuunnitelma vuodeksi 2009; esitämme suuntaviivoja rahoitustarkastusta ja tulevaa toimintasuunnitelmaamme varten. Yhteisön toimielimiltä ei kannata kuitenkaan vaatia sellaista, mitä ne eivät pysty takaamaan tässä vaiheessa.
<P>
Olisi parempi kysyä meiltä, mitä voimme tehdä - ja sanon tämän aivan vilpittömästi - koska minusta tuntuu, että sellaisten ihmisten, jotka jakavat kanssani samat yhteisöä koskevat ihanteet, esittämä kritiikki on pohjimmiltaan vääristynyttä sikäli, että siinä keskitytään vain siihen, mitä yhteisö ei ole vielä saanut aikaan. Tiedätte hyvin, että jos yhteisö ei ole vielä tehnyt jotakin, se ei ole yhteisön toimielimien syy vaan johtuu pikemminkin kansallisen kunnianhimon puutteesta. Tällainen kritiikki on epäoikeudenmukaista eikä helpota työtämme eli Eurooppa-hankkeen edistämistä.
<P>
Komissio on tosiasiassa tehnyt kunnianhimoisia ehdotuksia siitä, että valvomme jatkuvasti taloudellista tilannetta ja että teemme lisäehdotuksia tarvittaessa. Katsomme nyt kuitenkin, että on tärkeää keskittyä päätöksiemme toimeenpanoon - kuten olen todennut - pelkkien näennäisten eleiden sijaan, koska olemme myös hyvin huolestuneita vakaudesta ja siitä, että valtionvelka on saavuttanut todella hälyttävän tason kaikkialla yhteisössä. Tilanne on erittäin vakava joissakin jäsenvaltioissa, ja meidän on tästä syystä tehtävä ehdotuksia ongelmien ratkaisemiseksi.
<P>
Olen myös sitä mieltä, että meidän on tuettava yhteisön tekemää työtä. Ymmärrän, että toisinaan on hyvin houkuttelevaa vastustaa yhteisöä kiireellisissä asioissa ja erityisesti Euroopan parlamentin vaalien yhteydessä, varsinkin, jos kuuluu omassa kotimaassaan oppositiopuolueeseen.
<P>
Kehotan teitä ajattelemaan asiaa tarkasti, koska huomenna teillä on valtaa, huomenna voitte kehottaa kansalaisia äänestämään yhteisön puolesta, eivätkä he aio äänestää nurkkakuntaiseksi kuvailemanne yhteisön puolesta. Ihmiset äänestävät sellaisen yhteisön puolesta, jota kaikki poliittiset voimat - oikeisto, vasemmisto ja keskusta - kannattavat ja joka kuvastuu Eurooppa-hankkeessa.
<P>
Se on mielestäni valtava haaste. Kannatan poliittista yhteisöä mutta vastustan politikointia Eurooppa-hankkeen yhteydessä. Vastustan myös puolueiden kannattajia koskevia epäasianmukaisia poliittisia jakoja. Voimme nimittäin rakentaa yhteisöä ainoastaan laajojen poliittisten perheiden avulla. Komissio muodostuu näistä perheistä: PPE-ryhmästä, sosialisteista, sosialidemokraateista, liberaaleista sekä muista riippumattomista ryhmistä. Komissio toimii näin jatkossakin. Ymmärrän, että kiireellisissä asioissa haluamme erityisesti Euroopan parlamentissa ja Euroopan parlamentin vaalien yhteydessä korostaa omaa ohjelmaamme ja omaa puoluettamme.
<P>
Olen itse puolueihminen. Minut valittiin Portugalin parlamenttiin 29-vuotiaana, ja olen toiminut niin oppositiojohtajana kuin pääministerinä. Niinpä olen selvästi puolueihminen. Ottakaa kuitenkin huomioon, että yhteisön politiikassa tarvitaan puolueihmisiä, jotka pystyvät myös toimimaan oman puolueensa rajojen yli ja jotka pystyvät luomaan koalitioita eri puoluekantojen yli. Jos toimintamme on ylikansallista, meillä on myös oltava visio, joka ylittää oman puolueemme vision.
<P>
Tästä halusin teitä varoittaa, ja totean tämän asianmukaisella kunnioituksella, koska tiedän, että suurimmalla osalla teistä on parhaillaan vaalikampanjaan liittyviä kiireitä; se voi olla hyvin vaativaa suurten kansallisten haasteiden täyttäminä aikoina. Se on mielestäni tärkeää tulevaisuuden kannalta. Jos haluamme ymmärtää, miten valtavia haasteita yhteisöön kohdistuu, meidän on yhdistettävä kaikki eurooppalaiset vasemmistosta, oikeistosta ja keskustasta, kaikki ne, jotka kannattavat Eurooppa-hankkeen perusteita, eikä meidän pidä taipua puoluepoliittisen paisuttelun edessä, koska se on itse asiassa suurimman osan aikaa täysin keinotekoista.
<P>
Voin kertoa teille, että hedge-rahastoja koskevista ehdotuksista, joita jotkut teistä arvostelivat, päästiin yhteisymmärrykseen komissiossa, kaikkien komission jäsenten kesken, sosialistiperheen jäsenten kesken, liberaaliperheen kesken ja PPE-ryhmän jäsenten kesken. Asiasta vallitsi täysi yhteisymmärrys. Niinpä vaikka ymmärränkin, että poliittisen taistelun nimissä on järkevää arvostella milloin ketäkin komission jäsentä, se ei mielestäni ole oikeudenmukaista poliittiselta tai älylliseltä kannalta.
<P>
Lopuksi haluan sanoa, että ihailen yhteisön perustajia entistä enemmän. Totuus on, että Tšekin tasavallalla on poliittinen ongelma. Varapääministeri Vondra on myöntänyt sen rehellisesti ja avoimesti. Unionin puheenjohtajavaltion on selvästi hyvin vaikea hoitaa sisäistä poliittista kriisiä ja korvata hallituksensa uudella hallituksella. Tästä huolimatta olemme saavuttamassa hyviä tuloksia teidän, Euroopan parlamentin, ansiosta. Voin mielestäni sanoa, että se on pieneltä osin myös meidän, komission, ja tekemiemme ehdotuksien ansiota. Se on kuitenkin myös puheenjohtajavaltio Tšekin ansiota. Olemme saattamassa päätökseen 50 yhteispäätöstapausta, joista jotkin ovat erittäin hankalia. Onnistumme siinä, samalla kun puheenjohtajavaltiossa on meneillään täysi poliittinen kriisi. On mielestäni syytä osoittaa kunnioitusta yhteisön institutionaaliselle toimintakyvylle, minkä ansiosta Eurooppa-neuvosto pystyy tuottamaan tulosta jopa tällaisessa tilanteessa.
<P>
Tästä syystä osoittaessani äsken kunnioitustani puheenjohtajavaltio Tšekille ja erityisesti varapääministeri Vondralle tein niin täydestä sydämestäni, koska kuten olen saanut todistaa päivittäin, tiedän, että on erittäin vaikeaa työskennellä tällaisissa oloissa ja saavuttaa siitä huolimatta tuloksia. Tästä syystä on tehtävä valinta. Samalla kun tunnustamme, että meistä kunnianhimoisimmat, joiden joukkoon kuulun itsekin, eivät ole vielä saavuttaneet asettamiaan tavoitteita, on myös korostettava, mitä olemme itse asiassa saavuttaneet ja mitä olemme saavuttaneet yhdessä. Muut keskittyvät puolestaan pääasiassa siihen, mitä ei ole ollut mahdollista saavuttaa. He lähettävät Euroopan kansalaisille pysyvästi kielteisen viestin. Kuten olen usein todennut, yhteisön kannattajien pessimismi on joskus huolestuttavampaa kuin yhteisön vastustajien euroskeptisyys, koska toivon viesti ei siten välity niille, jotka uskovat yhteisöön.
<P>
Haluan nyt lausua varapääministeri Vondralle, jota kiitän hänen puheenvuoroistaan, puheenjohtajavaltio Tšekille ja kaikille teille kiitokseni siitä, mitä onnistuimme yhdessä tekemään mielipide-eroavuuksistamme huolimatta yhteisön hyväksi, joka on suuri rauhan, vapauden ja solidaarisuuden hanke.
<SPEAKER ID="237" NAME="Puhemies">
(EL) Keskustelu on päättynyt.
<P>
Kirjalliset lausumat (työjärjestyksen 142 artikla)
<SPEAKER ID="990" NAME="Charlotte Cederschiöld  " AFFILIATION="PPE-DE">
kirjallinen. - (EN) Protektionismi piilee jäsenvaltioissa, jotka eivät suhtaudu luottavaisesti muihin jäsenvaltioihin ja jotka ovat haluttomampia tekemään yhteistyötä. EU perustettiin yritettäessä taata rauha mutta myös yhteistyövälineeksi. Tällaisina aikoina, taloudellisten ja rahoituksellisten kriisien vallitessa, on tärkeää, että jäsenvaltiot eivät rakenna muureja kansallisille rajoilleen vaan jatkavat koordinoitua yhteistyötä.
<P>
Meidän on ylläpidettävä eurooppalaista solidaarisuutta samalla kun noudatamme EU:n perustamissopimukseen perustuvia sääntöjä ja periaatteita. EU:n on hyödynnettävä maksimaalisesti yhtenäismarkkinoita ja puolustettava avointa kaupankäyntiä talouden taantuessa.
<P>
Ongelmia ei ratkaista syyttämällä esimerkiksi rahoitusmarkkinoita. Väärinkäytöt on estettävä uusilla säännöillä samalla kun varotaan estämästä pääsyä pääomaan ja investointeihin, kunhan selviämme kriisistä.
<P>
Ongelmia ei ole helppo ratkaista. Protektionismi ei todellakaan ole ratkaisu. Kriisin lievennyttyä ratkaisuna on lisätä kaupankäyntiä ja yhteensovittamista sekä edistää toimivia tavaroiden ja varsinkin palvelujen sisämarkkinoita. Rajat ylittävällä yhteistyöllä edistetään innovaatioita ja työpaikkoja, jotka ovat ainoita kestäviä keinoja selvitä kriisistä.
<SPEAKER ID="238" NAME="Pedro Guerreiro  " LANGUAGE="PT">
EU yrittää "peittää aurinkoa siivilällä", mutta on selvää, missä määrin se on vastuussa suuren yleisön ja työläisten elinolojen jatkuvasta heikentymisestä.
<P>
Viimeisten 23 vuoden aikana Euroopan talousyhteisö / Euroopan unioni on edistänyt pääoman liikkumista ja talouden keskittymistä rahoitustoimintaan, vapauttanut markkinoita ja edistänyt yksityistämistä, kannustanut ylituotantoon, siirtänyt tuotantoa ja tuhonnut tuotantokapasiteettia, edistänyt taloudellisen määräysvallan keskittymistä harvojen käsiin ja lisännyt näin muiden riippuvuutta, kannustanut riistämään työntekijöitä, keskittänyt luotua vaurautta entistä enemmän sekä lisännyt sosiaalista ja alueellista epätasa-arvoa. Kaikki tämä on tapahtunut suurvaltojen ja suurten taloudellisten ryhmittymien valvonnan alaisena.
<P>
Euroopan komission kauhistuttavat "kevätennusteet" havainnollistavat, miten EU:n uusliberalistinen politiikka - josta oikeisto ja sosialidemokraatit päättävät ja jota ne panevat täytäntöön - vaikuttaa Portugaliin: yli 600 000 ihmistä jää työttömäksi, reaalitulot alenevat, taantuma kestää kaksi vuotta, valtionvelka kasvaa ja budjettivaje nousee jälleen kerran yli kuuden prosentin.
<P>
Näitä ennusteita pahempi on kuitenkin miljoonien portugalilaisten arkielämä; heidän ongelmansa kasvavat päivä päivältä.
<P>
Portugalilaiset saavat 7. heinäkuuta 2009 toisen tilaisuuden ilmaista, että liika on liikaa, äänestämällä CDU-koalition puolesta.
