<CHAPTER ID="013">
Valko-Venäjää koskeva Euroopan unionin strategia (keskustelu) 
<SPEAKER ID="455" NAME="Puhemies">
(PL) Esityslistalla on seuraavana neuvoston ja komission julkilausumat Valko-Venäjää koskevasta Euroopan unionin strategiasta.
<SPEAKER ID="456" NAME="Alexandr Vondra">
neuvoston puheenjohtaja. - (EN) Arvoisa puhemies, Valko-Venäjän tilanne ja se, mitä meidän olisi tehtävä ja miten voimme auttaa, ovat epäilemättä neuvoston huomion keskipisteenä Tšekin puheenjohtajakaudella.
<P>
Haluaisin aloittaa myönteisestä seikasta. Olemme panneet tyytyväisenä merkille Valko-Venäjän edistymisen edellisten viikkojen aikana. Esimerkiksi "For Freedom" -liike on rekisteröity, riippumattomien sanomalehtien, kuten Narodnaia Volian ja Nasha Nivan, painaminen ja jakelu on sallittu, Valko-Venäjä on järjestänyt internetin sääntelyä koskevan pyöreän pöydän keskustelun tiedotusvälineiden vapautta koskevista asioista vastaavan Etyjin edustajan kanssa ja ilmoittanut aloittavansa asiantuntijoiden kuulemisen Etyjin/ODIHR:n kanssa vaalilakiin tehtävistä parannuksista.
<P>
Näillä toimilla pyritään täyttämään EU:n edellyttämät toimet. Ne ovat ehtona sille, että viisumikieltoa ei sovelleta sovitun kuuden kuukauden ajanjaksonkaan jälkeen. EU on tähdentänyt keskusteluissaan Valko-Venäjän hallinnon kanssa, että näissä asioissa on tärkeä edetä.
<P>
Meidän on ylläpidettävä kaikkia poliittisia yhteyksiä, mukaan lukien kahdenvälisiä yhteyksiä, ennen sovellettavien seuraamusten uudelleentarkastelua. Meidän on tehtävä päätös huhtikuun alkuun mennessä. Valko-Venäjää kannustetaan siten etenemään merkittävästi ongelmallisissa neuvottelukohdissa, jotka mainittiin neuvoston 13. lokakuuta antamissa päätelmissä. Toinen rohkaiseva toimi on se, että puheenjohtajavaltio aikoo pitää Valko-Venäjän kanssa toisen ulkoministeritroikan kokouksen tammikuun yleisten asioiden ja ulkosuhteiden neuvoston yhteydessä.
<P>
Me seuraamme myös edelleen maan ihmisoikeuksia ja perusvapauksia koskevaa yleistä tilannetta ja keskitymme erityisesti kansalaisjärjestöjä ja tiedotusvälineitä koskevaan lainsäädäntöön. Keskustelemme tiiviisti ja vaihdamme näkemyksiä ja tietoja eri opposition edustajien ja muiden valkovenäläisten, kuten Aleksandr Milinkevitšin, Kosolinin ja muiden henkilöiden kanssa.
<P>
Kuten tiedämme, Valko-Venäjä on yksi kuudesta itäisen kumppanuuden valtiosta. Sillä, että se otetaan mukaan, pyritään luomaan myönteistä kehitystä itäisen Euroopan naapuruusalueellamme. Valko-Venäjän osallistuminen on riippuvainen sen sisäisestä kehityksestä. Aiomme käynnistää itäisen kumppanuuden huippukokoustasolla Prahassa toukokuussa. Päätös tästä ajankohdasta tehtiin siten, että silloin päättyy edellä mainittu kuuden kuukauden ajanjakso. Voimme silloin tehdä asiasta arvion. Siten päätöstä siitä, kutsutaanko presidentti Lukašenka, ei ole vielä tehty.
<P>
Uskomme vakaasti, että meidän on toimittava nyt rakentavasti Minskin hallinnon kanssa. Voimme todeta, että tämä on strategisesti välttämätöntä. Olemme luonnollisesti edelleen realistisia ja emme odota mitään dramaattisia muutoksia, mutta uskomme, että presidentti Lukašenkan pyrkimykset suhteiden tasapainottamiseksi Venäjän kanssa voivat tarjota mahdollisuuden. Olemme myös yhteisö, jossa jaamme tietyt arvot, joten meidän on pidettävä vaikutusvalta käsissämme. Meidän yhteinen etumme on käyttää tätä tilaisuutta hyväksemme, jotta kannustamme edelleen tässä asiassa myönteisiä toimia Valko-Venäjällä.
<SPEAKER ID="457" NAME="Benita Ferrero-Waldner">
komission jäsen. - (EN) Arvoisa puhemies, puhun mielelläni teille Valko-Venäjästä, sillä kehitys on ollut myönteistä, ja olemme siitä tyytyväisiä. Valko-Venäjä on hyvin keskeisellä sijalla asialistallamme, eikä ainoastaan siksi, että se on yksi niistä valtioista, joka on kärsinyt eniten nykyisen talouskriisin vaikutuksista alueella. Tämä on myös meille ainutlaatuinen mahdollisuus kääntää uusi lehti suhteessamme Valko-Venäjään.
<P>
Olemme nyt puolivälissä kuuden kuukauden ajanjaksoa, jolloin Valko-Venäjään sovellettavat pakotteet on keskeytetty. Tästä päätettiin EU:n ulkoministerien kokouksessa 13. lokakuuta 2008. Ajanjakso päättyy 13. huhtikuuta 2009, joten nyt on aika arvioida ensimmäisen kerran, eteneekö Valko-Venäjä oikeaan suuntaan, ja voimmeko me siten edelleen olla soveltamatta pakotteita ja toteuttaa Valko-Venäjän osalta lisää myönteisiä toimia.
<P>
Yleisten asioiden ja ulkosuhteiden neuvoston 13. lokakuuta järjestetyssä kokouksessa ilmoitettiin hyvin selkeästi, että myönteisen kehityksen, joka alkoi jäljellä olevien poliittisten vankien vapauttamisesta elokuussa, olisi jatkuttava, jotta pakotteiden soveltamista lykätään edelleen. Enemmän ja kestävästi on edistyttävä seuraavilla aloilla: ei enää poliittisia pidätyksiä tai vankeja; yhteistyö Etyjin/ODIHR:n kanssa vaalilakiin tehtävistä uudistuksista; edistyminen tiedotusvälineiden vapauden alalla; kansalaisjärjestöille on varmistettava parempi toimintaympäristö ja kansalaisyhteiskuntaa ei saa häiritä; huomattava edistyminen kokoontumisvapauden alalla.
<P>
Olemme havainneet jotain edistystä viimeisen kolmen kuukauden aikana. Esimerkiksi kahden tärkeän riippumattoman sanomalehden kielto on poistettu, ja niiden painaminen ja jakelu on voitu aloittaa. Toiseksi Aleksandr Milinkevitšin johtama For Freedom -liike on voitu rekisteröidä ja kolmanneksi Valko-Venäjän ja ODIHR:n väliset neuvottelut vaalilain uudistamisesta alkavat 22. tammikuuta. Tämä kehitys on ollut suora vastaus komission marraskuun alussa esittämään pyyntöön, ja meistä tämä on rohkaisevaa.
<P>
Tarvitsemme kuitenkin vielä enemmän edistysaskelia, jos aloitamme uuden aikakauden suhteissamme ja jos päätämme olla edelleen soveltamatta pakotteita. Meidän on havaittava edistymistä tiedotusvälineiden vapauden, mukaan lukien Internetin käytön vapauden, alalla ja ulkomaisten toimittajien akkreditoinnin alalla. Meidän on myös saatava näyttöä, että kansalaisjärjestöjen rekisteröintimenettelyjä ja työoloja helpotetaan ja että kansalaisjärjestöjen aktivistien, kuten Aleksandr Barazenkan, vapaudelle asetetut rajoitukset poistetaan. Meidän on saatava lisää näyttöä, että rauhanomaisia mielenosoituksia voidaan järjestää vapaasti ja ilman, että niihin osallistuvien pitää pelätä joutuvansa pidätetyksi.
<P>
Edistymisessä tarvitaan kuitenkin molempien osapuolten panostusta. Jos Valko-Venäjä edistyy vakavasti otettavasti asiassa, minusta on erittäin tärkeää, että vastaamme siihen merkittävällä toimenpidepaketilla.Komissio on valmistellut ehdotuksia tällaista pakettia varten. Niihin kuuluvat: vuosi sitten aloitettujen energia-, liikenne- ja ympäristöalaa koskevien teknisten keskustelujen laajentaminen uusille aloille; eurooppalaisen naapuruuden ja kumppanuuden välineestä Valko-Venäjälle myönnettävien avustusten symbolinen lisääminen näiden neuvottelujen tukemiseksi; Valko-Venäjän avustaminen tämänhetkisiin uusiin taloudellisiin haasteisiin sopeutumiseksi sekä Euroopan investointipankin ja Euroopan jälleenrakennus- ja kehityspankin lainojen tukikelpoisuuden laajentaminen Valko-Venäjään; yhteyksien tiivistäminen. Ulkoministeritroikka tapaa 26. tammikuuta ulkoministeri Martynovin yleisten asioiden ja ulkosuhteiden neuvoston yhteydessä. Aion siellä ilmoittaa selkeästi Martynoville, mitä EU edellyttää Valko-Venäjältä ja mitä meillä on tarjolla, ja sen lisäksi käsittelen luonnollisesti kansalaisyhteiskunnan välisen vuoropuhelun tiivistämistä.
<P>
Uskon tässä vaiheessa, että kaikki pyrkimykset olisi yhdistettävä ja että Euroopan parlamentin jäsenten kokous Minskissä Valko-Venäjän parlamentin jäsenten kanssa voisi olla erittäin hyödyllinen.
<P>
Toinen harkittava seikka on mahdollisuus avata neuvottelut viisumimenettelyjen helpottamista ja takaisinottoa koskevasta sopimuksesta. Pallo on tässä kysymyksessä neuvostolla, ja on selvää, että Valko-Venäjän on vielä edistyttävä asiassa. Me komissiossa olemme valmiit aloittamaan työn sekä myötävaikuttamaan neuvotteluihin heti, kun ministerit vahvistavat, että asiassa on edistytty riittävästi.
<P>
Lopuksi toteaisin, että komissio on valmis laajentamaan Euroopan naapuruuspolitiikan ja itäisen kumppanuuden kaikkia toimia Valko-Venäjään. Tähän sisältyisi kumppanuus- ja yhteistyösopimuksen avaaminen ja huomattava lisäys avustuksiimme.
<P>
Jos ministerit katsovat, että asiassa on edistytty riittävästi, 13. huhtikuuta jälkeen tehdään päätös, jossa vahvistetaan pakotteiden keskeyttämisen jatkuminen. Jos katsotaan, että Valko-Venäjä on edistynyt riittävästi tässä asiassa, olemme valmiit toteuttamaan vastavuoroisia toimia, ja toivon, että voimme todella kääntää uuden lehden suhteissamme Valko-Venäjään.
<SPEAKER ID="458" NAME="Jacek Protasiewicz">
PPE-DE-ryhmän puolesta. - (PL) Arvoisa puhemies, hyvä komission jäsen ja arvoisa neuvoston puheenjohtaja, tämänpäiväisen keskustelun tärkein näkökohta on se, että tällä viikolla kuluu umpeen ensimmäinen puolisko Valko-Venäjän pakotteiden keskeyttämisestä kuudeksi kuukaudeksi. Euroopan unionin ja kyseisen valtion suhteiden puolivälin tarkastelu on otettu parlamentissa vastaan myönteisen varovaisesti, ja Valko-Venäjän toteuttamia muutoksia on arvostettu.
<P>
Haluaisimme ennen kaikkea ilmaista tyytyväisyytemme, että Aleksandr Milinkevitšin johtama For Freedom -liike on laillistettu ja että riippumattomat sanomalehdet Narodnaia Volia ja Nasha Niva on laillistettu ja että ne päästetään valtion jakelujärjestelmään. Samalla kuitenkin tuomitsemme sen, että viime vuosina vapautetut poliittiset vangit eivät nauti kaikista oikeuksistaan ja että yksi mieltään osoittava opiskelija vangittiin laittomasti hänen tutkintavankeutensa aikana.
<P>
Korostamme, että välttämätön edellytys Euroopan unionin ja Valko-Venäjän suhteiden parantamiseksi pysyvästi ja niiden saattamiseksi normaaliksi, on se, että vaalilakiin tehdään muutoksia, tiedotusvälineitä säätelevä rajoittava lainsäädäntö kumotaan ja että muutetaan rikoslakia, jotta estetään sen käyttäminen demokraattista oppositiota ja riippumattomia toimittajia vastaan. Kannustamme tässä yhteydessä Valko-Venäjän viranomaisia tekemään tiivistä yhteistyötä Etyjin ja Valko-Venäjän journalistiyhdistyksen kanssa. Arvostamme kummastakin asiasta pidettyjä alustavia kokouksia, mutta pyydämme, että yhteistyö ulkomaisten asiantuntijoiden ja Valko-Venäjän kansalaisyhteiskunnan edustajien välillä on pysyvää.
<P>
Aiomme kehottaa tänään käsiteltävässä päätöslauselmassa Valko-Venäjän viranomaisia poistamaan poliittisille puolueille ja kansalaisjärjestöille asetetut rajoitukset sekä laillistamaan lisää riippumattomia tiedotusvälineitä. Tämä ei ole kuitenkaan yksipuolinen toimi. Pyydämme myös komissiota ja neuvostoa toimimaan nopeammin EU:n maahantuloviisumin hinnan laskemiseksi sekä lisäämään Euroopan investointipankin sijoituksia Valko-Venäjän energiainfrastruktuuriin ja erityisesti kauttakulun infrastruktuuriin. Haluaisin korostaa, että Euroopan parlamentti kehottaa jälleen komissiota varmistamaan Biełsat TV:n rahoitustuen sekä Valko-Venäjän viranomaisia tunnustamaan, että Angelika Borysin johtama Valko-Venäjän puolalaisten liitto on maan suurimman etnisen vähemmistön ainoa laillinen edustaja.
<SPEAKER ID="459" NAME="Puhemies">
(PL) Vaikutatte kiireiselle, mutta ehditte esittää puheenvuoronne viime hetkellä.
<SPEAKER ID="460" NAME="Justas Vincas Paleckis">
PSE-ryhmän puolesta. - (LT) Hyvät aidat takaavat hyvät naapurit. Tämä on vanha englanninkielinen sananparsi. Kun tällä hetkellä ajatellaan naapurivaltioita, olisi parempi sanoa, että aitojen pitäisi olla matalia tai niitä ei pitäisi olla ollenkaan.
<P>
Valko-Venäjästä on tullut 20. ja 21. vuosisadan vaihteen Euroopan sairas mies, sillä sen suuntautuminen on yhä autoritaarisempi. Maa on eristäytynyt ja joutunut toimimaan yksinään, koska sitä ympäröivät aidat kasvoivat yhä korkeammiksi. Euroopan neuvostossa ei ollut tilaa ihmisoikeusrikkomusten vuoksi Euroopan keskellä sijaitsevalle valtiolle.
<P>
Viime vuosi antoi meille toivoa, että Euroopan unionin ja Valko-Venäjän väliset suhteet voivat muuttua ja mainitsemani aitoja voidaan madaltaa. Täällä on mainittu pienet askeleet, joita Valko-Venäjän hallinto on ottanut oikeaan suuntaan poliittisten vankien, puolueiden rekisteröinnin sekä sanomalehtien rekisteröinnin ansiosta. Mainitsemme myös Euroopan unionin edustuston avaamisen tulevaisuudessa. Jaan komission jäsenen ja ministerin varovaisen optimismin ja uskon, että taivas valkenee, vaikka vielä on paljon pilviä. Kollegamme Jacek Protasiewicz mainitsi tiedotusvälineiden vapauden ja todelliset ehdot poliittisten puolueiden perustamiseksi. Valko-Venäjä on myös yleisesti suurten taloudellisten ja yhteiskunnallisten mullistusten partaalla. Uudistusten pitäisi suuntautua tulevaisuuteen ja niillä pitäisi helpottaa tavallisten ihmisten elämää.
<P>
Katson, että Euroopan unionin olisi myös toimittava keskinäisen ymmärryksen mukaisesti. Ensiksi olisi poistettava tai ainakin alennettava viisumivaatimuksia koskevia esteitä, joilla ihmisten kanssakäymistä hankaloitetaan huomattavasti.
<P>
Valko-Venäjä on tehnyt päätöksen uuden ydinvoimalan rakentamisesta. Se sijoitetaan todennäköisesti melko lähelle Liettuan pääkaupunkia Vilnaa. Useita tällaisia ydinvoimaloita suunnitellaan Liettuan, Viron ja Puolan alueelle. Kaikkien näiden ja myös muiden valtioiden välillä on käytävä vuoropuhelua ja jatkuvia neuvotteluja, jotta vältetään väärinkäsitykset, ympäristötuho ja muiden valtioiden etujen sivuttaminen. EU:n toimielimissä pitäisi seurata huolellisesti, miten Valko-Venäjän hallinto toteuttaa Kansainvälisen atomienergiajärjestön suosituksia ja ydinturvallisuutta koskevia yleissopimuksia. Niiden olisi puolustettava Euroopan unionin valtioiden etua.
<P>
En usko, että Valko-Venäjä edistyy todella, ellei virallisten elinten ja kansalaisten välistä muuria revitä alas. Hallituksen pitäisi keskustella ja neuvotella opposition, kansalaisjärjestöjen, ammattiliittojen ja nuorisojärjestöjen kanssa. Euroopan parlamentti antaa parin kuukauden kuluttua suositukset siitä, pitäisikö meidän alkaa repiä aitaa alas vai pitäisikö meidän rakentaa vieläkin korkeampi aita. Jos emme käytä tätä tilaisuutta hyväksemme, ihmiset pettyvät molemmalla puolella. Pallo on Valko-Venäjän hallinnolla.
<SPEAKER ID="461" NAME="Janusz Onyszkiewicz">
ALDE-ryhmän puolesta. - (PL) Valko-Venäjältä saadut viestit eivät ole aina selkeitä. Poliittisia vankeja on vapautettu, kaksi riippumatonta sanomalehteä on päästetty viralliseen jakeluverkkoon ja opposition presidenttiehdokkaan Aleksandr Milinkevitšin johtama For Freedom -liike on rekisteröity. Komission jäsen mainitsi tämän. Toisaalta opposition jäseniä on pidätetty jälleen ja monen vapautetun vangin oikeuksia on rajoitettu. Kymmenet sanomalehdet odottavat lupaa, joka myönnettiin kahdelle aikaisemmin mainitulle sanomalehdelle, ja monet kansalaisjärjestöt ja poliittiset puolueet joutuvat jatkuvasti kamppailemaan rekisteröinnin puolesta tai pelkäämään, että rekisteröinti peruutetaan. Munkkeja ja nunnia karkotetaan, ja kuolemanrangaistus on edelleen voimassa.
<P>
Emme voi kääntää selkäämme Valko-Venäjälle. En kuitenkaan usko, että on tullut aika aloittaa Euroopan parlamentin ja Valko-Venäjän parlamentin välistä vuoropuhelua. Meidän olisi huomattavasti vähennettävä ja yksinkertaistettava menettelyjä viisumien myöntämiseksi Valko-Venäjän kansalaisille.
<P>
Meidän on myös tuettava tehokkaasti ja taloudellisesti elimiä, jotka ovat tärkeitä, kun luodaan ja kehitetään kansalaisyhteiskuntaa, kuten kansalaisjärjestöjä, poliittisia puolueita ja riippumatonta lehdistöä. Meidän on myös otettava esille Valko-Venäjän työntekijöiden oikeuksia koskeva kysymys. Tällä hetkellä hallinnon rakenteiden ulkopuolella ei ole vakituisia työsuhteita. Jokainen työskentelee ainoastaan yhden vuoden sopimuksella. Tämä antaa työnantajalle ja siten valtiolle suuren vaikutusvallan lähes koko yhteiskuntaan.
<P>
Itäisen kumppanuuden aloite avaa myös uusia mahdollisuuksia Valko-Venäjän nykyisille viranomaisille. Maan nykyaikaistamista ja sen mukauttamista eurooppalaisiin poliittisiin arvoihin on jatkettava Valko-Venäjän viranomaisten ja demokraattisen opposition välisessä vuoropuhelussa.
<SPEAKER ID="462" NAME="Ryszard Czarnecki">
UEN-ryhmän puolesta. - (PL) Arvoisat komission jäsen ja puhemies, olemme viime aikoina antaneet päätöslauselmia Valko-Venäjästä kolmen kuukauden välein. Tässä Puolan ja sen vuoksi Euroopan unionin naapurivaltiossa ei ole kyse inflaatiosta vaan asianmukaista valvontaa koskevasta näytöstä.
<P>
Onko Valko-Venäjän demokratisoinnin edistyminen ollut tyydyttävää? Ei ole. Onko tämä syy kääntää jälleen selkämme Valko-Venäjälle? Ei ole. Meidän on edelleen harjoitettava painostusta demokraattisten vapauksien ja normien, sanavapauden ja demokraattisten arvojen puolesta. Samalla meidän pitää kärsivällisesti näyttää Valko-Venäjälle vihreää valoa sellaisena valtiona ja yhteiskuntana, jonka haluaisimme saada yhä lähemmäksi Euroopan unionia. Valkovenäläiset ovat eurooppalaisia ja Valko-Venäjä on erottamaton osa vanhaa mannerta. Valkovenäläinen kulttuuri on osa eurooppalaista kulttuuria.
<P>
Jaloimmat valkovenäläiset kamppailevat tällä hetkellä ihmisoikeuksien, demokratian ja uskonnonvapauden puolesta. Emme saa kuitenkaan työntää vähemmän jaloja osapuolia Venäjän hallinnon käsiin. Se olisi välinpitämätöntä ja typerää, ja se olisi vastuutonta, se olisi pahempi kuin rikos, se olisi harhaluuloista. Meidän on saatava aikaan kaksi asiaa samanaikaisesti. Meidän on pidettävä silmällä Lukašenkaa, jotta hän ei vainoa Puolasta tulleita katolisia pappeja tai esimerkiksi sulje sanomalehtiä tai vainoa opposition jäseniä. Samalla meidän on tuettava Valko-Venäjää valtiona, jotta estetään, että se ajautuu yhä enemmän Venäjän poliittisen, taloudellisen ja sotilaallisen vaikutusvallan piiriin.
<SPEAKER ID="463" NAME="Milan Horáček" LANGUAGE="DE">
Suhtaudun myönteisesti varapääministeri Alexandr Vondran johtamaan Tšekin puheenjohtajuuskauteen. Valko-Venäjän hallitus on antanut merkkejä avautumisestaan, koska se on rekisteröinyt Aleksandr Milinkevitšin johtaman For Freedom -liikkeen sekä vapauttanut poliittiset vangit. Nyt on kyseessä se, onko vuoropuheluvalmiuden taustalla todellinen halu muuttua ja jatkaa suhteiden ylläpitoa EU:hun.
<P>
Haluamme, että Valko-Venäjä löytää paikkansa Euroopassa. Olemme odottaneet sitä kauan ja olemme valmiit jatkamaan suhteita, mutta ainoastaan selkeiden ehtojen mukaisesti, joista tärkein on ihmisoikeuksien kunnioittaminen. Tämä koskee lehdistön- ja sananvapauden lisäksi jokaisen henkilön poliittista, yhteiskunnallista ja yksityistä elämää. Vaalivilppiä ja hyökkäyksiä oppositiota vastaan ei ole unohdettu, ja seuraamme kehitystä tiiviisti.
<P>
Päätimme lokakuussa keskeyttää presidentti Lukašenkaa koskevan maahantulokiellon. Valko-Venäjän on omalta osaltaan myös sallittava eurooppalaisten valtuuskuntien pääsy maahan, jotta voidaan käydä keskusteluja opposition jäsenten kanssa.
<P>
Kokemus on osoittanut meille, että kaikki diktatuurit päättyvät aikanaan.
<SPEAKER ID="464" NAME="Věra Flasarová">
GUE/NGL-ryhmän puolesta. - (CS) Hyvät parlamentin jäsenet, Valko-Venäjä on viimeinen Euroopan valtio, jonka kanssa Euroopan unionilla ei ole sopimusta keskinäisistä suhteista. Tämä epäkohta voi pian olla historiaa, kuten ilmoitettiin neuvoston ja komission ehdottamassa Valko-Venäjää koskevassa strategiassa. Lisäksi usean kuukauden pituinen koeaika on päättymässä. Valko-Venäjän johto voi vaikuttaa siihen, että muutoksilla lisätään demokratiaa ja vapautta, ja Euroopan unioni tarjoaa yhteistyötä ja suhteiden normaalistamista. Tämän pitäisi olla tavoitteena. Diplomatiaan kuuluu, että asiat nähdään laajemmassa yhteydessä ja vaatimukset esitetään vastaavasti. Lähes kaikki edellisten vuosien muutokset ovat tapahtuneet maailmanlaajuisesti. Tilanne muuttuu olennaisesti tällä hetkellä. Kaksi vuosikymmentä kestänyt kokeilu Yhdysvaltojen ylivallasta on päättymässä. Sen korvaa moninapainen käsite, joka voi myös johtaa konfliktiin. Voimme havaita ympärillämme, että tapahtumiin liittyy muutoksia vallan jaossa. Uudet ja uudelleen voimistuvat keskukset määrittelevät itsensä kilpailijoihinsa nähden sekä muodostavat omat vaikutusalueensa. Valko-Venäjä muodostaa yhdessä Ukrainan, Moldovan ja Kaukasuksen kanssa alueen, josta taistelee yhtenä osapuolena Venäjä ja toisena Yhdysvallat ja Euroopan unioni. Olisi naurettavaa kieltää tätä, vaikka kamppailua käydään hienojen iskulauseiden, kuten vapauden, demokratian ja ihmisoikeuksien, nimissä. Pelissä on todellisina arvoina energia, raha ja sotilaallinen strategia. Jos todelliset globaalit toimijat, kuten Euroopan unioni, haluavat kunnioittaa äskettäin muodostettua geopolittista...
<P>
(Puhemies keskeytti puhujan.)
<SPEAKER ID="465" NAME="Bastiaan Belder">
IND/DEM-ryhmän puolesta. - (NL) Arvoisa puhemies, Valko-Venäjän piti olla immuuni maailmanlaajuiselle rahoituskriisille. Tämä liian luottavainen ennuste käy kalliiksi presidentti Lukašenkalle vuoden 2009 alussa. Hänen hallituksensa on taloudellisissa vaikeuksissa. Valko-Venäjän hallinto on koputtanut Kansainvälisen valuuttarahaston, Venäjän ja jopa Yhdysvaltojen ovelle ja pyytänyt lainaksi miljardeja. Kansainvälisen valuuttarahaston ehto oli, että Valko-Venäjän rupla on devalvoitava 2. tammikuuta 20,5 prosentilla. Valko-Venäjän kansalaiset ovat tällä hetkellä silminnähtävästi peloissaan, mikä on ymmärrettävää, kun otetaan huomioon, että keskimääräinen kuukausipalkka on yhtäkkiä pudonnut 400 Yhdysvaltain dollarista 333 dollariin. Dollari on tällä hetkellä euron rinnalla hyvin arvostettu valuutta Minskissä ja sitä ympäröivillä alueilla.
<P>
Aiheuttaako Valko-Venäjän taloudellisen tilanteen huonontuminen sen, että Lukašenkan hallituksen kotimaan ja ulkomaan politiikan suunta muuttuu? Tämä ei ole todellakaan kuvitteellinen riski, sillä nykyisistä taloudellisista ongelmista huolimatta on aivan yhtä todennäköistä, että Lukašenkan suuntautumisessa länteen on kyse näennäisestä muutoksesta. Jos näin on, tämä vahva presidentti yksinkertaisesti korvaa Venäjään yhdentymistä koskevan näennäisen strategiansa Euroopan unioniin lähentymistä koskevalla näennäisellä strategialla. Tulevat neuvottelut kaasusta Venäjän kanssa voivat antaa tällaiselle teeskentelylle lisää vauhtia.
<P>
Euroopan unionin olisi sovellettava tasapainoista strategiaa, jotta se torjuu tällaisia epätoivottavia poliittisia toimia Valko-Venäjän hallinnossa. Tämän vuoksi jokaisen Euroopan unionin toimielimen on otettava yhteyttä kaikkiin Valko-Venäjän asianmukaisiin tahoihin, kuten viranomaisiin, oppositioon, kansalaisyhteiskuntaan ja jopa muuhun kuin työtä tekevään väestöön. Kyseessä on inspiroiva eurooppalainen tavoite, jolla pyritään kehittämään ja luomaan yhteyksiä Valko-Venäjän yhteiskunnan kaikkiin toimijoihin.
<SPEAKER ID="466" NAME="Roberto Fiore" AFFILIATION="NI">
(IT) Arvoisa puhemies, hyvät parlamentin jäsenet, minusta ei ole enää mitään syytä pitää yllä pakotteita Valko-Venäjää vastaan. Kyseessä on valtio, joka on epäilemättä kriisin keskellä, kuten kaikki Euroopan valtiot. Kyseessä on joka tapauksessa valtio, joka sallii omistusoikeuden, jonka kasvunopeus oli vielä joitakin kuukausia sitten 8 prosenttia ja joka ei estä ulkomaalaisia mukaan lukien eurooppalaisia ostamasta maata tai kiinteistöjä, vaikkakin Valko-Venäjän yritysten välityksellä.
<P>
Lisäksi uskonnonvapauden osalta, jonkin aikaa sitten kardinaali Bertone vieraili Valko-Venäjällä, ja kyseisen valtion sekä Vatikaanin välillä luotiin keskinäiseen kunnioitukseen perustuvat suhteet. Erityisesti poliittiset vapaudet ovat tärkeitä, ja keskusteluja on käyty tietyistä vangeista, mutta todellisuudessa asia liittyy kolmeen vankiin, jotka on vapautettu.
<P>
Käsittelemme myös poliittisia vaaleja. Kyseessä ei varmasti ole länsimaisten vaalien täydellinen vapaus, mutta on totta, että valtio on antanut televisioaikaa kaikille ehdokkaille ja on joissain tapauksissa jopa myöntänyt heille tukea. Tiedämme myös, että seuraavien viikkojen aikana joidenkin sanomalehtien - riippumattomien sanomalehtien - on mahdollisuus aloittaa toiminta ja jakelu.
<P>
Pidän Euroopan unionin edun mukaisena, että avaamme ovet Valko-Venäjälle, koska Valko-Venäjä on erittäin tärkeä toimija Euroopan ja Venäjän välillä. Meidän on muistettava, että tässä valtiossa on merkittävä katolinen vähemmistö, joka tuo sitä lähemmäksi naapurimaataan Puolaa ja muuta Eurooppaa. Tämä tekee maasta strategisen liittolaisen muuhun Itä-Eurooppaan nähden. On outoa, että tällä hetkellä puhutaan Turkin liittymisestä Eurooppaan, sillä Valko-Venäjällä on paljon vahvempi ja merkittävämpi kumppanuusasema Euroopan unionin kanssa.
<SPEAKER ID="467" NAME="Árpád Duka-Zólyomi" AFFILIATION="PPE-DE">
Arvoisa puhemies, Euroopan unionin ja Valko-Venäjän suhteiden pattitilanteesta on vaikea päästä eteenpäin. Tähän tilanteeseen vaikuttaa osittain viimeaikainen kasvava ulkoinen paine, Venäjän ja Valko-Venäjän ystävyyden heikkeneminen, Venäjän ja Georgian konfliktin herättämä pelko ja erityisesti maailmanlaajuinen talouskriisi.
<P>
Lukašenkan johtama valtio ei pyydä Euroopalta ensimmäistä kertaa jotakin. Poliittisten vankien vapauttaminen, liikkeen rekisteröinti ja vuoropuhelun aloittaminen riippumattomien toimittajien kanssa on osoitus siitä, että Lukašenka yrittää omalla tavallaan avata ovet Eurooppaan. Näiden pintapuolisten toimien lisäksi Ukrainan hallinnon on tarjottava vielä enemmän todellisen lähentymisen tiellä.
<P>
On asianmukaista, että EU hyödyntää nykyisiä, vaikkakin vähäisiä, mahdollisuuksia. Euroopan unioni voi ensimmäistä kertaa vaikuttaa Valko-Venäjän poliittiseen tilanteeseen, joten sen vuoksi EU:n hyväksymään politiikkaan ei pidä suhtautua välinpitämättömästi. Meidän on säilytettävä kriittinen lähestymistapa ja ylläpidettävä tällä hetkellä sovellettavia ehtoja. Meidän on kiinnitettävä asiaan erityistä huomiota, koska on vaikea kuvitella, että Lukašenka ja hänen hallintonsa voivat muuttua radikaalisti.
<P>
EU:n toteuttamat ja suunnittelemat konkreettiset toimet ovat tärkeitä. Tehtävämme on tukea ja auttaa kansalaisjärjestöjä ja muutoksen puolesta toimivaa oppositiota yhdistymään. Meidän on vaadittava uudistuksia myös lainsäädännön alalla. Tarkoitan rikoslainsäädäntöä sekä lehdistöä koskevaa lainsäädäntöä ja vaalilainsäädäntöä. Euroopan parlamentin on jatkettava valvontaa neuvoston ja komission kanssa, jotta Euroopan unionin Valko-Venäjää koskevan politiikan laatu turvataan ja demokratiakehitys varmistetaan.
<P>
Alueella sijaitsevat valtiot, kuten Ukraina, ovat myös osoittaneet, että demokraatiakehitys ei ole mahdollista ilman selkeitä vaatimuksia ja niiden täyttämistä. Muilla toimilla luodaan vain näennäinen kuva demokratiasta. Ehdotettu EU:n strategia on kriittinen ja rakentava, joten annan sille siten varauksettoman tukeni.
<SPEAKER ID="468" NAME="Józef Pinior" AFFILIATION="PSE">
(PL) Arvoisat puhemies ja komission jäsen, Haluaisin ennen kaikkia korostaa myönteisesti sitä, että ministeri Alexandr Vondra osallistuu tämän illan käsittelyyn Euroopan parlamentissa. Mielestäni se osoittaa, kuinka merkittävänä puheenjohtajavaltio Tšekki pitää Euroopan unionin ulkopolitiikkaa.
<P>
Tarkastelemme tänään Euroopan unionin Valko-Venäjää koskevaa strategiaa sekä viime kuukausien aikana sovellettua avoimuuden strategiaa. Uskon, että tämän strategian tulokset ovat myönteiset, kuten Euroopan parlamentin mietintöluonnoksessa osoitetaan.
<P>
Strategian seurauksena komission pysyvä edustusto on perustettu Minskiin. Saamme hyvin myönteisiä viestejä vapauksien lisääntymisestä Valko-Venäjällä, kuten esimerkiksi Aleksandr Milinkevitšin johtaman For Freedom -liikkeen rekisteröimisestä sekä kahden riippumattoman sanomalehden, Narodnaia Volian ja Nasha Nivan, julkaisemisesta ja rekisteröimisestä. Sen lisäksi Valko-Venäjän ulkoministeri Syarhei Martynau ilmoitti maan myönteisen näkökannan EU:n itäisen kumppanuuden aloitteeseen. Haluaisin myös huomauttaa, että Valko-Venäjän hallitus ei tunnustanut Etelä-Ossetian ja Abhasian hallitusten omia valtion asemaa koskevia julkilausumiaan. Nämä ovat myönteisiä merkkejä, jotka ovat epäilemättä seurausta Euroopan unionin asenteesta Valko-Venäjään.
<P>
Päätöslauselmaesityksessämme on kyse juuri tästä. Olemme tekemisissä Valko-Venäjän ihmisoikeuksiin ja yksilönvapauteen sovellettavien rajoitusten kanssa. Tämä valtio ei ole vapaa demokratia käsitteen eurooppalaisen tulkinnan mukaan. Olen täysin samaa mieltä komission jäsenen Ferrero-Waldnerin tänään esittämistä näkökohdista, että pakotteiden poistaminen pysyvästi voi olla mahdollista, jos Valko-Venäjä laajentaa vapauksia, kansalaisten oikeuksia ja jos se vapauttaa taloutensa. Euroopan unionin läsnäolon lisääminen Valko-Venäjällä takaa mielestäni laajemman vapauttamisen ja demokratiakehityksen maassa.
<SPEAKER ID="469" NAME="Puhemies">
(PL) Haluaisin vain muistuttaa parlamentin jäsentä, että neuvoston edustaja on aina läsnä näissä keskusteluissa, joten kyse ei ole erityisestä tapahtumasta, vaikka me luonnollisesti arvostamme varapääministeri Vondryn läsnäoloa.
<SPEAKER ID="470" NAME="Zdzisław Zbigniew Podkański" AFFILIATION="UEN">
(PL) Arvoisa puhemies, EU:n ja Valko-Venäjän suhteet ovat riippuvaisia kummastakin osapuolesta. Myönteiset toimet kummallakin puolella edesauttavat vuoropuhelua, todellista naapuruuspolitiikkaa ja itäistä kumppanuutta. Kumppanuutta ei voida rakentaa kieltojen ja seuraamusten pohjalle, joten olen tyytyväinen voidessani panna merkille komission viimeisimmän aloitteen, jolla pyritään parantamaan suhteita Valko-Venäjään. On todettava objektiivisesti. että Valko-Venäjä on myös toteuttanut paljon toimia lähentymistä varten. Siitä on osoituksena "For Freedom" -liikkeen rekisteröinti, opposition sanomalehtien painamisen ja jakelemisen salliminen sekä maan avoimuus itäisen kumppanuuden aloitetta kohtaan.
<P>
Euroopan unionin odotukset suuntautuvat pidemmälle, ja tähän on selkeitä perusteita, aivan kuten Valko-Venäjän moniin toiveisiin on monia perusteita. Esimerkiksi, jos Valko-Venäjän viranomaisia pyydetään luopumaan sen kansalaisten maastapoistumisviisumia koskevasta käytännöstä erityisesti lasten ja opiskelijoiden osalta, miksi Euroopan unioni ei yksinkertaista ja vapauta Valko-Venäjän kansalaisten viisumimenettelyjä? Nämä kysymykset ovat erityisen tärkeitä raja-alueiden asukkaille, joilla on kulttuurisia ja perhesiteitä...
<P>
(Puhemies keskeytti puhujan.)
<SPEAKER ID="472" NAME="Esther de Lange" AFFILIATION="PPE-DE">
(NL) Arvoisa puhemies, keskustelemme tänä iltana EU:n Valko-Venäjää koskevasta politiikasta. Kyseessä on politiikka, jossa demokratia ja ihmisoikeuksien kunnioittaminen on keskeisessä asemassa.
<P>
Haluaisin keskittyä yhteen tiettyyn aiheeseen, nimittäin lapsiin sovellettavaan matkustuskieltoon rajoittamatta luonnollisesti kuitenkaan muita asianmukaisia näkökohtia, jotka on jo mainittu tänä iltana. Olette varmaan tietoinen, että lapset, Tšernobylin onnettomuuden uhrit, ovat käyneet säännöllisesti Alankomaissa ja muissa EU:n valtioissa vuosien ajan toipumassa tämän onnettomuuden seurauksista. Kyseessä olevat lapset ovat luonnollisesti lapsia, jotka syntyivät kauan onnettomuuden jälkeen - he ovat nyt suunnilleen saman ikäisiä kuin itse olin onnettomuushetkellä 22 vuotta sitten - mutta he kärsivät edelleen sen vaikutuksista joka päivä. Tämä käy ilmi tilastoista, jotka on laadittu kilpirauhassairauksista, syöpätapauksista, ja niin edelleen. Joka vuosi noin 30 000 valkovenäläistä lasta saapuu 21 valtioon isäntäperheisiin, vapaaehtoisjärjestöihin ja kirkkoihin.
<P>
Lokakuussa 2008 ilmoitettiin, että Valko-Venäjä lopettaa asetuksen nojalla näiden lasten matkat ja kieltää heitä matkustamasta ulkomaille. Näin päätettäisiin siten joululomat. Tämä asetus keskeytettiin väliaikaisesti 20. joulukuuta ja 20. tammikuuta välisenä ajanjaksona osittain Euroopan unionin, Euroopan neuvoston ja usean ulkoministerin mukaan lukien Alankomaiden ministeri Verhagenin painostuksesta, joten monet lapset pystyivät kuitenkin lähtemään lomalle. Mitään järjestelyitä ei ole kuitenkaan tehty tammikuun 20. päivää seuraavalle ajanjaksolle. Sen vuoksi on korkea aika, että tämän väliaikaisen keskeytyksen sijaan saadaan aikaan rakentava Euroopan laajuinen ratkaisu siten, että valkovenäläiset lapset ja Euroopan isäntäperheet saavat tietää, voidaanko matkat järjestää. Olisi ihanteellista, että asiasta säädetään kaikkien jäsenvaltioiden puolesta kerralla, eikä tällä hetkellä sovellettavalla tavalla, kahdenvälisillä neuvotteluilla, jotka on käytävä 27 kertaa.
<P>
Kehotamme siksi päätöslauselmassamme puheenjohtajavaltio Tšekkiä neuvottelemaan Valko-Venäjän viranomaisten kanssa EU:n laajuisesta ratkaisusta.
<SPEAKER ID="473" NAME="Marianne Mikko" AFFILIATION="PSE">
(ET) Hyvät parlamentin jäsenet, Valko-Venäjän tie Eurooppaan on oltava vuoropuhelun ja kompromissien tie.
<P>
Viime vuonna hyväksytyssä Valko-Venäjää koskevassa päätöslauselmassa korostettiin tarvetta vakaalle ja ehdolliselle, mutta myönteiselle politiikalle. Edistysaskeleet energian, ympäristön ja liikenteen alalla ovat tämän työn tulosta.
<P>
On kuitenkin ongelmia, joiden vuoksi emme saa sulkea silmiämme. Demokratia on erittäin tärkeää. Emme saa Euroopan parlamentin jäseninä suvaita Valko-Venäjän oppositiojohtajien vainoa, lehdistön- ja sananvapauden rajoittamista tai kansalaisten perusoikeuksien loukkaamista. Mikään demokraattinen valtio ei voi toimia ilman vahvaa kansalaisyhteiskuntaa.
<P>
Sen vuoksi meidän on tarjottava kattavaa tukea järjestöille, joiden tavoitteena on ihmisoikeuksien puolustaminen, demokratian edistäminen sekä maan kansalaisten mobilisointi.
<P>
Olen kiitollinen Valko-Venäjän viranomaisten päätöksestä rekisteröidä Milinkevitšin johtama For Freedom -kansalaisliike. Tämä on kuitenkin vasta alkua, sillä Naša Vjasna, joka toimii ihmisoikeuksien alalla, ja useat muut demokratian kehittämiseen pyrkivät järjestöt odottavat rekisteröintiä.
<P>
Haluaisin lopuksi mainita viisumijärjestelyt. Euroopan unionin ja Valko-Venäjän välillä on tehtävä viisumien myöntämisen helpottamista koskeva sopimus. Tien Euroopan unioniin on oltava avoin. Kalliilla viisumeilla ja tiukoilla määräyksillä rangaistaan hallinnon sijasta kansaa. Olen sanonut tämän monta kertaa ja sanon sen tänään uudelleen. Meidän on ojennettava EU:n käsi ja otettava vastaan Valko-Venäjän kansa.
<SPEAKER ID="474" NAME="Ewa Tomaszewska" AFFILIATION="UEN">
(PL) Arvoisa puhemies, Euroopan parlamentti on toistuvasti käsitellyt Valko-Venäjää, viimeistä diktatuuria Euroopan mantereella. Ongelmia aiheutetaan edelleen katolisille papeille, jotka haluavat pitää jumalanpalveluksia, ja etnisiä vähemmistöjä ei kunnioiteta. Erityisesti demokraattisesti valitun Valko-Venäjän puolalaisten liiton, jonka päämiehenä on Angelika Borys, johtoa ei tunnusteta. Pidätykset ja opposition aktivistien sekä ihmisoikeusaktivistien toimistojen tutkinnat jatkuvat. Riippumattomia toimittajia vainotaan edelleen.
<P>
Muutos on kuitenkin tulossa, vaikkakin hyvin hitaasti. For Freedom -liike on rekisteröity ja kahden opposition sanomalehden painaminen ja jakelu on sallittu. Valko-Venäjän ulkoministeri vastasi myönteisesti itäisen kumppanuuden aloitteeseen ja ilmoitti kiinnostuksestaan osallistua siihen. Tämä antaa meille varovaista toivoa, että keskinäiset suhteet parantuvat ja komission ehdotus saadaan toteutettua.
<SPEAKER ID="475" NAME="Colm Burke" AFFILIATION="PPE-DE">
(EN) Arvoisa puhemies, kun otetaan huomioon, että ulkosuhteet ovat yksi puheenjohtajavaltio Tšekin painopisteistä, haluaisin pyytää neuvoston puheenjohtajavaltiota esittämään, mitä toimia se voisi toteuttaa, jotta Valko-Venäjän hallitusta kannustetaan poistamaan lasten kansainvälinen matkustuskielto EU:n jäsenvaltioihin lepo- ja toipumisohjelmia varten. Kehotan, että uusi puheenjohtajavaltio Tšekki neuvottelee yleiseurooppalaisen sopimuksen, jonka perusteella Tšernobylin onnettomuudesta kärsivät valkovenäläiset lapset voivat matkustaa mihin tahansa EU:n jäsenvaltioon.
<P>
Lisäsin kollegojeni kanssa tätä asiaa koskevan 10 kohdan parlamentin nyt käsiteltävään päätöslauselmaan. Viime vuoden elokuussa Valko-Venäjän hallitus ilmoitti, että se kieltää ulkomaanvierailut, kun yksi lapsista kieltäytyi palaamasta kotiin ulkomaanmatkalta.
<P>
Irlannin hallitus onnistui varmistamaan poikkeuksen, jonka mukaan lapset pääsivät matkustamaan Irlantiin tänä jouluna, mutta monille muille lapsille on vielä varmistettava maastapoistumisviisumit, jotta he voivat lähteä Valko-Venäjältä ja osallistua lepo- ja toipumisohjelmiin. Noin 1 000 irlantilaista perhettä ottaa kotiinsa valkovenäläisiä lapsia joka kesä ja joulu. Silloin suoritetaan myös lääketieteellisiä arvioita ja annetaan joissain tapauksissa hoitoa.
<P>
Olen tyytyväinen Valko-Venäjän viranomaisten päätökseen keskeyttää väliaikaisesti monen Tšernobylin uhrin matkustuskielto, mutta pyydän puheenjohtajavaltiota jatkamaan painostusta, jotta sellainen EU:n laajuinen sopimus voidaan varmistaa lähitulevaisuudessa, jonka ansioista Valko-Venäjän lapsilla on vapaus matkustaa kaikkialle EU:ssa.
<P>
Olen myös ottanut esille kansainvälisen matkustuskiellon kanssanne, hyvä komission jäsen, ja kirjeeseeni antamassanne vastauksessa ilmoititte, että asian on esittänyt komission edustusto Minskissä ja viimeksi ulkosuhteiden pääosaston apulaispääjohtaja vierailullaan marraskuun alussa Minskissä. Haluaisin kysyä teiltä, onko teillä tuoreita tietoja EU:n välitystoimista tämän epäoikeudenmukaisen kiellon poistamiseksi?
<SPEAKER ID="476" NAME="Sylwester Chruszcz" AFFILIATION="UEN">
(PL) Arvoisat puhemies ja komission jäsen, suhteiden vähittäinen elvyttäminen Valko-Venäjän kanssa ja valmiutemme vuoropuheluun sen hallituksen kanssa ovat askelia oikeaan suuntaan. Suhtaudun myös myönteisesti puheenjohtajavaltio Tšekin tänään antamaan ilmoitukseen neuvoston tapaamisesta Valko-Venäjän edustajan kanssa diplomaattisessa huippukokouksessa tämän kuun aikana.
<P>
Olen myös tyytyväinen pyrkimyksistä sisällyttää Valko-Venäjä itäisen kumppanuuden aloitteeseen. EU:n tekemistä päätöksistä pitäisi ensisijaisesti hyötyä Valko-Venäjän kansalaiset, vaikka kyse olisi viisumipolitiikasta. Kun otetaan huomioon nykyinen kaasukriisi Euroopassa, on korostettava, että Valko-Venäjä on osoittautunut erittäin vakaaksi kumppaniksi Euroopan unioniin suuntautuvien kaasutoimitusten kauttakulun osalta. Rakentava vuoropuhelu ja parantuneet kahdenväliset suhteet, joiden olisi selkeästi perustuttava demokratian periaatteille ja ihmisten oikeuksien kunnioittamiseen, on kummankin osapuolen edun mukaista
<SPEAKER ID="477" NAME="Zita Pleštinská" AFFILIATION="PPE-DE">
- (SK) Vaikka kehitys on ollut myönteistä Valko-Venäjällä, meidän on säilytettävä hyvin läheinen yhteydenpito Valko-Venäjän opposition edustajiin ja ystäväämme Aleksandr Milinkevitšiin.
<P>
Euroopan pitäisi tukea Valko-Venäjän talousuudistusta. Tämän tuen edellytyksenä on oltava erityisiä ehtoja ja vaatimuksia. Niihin olisi kuuluttava vaatimus laajemmasta tiedotusvälineiden vapaudesta. Tiedotusvälineiden on saatava toimia vapaasti lainsäädännön puitteissa sekä julkaistava materiaalia maassa. Poliittisten puolueiden ja kansalaisjärjestöjen vapaampi toiminta on erittäin tärkeää demokratian kannalta.
<P>
Tämänpäiväinen keskustelumme osoittaa myös, että me kaikki haluamme demokraattisen Valko-Venäjän palaavan Eurooppaan, mutta ilman Lukašenkaa. EU:lla on suuri mahdollisuus - jos se osallistuu demokraattisten arvojen edistämiseen - voittaa Valko-Venäjä puolelleen ja saada sen irti Venäjän syleilystä.
<SPEAKER ID="478" NAME="Alessandro Battilocchio" AFFILIATION="PSE">
(IT) Arvoisa puhemies, hyvät parlamentin jäsenet, vuosia kestäneiden monimutkaisten suhteiden jälkeen voimme nähdä joitain varovaisia askeleita oikeaan suuntaan. Aleksandr Milinkevitšin liike tunnustetaan, useille sanomalehdille, jotka eivät ole hallituksen äänenkannattajia, annetaan lupa ja annetaan ensimmäiset merkit siitä, että Etyjin/ODIHR:n suosituksista ollaan valmiita keskustelemaan. Jäljellä oleva taival ei ole ainoastaan pitkä vaan se on erittäin pitkä.
<P>
Toiveena on, että EU:n ja Valko-Venäjän suhteissa voidaan aloittaa uusi vaihe. Valtuuskuntamme parlamentin jäsenten tarina viisumien epäämisestä on varsin kiusallinen. Toivomme, että tämä on nyt vain huono muisto. Pyydän Colm Burken tavoin, että komissio ja neuvosto antavat sitoumuksen yhden kohdan osalta seuraavissa yhteisissä kokouksissa. Kyseessä ovat selkeät ja yhteiset määritelmät, joiden perusteella Valko-Venäjän lapset voivat terveyssyistä käydä eurooppalaisissa perheissä. Valko-Venäjä on viime vuosina suhtautunut tähän asiaan pintapuolisesti tai joustamattomasti ja siten antanut kirjaimellisesti iskun vasten isäntäperheiden kasvoja ja valitettavasti vastoin lapsia ja nuoria, jotka osallistuvat tuki- ja solidaarisuushankkeisiin.
<SPEAKER ID="479" NAME="Călin Cătălin Chiriţă" AFFILIATION="PPE-DE">
(RO) Pidän myönteisenä neuvoston ja komission julkilauselmaa ja olen samaa mieltä siitä, että Lukašenkan autoritaarista hallintoa on seurattava tarkasti. Samalla katson, että tarvitsemme pitkän aikavälin visiota, jossa tarkastellaan Lukašenkan jälkeistä tulevaa Valko-Venäjää, joka on demokraattinen ja vauras.
<P>
Euroopan unionin on sovellettava älykästä strategiaa, jossa otetaan huomioon Valko-Venäjän kansa ja yhteiskunta eikä ainoastaan Minskin väliaikainen hallitus. Historia on osoittanut, että eristäminen ja ulkoiset pakotteet auttavat ylläpitämään diktatuureja. Meidän olisi toimittava päinvastaisesti. Meidän olisi tarjottava valkovenäläisille mahdollisimman laajat mahdollisuudet opiskella Euroopan unionissa, matkustaa ja työskennellä täällä lyhyitä aikoja sekä olla kosketuksissa eurooppalaisiin arvoihin ja taloudellisiin ja kulttuurisiin saavutuksiimme. Tämä on ainoa tapa, jolla voimme saada heidät kiinnostumaan arvoistamme ja helpottaa maan muutosprosessia.
<P>
Haluaisin lopuksi sanoa Roberto Fiorelle, että ehdokkaiden esiintymisellä televisiossa vaalikampanjan aikana ei ole merkitystä, sillä, kuten Stalin totesi, tärkeää on se, että ihmiset, jotka laskevat äänet, päättävät kaikesta.
<SPEAKER ID="480" NAME="Czesław Adam Siekierski" AFFILIATION="PPE-DE">
(PL) Arvoisa puhemies, arvoisat komission jäsenet ja ministerit, me kaikki täällä täysistunnossa haluaisimme, että Valko-Venäjä noudattaa demokratian, ihmisoikeuksien ja kokoontumisvapauden periaatteita sekä sanavapautta ja että se lopettaa omien kansalaistensa ja etnisten vähemmistöjensä väkivaltaisen vainon. Listamme vaatimuksista on valitettavasti varsin pitkä, ja vaikuttaa epätodennäköiseltä, että sitä noudatetaan täysin lähitulevaisuudessa. Emme voi kuitenkaan lopettaa niiden arvojen puolesta taistelemista, joihin Euroopan unioni perustuu.
<P>
Valko-Venäjän vastainen pakotepolitiikka oli alussa fiasko. On toivottava, että Valko-Venäjän hallintoa koskevan EU:n poliittisen strategian muutos johtaa menestykseen. Tämä ei kuitenkaan ole helppoa, koska Lukašenka väärensi syksyn 2008 parlamenttivaalien tuloksen.
<P>
Pääasiallinen keino saattaa Valko-Venäjä demokraattisemmaksi on koulutus, vapaat tiedotusvälineet ja EU:n ja Valko-Venäjän kansalaisten väliset suhteet. Meidän olisi perustettava erityinen tukiohjelma Valko-Venäjän nuorille, jotta he voivat opiskella Euroopan unionissa, sillä siitä saadaan suurta hyötyä tulevaisuudessa.
<SPEAKER ID="481" NAME="Flaviu Călin Rus" AFFILIATION="PPE-DE">
(RO) Edessämme on kolme päätöslauselmaa, jotka on annettu 21. toukokuuta, 9. lokakuuta ja 7. tammikuuta. Edistys voidaan havaita kouriintuntuvasti Euroopan unionin jäsenvaltioiden antamista julkilausumista.
<P>
Olen valmis harkitsemaan ja tukemaan kaikkia julkilausumia, joilla voidaan saada aikaan enemmän demokratiaa missä tahansa valtiossa, ja varsinkin, jos kyseessä on naapurivaltio, kuten Valko-Venäjä. Katson, että kahta hyvin tärkeää edellytystä tarvitaan, kuten kollegani ovat aikaisemmin maininneet. Voimme tehdä tämän yksinkertaisesti keskinäisen luottamuksen ja avoimuuden edistämiseksi. Ensinnäkin meidän on osoitettava henkistä kypsyyttä ja helpotettava Valko-Venäjän kansalaisten pääsyä ja matkustamista Euroopan unioniin, jotta he voivat olla kosketuksissa Euroopan unionin arvoihin, siihen, mistä Euroopan unionissa on kyse, Euroopan unionin politiikkaan ja kaiken sen kanssa, mitä edustamme. Toiseksi Valko-Venäjästä on kehityttävä mahdollisimman nopeasti valtio, jolla ei ole poliittisia vankeja. Tämä on varmasti hyvin yksinkertainen ele, jonka presidentti Lukašenka voi tehdä.
<SPEAKER ID="482" NAME="Puhemies">
(EN) On aika tehdä yhteenveto keskustelusta. Pyydän varapääministeri Vondraa tekemään yhteenvedon.
<SPEAKER ID="483" NAME="Alexandr Vondra">
neuvoston puheenjohtaja. - Arvoisa puhemies, pyrin tekemään yhteenvedon asiasta neuvoston puolesta.
<P>
Ensinnäkin meillä on mielestäni ollut todella kiinnostava keskustelu asiasta, joka on varmasti erittäin hyödyllinen yhteiselle työllemme. Haluaisin korostaa, että arvostamme neuvostossa Euroopan parlamentin kiinnostuneisuutta ja aktiivista sitoutumista Valko-Venäjää koskeviin toimiin. Mielestäni on erityisen hyödyllistä jatkaa painostusta ihmisoikeuskysymyksissä, mutta tällaisesta strategisesta lähestymistavasta ei pitäisi luopua. Haluaisin erityisesti kiittää Euroopan parlamentin puolalaisia jäseniä, kuten Jacek Protasiewicziä, Janusz Onyszkiewicziä ja Józef Pinioria, heidän panoksestaan asiassa. Kuuntelemme asian käsittelyä tarkasti.
<P>
Otan lopuksi esille kolme kohtaa. Ensiksi kysymyksen viisumimaksuista, jonka moni on maininnut. Kyseessä on ongelma, josta olemme erityisen tietoisia. Silloinkin, kun puhuimme kansallisista valmiuksistamme viime vuoden aikana, meillä oli paljon sanottavaa tästä asiasta. Haluan tehdä asian selväksi. Me pidämme Valko-Venäjää Euroopan osana ja olemme tietoisia ongelmista, joita Valko-Venäjän kansalaisille aiheutetaan viisumimaksujen korotuksella. Kansalaisten keskinäiselle yhteydenpidolle aiheutuvien kielteisten vaikutusten välttämiseksi puheenjohtajavaltio Tšekki kannustaa edelleen jäsenvaltioita harjoittamaan joustavuutta, jota voidaan soveltaa yhteisön säännöstön asianmukaisten säännösten perusteella. Puheenjohtajavaltio kannustaa myös, että jäsenvaltiot panevat nykyisiä sääntöjä täytäntöön johdonmukaisemmin. Jos nykyinen myönteinen aktiivisuus säilytetään ja sitä vahvistetaan, ja Valko-Venäjä edistyy huomattavasti ihmisoikeuksien ja perusoikeuksien kunnioittamisen alalla, jolloin valtio voi osallistua Euroopan naapuruuspolitiikkaan ja tulevaan itäiseen kumppanuuteen, voidaan mahdollisesti harkita vuoropuhelua viisumiasioista.
<P>
Joidenkin jäsenten mainitseman Tšernobylin lapsia koskevan asian osalta voin vakuuttaa, että jatkamme painostusta. Kannatimme puheenjohtajavaltio Ranskan tässä asiassa toteuttamia toimia, mukaan lukien viime vuoden joulukuun 3. päivänä suoritettuja toimenpiteitä. EU:n ponnisteluilla saatiin lopulta aikaan se, että näiden matkojen kieltoa koskevan presidentin asetuksen N:o 555 soveltaminen on väliaikaisesti keskeytetty. Tätä sekä kahdenvälisiä sopimuksia, joita tehtiin joulukuun alussa Irlannin ja Valko-Venäjän kanssa Tšernobylin onnettomuudesta kärsineiden lasten lepo- ja kuntoutusohjelmien tulevaisuudesta, voidaan pitää myönteisenä kehityksenä. Olemme tietoisia, että yleistä ongelmaa ei ole suinkaan vielä ratkaistu. Puheenjohtajavaltio Tšekki seuraa asiaa ja toteuttaa tarpeen mukaan EU:n puolesta täydentäviä toimia sekä ottaa asian puheeksi yhteydenpidossa Valko-Venäjän viranomaisten kanssa.
<P>
Valko-Venäjä on keskeisenä asialistallamme tulevina kuukausina, jolloin pakotteita tarkastellaan uudelleen ja jolloin käsitellään itäisen kumppanuuden tulevaisuutta. Syyskuun 28. päivänä järjestettyjen Valko-Venäjän vaalien jälkeen annettu Euroopan parlamentin päätöslauselma auttoi meitä siirtymään eteenpäin asiassa, ja toivomme että voimme jatkossakin nauttia tuestanne puheenjohtajakaudellamme.
<SPEAKER ID="484" NAME="Benita Ferrero-Waldner">
komission jäsen. - (EN) Arvoisa puhemies, olen pannut merkille, että hyvin laaja enemmistö on kanssamme samaa mieltä asiasta. Tämä merkitsee, että olemme tarjonneet Valko-Venäjälle mahdollisuuden lähentyä Euroopan naapuruuspolitiikan välityksellä kohti Euroopan unionia. Olemme tarjonneet periaatteessa eräänlaisen toimintasuunnitelman sekä mahdollisuuden liittyä itäiseen kumppanuuteen asianmukaisena ajankohtana, jolloin olosuhteet ovat oikeat.
<P>
Haluaisin tämän todettuani vastata tiettyihin esittämiinne kysymyksiin. Rahoituskriisiä koskevasta kysymyksestä: Valko-Venäjä on selvinnyt rahoituskriisin vaikutuksista ja vuonna 2007 ja 2008 korotetusta kaasun hinnasta melko hyvin tähän saakka, koska se on integroitunut vain vähän maailmantalouteen ja koska se on saanut huomattavia lainoja Venäjältä, Kiinalta ja Venezuelalta. Nyt sen on joutunut pyytämään Kansainväliseltä valuuttarahastolta 2,5 miljardin euron lainan - luulen, että Bastiaan Belder esitti tämän asian aivan oikein - ja devalvoimaan rahayksikkönsä, jotta se voisi torjua maailmanlaajuisen kriisin kielteiset vaikutukset. Koska sen taloutta ja teollisuutta ei ole uudistettu ja organisoitu uudelleen, oletamme, että tämä kielteinen kehityskulku ja siihen liittyvät kielteiset sosiaaliset seuraukset jatkuvat. Olette oikeassa: tämä on tärkeä näkökohta.
<P>
Haluaisin ydinvoimalaa ja turvallisuutta koskevista kysymyksistä todeta, että kiinnitämme energiaa koskevassa teknisessä vuoropuhelussamme Valko-Venäjän kanssa erityistä huomiota myös sen varmistamiseen, että tämä valtio noudattaa kansainvälisiä turvallisuusstandardeja. Voimme ilmoittaa, että Valko-Venäjä toimii hyvin aktiivisessa yhteistyössä Wienissä sijaitsevan Kansainvälisen atomienergiajärjestön kanssa ja että se on antanut erittäin avoimesti tietoja komissiolle tästä prosessista.
<P>
Tämän sanottuani haluaisin palata viisumimaksuja koskevaan kysymykseen. Kuten totesin ensimmäisessä puheenvuorossani, me olemme valmiit osallistumaan neuvotteluihin heti, kun neuvosto ilmoittaa kantansa asian ratkaisemisesta, jolloin kaikilla jäsenvaltioilla on mahdollisuus sopia koko viisumisopimuksesta ja takaisinottoa koskevasta sopimuksesta. Apulaispääjohtajani Mingarellin Minskiin tekemän vierailun jälkeen voin kertoa, että tällä hetkellä tässä asiassa ei ole mitään uutta kehitystä. Voin vain todeta, että viisumimaksut ja lasten viisumit ovat kunkin valtion päätettävissä. Tällä hetkellä emme voi saada aikaan yhtä yleistä sopimusta. Kyseessä on taas asia, josta komission olisi neuvoteltava.
<SPEAKER ID="485" NAME="Puhemies">
(PL) Olen vastaanottanut viisi työjärjestyksen 103 artiklan 2 kohdan mukaisesti käsiteltäväksi jätettyä päätöslauselmaesitystä.
<P>
Keskustelu on päättynyt.
<P>
Äänestys toimitetaan torstaina 15. tammikuuta 2009.
<P>
Kirjalliset lausumat (työjärjestyksen 142 artikla)
<SPEAKER ID="971" NAME="Adam Bielan  " LANGUAGE="PL">
Arvoisa puhemies, olemme keskustelleet juuri Valko-Venäjän politiikan lientymisestä. Aleksandr Milinkevitšin johtama For Freedom -oppositioliike on viimeinkin rekisteröity. Valko-Venäjä on ilmaissut halukkuutensa osallistua itäiseen kumppanuuteen. Jopa Yhdysvaltojen hallinto on ilmoittanut, että sen suhteet maahan ovat parantuneet. Onko nyt oikea ajankohta suhteiden lämpenemiselle ja jään murtamiselle Valko-Venäjän kanssa? Toivoisin, että olisi, mutta meidän on muistettava, että presidentti Lukašenka on terävä ja kovapintainen poliittinen toimija.
<P>
Olemme jo olleet tekemisessä "poliittisen suojasään" kanssa aivan viime aikoina Euroopassa, ja haluaisin korostaa, että nämä muutokset ovat aina johtaneet pettymykseen.
<P>
Ratkaisevan tärkeää on se, miten EU:n politiikassa toimitaan idässä seuraavien kuukausien aikana. Lukašenka on selkeästi ilmoittanut, että hän ei taivu lännen painostuksen vuoksi, ja kaasun hinnan laskemista koskevissa neuvotteluissa Medvedevin kanssa hän ilmoitti, että Valko-Venäjä ei ole velkaa Venäjälle.
<P>
On selvää, että Valko-Venäjä toimii kahdella rintamalla. Meidän on pysyttävä varovaisina ja harkittava neuvotteluita niin, että meitä ei johdeta harhaan muutoksilla, jotka saattavat osoittautua tilapäisiksi. Meidän on toimittava päättäväisesti EU:lle strategisen tärkeissä kysymyksissä ja jatkettava kohdennettua tukipolitiikkaa Valko-Venäjän kansalaisyhteiskunnan ja opposition kehittämiseksi. Kyseisessä valtiossa asetetaan vieläkin opposition aktivisteja syytteeseen ja karkotetaan ulkomaisia pappeja. EU ei voi sivuuttaa tosiasiaa, että Valko-Venäjän viranomaiset rikkovat edelleen kansalaisten oikeuksia ja ihmisoikeuksia.
