<CHAPTER ID="012">
Eurooppalaisia pk-yrityksiä tukevan aloitteen uudelleentarkastelu (keskustelu) 
<SPEAKER ID="522" NAME="Puhemies">
- (EN) Esityslistalla on seuraavana keskustelu
<P>
Bendt Bendtsenin PPE-ryhmän puolesta, Edit Herczogin S&D-ryhmän puolesta, Fiona Hallin ALDE-ryhmän puolesta, Reinhard Bütikoferin Verts/ALE-ryhmän puolesta, Giles Chichesterin ECR-ryhmän puolesta ja Niki Tzavelan EFD-ryhmän puolesta neuvostolle laatimasta suullisesta kysymyksestä eurooppalaisia pk-yrityksiä tukevan aloitteen uudelleentarkastelusta - B7-0301/2011) ja
<P>
Bendt Bendtsenin PPE-ryhmän puolesta, Edit Herczogin S&D-ryhmän puolesta, Fiona Hallin ALDE-ryhmän puolesta, Reinhard Bütikoferin Verts/ALE-ryhmän puolesta, Giles Chichesterin ECR-ryhmän puolesta ja Niki Tzavelan EFD-ryhmän puolesta komissiolle laatimasta suullisesta kysymyksestä eurooppalaisia pk-yrityksiä tukevan aloitteen uudelleentarkastelusta - B7-0302/2011).
<SPEAKER ID="523" NAME="Bendt Bendtsen" LANGUAGE="DA">
Arvoisa puhemies, talouskriisillä on ollut vaikutuksia Euroopan pienille ja keskisuurille yrityksille. Lisäksi on laadittu uudet Baselin säännöt, jotka pannaan nyt täytäntöön tulevassa vakavaraisuusdirektiivissä. Tämän seurauksena pienet ja keskisuuret yritykset kohtaavat todennäköisesti entistä enemmän vaikeuksia pääoman hankinnassa Euroopan tarvitsemaa kasvua varten. Euroopan parlamentti antaa tässä päätöslauselmassa komissiolle selvän viestin siitä, että nyt on tehtävä tarpeellisia päätöksiä, jotka auttavat pieniä ja keskisuuria yrityksiämme.
<P>
On totta, että poliitikkojen ei pidä harjoittaa liiketoimintaa, mutta heidän on osallistuttava sellaisen hedelmällisen maaperän luomiseen, jonka pohjalta eurooppalaiset yritykset voivat kasvaa. Olen iloinen, että tarkastelemme nyt uudelleen eurooppalaisia pk-yrityksiä tukevaa aloitetta. Meidän on ryhdyttävä asianmukaisiin toimenpiteisiin sen sijaan, että pitäisimme ainoastaan maljapuheita eurooppalaisille yrityksillemme. Pienet ja keskisuuret yritykset tarvitsevat kiireellisesti rahoituksen saannin helpottamista. Myös markkinoille pääsyä on tehostettava, ja EU:n standardointijärjestelmää on uudistettava. Lisäksi pienille ja keskisuurille yrityksille on taattava paremmat mahdollisuudet osallistua julkisiin hankintoihin.
<P>
Lopuksi haluaisin mainita, että meidän on vähennettävä yritystemme hallinnollista taakkaa esimerkiksi raportoinnin osalta. Miksi pienten yritysten omistajien on raportoitava useammin kuin kerran? Yhden kerran pitäisi riittää. Julkisten viranomaisten olisi huolehdittava itse tiedon edelleenjakelusta. Meidän on otettava huomioon se tosiseikka, että laatiessamme uutta EU:n lainsäädäntöä ja pannessamme sitä täytäntöön jäsenvaltioissa lisäämme usein pienten ja keskisuurten yritystemme hallinnollista taakkaa. Tämän vuoksi pelkkä määrän vähentäminen ei riitä. Meidän on myös varmistettava, ettemme lisää pienten ja keskisuurten yritysten hallinnollista taakkaa laatiessamme uutta lainsäädäntöä. Kaiken kaikkiaan meidän on helpotettava yritysten toimintaa Euroopassa ja ryhdyttävä toimiin heti.
<SPEAKER ID="524" NAME="Edit Herczog">
laatija. - (HU) Arvoisa puhemies, hyvä komission jäsen, pyydän anteeksi. Vilkaisin hetken yleisölehterille, koska minulle on suuri onni, että myös vierailijaryhmä Unkarista on täällä läsnä.
<P>
Eurooppalaisia pk-yrityksiä tukeva aloite on tullut osaksi eurooppalaista ajattelua viime aikoina. Viimeisten kahden vuoden aikana saatujen käytännön kokemusten perusteella nyt on aika tarkistaa ja saattaa ajan tasalle eurooppalaisia pk-yrityksiä tukeva aloite ja tehdä siitä vahvempi. Me kysymyksen esittäjät olemme luoneet yhteenvedon tärkeimmistä kysymyksistä päätösehdotukseen sisältyvissä 34 kohdassa. Haluaisin mainita niistä muutamia.
<P>
Täytäntöönpano on hyvin tärkeää. Jäsenvaltiot ovat tehneet työnsä vaihtelevan tehokkaasti ja sitoutuneesti, mistä on seurannut onnistumisia. Toivoisimme yksittäistä tietokantaa ja tulostaulukkoa onnistumisten ja ylilyöntien mittaamiseksi.
<P>
Arvoisa komission jäsen, mielestämme tavoitteena on työntekijöiden oikeuksien rikkomisen sijaan työpaikkojen luominen. Hallinnollisen taakan vähentäminen ei tarkoita työntekijöiden oikeuksien rikkomista. Sen sijaan on luotava mahdollisuuksia, jotta mikroyritykset ja pienet yritykset voivat tehdä yhteistyötä.
<P>
Rahoitusvarojen saannin osalta on erittäin tärkeää, että Euroopan unionin tasolla käytettävissä olevien varojen käyttöä tehostetaan. Saavuttamamme tehokkuusaste on nyt 75 prosenttia, ja arviolta 50 000 pk-yritystä on saanut näitä varoja. Samaan aikaan noin 300 000 pk-yritystä on onnistunut saamaan rahoitusta kilpailukyvyn ja innovoinnin ohjelman avulla. Meidän on ehdottomasti vahvistettava näitä saavutuksia ja vaalittava niitä.
<P>
On erittäin tärkeää, että institutionaalinen verkosto auttaa pieniä ja keskisuuria yrityksiä. Tämän vuoksi Yritys-Eurooppa-verkostoa on vahvistettava.
<P>
Haluaisimme löytää ratkaisun, joka mahdollistaa nuorille yrittäjille suunnatun Erasmus-ohjelman jatkamisen. Tavoitteenamme on, että jokainen 23 miljoonasta pienestä ja keskisuuresta yrityksestä voisi palkata ainakin yhden lisätyöntekijän. Tällä tavoin voisimme parantaa huomattavasti työmarkkinatilannetta. On kuitenkin erittäin tärkeää, että pienten ja keskisuurten yritysten työvoiman on oltava nykyistä pätevämpää. Erityisen tärkeää on, että se voi osallistua vihreän talouden ohjelmaan ja parantaa digitaalista lukutaitoaan. Meille kaikista tärkeintä on, että pienten ja keskisuurten yritysten nuoret yrittäjät eivät suhtautuisi tietynlaisiin yritysmuotoihin häviäjinä vaan voittajina.
<SPEAKER ID="525" NAME="Fiona Hall" LANGUAGE="EN">
Arvoisa puhemies, pk-yritykset olivat erittäin tyytyväisiä eurooppalaisia pk-yrityksiä tukevaan aloitteeseen, mutta siitä on kulunut jo kaksi vuotta. On erittäin tärkeää, että osoitamme nyt pienille yrityksille, että kyseessä ei ollut pelkkä paperi.
<P>
Hallinnollisen taakan osalta tavoitteen ei olisi oltava sellainen, jonka voimme saavuttaa kerran ja hylätä sen jälkeen. Kyseessä on asia, jonka parissa työskentelemistä meidän on jatkettava. Olen erityisen huolissani tilanteesta, joka vallitsee mikroyritysten osalta. Tilanne on hyväksyttävä - tai suhteellisen hyväksyttävä - sellaisten 249 työntekijää työllistävien pienten yritysten osalta, joilla on erityistä hallintohenkilöstöä, mutta yhden tai kahden työntekijän mikroyrityksille liiallinen sääntely voi tehdä kaupankäynnistä mahdotonta. Emme saa unohtaa, että alle 10 työntekijän mikroyritykset muodostavat itse asiassa 90 prosenttia EU:n yrityksistä.
<P>
Mikroyrityksiä on todellakin kohdeltava kuin perheitä, ja erityisesti EU:n ja sen jäsenvaltioiden on tehtävä yhteistyötä, jotta ne voivat löytää ratkaisun siihen, kuinka pienille yrityksille voidaan tarjota suoraa tukea energiatehokkuuden parantamista varten. Laajempi pk-yrityksiä koskeva rahoituskysymys on todella elintärkeä.
<P>
Joukko teollisuus-, tutkimus- ja energiavaliokuntaan kuuluvia parlamentin jäseniä vieraili juuri ennen pääsiäistä Kaliforniassa perehtyäkseen investointien toimintaan Silicon Valleyssä. Saimme havaita, että riskipääomaa oli käytettävissä paljon enemmän kuin Euroopassa ja että sitä tarjoavat tahot olivat huomattavasti valmiimpia ottamaan riskejä. Kalifornian pääomasijoittajat odottivat yhdeksän kymmenestä investoinnista epäonnistuvan. Yksi onnistunut investointi kymmenestä korvaa kaikki muut, mutta mottona on "epäonnistu nopeasti". Meillä on paljon opittavaa siitä, kuinka voisimme tukea paremmin innovatiivisia pieniä yrityksiämme Euroopassa. Ehkä meidän olisi ainakin vältettävä epäonnistumisen leimaamista ja pidettävä sitä sen sijaan askeleena kohti onnistumista.
<SPEAKER ID="526" NAME="Giles Chichester">
laatija. - (EN) Arvoisa puhemies, EU:n pieniä ja keskisuuria yrityksiä (pk-yrityksiä) koskevaan politiikkaan liittyy perustavaa laatua oleva paradoksi. Toisaalta lähes kaikki pitävät pk-yrityksiä merkittävinä taloudelle, työllisyydelle, hyvinvoinnin kasvulle, innovoinnille ja joustavuudelle sekä näkevät niiden suuren osuuden taloudessa. Jos positiiviset puheet voitaisiin muuttaa tilauksiksi ja rahaksi pankissa, unionin pk-yritykset olisivat loistavassa kunnossa. Suurena haasteena - johon tällä päätöslauselmalla puututaan - kuitenkin on, kuinka lämpimät sanat voidaan muuntaa hyödyllisiksi teoiksi muulla tavoin kuin pelkästään tarjoamalla rahaa pk-yrityksille - rahaa, jota taloudessamme ei ole tällä hetkellä saatavilla. Toisaalta EU:ssa on yhdistetty tämä positiivinen näkemys suureen määrään työsuojelu- ja ympäristölainsäädäntöä. Kyseessä on lainsäädäntö, jolla on hyvä tarkoitus, mutta joka rasittaa kaikista eniten pk-yrityksiä lisäämällä pienten yritysten hallinnollista taakkaa, vaikka meidän olisi vähennettävä sitä.
<P>
Tähän päätöslauselmaan sisältyy monia rakentavia ehdotuksia. Pidän erityisesti ehdotuksesta lainsäädännön "kultaamisena" maassani tunnetun käytännön torjumiseksi. Kyseisessä käytännössä kansalliset viranomaiset lisäävät uusia säännöksiä yhteisön toimien päälle. Oma henkilökohtainen 25 vuoden työskentelykokemukseen pienessä yrityksessä perustuva näkemykseni on, että huolimatta siitä, että tämän hallinnollisen taakan vähentäminen olisi hyödyllistä, parasta mitä voimme tehdä pienille yrityksille on parantaa tietojen ja rahoituksen saantia.
<SPEAKER ID="527" NAME="Reinhard Bütikofer" LANGUAGE="DE">
Arvoisa puhemies, ei ole tavallista, että kuuteen eri poliittiseen ryhmään kuuluvat parlamentin jäsenet esittävät yhteisen kysymyksen keskusteltavaksi. Tänään meillä on käsiteltävänä tällainen tapaus, eikä ole sattumaa, että se koskee pienten ja keskisuurten yritysten asemaa. Kyseessä on yleinen ja laaja-alainen huolenaihe.
<P>
Eräs esittämistämme kysymyksistä on seuraavanlainen: mihin toimenpiteisiin komissio on ryhtynyt vahvistaakseen edelleen tulevaisuudessa pk-yrityksille tarkoitettuja erityisen onnistuneita rahoitusvälineitä? Yksi näistä onnistuneista välineistä on kilpailukyvyn ja innovoinnin puiteohjelma. Mitä tälle puiteohjelmalle tapahtuu tutkimusta ja innovointia koskevan yhteisen strategisen kehyksen laatimisen seurauksena? Mitä mahdollisuuksia pienille ja keskisuurille yrityksille on tarjolla tässä yhteydessä?
<P>
Innovoinnin käsitteestä on mahdotonta tehdä niin laaja ja kauaskantoinen, että se kattaisi kaikki pienten ja keskisuurten yritysten asiaankuuluvat toiminnot. Emme saa kuitenkaan tehdä sitä virhettä, että edistäisimme ainoastaan sellaisten pienten ja keskisuurten yritysten kilpailukykyä, joiden on tunnistettu olevan erityisen innovatiivisia. Pidän tämän vuoksi erittäin tärkeänä oikeiden päätösten tekemistä yhteisen strategisen kehyksen puitteissa.
<P>
Haluaisin myös erityisesti mainita, että tämä koskee perusteita, joiden mukaan byrokratiaa yksinkertaistetaan ja vähennetään. Kilpailukyvyn ja innovoinnin puiteohjelma on jo huomattavasti vähemmän byrokraattisempi kuin seitsemäs puiteohjelma. Seitsemännen puiteohjelman standardien soveltaminen pieniin ja keskisuuriin yrityksiin ei olisi järkevää. Meidän on löydettävä käytännöllinen tapa jatkaa pieniä ja keskisuuria yrityksiä hyödyttäneitä toimenpiteitä ja erityisesti kilpailukyvyn ja innovoinnin puiteohjelman kaltaisia ohjelmia, jotta nämä toimenpiteet eivät putoa kelkasta uudelleen järjestämisen yhteydessä.
<SPEAKER ID="528" NAME="Niki Tzavela" LANGUAGE="EN">
Arvoisa puhemies, haluaisin onnitella kollegoitani heidän osuudestaan tähän erittäin hyödylliseen päätöslauselmaan ja todeta, että olen yhtä mieltä kaikesta tähän mennessä todetusta. Olen kuitenkin tehnyt pariin kohtaan joitakin tarkistuksia, jotka voisivat olla mielestäni rakentavia ja hyödyllisiä lopputekstin kannalta.
<P>
Ensinnäkin tekstissä ei mainita laittoman kaupan vaikutuksia pienille yrityksille. Valitettavasti laiton kauppa on tänä päivänä todellisuutta ja kaikissa jäsenvaltioissa kasvava ilmiö. Yksinkertaisesti sanottuna laiton kauppa on yksi suurimmista EU:n pienten yritysten nousun ja kasvun esteistä.
<P>
Toinen kommenttini koskee pienille ja keskisuurille yrityksille (pk-yrityksille) suunnattua komission "toinen mahdollisuus" -aloitetta. Näinä taloudellisesti vaikeina aikoina on tärkeää tukea pk-yrityksiä ja auttaa niitä kehittymään.
<P>
Tästä pääsen viimeiseen asiaani. Mielestäni on valitettavaa, että harvat innovatiivisista pk-yrityksistämme kasvavat suuremmiksi yrityksiksi ja että EU:ssa on vähemmän nuoria, paljon tutkimus- ja kehitystyötä tekeviä innovatiivisia yrityksiä kuin Yhdysvalloissa. Merkittävät innovointiin liittyviä taitoja koskevat puutteet estävät pk-yrityksiä hyödyntämästä innovatiivisia ja älykkäitä liiketoimintamalleja ja uusia teknologioita. Meidän on puututtava tähän asiaan ja edistettävä Euroopassa sitä valmiutta riskien ottamiseen, joka vallitsee Yhdysvalloissa nuorten amerikkalaisten keskuudessa.
<SPEAKER ID="529" NAME="Enikő Győri">
neuvoston puheenjohtaja. - (HU) Arvoisa puhemies, hyvä komission jäsen, kunnianarvoisat parlamentin jäsenet, olen kiitollinen parlamentin osoittamasta kiinnostuksesta eurooppalaisia pk-yrityksiä tukevaan aloitteeseen ja tämän tarjoamasta mahdollisuudesta keskustella erityisesti siitä, mihin toimenpiteisiin meidän on ryhdyttävä eurooppalaisia pk-yrityksiä tukevan aloitteen tarkistamisen yhteydessä mainittujen eri aloitteiden osalta.
<P>
Eurooppalaisia pk-yrityksiä tukeva aloite on erittäin tärkeä työkalu, jonka avulla voimme luoda suotuisamman liiketoimintaympäristön pienille ja keskisuurille yrityksille. Pienten ja keskisuurten yritysten osuus EU:n taloudesta on merkittävä, sillä ylivoimainen enemmistö yrityksistä kuuluu tähän kategoriaan, johon liittyvät yritykset tarjoavat töitä yli 90 miljoonalle ihmiselle eri puolilla Eurooppaa. Tämän vuoksi pieniä ja keskisuuria yrityksiä koskevan politiikan ja erityisesti eurooppalaisia pk-yrityksiä tukevan aloitteen täydellinen täytäntöönpano on ensisijaisen tärkeää puheenjohtajavaltio Unkarille. Kilpailukykyä koskevan strategiamme onnistuminen riippuu siitä, kuinka poliittiset aloitteemme vaikuttavat pieniin ja keskisuuriin yrityksiin. Yksi tulevan kasvun avaimista on, että erittäin kilpailukykyisten ja innovatiivisten pienten ja keskisuurten yritysten on toimittava Euroopassa. Näin ollen neuvosto on erittäin tyytyväinen 23. helmikuuta 2011 julkaistuun komission tiedonantoon eurooppalaisia pk-yrityksiä tukevan aloitteen tarkistamisesta. Tiedonannossa komissio ehdottaa useita uusia aloitteita eri painopistealueilla, joilla on ryhdyttävä lisätoimenpiteisiin. Nämä aloitteet on luotu pieniä ja keskisuuria yrityksiä edustavien yhdistysten ja asiaankuuluvien viranomaisten laaja-alaisten kuulemisten perusteella. Näin ollen niiden yhteydessä on otettu asiaankuuluvalla tavalla huomioon sekä yritysten itsensä että muiden sidosryhmien etu.
<P>
Komission tiedonannosta keskusteltiin 13. huhtikuuta 2011 Gödöllőssä, Unkarissa, järjestetyssä kilpailukykyministereiden epämuodollisessa kokouksessa. Ministerit tukivat näissä keskusteluissa täysin puheenjohtajavaltion mielipidettä siitä, että neljä ensisijaisen tärkeänä käsiteltävää kysymystä ovat älykäs sääntely, rahoitus, kansainvälistyminen ja hallinto. Lisätöitä on tehtävä, jotta voimme saavuttaa edistystä näiden kysymysten osalta. Samaan aikaan puheenjohtajavaltion vahvana aikomuksena on jatkaa prosessin nopeaa kulkua 31. toukokuuta 2011 järjestettävässä kilpailukykyneuvoston kokouksessa, jossa käsitellään myös eurooppalaisia pk-yrityksiä tukevan aloitteen väliarviointia. Puheenjohtajavaltio toivoo, että neuvosto hyväksyisi edellä mainitussa kokouksessa päätelmät, joissa sovellettaisiin erityisesti "pienet ensin" -periaatetta, joka on periaate, johon komission tiedonanto perustuu.
<P>
Euroopan komissio antoi yksityisen eurooppayhtiön aseman osalta ensimmäisen suosituksen neuvoston asetusluonnoksessa vuonna 2008. Ehdotuksen taustalla oli pyrkimys helpottaa pienten ja keskisuurten yritysten liiketoimintaa yhtenäismarkkinoilla, ja tämän seurauksena kustannusten on vähennyttävä ja talouskasvun on lisäännyttävä. Neuvostossa oltiin huolissaan joistakin ehdotuksen piirteistä ja osista. Ruotsin ja Belgian puheenjohtajakausilla tehdyistä kiitettävistä ponnisteluista huolimatta jäsenvaltiot eivät ole onnistuneet pääsemään sopuun tähän päivään mennessä. Voin vakuuttaa kunnianarvoisille parlamentin jäsenille, että puheenjohtajavaltio Unkari pyrkii löytämään keinon edetä tähän ehdotukseen liittyvien erityisen ongelmallisten kysymysten osalta ja että se tekee jatkossakin kaikkensa, jotta tämä asia voitaisiin saada onnistuneesti päätökseen.
<SPEAKER ID="530" NAME="Olli Rehn" LANGUAGE="EN">
Arvoisa puhemies, esitän suuret kiitokseni kunnianarvoisille parlamentin jäsenille tästä tärkeästä suullisesta kysymyksestä ja keskustelustanne. Vastaan kysymykseen kollegani, varapuheenjohtaja Antonio Tajanin puolesta.
<P>
Pienet ja keskisuuret yritykset muodostavat itse asiassa 99 prosenttia kaikista eurooppalaisista yrityksistä, ja ne tuovat eniten lisäarvoa reaalitaloudelle ja luovat kaksi kolmasosaa kaikista yksityisen sektorin työpaikoista. EU luottaa pk-yrityksiin ja pyrkii luomaan olosuhteet, joissa ne voivat kehittyä ja kasvaa, jotta ne voisivat luoda työpaikkoja kilpailukykyisillä markkinoilla. Pk-yritykset tarvitsevat vähemmän byrokratiaa, rahoituksen saatavuuden helpottamista vihreitä markkinoita varten sekä taitoja, jotka vastaavat reaalitalouden tarpeita. Nämä ovat eurooppalaisia pk-yrityksiä tukevan aloitteen uudelleentarkastelun yhteydessä esittelemiämme periaatteita, jotka ovat pk-yrityksiä koskevan politiikkamme taustalla. Kerron komission puolesta antamassani vastauksessa pääpiirteittäin viidestä työskentelytavasta, jotka liittyvät suullisessa kysymyksessä esittämäänne viiteen kysymykseen.
<P>
Komissio pyytää uudelleentarkastelussa jäsenvaltioita arvioimaan systemaattisesti lainsäädännön vaikutuksia pk-yrityksille pk-testin avulla. Euroopan parlamentti ja komissio työstävät yhdessä tutkimusta pk-testin soveltamisesta jäsenvaltioissa ja EU:ssa. Komissio hyödyntää tätä testiä täytäntöönpanon tukemista ja parhaiden käytäntöjen vaihtamista koskevien lisätoimenpiteiden suunnittelun pohjana. Suoritamme myös parhaillaan tutkimusta toimilupiin, virallisiin päätöksiin, yritystoiminnan luovutuksiin ja konkurssimenettelyihin liittyvistä ongelmista jäsenvaltioissa. Tutkimuksen avulla komissio ja erityisesti jäsenvaltiot voivat suunnitella asianmukaisia toimenpiteitä "pienet ensin" -periaatteen soveltamiseksi hallinnollisissa palveluissa. Tämä mahdollistetaan erityisesti laajentamalla verkkohallintoa ja keskitettyjä palvelupisteitä uudelleenarvioinnin yhteydessä annettujen suositusten mukaisesti.
<P>
Toiseksi käyttöön otetaan uusi hallintajärjestelmä. Komissio on pyytänyt jäsenvaltioita nimittämään pk-yrityksistä vastaavan edustajan - pk-yritysedustajan - joka vastaa eurooppalaisia pk-yrityksiä tukevan aloitteen täytäntöönpanon seurannasta kansallisella tasolla. Kansalliset edustajat ovat eurooppalaisia pk-yrityksiä tukevan aloitteen neuvoa-antavan ryhmän jäseniä, jotka auttavat arvioimaan ja levittämään tietoa pk-yrityksiä tukevista toimenpiteistä. He tapaavat ensimmäisen kerran Budapestissä 24.-25. toukokuuta tänä vuonna järjestettävässä konferenssissa.
<P>
Kolmanneksi pk-yritysten on tarkoitus olla hallinnollisen taakan vähentämiseen tähtäävän EU:n ohjelman pääasiallisia edunsaajia. Komissio on toimittanut neuvostolle ja Euroopan parlamentille ehdotukset hallinnollisten kustannusten vähentämiseksi huomattavalla tavalla - jopa yli 30 prosentilla ehdotusten täytäntöönpanon seurauksena - kun taas jo hyväksyttyjen ehdotusten avulla hallinnollisia kustannuksia vähennetään 22 prosentilla.
<P>
Komissio luottaa siihen, että parlamentti varmistaa, että ehdotukset hyväksytään mahdollisimman pian. Tietyt ehdotukset, kuten esimerkiksi tarkistettu neljäs kirjanpitodirektiivi, hyödyttävät erityisesti pk-yrityksiä. Kun neuvosto ja parlamentti ovat hyväksyneet tarkistetun neljännen kirjanpitodirektiivin, jäsenvaltiot voivat myöntää pienille yrityksille erivapauden tietyistä kirjanpitovelvollisuuksista.
<P>
Neljänneksi eurooppalaisia pk-yrityksiä tukevan aloitteen avulla on myös luotu kehys, jonka myötä pk-yritykset voivat tarttua energiatehokkuushaasteeseen ja parantaa energiahallintaansa ja hyödyntää ympäristömarkkinoiden tarjoamia mahdollisuuksia. Täytäntöön pannaan myös ympäristöinnovoinnin edistämistä koskeva toimintasuunnitelma, jossa on kiinnitetty erityistä huomiota pk-yrityksiin edistämällä verkostoitumista, vähähiilistä teknologiaa ja varojen käytön tehokasta hallintaa. Jatkamme myös erityisesti ympäristö- ja energia-asiantuntijoita varten tarkoitettujen toimenpiteiden kehittämistä Yritys-Eurooppa-verkostossa.
<P>
Viimeiseksi komissio pyrkii arvioimaan osana uuden osaamisen ja työllisyyden ohjelman lippulaivahanketta mikroyritysten ja käsityöläistyyppisten yritysten tulevia taitotarpeita. Äskettäin julkaistiin vuoteen 2020 ulottuva alustava tutkimus mikroyritysten ja käsityöläistyyppisten yritysten tulevien taitotarpeiden tunnistamisesta. Tässä tutkimuksessa määriteltiin toimenpiteet, joihin on ryhdyttävä, jotta tulevat taitotarpeet voidaan ratkaista ja jotta niitä voidaan edistää tehokkaammin ja sisällyttää järjestelmällisemmin osaksi sekä mikroyritysten että käsityöläistyyppisten yritysten koulutusohjelmia.
<SPEAKER ID="531" NAME="Pilar del Castillo Vera">
PPE-ryhmän puolesta. - (ES) Arvoisa puhemies, hyvä neuvoston puheenjohtaja Győri, arvoisa komission jäsen, keskustelemme tänään täällä parlamentissa komission helmikuussa toimittamasta eurooppalaisia pk-yrityksiä tukevan aloitteen uudelleentarkastelua koskevasta yhteisestä päätöslauselmaehdotuksesta.
<P>
Pienten ja keskisuurten yritysten (pk-yritysten) ja talouden välinen suhde voidaan määritellä monin tavoin, mutta tavallaan ne muodostavat akselin, jonka ympärillä kaikki talousjärjestelmät ja tässä tapauksessa EU:n taloudet toimivat. Jos pk-yritykset ovat vahvoja, talous kukoistaa, mutta jos ne ovat heikkoja, myös taloudella menee heikosti. Pk-yritykset luovat työpaikkoja ja kasvua ja lisäävät sitä kautta yhteiskunnan vaurautta.
<P>
Puhun kolmesta tekijästä, jotka ovat mielestäni ensisijaisen tärkeitä vahvan yritysverkoston saavuttamiseksi.
<P>
Ensimmäinen on tieto- ja viestintätekniikan hyödyntäminen ja verkkohallinnon ja pilvipalveluiden kaltaisten teknologioiden kehittäminen. Ne säästävät rahaa, vähentävät kustannuksia ja ponnisteluiden tarvetta ja parantavat näin ollen pk-yritysten kilpailukykyä.
<P>
Toinen tekijä on innovointi, joka on myös ensisijaisen tärkeää tällä alalla. Tämän mukaisesti on tarjottava vahvoja kannustimia pieniin ja keskisuuriin yrityksiin kuuluville kehittyville yrityksille.
<P>
Kolmanneksi pk-yritysten on voitava osallistua ilman rajoitteita sisämarkkinoille sekä rajatylittävien julkisten hankintojen että muiden sellaisten sisämarkkinoiden tarjoamien mahdollisuuksien osalta, jotka voisivat tarjota lisäetuja pk-yrityksille niiden kilpailukyvyn kannalta, mutta jotka eivät ole tähän mennessä onnistuneet tekemään näin.
<P>
Lopuksi tämän kaiken jälkeen seuraa yrittäjyyden arvostus. Kyseessä on sosiaalinen arvo, jonka on oltava vahva, koska heikon arvostuksen seurauksena koko verkostosta tulee heikko. Sekä Euroopan unionilla että jäsenvaltioiden hallituksilla riittää tehtävää tämän asian osalta. Toimiin olisi ryhdyttävä pääasiassa koulutuksen avulla.
<SPEAKER ID="532" NAME="Teresa Riera Madurell">
S&D-ryhmän puolesta. - (ES) Arvoisa puhemies, pienten ja keskisuurten yritysten (pk-yritysten) etuna on niiden joustavuus, ketteryys ja asiakasläheisyys, minkä ansiosta ne voivat tehdä päätöksiä paljon nopeammin. Nämä ovat erittäin tärkeitä ominaisuuksia näinä kriisin aikoina, jolloin kyky toimia nopeasti on elintärkeä.
<P>
Lisäksi, kuten hyvin tiedämme, pk-yritykset muodostavat yli 90 prosenttia liiketoimintamme kudoksesta, ja ne muodostavat arvokkaan mallin, jota meidän on ylläpidettävä, koska suurten yritysten epäonnistumisten tai toiminnan siirtämisen vaikutukset ovat huomattavasti tuhoisampia erityisesti työllisyyden kannalta.
<P>
Tämän vuoksi meillä tai erityisesti jäsenvaltioiden hallituksilla ei ole varaa pilata näiden yritysten tekemää työtä. Tämän vuoksi olemme hyväksyneet eurooppalaisia pk-yrityksiä tukevan aloitteen, ja myös tämän vuoksi nykyisen kaltaiset toimet ovat elintärkeitä, jotta jäsenvaltiot voivat jatkaa edistymistään hyväksymiemme poliittisten ja lainsäädännöllisten toimenpiteiden soveltamisessa.
<P>
Hyvät naiset ja herrat, eurooppalaiset pk-yritykset tarvitsevat kiireellisesti poliittista tahtoa, jotta eurooppalaisia pk-yrityksiä tukevaan aloitteeseen sisältyvästä tavoitteesta helpottaa pk-yritysten osallistumista julkisiin hankintoihin voidaan tehdä osa todellisia, konkreettisia ja toiminnallisia toimenpiteitä.
<P>
Olemme kiitollisia joidenkin jäsenvaltioiden suorittamista toimenpiteistä, joita ovat olleet tarjouskilpailujen jakaminen eriin ja sähköisen tiedonsaannin parantaminen keskitetyiltä verkkosivustoilta sekä interaktiivisilta verkkosivuilta. Mielestämme tämä ei kuitenkaan ole riittävää.
<P>
Parlamentin on vaadittava, että eri hallinnollisiin elimiin kuuluvat julkisista hankinnoista vastaavat tahot sisällyttävät osaksi tarjouseritelmiään ehtoja, joiden avulla mahdollistetaan pk-yritysten positiivinen syrjintä ja poistetaan sopimusehdot, jotka vaikeuttavat pk-yritysten osallistumista.
<SPEAKER ID="533" NAME="Jürgen Creutzmann">
ALDE-ryhmän puolesta. - (DE) Arvoisa puhemies, hyvä komission jäsen Rehn, yhteinen kysymys eurooppalaisia pk-yrityksiä tukevan aloitteen uudelleentarkastelusta osoittaa, että meillä on yhä paljon tehtävää, jotta voimme varmistaa, että EU:n pienillä ja keskisuurilla yrityksillä on vapaus toimia erityisesti kansallisella tasolla. Olen kuitenkin tyytyväinen siihen, että olemme onnistuneet viime vuosina panemaan täytäntöön Euroopan unionissa lähes kaikki eurooppalaisia pk-yrityksiä tukevan aloitteen kohdat. Maaliskuussa tuli voimaan viimeisimpänä uusi kaupallisissa toimissa tapahtuvien maksuviivästysten torjumista koskeva direktiivi, jolla edistetään merkittävästi maksukäytäntöjen parantamista EU:ssa. Jäsenvaltioilla on nyt kaksi vuotta aikaa direktiivin täytäntöönpanemiseksi. Haluaisin pyytää tämän aikarajan lyhentämistä erityisesti niissä jäsenvaltioissa, joissa se ei aiheuttaisi merkittäviä ongelmia. Sen sijaan, että viivästyttäisimme täytäntöönpanoa kahdella vuodella, voisimme toteuttaa sen joissakin tapauksissa vuoden kuluessa.
<P>
Jäsenvaltiot eivät ole vielä kyenneet sopimaan yksityisen eurooppayhtiön säännöistä. Tämän vuoksi olen erittäin iloinen siitä, että puheenjohtajavaltio Unkari seuraa tätä asiaa ja on tehnyt siitä yhden työnsä keskipisteistä. Pienet ja keskisuuret yritykset voisivat säästää huomattavasti rahaa tämän erityisen yritysmuodon avulla. Mielessäni ovat erityisesti kirjanpito, yrityksen perustaminen ja jatkuva oikeudellinen neuvonta. Näin ollen haluaisin kertoa vielä kerran, kuinka iloinen olen siitä, että puheenjohtajavaltio Unkari keskittyy tähän asiaan.
<P>
Riera Madurellin juuri mainitsema kysymys on myös tärkeä, ja siinä oli kyse julkisista hankinnoista. Tämän asian osalta voimme vielä tehdä paljon pienten ja keskisuurten yritysten hyväksi. Tällä alalla on monia byrokraattisia säädöksiä, ja pienten ja keskisuurten yritysten on usein vaikea osallistua julkisiin hankintamenettelyihin. Tarvitsemme lisää avoimuutta, ja meidän on myös pyrittävä hyödyntämään parhaalla mahdollisella tavalla nykyaikaisten välineiden ja erityisesti internetin tarjoamat mahdollisuudet.
<SPEAKER ID="534" NAME="Kay Swinburne" LANGUAGE="EN">
Arvoisa puhemies, eurooppalaisia pk-yrityksiä tukeva aloite on juuri se asia, johon meidän olisi poliitikkoina ja lainsäätäjinä keskityttävä, kun etsimme keinoja edistää uutta kasvua ja elvyttää talouksiamme.
<P>
Pk-yritykset muodostavat yli 98 prosenttia maaseutualueista koostuvan Walesin vaalipiirini yrityksistä. Koska julkisen sektorin työpaikat ovat kokonaisuudessaan muuttumassa epävarmemmiksi Yhdistyneessä kuningaskunnassa, ja entistä useammat äänestäjistäni ovat toivoakseni joko perustamassa pieniä yrityksiä tai työskentelevät niissä, tuen ja kannatan täysin kunnianhimoisia tavoitteita pk-yritysten hallinnollisen taakan vähentämiseksi ja pk-testin kaltaisia tavoitteita kaikkea lainsäädäntöä varten. Näiden toimenpiteiden olisi autettava meitä tavoitteemme saavuttamisessa yhdessä maani hallituksen sääntelyyn soveltaman "yksi sisään, toinen ulos" -politiikan kanssa.
<P>
Nyt on kuitenkin aika olla rohkea ja kunnianhimoisempi ja pyrkiä suurempiin saavutuksiin. Olen nähnyt niin paljon luovuutta Walesissa sen kehittyessä erittäin tuottoisan maailmanlaajuisen pelimaailman uusien yritysten toiminnan keskukseksi ja elokuva- ja ohjelmatuotannon kulttuuriseksi osaamiskeskukseksi. Silti kysyn itseltäni, miten voimme edistää ja lisätä tätä kehitystä. Euroopan patentti- ja digitaalistrategioiden kaltaisten suurten hankkeiden on tarjottava etuja näille pienille yrityksille, jotka tarjoavat työpaikkoja ja tulevaisuuden Walesin ja koko EU:n kansalaisille.
<SPEAKER ID="535" NAME="Derek Roland Clark" LANGUAGE="EN">
Arvoisa puhemies, tämän uudelleenarvioinnin 10 periaatteeseen sisältyvät pk-yritysten auttaminen hyötymään yhtenäismarkkinoiden tarjoamista mahdollisuuksista. Kuinka voimme kuitenkaan tarjota enemmän mahdollisuuksia, kun euroalue on romahtamassa? Pk-yritysten halutaan lisäksi hyötyvän markkinoiden kasvusta. Mistä kasvusta? Kysyin syyskuussa 2009 komission jäsen Andorilta, mihin erityistoimenpiteisiin hän ryhtyisi pk-yritysten tukemiseksi. Olin tätä ennen esittänyt hänelle samanlaisen pyynnön, kun hän puhui työllisyyden ja sosiaaliasioiden valiokunnalle tehtävän vastaanottamisesta. En saanut tuolloin vastauksia, mutta nyt näyttää siltä, että olen saanut niitä joiltakin osin.
<P>
Uudelleenarvioinnin viiteen suuntaviivaan sisältyvät pk-yrityksiin kohdistuvien paineiden vähentäminen yksinkertaistamalla arvonlisäverosääntöjä ja vähentämällä arvonlisäveron määrää sekä direktiivi maksuviivästyksistä, mutta kyseessä on vain jo olemassa olevien sääntöjen ja asetusten korjailu. Ensimmäisen uudelleentarkastelun periaatteen - oikeanlaisen ympäristön luomisen - ei olisi tarkoitettava esimerkiksi yksityisiä eurooppayhtiöitä ja valtiontukia koskevien uusien sääntöjen ehdottamista. Sen olisi tarkoitettava sääntöjen karsimista sadoittain. Itse komission puheenjohtaja Barroso totesi parlamentille viime vuoden heinäkuussa, että "byrokratia uhkaa pk-yrityksiä".
<SPEAKER ID="536" NAME="Tadeusz Zwiefka" AFFILIATION="PPE">
(PL) Arvoisa puhemies, on selvää, että liian monimutkainen tai käsittämätön, liian tiukka tai viimeisimmät muutokset huomiotta jättävä lainsäädäntö ei edistä kehitystä. Lakiasiain valiokunnan koordinaattorina haluaisin näin ollen kiinnittää erityistä huomiota sen tärkeyteen, että lainsäädännöllisen menettelyn aikana otetaan huomioon pienten ja keskisuurten yritysten sisällyttämisen periaate etu- ja jälkikäteen tehtäviin vaikutustenarviointeihin. Tämä mahdollistaisi sellaisten esteiden tunnistamisen ja poistamisen jo lainsäädännön valmistelun yhteydessä, joita uudet asetukset voivat asettaa tälle alalle, joka on kaiken kaikkiaan EU:n talouden vauhtipyörä.
<P>
Vastaavasti "pienet ensin" -periaatteen ja yhden asiointikerran periaatteen noudattaminen sekä EU:n direktiivien vaatimusten saattamista osaksi kansallista lainsäädäntöä koskevien jäsenvaltioille asetettujen kohtuuttoman tiukkojen vaatimusten rajoittaminen vähentäisi huomattavasti pk-yritysten hallinnollista taakkaa. Sekä Stoiberin työryhmän osalta että Euroopan komission esittelemässä eurooppalaisia pk-yrityksiä tukevan aloitteen uudelleentarkastelussa on todettu, että valvontatoimenpiteisiin liittyvät hallinnolliset esteet ja kohtuuttomat rasitteet aiheuttavat usein viivästyksiä ja joskus jopa estävät sellaisten pienten yritysten laajentumisen, joilla olisi potentiaalia luoda uusia työpaikkoja.
<P>
Pidän tämän vuoksi oikeutettuna kysyä myös, onko Euroopan komission lupaama arvio hallinnollisen taakan vähentämisestä 25 prosentilla nykyisestä tasostaan jo saatavilla. Olen myös yhtä mieltä ehdotuksista, joiden mukaan sekä EU:n toimielinten että jäsenvaltioiden olisi noudatettava näitä periaatteita, kun ne laativat uutta tai tarkistavat jo voimassa olevaa lainsäädäntöä. On huolestuttavaa nähdä, että eurooppalaisia pk-yrityksiä tukevan aloitteen täytäntöönpano on kohdannut monia esteitä jäsenvaltioissa, vaikka useiden eri maiden esimerkit osoittavat, että nämä periaatteet tuottavat hyviä tuloksia.
<P>
Lopuksi haluaisin myös kiinnittää huomionne tällä hetkellä meneillään olevan, EU:n sopimusoikeuteen liittyvän työn merkitykseen sekä lakiasiain valiokunnassa aloitettuun työhön Euroopan patenttisuojajärjestelmän perustamiseksi. Ei ole epäilystäkään siitä, etteivätkö hyvät tähän alaan liittyvät säädökset edistäisi innovoinnin kehittämistä erityisesti pienten ja keskisuurten yritysten toiminnan ja kasvun osalta.
<SPEAKER ID="537" NAME="Silvia-Adriana Ţicău" AFFILIATION="S&amp;D">
(RO) Arvoisa puhemies, Euroopan unionin työttömyysaste oli vuoden 2011 maaliskuun lopussa 9,5 prosenttia ja euroalueella 9,9 prosenttia. Vielä suurempana huolenaiheena on, että nuorten työttömyysaste on lähes kaksi kertaa koko väestön työttömyysasteen suuruinen. Liiketoimintaympäristön kehittäminen ja rahoituksen saannin parantaminen sekä rakennerahastoihin liittyvien varojen saannin helpottaminen pk-yrityksille edistää yrittäjyyden kehittymistä. Pk-yritykset tarvitsevat lainsäädännöllistä ja verotuksellista vakautta. Jatkuvat muutokset verolainsäädäntöön tai muutokset erilaisten varojen saannin ehtoihin vaikeuttavat pk-yritysten liiketoiminnan harjoittamista. Toinen erityisesti näinä kriisin aikoina vaikuttava ongelma on, että pk-yritykset kärsivät julkisten instituutioiden maksuviivästyksistä. Kaikki nämä tekijät vaikuttavat pk-yritysten tulevaisuudennäkymiin niiden liiketoimintasuunnitelmien ja liiketoiminta- sekä ennen kaikkia innovointikapasiteetin saavuttamisen osalta.
<P>
Pk-yritykset onnistuivat voittamaan vuosina 2006-2008 ainoastaan 33 prosenttia julkisten hankintasopimusten kokonaisarvosta. Julkiset hankintasopimukset muodostavat 17 prosenttia EU:n BKT:sta, minkä vuoksi on mielestämme tarpeellista, että pk-yritykset kasvattavat osuuttaan julkisilla hankintamarkkinoilla. Tämän vuoksi pyydämme komissiota ja jäsenvaltioita ryhtymään tarpeellisiin toimenpiteisiin vuoteen 2015 mennessä, jotta ne voivat varmistaa, että vähintään 50 prosenttia julkisista hankinnoista tehdään sähköisesti jäsenvaltioiden hallitusten Manchesterissä vuonna 2005 tekemän sopimuksen mukaisesti.
<P>
Minun on huomautettava, että yhtenäismarkkinat eivät ole vielä toiminnassa palvelualalla, millä on kielteisiä vaikutuksia pk-yritysten liiketoiminnalle Euroopan unionissa. Komissio esitteli vuonna 2008 osana Euroopan talouden elvytyssuunnitelmaa ohjelman, johon kuului Euroopan investointipankin tarjoama globaali 30 miljardin euron lainapaketti, joka oli korvamerkitty pk-yrityksille. EIP:n tarkoituksena oli tarjota keskisuurille yrityksille lainoina miljardi euroa vuodessa. Kysyisin komissiolta, missä vaiheessa tämän ohjelman täytäntöönpano on, aikooko komissio täydentää rahoitusta ja jaetaanko nämä varat tasapuolisesti kaikkien jäsenvaltioiden kesken.
<SPEAKER ID="538" NAME="Mara Bizzotto" AFFILIATION="EFD">
(IT) Arvoisa puhemies, kolme miljoonaa työpaikkaa on hävinnyt sillä välin kun tukipolitiikkoihin on investoitu useita miljoonia euroja. Tämä on katastrofaalinen tulos pieniin ja keskisuuriin yrityksiin (pk-yrityksiin) kohdistuvien vaikutusten kannalta ensinnäkin menestyksekkään Lissabonin hankkeen ja toisaalta nykyisen "kopioidun" Eurooppa 2020 -strategian osalta, johon olemme aikeissa päättää keskittää resursseja myös seuraavassa vuosia 2014-2020 koskevassa monivuotisessa rahoituskehyksessä.
<P>
Voin tämän vuoksi vain korostaa tuhansien EU:n kansalaisten ja veronmaksajien ihmettelemää asiaa: mitä hyötyä EU:sta on, jos ei se kykene ratkaisemaan mantereen ongelmia, jos ei se kykene puhumaan yhdellä äänellä ulkopolitiikan kysymyksistä ja jos se tuhlaa rahojaan? Toivon, että komission jäsenen Tajanin useaan otteeseen toteamista asioista tulee totta. Toivon, että pk-yrityksiä koskevan lainsäädännön uudelleentarkastelun avulla voidaan todellakin yksinkertaistaa byrokratiaa, varmistaa luottojen saanti ja elpyminen ja helpottaa kansainvälistymistä.
<P>
Maksuviivästysdirektiivin avulla olemme saavuttaneet todellisen ja konkreettisen tavoitteen, mutta se on ollut poliittisen tahdon eikä europropagandan ansiota. Mikäli ties kuinka monennen strategian kustannukset ruokkivat ainoastaan puheita, pyydän EU:n toimielimiä tekemään muutoksia kymmenien sellaisten Veneton alueeni pienten yrittäjien hyväksi, jotka ovat mieluummin luopuneet hengestään kuin katsoneet pienten yritystensä epäonnistuvan.
<SPEAKER ID="539" NAME="Krišjānis Kariņš" AFFILIATION="PPE">
(LV) Arvoisa puhemies, hyvä komission jäsen, vanhemmat kiinnittävät hyvin usein huomiota kovimpaan ääneen itkevään lapseen, vaikka todellisuudessa huomio olisi suunnattava kokonaan toiseen lapseen. Vastaavasti poliitikot ja lehdistö kiinnittävät yleensä huomiota suuriin yrityksiin, joilla on paljon rahaa ja äänivaltaa, vaikka huomiota olisi kiinnitettävä toisaalle eli pieniin yrityksiin. Meille eurooppalaisille suuret yritykset ovat kuin suuria puita, mutta nämä suuret puut eivät muodosta koko metsäalaa. Esitän seuraavaksi muutamia lukuja. Yli 90 prosenttia kaikista eurooppalaisista yrityksistä on pieniä ja keskisuuria eikä suuria yrityksiä. Arviolta kolme neljäsosaa kaikista työntekijöistä työskentelee pienissä ja keskisuurissa yrityksissä, jotka tuottavat yhtä suuren osuuden EU:n bruttokansantuotteesta. Meidän on nyt aika siirtää huomiomme pois suurista yrityksistä, jotka ovat äänekkäitä ja - sanon tämän vastentahtoisesti - kuin lapsia, mutta ne ovat äänekkäitä. Sen sijaan meidän olisi kiinnitettävä huomiota hiljaisempiin yrityksiin, joista suurin osa työskentelee lopulta pienten yritysten kanssa. Tässä yhteydessä pyydän teitä, arvoisa komission jäsen, kiinnittämään enemmän huomiota komissionne omaan lupaukseen vähentää pienten ja keskisuurten yritysten hallinnollista taakkaa. Voitte tehdä näin arvioimalla lainsäädäntöänne ja olemalla ottamatta käyttöön uusia säädöksiä, jotka tekevät hallinnollisesta taakasta entistä raskaamman. Tukemalla pieniä ja keskisuuria yrityksiä edistämme nopeammin talouskasvua koko Euroopan unionissa. Kiitän teitä huomiostanne.
<SPEAKER ID="540" NAME="Zigmantas Balčytis" AFFILIATION="S&amp;D">
(LT) Arvoisa puhemies, vuonna 2008 hyväksytyn eurooppalaisia pk-yrityksiä tukevan aloitteen tarkoituksena oli vauhdittaa pienten yritysten kehitystä ja liiketoimintaedellytysten parantamista EU:ssa. Liiketoimintaympäristön kehittämiseksi ja hallinnollisten vaatimusten yksinkertaistamiseksi on tehty paljon. Tästä esimerkkeinä ovat sähköisen laskutuksen direktiivi ja maksuviivästysdirektiivi. Tämä ei kuitenkaan riitä. Tänä päivänä voimme nähdä, että tulokset eivät ole pienten yritysten toivomien kaltaisia.
<P>
Tärkeimpiä painopistealueita, kuten esimerkiksi rahoitusta ja sääntelyjärjestelmien yksinkertaistamista liiketoimintaympäristön parantamiseksi ei ole pantu täytäntöön järjestelmällisesti tai johdonmukaisesti. Liiketoimintaympäristö vaihtelee kuitenkin paljon jäsenvaltioittain. Kuluttajien oikeuksien suojelua koskevat erilaiset oikeusjärjestelmät, jotka ovat yhä olemassa, vähentävät kuluttajien luottamusta yhtenäismarkkinoihin eivätkä rohkaise yrityksiä laajentamaan liiketoimintaansa muihin jäsenvaltioihin. Tämä estää pohjimmiltaan enemmän pk-yrityksille suunnattujen ja niitä suosivien Euroopan unionin sisämarkkinoiden luomisen.
<P>
Juuri pienet yritykset ovat kärsineet pahiten talous- ja rahoituskriisistä. Olemme nähneet yritysten joutuvan konkurssiin tai valtavan velkataakan alle. Olemme ryhtyneet toimenpiteisiin niiden auttamiseksi, mutta näissä toimenpiteissä ei ole valitettavasti aina onnistuttu. Komission perustama eurooppalainen Progress-mikrorahoituspalvelu oli erittäin asianmukainen askel rahoitusmahdollisuuksien tarjoamiseksi pienille yrityksille kriisin aikana. Useissa eri tutkimuksissa on kuitenkin osoitettu, että sen sijaan, että kansalliset pankit myöntäisivät yrityksille lainoja, ne ovat tiukentaneet entisestään lainaehtoja joissakin jäsenvaltioissa.
<P>
Näitä lainoja kaksi vuotta hallinnoineella Euroopan investointipankilla ei ollut tavallisesti tietoa näiden välineiden täytäntöönpanosta. Tämä nostaa esille seuraavan kysymyksen: mihin tällaista välikättä ylipäänsä tarvitaan? Selvä johtopäätös on, että komission on tulevaisuudessa vastattava tällaisten merkittävien aloitteiden täytäntöönpanon valvonnasta jäsenvaltioissa.
<P>
Toivottavasti eurooppalaisia pk-yrityksiä tukevan aloitteen uudelleentarkastelu auttaa meitä ymmärtämään ja arvioimaan, miltä osin meidän olisi lisättävä ponnisteluitamme, jotta voimme luoda ympäristön, joka soveltuu paremmin pienille yrityksille.
<P>
(Puhuja suostui vastaamaan sinisen kortin kysymykseen
<P>
työjärjestyksen 149 artiklan 8 kohdan mukaisesti.)
<SPEAKER ID="541" NAME="Paul Rübig" AFFILIATION="PPE">
(DE) Arvoisa puhemies, haluaisin kysyä parlamentin jäseneltä Balčytisiltä, mitä mieltä hän on nuorille yrittäjille suunnatusta Erasmus-ohjelmasta, koska hän on maininnut, että tämän alan rahoitustilanne on muuttunut erittäin epävarmaksi kriisin seurauksena. Olen kuullut, että komissio aikoo rajoittaa tämän ohjelman ulottuvuutta. Ettekö ole sitä mieltä, että rahoituskriisin perusteella olisi järkevämpää varmistaa, että pienten ja keskisuurten yritysten omistajilla on mahdollisuus löytää uusia liiketoiminta-alueita?
<SPEAKER ID="542" NAME="Zigmantas Balčytis" AFFILIATION="S&amp;D">
- (LT) Kiitos tästä kysymyksestä. Kuinka aiomme uudistaa yhteiskuntamme rakennetta ja keiden on käsiteltävä tulevaisuudessa sekä pieniä että suuria yrityksiä koskevia tärkeimpiä kysymyksiä - nämä ovat todellakin ensisijaisen tärkeitä kysymyksiä tulevaisuutemme kannalta.
<P>
Mainitsemanne Erasmus-ohjelma on myös erittäin tärkeä, ja katson, että tulevaisuudessa komission, neuvoston ja Euroopan parlamentin olisi kaikkien lisättävä ponnisteluitaan, jotta ne voivat varmistaa, että tällaiset ohjelmat eivät joudu kärsimään ja jotta meillä on vastedes ihmisiä - paremmin valmistautuneita ihmisiä - jotka voivat panna täytäntöön monia teoreettisia toiveita, joita olemme esittäneet täällä tänään. Jonkun on lopulta siirrettävä teoria käytännöksi. Olen kanssanne täysin yhtä mieltä siitä, että parlamentin ei olisi suostuttava tällaisten ohjelmien supistamiseen tulevaisuudessa.
<SPEAKER ID="543" NAME="Bogdan Kazimierz Marcinkiewicz" AFFILIATION="PPE">
(PL) Arvoisa puhemies, nykyisessä eurooppalaisia pk-yrityksiä tukevan aloitteen uudelleentarkasteluun liittyvässä työssä olisi keskityttävä erityisesti yksityisen eurooppayhtiön sääntöjen laatimiseen, minkä avulla helpotettaisiin EU:n markkinoiden taloudellisten toimijoiden rajatylittäviä toimintoja. Yrityksen perustamiseen tarvittava aika on vähentynyt viimeisten kuukausien aikana. Euroopan komission suorittamassa analyysissä kuitenkin osoitettiin, että yli puolet jäsenvaltioista ei ole vielä täyttänyt vaatimusta, jonka mukaan yrityksen perustamisen olisi onnistuttava kolmessa päivässä. Lisäksi suurin osa jäsenvaltioista ei vieläkään suorita arviointeja tulevien lainsäädännöllisten ja hallinnollisten aloitteiden vaikutuksista pk-yrityksille, eikä yhden asiointikerran periaatetta myöskään sovelleta täysimääräisesti.
<P>
Luettelo maista, joissa on mahdollista lopettaa yritystoiminta kokonaan vuoden kuluessa, on pysynyt viimeisten kahden vuoden ajan muuttumattomana. Ehdottaisin, että Euroopan komission olisi osallistuttava tämän vuoksi entistä enemmän ponnisteluihin, joiden tavoitteena on varmistaa, että jäsenvaltiot panevat täytäntöön nämä säännökset. Lisäksi mielestäni eurooppalaisia pk-yrityksiä tukevaan aloitteeseen liittyvien lisätoimenpiteiden olisi katettava myös rahoituksen saatavuus, pääsy riskipääomamarkkinoille ja keskitettyjen asiointipisteiden perustaminen jäsenvaltioissa hallinnollisten menettelyiden helpottamiseksi.
<P>
On syytä huomauttaa, että saavuttaaksemme Eurooppa 2020 -strategiaan sisältyvän tavoitteen 75 prosentin työllisyystasosta meidän on tuettava pk-yrityksiä. Pk-yritykset kärsivät talouskriisin seurauksena useista lisäkustannuksista sen sijaan, että ne loisivat työpaikkoja.
<SPEAKER ID="544" NAME="Elena Băsescu" AFFILIATION="PPE">
(RO) Arvoisa puhemies, eurooppalaisia pk-yrityksiä tukeva aloite on yhdenmukaistettava Eurooppa 2020 -strategian painopistealueiden kanssa, jotta voimme parantaa sääntely-ympäristöä pk-yritysten tarpeiden täyttämiseksi. Tämä tarkoittaa, että esiteltävät toimenpiteet on pantava täytäntöön nopeasti ja kokonaisuudessaan. Tämä koskee erityisesti "pienet ensin" -periaatetta. Mielestäni erityistä huomiota on kohdistettava innovatiivisten yritysten laajamittaiseen rahoittamiseen. Komission arvioinnin mukaan Romania on hyvä esimerkki "yrittäjyyden edistäminen Start-liiketoimintaohjelman avulla" -periaatteen soveltamiseen liittyvistä hyvistä käytännöistä. Ohjelman budjetti on 21,2 miljoonaa euroa, ja se on tarkoitettu nuorten ihmisten johtamistaitojen kehittämistä varten.
<P>
Olen myös havainnut edistystä "pk-yritysten rahoituksen saannin helpottaminen" -periaatteen täytäntöönpanossa. Hallitus tukee vähintään 1 100 pk-yrityksen perustamista ja kehittämistä nuoria kansalaisia varten.
<SPEAKER ID="545" NAME="George Sabin Cutaş" AFFILIATION="S&amp;D">
(RO) Arvoisa puhemies, haluan aloittaa toteamalla, että suhtaudun myönteisesti Euroopan komission ehdotuksiin eurooppalaisia pk-yrityksiä tukevan aloitteen uudelleentarkastelemiseksi. Käytännössä Euroopan komissio on pannut merkille 23. helmikuuta 2011 antamassaan tiedonannossa melko huomattavan edistyksen, joka on saavutettu sen jälkeen, kun eurooppalaisia pk-yrityksiä tukeva aloite hyväksyttiin kesäkuussa 2008. Komissio kuitenkin varoitti tiedonannossa myös vielä jäljellä olevista haasteista. Tämän vuoksi pk-yrityksillä on yhä ongelmia toimintojensa laajentamisessa, innovointikapasiteettinsa kasvattamisessa, markkinoille pääsyssä ja rahoituksen saannissa sekä kohtuuttomasta byrokratiasta selviämisessä. Suurimmassa osassa direktiivien osaksi kansallista lainsäädäntöä saattamista koskevia tapauksia Euroopan unionin asettamat byrokraattiset vaatimukset on itse asiassa ylitetty. Jotta voimme varmistaa paremman avoimuuden, jokaisen jäsenvaltion olisi laadittava taulukot, joissa verrataan kansallisia byrokraattisia toimenpiteitä EU:n direktiiveissä edellytettyihin toimenpiteisiin. Lisäksi on tehtävä arviointi uusien EU:n lainsäädäntöehdotusten mahdollisista vaikutuksista pk-yrityksille.
<SPEAKER ID="546" NAME="Jaroslav Paška" AFFILIATION="EFD">
(SK) Arvoisa puhemies, nyt on kulunut yli kaksi vuotta eurooppalaisia pk-yrityksiä tukevan aloitteen hyväksymisestä, minkä vuoksi on asianmukaista, että komissio ilmoitti helmikuussa tämän aloitteen uudelleentarkastelusta. Vaikuttaa siltä, että ponnistelumme pieniä ja keskisuuria yrityksiä (pk-yrityksiä) suosivamman lainsäädäntöympäristön edistämiseksi ovat tähän mennessä epäonnistuneet riittävän vaikutelman luomisessa tällä liiketoiminta-alalla. Komissio on tämän vuoksi valmistellut pk-yrityksiä edustavien järjestöjen edustajien kanssa käymiensä keskusteluiden pohjalta lisätoimenpiteitä, joiden avulla voimme auttaa parantamaan pk-yritysten tilannetta.
<P>
Mielestäni meidän on ennen kaikkea keskityttävä uusien sääntöjen täytäntöönpanoon osana kansallista lainsäädäntöä. Kotimaani kokemukset ovat osoittaneet minulle, että kansallinen byrokratia voi olla uskomattoman jarruttava ja vastustaa itsepäisesti kaikenlaisia muutoksia, jotka rajoittaisivat sen mahdollisuuksia sortaa pieniä yrityksiä. Mielestäni emme saa tämän vuoksi antaa periksi sääntöjen kärsivällisestä ja päättäväisestä yksinkertaistamisesta pk-yritysten hyväksi. Meidän myös luotettava, että ponnistelumme tuottavat jollakin tapaa odotettuja tuloksia.
<SPEAKER ID="547" NAME="Franz Obermayr" AFFILIATION="NI">
(DE) Arvoisa puhemies, yksi eurooppalaisia pk-yrityksiä tukevan aloitteen erittäin positiivisista puolista on säännös, joka helpottaa yrityksen perustamista sekä siihen tarvittavan ajan että kustannusten osalta. Suhtaudun myös myönteisesti julkista sektoria koskevaan velvollisuuteen laskujen maksamiseksi 30 päivän kuluessa.
<P>
Joitakin byrokraattisia esteitä on kuitenkin yhä olemassa esimerkiksi kassavirtojen osalta. Meidän on arvioitava, missä määrin Baselin perusteet voivat aiheuttaa vakavan luottokriisin pienille ja keskisuurille yrityksille. Meidän olisi vihdoin saatava yksityinen eurooppayhtiö vauhtiin rajatylittävien piirteiden osalta. Kustannus-hyötysuhteen kannalta tällainen yritys voisi olla tulevaisuudessa tärkeämpi kuin eurooppayritys. Tarkoitan tältä osin tytäryhtiöitä ja sääntömääräisten kotipaikkojen siirtämistä EU:ssa.
<P>
Lopuksi haluaisin todeta, että meidän on jatkettava toimenpiteitä, jotta voimme tarjota pienille ja keskisuurille yrityksille pääsyn Kiinan ja muun Aasian markkinoille.
<SPEAKER ID="548" NAME="Ildikó Gáll-Pelcz" AFFILIATION="PPE">
(HU) Arvoisa puhemies, olen yhtä mieltä uudelleentarkasteluun sisältyvästä lausunnosta, jonka mukaan tarvitaan lisätoimenpiteitä. Mielestäni on tärkeää, että Euroopan unionilla on parempi näkemys siitä, kuinka jäsenvaltioiden hallitukset ovat panneet täytäntöön eurooppalaisia pk-yrityksiä tukevan aloitteen. Myös väliarvioinnin suorittaminen on tärkeää, koska pienten ja keskisuurten yritysten ongelmat - rahoituksen saannin vaikeus, hallinnollisen taakan suuruus, liikasääntely ja markkinoille pääsyyn liittyvät ongelmat - vaikuttavat muuttuvan pysyviksi.
<P>
Mielestäni on hyvä ajatus antaa pienille yrityksille mahdollisuus rekisteröityä yksityisiksi eurooppayrityksiksi, mikä vähentäisi niihin kohdistuvaa hallinnollista taakkaa. Samalla on erittäin ajankohtaista harjoittaa älykästä sääntelyä. Tämän osalta on erittäin tärkeää levittää "pienet ensin" -periaatetta kaikkialle EU:ssa ja arvioida, onko tiettyjen politiikkojen sääntelykehys toivotun kaltainen, sekä tarvittaessa selvittää, minkälaisia muutoksia on tehtävä.
<SPEAKER ID="549" NAME="Seán Kelly" AFFILIATION="PPE">
- (EN) Arvoisa puheenjohtaja, on totta, että mikäli jokainen pk-yritys synnyttäisi yhden lisätyöpaikan, työttömyys häviäisi EU:sta. Se ei ole itse asiassa mahdoton tehtävä. Sen sijaan monet pk-yrityksistä karsivat työpaikkoja toisaalta taantuman mutta myös toisaalta liiallisen sääntelyn ja byrokratian vuoksi. Tähän asiaan on todellakin puututtava kiireellisesti.
<P>
Voin todeta tyytyväisenä, että uusi hallituksemme ilmoitti eilen pk-yrityksiä tukevista toimenpiteistä, joihin on suhtauduttu tänään myönteisesti liike-elämän taholta. Toimenpiteet liittyivät arvonlisäveroon, PRSI-vakuutuksiin, matkaveroon ja harjoittelupaikkoihin. EU:n tasolla on tärkeää torjua erityisesti petoksia. Harmaa talous kukoistaa, ja sitä on torjuttava koko EU:n alueella. Meidän on myös kannustettava yrityksiä käyttämään hyväkseen sähköisen kaupankäynnin tarjoamia mahdollisuuksia ja laatimaan EU:n laajuisia patentteja. Näin toimimalla voimme tehdä lopun työttömyydestä ja auttaa myös monien uusien yritysten perustamisessa.
<SPEAKER ID="550" NAME="Sergio Paolo Francesco Silvestris" AFFILIATION="PPE">
(IT) Arvoisa puhemies, hyvät kuulijat, eurooppalaisen pk-yrityksiä tukevan aloitteen uudelleentarkastelu tarjoaa loistavan mahdollisuuden, jos uudelleenarviointi perustuu sen ymmärtämiseen, kuinka arvokkaita pienet ja keskisuuret yrityksemme ovat. Pienillä ja keskisuurilla yrityksillä on suuri ja merkittävä osuus tuotantomarkkinoista Italian talouden rakenteessa.
<P>
Ne ovat vielä tärkeämmässä asemassa Etelä-Italiassa, josta olen kotoisin, koska koko tuotantorakenne on järjestäytynyt pienten ja keskisuurten yritysten ympärille. Aiemmin kokonaiset teollisuusalueet olivat täynnä pieniä yrityksiä, jotka työllistivät tuhansia ihmisiä. Tänään monet näistä yrityksistä ovat joutuneet konkurssiin tai lopettaneet toimintansa. Vähäisin syy tähän ei ole vilpillinen kilpailu, kuten tänään täällä seurassamme olevat barlettalaiset opiskelijat hyvin tietävät.
<P>
EU:n on lähetettävä tämän vuoksi vahva ja vaikuttava signaali byrokratian vähentämisen, kustannusten alentamisen, avoimuuden lisäämisen ja maksuviivästysten lyhentämisen takaamiseksi sekä varmistettava pienten ja keskisuurten yritysten suuresti tarvitsema vakaus.
<SPEAKER ID="551" NAME="Olli Rehn" LANGUAGE="EN">
Arvoisa puhemies, esitän kiitokseni kunnianarvoisille parlamentin jäsenille tästä hyvin vakavasta ja oleellisen tärkeästä keskustelusta. Komissio on tietoinen siitä, että lisää on tehtävä. Useat parlamentin jäsenet ovat korostaneet tätä asiaa, ja olen täysin yhtä mieltä siitä, että pienten ja keskisuurten yritysten hyvinvointi on välttämätöntä EU:n toipumisen, kasvun ja työllisyyden kannalta.
<P>
Kun pk-yrityksemme menestyvät, myös EU:n talous kukoistaa. Voin vakuuttaa teille, että "pienet ensin" -periaatteen täytäntöönpano ja eurooppalaisia pk-yrityksiä tukevassa aloitteessa ehdotetut toimenpiteet ovat ensisijaisen tärkeitä komissiolle. Haluan kiittää teitä tuestanne tämän asian osalta.
<P>
Komissio pyrkii työskentelemään tiiviissä yhteistyössä kaikkien asiaankuuluvien toimijoiden ja erityisesti Euroopan parlamentin kanssa, jotta se voi varmistaa eurooppalaisia pk-yrityksiä tukevan aloitteen tehokkaan täytäntöönpanon EU:ssa ja kansallisella tasolla jäsenvaltioissa. Lokakuussa järjestettävä eurooppalainen pk-yritysten viikko tarjoaa hyvän tilaisuuden työskennellä yhdessä pk-yrityksiä koskevasta politiikasta ja pk-yritysten tarpeista tiedottamiseksi kaikkialla Euroopan unionissa. Järjestämme tämän tapahtuman yhdessä parlamentin ja komission kanssa.
<SPEAKER ID="552" NAME="Enikő Győri">
neuvoston puheenjohtaja. - (HU) Arvoisa puhemies, jäsen Bendtsen vaati"toimintaa nyt ja heti!", ja olen hänen kanssaan vahvasti yhtä mieltä. Olemme saaneet kuulla, että pienet ja keskisuuret yritykset ovat myös Euroopan unionin merkittävämpiä työllistäjiä ja että talouskriisin jälkeen on erityisen tärkeää tarkastella ja arvioida, kuinka voimme auttaa näitä yrityksiä toipumaan. Puheenjohtajavaltio Unkari uskoo työhön perustuvaan talouteen ja yhteiskuntaan ja pitää pieniä ja keskisuuria yrityksiä tässä asiassa avainkumppaneina. Taloudellinen ympäristö on muuttunut dramaattisesti vuoden 2008 jälkeen, minkä vuoksi tarvitaan todellakin uudelleentarkastelua. Suhtaudumme myös osaltamme myönteisesti jäsen Bütikoferin mainitsemaan kuuden osapuolen sopimukseen ja olemme kiitollisia siitä, että useat puhujat ovat tunnustaneet puheenjohtajavaltio Unkarin ponnistelut ja todenneet, että puheenjohtajavaltio Unkari pitää tätä kysymystä todellakin ensisijaisen tärkeänä.
<P>
Haluaisin kiinnittää huomiotanne joihinkin erityisiin kysymyksiin. Kuunneltuani tarkasti parlamentin jäseniä voimme tyytyväisenä todeta, että olemme todellakin täysin yhtä mieltä periaatteista. Pienet ja keskisuuret yritykset ovat EU:n talouskasvun ja työllisyyden selkäranka. Tämän vuoksi pienten ja keskisuurten yritysten kilpailukyvyn parantaminen on ensisijaisen tärkeää myös neuvostolle. Kilpailukykyneuvosto valmistelee tämän vuoksi neuvoston aiemmin mainitussa, 30.-31. toukokuuta 2011 järjestetyssä kokouksessa hyväksymien päätelmien hyväksymistä. Puheenjohtajavaltio toimittaa tästä asiasta luonnoksen neuvostolle. Tässä on pääasiallisena tavoitteena vastata eurooppalaisia pk-yrityksiä tukevan aloitteen uudelleentarkastelun seurauksena tunnistettuihin ongelmiin. Mitä nämä ongelmat ovat? Ne ovat lainojen saannin parantaminen ja markkinoille pääsy sekä EU:ssa että maailmanlaajuisesti, markkinoille pääsyyn liittyvien edellytysten parantaminen ja hallinnollisen taakan lievittäminen.
<P>
Neuvosto katsoo, että maksuviivästysdirektiivin - joka on, kuten tiedätte, hyväksytty - saattaminen mahdollisimman nopeasti osaksi kansallista lainsäädäntöä on tärkeää, ja panemme tämän tyytyväisenä merkille. Neuvosto pyrkii saavuttamaan tämän ja rohkaisemaan jäsenvaltioita toimimaan näin, koska sen avulla poistettaisiin suuri taakka pienten ja keskisuurten yritysten harteilta ja parannettaisiin huomattavasti niiden maksuvalmiutta. Minulle on myös ilo todeta, että neuvosto on lähellä sovun löytämistä komission tavoitteista yrityksen perustamiseen liittyvien kustannusten vähentämiseksi. Pohjimmiltaan tässä on kyse mahdollisuudesta perustaa yritys enintään kolmessa päivässä enintään 100 euron kustannuksella ja toimilupien saamisesta alle kuukaudessa.
<P>
Haluaisin lisäksi mainita kaksi muuta erityistä kysymystä. Toinen niistä koskee EU-patenttia. Jo 23 jäsenvaltiota on liittynyt osaksi tehostettua yhteistyötä, ja neuvostossa keskustellaan nyt perusasetuksesta. Mielestämme kyseessä on merkittävä läpimurto EU:n ja erityisesti pienten ja keskisuurten yritysten kilpailukyvyn kannalta. Parlamentin jäsen Creutzmann halusi tietää yksityistä eurooppayhtiötä koskevasta kysymyksestä ja pyysi minua suhtautumaan siihen ensisijaisen tärkeänä asiana. Olemme edistyneet huomattavasti. Ainoastaan hyvin pieni joukko jäsenvaltioita ei ole vielä liittynyt osaksi konsensusta. Tähän liittyvän hyväksynnän saavuttaminen olisi todellakin käänteentekevää pienille ja keskisuurille yrityksille, minkä vuoksi työskentelemme erittäin kovasti sen puolesta ja luotamme myös siihen, että jäsenvaltiot voivat hyödyntää jonkinlaista poliittista painostusta ja luoda motivaatiota omien kanaviensa kautta tarvittavan enemmistön synnyttämiseksi. Olemme keskustelleet tästä useamman kerran liittolaisina toimivien lakiasiainvaliokunnan korkea-arvoisten edustajien kanssa.
<P>
Lopuksi haluaisin mainita yhteyden Eurooppa 2020 -strategiaan. Mielestämme on tärkeää muuttaa strategiassa mainitut tavoitteet lainsäädännöksi, toiminnaksi ja toimenpiteiksi, jotka parantavat pienten ja keskisuurten yritysten asemaa, mutta jäsenvaltioiden on myös tietysti tehtävä kotiläksynsä. EU:n kehys ei ole itsessään riittävä, minkä vuoksi mielestämme esimerkiksi verojärjestelmiä on yksinkertaistettava ja muutettava pieniä ja keskisuuria yrityksiä suosivimmiksi. Useat eri jäsenvaltiot toimivat tämän mukaisesti. Niiden joukossa on myös Unkari, joka toimii tällä hetkellä puheenjohtajavaltiona.
<SPEAKER ID="553" NAME="Puhemies">
- (EN) Keskustelu on päättynyt.
<P>
Äänestys toimitetaan tiistaina 12. toukokuuta 2011.
<P>
Kirjalliset lausumat (työjärjestyksen 149 artikla)
<SPEAKER ID="556" NAME="Cristian Silviu Buşoi" AFFILIATION="ALDE">
kirjallinen. - (RO) Suhtaudun myönteisesti komission tiedonantoon eurooppalaisia pk-yrityksiä tukevan aloitteen uudelleentarkastelusta, koska siinä käsitellään laajasti pk-yritysten kohtaamia ongelmia, jotka on ratkaistava EU:n politiikan ja kansallisten politiikkojen avulla.
<P>
Yhtenäismarkkinasäädöksessä on korostettu vahvasti pk-yritysten tukemista. Tähän tiedonantoon sisältyy suuri määrä ehdotettuja toimenpiteitä, kuten esimerkiksi kirjanpitodirektiivien uudelleentarkastelu, byrokratian vähentäminen, pääomamarkkinoille ja julkisille hankintamarkkinoille pääsyn kehittäminen jne.
<P>
Yksi pk-yritysten kohtaamista suurimmista ongelmista on rahoituksen saannin puute, joka vaikeuttaa innovoinnin lisäksi yritysten kasvua. Erityisesti innovatiiviset pk-yritykset tarvitsevat enemmän epämuodollista ja riskipääomavaroihin perustuvaa rahoitusta, joka on pääasiallinen uusien yritysten rahoituksen lähde.
<P>
Pk-yrityksiä voidaan tukea myös paikallisilla verokannustimilla erityisesti ensimmäisten toimintakuukausien aikana.
<P>
Lopuksi olen sitä mieltä, että maksuviivästysdirektiivi on pantava täytäntöön pk-yritysten kannalta oikeudenmukaisella tavalla. Lisäksi rajatylittävien saatavien perimistä on helpotettava ja yksityistä eurooppayhtiötä koskevat säännöt on hyväksyttävä viipymättä, jotta pk-yrityksiä voidaan auttaa laajentamaan rajatylittävää toimintaansa.
<SPEAKER ID="556" NAME="Nessa Childers" AFFILIATION="S&amp;D">
kirjallinen. - (EN) Irlannin hallituksen työpaikka-aloitteessa on keskitytty oikeaoppisesti paljon työllisyyttä luovalle matkailualalle, kun taas EU:n eurooppalaisia pk-yrityksiä tukevan aloitteen avulla on mahdollista täydentää edellä mainittua aloitetta pk-yritysten osalta tulevien vuosien aikana. Eurooppalaisia pk-yrityksiä tukevan aloitteen tarkoituksena on ollut vähentää liiketoimintaan kohdistuvaa hallinnollista taakkaa ja parantaa pk-yritysten rahoituksen saantia. Komission jäsen Rehn ilmoitti tänä iltana, että aloitteen avulla on onnistuttu vähentämään liiketoiminnan harjoittamiseen liittyviä kustannuksia 22 prosentilla joillakin aloilla ja että tähän aloitteeseen keskitytään myös jatkossa. Eurooppalaisia pk-yrityksiä tukevan aloitteen pääasiallisena viestinä on "pienet ensin" - jotta koko EU:n liiketoimintaa koskevassa lainsäädännössä keskityttäisiin pieniin ja keskisuuriin yrityksiin - ja EU on sitoutunut tänään jatkamaan toimintaansa tällä alalla. Tätä varten on tärkeää, että Irlannin yrittäjät saavat kaikki tiedot siitä, kuinka eurooppalaisia pk-yrityksiä tukevaa aloitetta voidaan hyödyntää parhaimmalla mahdollisella tavalla.
<SPEAKER ID="554" NAME="Jan Kozłowski" LANGUAGE="PL">
Mikroyrityksillä ja pienillä ja keskisuurilla yrityksillä on keskeinen ja tärkeä tehtävä EU:n talouden kasvun kannalta. Ne ovat pääasiallinen työllisyyden lähde, ja niillä on erittäin merkittävä vaikutus EU:n kilpailukyvyn ja innovoinnin kehittymiselle. Voimme näin ollen todeta vilpittömässä mielessä, että emme voi onnistua Eurooppa 2020 -strategian tavoitteiden saavuttamisessa, jos emme tue pieniä ja keskisuuria yrityksiä ja jos emme helpota niiden mahdollisuutta hyötyä täysin yhtenäismarkkinoista. Eurooppalaisia pk-yrityksiä tukevassa aloitteessa tarjotut ratkaisut, joihin kuuluvat byrokraattisten esteiden vähentäminen, rahoituksen saannin parantaminen ja helpompi pääsy markkinoille, ovat erityisen merkittäviä ja mielestäni tehokkaita toimenpiteitä parhaiden mahdollisten olosuhteiden luomiseksi pk-yritysten kehittymistä varten. Ratkaisujen täytäntöönpanosta jäsenvaltioissa aiheutuvat ongelmat voivat kuitenkin uhata näiden ratkaisujen tehokkuutta. Toivon tämän vuoksi myös, että jäsenvaltiot, jotka eivät ole vielä panneet kokonaan täytäntöön näitä toimenpiteitä, ryhtyisivät kaikkiin mahdollisiin ponnisteluihin sen varmistamiseksi, että täytäntöönpanoprosessi suoritetaan loppuun mahdollisimman pian.
<SPEAKER ID="556" NAME="Marian-Jean Marinescu" LANGUAGE="RO">
Pk-yritykset kohtaavat rahoituksen saantiin ja markkinoille pääsyyn liittyviä vaikeuksia. Tulevan monivuotisen rahoituskehyksen on sisällettävä toimenpiteitä näiden vaikeuksien ratkaisemiseksi. Tällä hetkellä menestyksekkäästi toimivat mutta riittämättömiksi osoittautuneet kilpailukykyä ja innovointia koskevan ohjelman kaltaiset rahoitusohjelmat ja -välineet tarvitsevat lisätukea. Uusien innovatiivisten yritysten osalta on myös parannettava rahoitustuen saamista käynnistysrahastojen avulla. EU:n riskipääomarahaston perustaminen ja Euroopan investointipankin riskinrahoitusvälineen avulla tarjoamien pysyvien riskinjakotuotteiden laajentaminen hyödyttää myös pk-yrityksiä. Pk-yritysten markkinoille pääsyn osalta kehotan komissiota ehdottamaan suunnitelmaa innovatiivisten tuotteiden markkinoille tuomista ja myyntiä varten. Lisäksi tarvitaan pk-yrityksiä tukevia toimenpiteitä uuden energiatehokkuussuunnitelman täytäntöönpanoa varten.
<SPEAKER ID="556" NAME="Nikolaos Salavrakos" LANGUAGE="EL">
Suhtaudun tähän parlamentin aloitteeseen myönteisesti, koska eri poliittisten ryhmien välinen laaja yksimielisyys pieniä ja keskisuuria yrityksiä koskevan keskustelun käynnistämiseksi osoittaa, miten tärkeitä nämä yritykset ovat EU:n kasvun moottoreina. Taantuma vaikeuttaa entisestään pienten ja keskisuurten yritysten mahdollisuuksia hankkia pääomaa. Pk-yritysten pääsyä markkinoille ja rahoituksen ja tietojen saantia on kiireellisesti parannettava. Meidän on rajoitettava hallinnollista taakkaa yksinkertaistamalla sääntely-ympäristöä. EU:n tasolla on tärkeää torjua harmaata taloutta ja luoda kannustimia pienille ja keskisuurille yrityksille. Komissio ilmoitti äskettäin 12 toimenpidettä vuotta 2012 varten yhtenäismarkkinoiden piristämiseksi. Näihin toimenpiteisiin sisältyivät pk-yrityksiä ja työntekijöiden liikkuvuutta koskevat rahoitustoimenpiteet, jotka ovat mielestäni menossa oikeaan suuntaan. Hyödyntämällä kokonaisvaltaisesti yhtenäismarkkinoita ja niiden tarjoamia etuja voimme vahvistaa EU:n talouskasvua ja vaurautta ja tarjota yrityksille uutta pontta. EU-patentin ja eurooppalaisen ammattikortin kaltaisia välineitä on vahvistettava ja sovellettava laajemmin, jotta voimme vahvistaa kilpailukykyä ja työllisyyttä.
<SPEAKER ID="555" NAME="Dominique Vlasto" LANGUAGE="FR">
EU:n pienet ja keskisuuret yritykset (pk-yritykset) ovat taloudellisen toimintamme elinehto. Niiden kehittämisen, nykyaikaistamisen ja kilpailukyvyn on kuuluttava talousstrategiamme ytimeen. Suhtaudun tämän vuoksi myönteisesti komission ehdottamaan eurooppalaisia pk-yrityksiä tukevan aloitteen uudelleentarkasteluun, jonka avulla pyritään ratkaisemaan pk-yritysten kasvupotentiaaliin liittyvät esteet. Meillä on vielä paljon tehtävää yritystemme toimintaa ja dynaamisuutta rankasti rajoittavan sääntely-ympäristön ja byrokraattisten menettelyiden yksinkertaistamiseksi.
<P>
Tuen lisäksi yksityisen eurooppayhtiön sääntöjen laatimista, mikä auttaisi pk-yrityksiämme hyödyntämään täysimääräisesti EU:n yhtenäismarkkinoita, koska ne voisivat harjoittaa rajatylittävää toimintaa ilman, että niiden tarvitsisi huolehtia usein rasittavista ja lannistavista velvollisuuksista. Kehotan tämän vuoksi neuvostoa tekemään nopeasti päätöksen tästä aloitteesta.
<P>
Lopuksi meidän on tuettava innovatiivisia pk-yrityksiä tarjoamalla niille parempi monipuolisen rahoituksen saanti, johon liittyy erityisesti vielä joustamattomien EU:n määrärahojen käytön huomattava yksinkertaistaminen. Nämä määrärahat ovat jo käytettävissä, ja niitä on mielestäni otettava käyttöön, jotta voimme tukea paremmin reaalitalouden, innovoinnin ja työllisyyden kehittämistä.
