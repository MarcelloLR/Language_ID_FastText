<CHAPTER ID="017">
Internetiä ja muita viestintäteknologioita käyttävien lasten suojelu (keskustelu) 
<SPEAKER ID="173" NAME="Puhemies">
(PL) Esityslistalla on seuraavana Roberta Angelillin kansalaisvapauksien sekä oikeus- ja sisäasioiden valiokunnan puolesta laatima mietintö ehdotuksesta Euroopan parlamentin ja neuvoston päätökseksi internetiä ja muita viestintäteknologioita käyttävien lasten suojelua koskevan monivuotisen yhteisön ohjelman perustamisesta - C6-0092/2008 -.
<SPEAKER ID="174" NAME="Roberta Angelilli" LANGUAGE="IT">
Arvoisa puhemies, hyvät naiset ja herrat, kiitän komissiota, puheenjohtajavaltio Ranskaa ja kollegoitani Euroopan parlamentissa, ennen kaikkea lausuntojen valmistelijoita, kovasta työstä kompromissitekstin laatimiseksi ensimmäisessä käsittelyssä, mikä mahdollistaa Safer Internet -ohjelman voimaantulon suunniteltuun aikaan 1. tammikuuta 2009.
<P>
Internetiä ja muita viestintäteknologioita käyttäviä lapsia koskeva uusi ohjelma perustuu, kuten tiedämme, neljään toimintalinjaan: laittoman verkkosisällön vähentäminen ja haitallisen verkkokäyttäytymisen torjuminen; turvallisemman verkkoympäristön edistäminen, mukaan luettuna väliaikaiset tekniset välineet; tiedotus, osallistuminen ja ennaltaehkäisy yleisön tietoisuuden lisäämiseksi verkkoteknologian käyttöön liittyvistä mahdollisuuksista ja riskeistä sekä viimeisenä uusi tietokanta, jolla edistetään yhteistyötä ja hyvien käytäntöjen vaihtoa ja tiedotusta kansainvälisellä tasolla.
<P>
Tilastot puhuvat puolestaan, kuten komission jäsen Reding hyvin tietää: ikä, jolloin lapset ryhtyvät käyttämään internetiä, on laskenut huomattavasti. Jo 9-10 vuoden iästä alkaen lapset käyvät verkossa monta kertaa viikossa, ja 75 prosenttia 12-15-vuotiaista eurooppalaisista käyttää Internetiä noin kolme tuntia päivässä ja kommunikoi chattipalvelujen, pikaviestinten ja sosiaalisten verkkosivustojen välityksellä.
<P>
Ohjelman tavoitteena ei tietenkään ole kriminalisoida internetiä uutta teknologiaa koskevan katastrofaalisen näkemyksen perusteella, päinvastoin. Tavoitteemme on tarjota sopivia välineitä, joiden avulla uutta teknologiaa ymmärretään paremmin ja sen maailmassa osataan liikkua paremmin. Välineillä voidaan hyödyntää täysin uuden teknologian myönteisiä mahdollisuuksia, jotka koskevat tietoa, koulutusta ja sosialisaatiota, samalla kun opitaan suojautumaan hyväksikäytöltä. Emme voi jättää huomiotta uusimpia lukuja, jotka osoittavat, että 30 prosentilla nuorista on ollut ainakin yksi vastenmielinen kohtaaminen verkossa. Siis ainakin yksi epämiellyttävä kokemus jossa lapsi on törmännyt pornografiseen sisältöön, erilaisiin loukkaaviin tai väkivaltaisiin viesteihin tai seksuaaliseen lähentelyyn tai jopa sisältöön, jossa yllytetään väkivaltaan tai itsensä vahingoittamiseen, itsemurhaan, anoreksiaan tai bulimiaan.
<P>
Emme voi jättää huomiotta lapsipornografiaa sisältävien sivustojen räjähdysmäistä kasvua. Meidän on otettava huomioon Interpolin toimittamat tiedot, joiden mukaan verkkoon laitetaan joka vuosi vähintään 500 000 uutta lapsipornografiaa sisältävää kuvaa. Valiokunta on onnistunut korostamaan muun muassa kolmea uutta suuntausta: Ensimmäinen on grooming, joka tarkoittaa lasten hyväksikäytön valmistelua verkossa psykologisella manipuloinnilla, jolla pyritään kohtaamiseen tosielämässä. Grooming on erityisen salakavalaa, koska lähestyminen vaikuttaa "pehmeältä". Aluksi ei esitetä mitään seksuaalisia pyyntöjä. Lapsia johdatellaan harhaan hellällä ja luottamuksellisella käytöksellä. Lapset eivät ymmärrä vaaraa vaan nauttivat kehittyvästä suhteesta eivätkä keskustele siitä kenenkään kanssa, eivät ainakaan vanhempiensa kanssa. Tilanne on siksi erittäin vaarallinen, koska sitä ei pidetä sellaisena, ja usein se johtaa henkilökohtaiseen tapaamiseen ja todelliseen hyväksikäyttöön.
<P>
Toinen painopisteala on virtuaalinen kiusaaminen, kiusaamisen muoto, jossa käytetään uutta teknologiaa ja jossa uhria vainotaan 24 tuntia vuorokaudessa verkossa ja matkapuhelimella. Siihen liittyy toinenkin ongelma: sukupolvien välinen teknologinen kuilu. Meillä on digitaalisella aikakaudella syntyneiden lasten sukupolvi - lapset käyttävät viisivuotiaina taitavasti videopelejä ja osaavat helposti selailla Internetiä - ja aikuiset, heidän vanhempansa ja opettajansa, joista monet eivät osaa edes käynnistää tietokonetta tai lähettää tekstiviestiä tai jotka käyttävät uutta teknologiaa epäluuloisesti ja vastentahtoisesti. Siksi on välttämätöntä kuroa kuilu umpeen.
<P>
Ohjelman tavoitteet ovat kunnianhimoisia, ehkä liiankin kunnianhimoisia kun otetaan huomioon 55 miljoonan euron talousarvio, mutta se on joka tapauksessa hyvä lähtökohta. Kuten tavallista Euroopan parlamentti on pyrkinyt tarjoamaan kannustimia uraauurtavilla ehdotuksilla, joita en käsittele nyt, koska ne mainitaan mietinnössä ja minulta loppuu aika. Arvoisa puhemies, lopuksi haluaisin korostaa sitä, että velvollisuutemme, Euroopan parlamentin - ja olen vakuuttunut asiasta - komission velvollisuutena on valvoa näitä asioita hellittämättä.
<SPEAKER ID="175" NAME="Viviane Reding">
komission jäsen. - (EN) Arvoisa puhemies, aluksi kiitän Euroopan parlamenttia siitä, että se on käsitellyt komission ehdotuksen erittäin nopeasti, mikä mahdollistaa ohjelman käynnistämisen mahdollisimman varhain.
<P>
Toiseksi kiitän esittelijää, joka on korostanut erittäin tärkeitä kysymyksiä, joita meidän on käsiteltävä. Internetin ja matkapuhelinten käyttötavat ja soveltamisalat ovat moninkertaistuneet siitä, kun ne otettiin käyttöön. Meillä on nyt interaktiiviset markkinat, ja hyvin nuoret lapset - nuorten aikuisten lisäksi - viettävät paljon aikaa verkossa, joskus jopa enemmän kuin television ääressä. Meillä on tilanne, jossa vanhemmat eivät tiedä, miten käyttää uutta teknologiaa tai mihin sitä tarvitaan.
<P>
Mielestäni meidän ei tarvitse olla kielteisiä. Internet ja matkapuhelimet ovat hieno, jännittävä mahdollisuus. Emme saa kuitenkaan jättää huomiotta kolikon toista puolta. Tosielämässä internetin ja matkapuhelinten käyttöön liittyy riskejä, erityisesti väestön haavoittuvan osan - meidän lastemme - tapauksessa. Kuten esittelijä perustellusti korosti, kyseiset vaarat ulottuvat haitallisen sisällön näkemisestä häirintään ja kiusaamiseen, joista kaikista on tullut helpompaa ja yleisempää. Mikä vielä pahempaa internetistä on tullut seksuaalisen hyväksikäytön kanava. Huolimatta yhteisistä ponnisteluista tällaisen kauhean materiaalin tuottamisen ja jakelun torjumiseksi, sen määrä on kasvussa. Siksi kielteisiä ja sietämättömiä käytäntöjä on torjuttava välittömästi.
<P>
Lasten suojelun täytyy olla jaettu vastuu. Tietysti se alkaa perheestä, mutta meidän on annettava perheille mahdollisuus auttaa lapsiaan. Se koskee hallituksia, teollisuutta, voittoa tavoittelemattomia järjestöjä ja kouluja. Juuri tämä on uuden Safer Internet -ohjelman tavoite. Ohjelmalla pidetään yllä aikaisempien vuosien toimia, jotka koskevat nykyistä internet-suojelua, mutta siinä kyseisiä menestyksekkäitä toimia kehitetään edelleen ja sillä lisätään lasten turvallisuutta nykyajan verkkoympäristössä. Tiedämme, että hallitusten, yksityisten organisaatioiden ja teollisuuden yhteiset toimet ovat erittäin hyvä esimerkki siitä, miten EU:lla voi olla suora vaikutus kansalaisten jokapäiväiseen elämään. Yhä useampi lapsi käyttää internetiä kotona tai koulussa, mutta vanhemmat ja opettajat eivät välttämättä tiedä mahdollisuuksista ja riskeistä. Siksi me pyrimme aktiivisesti luomaan entistä turvallisemman ympäristön lapsillemme jakamalla vanhemmille tietoa, antamalla opettajille vaikutusvaltaa ja kehottamalla kansallisia hallituksia ja koulutusjärjestöjä toimimaan koordinoidusti.
<P>
Säilytämme luonnollisesti komission ehdotusten pääsisällön, mutta Euroopan parlamentti on esittänyt monia tarkistuksia, jotka sisältävät tarkemman kuvauksen yhdestä tai useammasta perustavoitteesta ja jotka näyttävät heijastavan parlamentin laajaa yksimielisyyttä. Siksi komissio voi tukea Roberta Angelillin laatimassa mietinnössä esitettyjä tarkistuksia. Ne tasoittavat tietä menestyksekkäälle ensimmäiselle käsittelylle neuvoston kanssa. Luotan vankasti siihen, että ohjelmaa koskeva kompromissiteksti, sellaisena kuin se annettiin teille tänään, saa parlamentilta ja toivottavasti myös toiselta lainsäätäjältä laajaa tukea.
<SPEAKER ID="176" NAME="Christopher Heaton-Harris">
kulttuuri- ja koulutusvaliokunnan lausunnon valmistelija. - (EN) Arvoisa puhemies, oli ilo työskennellä tämän asiakirjan parissa. Ensimmäistä kertaa voin rehellisesti, aidosti sanoa, että oli ilo työskennellä jokaisen henkilön kanssa tässä asiassa, erityisesti Roberta Angelillin kanssa tällä alalla.
<P>
Rohkenin neuvotella äänestäjieni kanssa tästä nimenomaisesta asiasta sanomalehti-ilmoitusten välityksellä, ja siten jotkut kommenteista, joista aion esittää perustuvat siihen, mitä äänestäjäni ovat asiasta todenneet.
<P>
Kulttuuri- ja koulutusvaliokunnassa meillä oli todella mielenkiintoinen keskustelu vakavista aiheista, ja siinä pidettiin joitakin hyvin perusteltuja puheenvuoroja. Ymmärsimme kaikki, ettei meidän tarvitse keksiä pyörää uudelleen. Itsesääntelyn alalla on jo olemassa monia hyviä käytäntöjä: matkapuhelinyritykset kuten T-Mobile näyttävät tällä alalla tietä erilaisilla tarkastuksilla, joita ne toteuttavat, ennen kuin lapsi pääsee käsiksi verkkosisältöön tai varsinkaan arveluttavaan sisältöön. Internetpalveluntarjoajat ja järjestöt, kuten brittiläinen Internet Watch Foundation ja eurooppalainen INHOPE, tekevät hyvää yhteistyötä niiden ongelmien ratkaisemiseksi, joita liittyy osaan verkkosisällöstä ja siihen miten alaikäiset koko Euroopassa pääsevät sisältöön käsiksi.
<P>
Ongelmia on vielä jäljellä. Esittelijä mainitsi groomingin. Siitä ei ole yhteistä Euroopan laajuista määritelmää, eikä lapsen valmistelu hyväksikäyttöä varten ole vielä laitonta kaikissa jäsenvaltioissa siinä mielessä kuin Roberta Angelilli tarkoitti. Meidän on tarkasteltava tätä kysymystä. Ehkä Viviane Reding voisi ehdottaa sitä jossain neuvoston kokouksessa niille maille, jotka ovat jääneet jälkeen tässä asiassa.
<P>
Minulle oli ilo käsitellä tätä asiaa valiokunnassani. Jaoimme hyviä kokemuksia, ja ensimmäistä kertaa olen tyytyväinen talousarviota koskevaan toimenpiteeseen tässä parlamentissa.
<SPEAKER ID="177" NAME="Titus Corlăţean">
oikeudellisten asioiden valiokunnan lausunnon valmistelija. - (RO) Koko ajan muuttuvalla audiovisuaalialalla meidän on opetettava lapsia, mutta annettava myös vanhemmille ja opettajille asianmukaista tietoa lapsiin kohdistuvista riskeistä ja otettava heidät mukaan luomaan tilanne, jossa verkossa olevia tietopalveluja voidaan käyttää turvallisessa ympäristössä.
<P>
Oikeudellisten asioiden valiokunnan lausunnon perusteella tavoitteenamme on ollut laatia EU:n strategia, jolla torjutaan verkossa tapahtuvaa lasten hyväksikäytön valmistelua ja suojellaan lasten fyysistä, henkistä ja moraalista koskemattomuutta, johon voi vaikuttaa heidän altistumisensa asiattomalle sisällölle uusien viestinten kautta. Olemme pyytäneet hyväksymään verkkopalveluntuottajien laatumerkin, niin että käyttäjät voivat helposti tarkastaa noudattaako tietty tarjoaja käytännesääntöjä, ja luomaan suodattimia ja tehokkaita järjestelmiä iän tarkastamiseksi.
<P>
Kansalliset rajat eivät rajoita rikollisuutta tällä alalla. Katson, että meidän on koordinoitava eri kansallisia tietokantoja ja yhdistettävä ne Europoliin. Tällä hetkellä emme voi jättää huomiotta myöskään taloudellista riskiä, joka liittyy Internetiä käyttäviin lapsiin, ja sen takia olemme pyytäneet mainitsemaan erikseen myös matkapuhelinpalvelut alana, jolla lapsia on suojeltava loukkaavalta tai haitalliselta käyttäytymiseltä. Haluaisin lopettaa puheenvuoroni toteamalla, että kannatamme mietinnön hyväksymistä ja onnittelemme esittelijää.
<SPEAKER ID="178" NAME="Marie Panayotopoulos-Cassiotou" LANGUAGE="EL">
Arvoisa puhemies, arvoisa komission jäsen, katson, että internetiä ja muita viestintätekonlogioita käyttävien lasten suojelua koskeva monivuotinen ohjelma antaa Euroopan unionille etumatkaa lasten suojelun maailmanlaajuisella alalla. Voimme siksi onnitella Euroopan parlamentin esittelijää, koska mekin olemme osa sitä ja osoitamme tietoisuutemme.
<P>
Erityisesti naisten oikeuksien ja sukupuolten tasa-arvon valiokunnassa korostamme lausunnossamme, että on aina otettava huomioon kummankin sukupuolen erityispiirteet, kummankin sukupuolen osallistuminen ohjelmaan, uutta teknologiaa koskevat tiedot ja sen käyttö sekä erityinen suojelu, jota kumpikin sukupuoli tarvitsee erikseen, sekä suojelu vaaroilta, jotka ovat eri sukupuolilla, pojille ja tytöille, erilaiset ja jotka on mainittavat ja analysoitavat erikseen.
<P>
Mainitsemme myös haavoittuvien ryhmien suojelun, seksuaalisen hyväksikäytön vaaroille alttiiden haavoittuvien lasten suojelun, sekä häirinnän ja kiusaamisen.
<P>
Toinen ala, jota korostamme, on kaikille vanhemmille, hoitajille ja opettajille suunnattu tiedotus. Painotamme myös tarvetta tutkia lastensuojelun kehittämistä. Tiedämme tietysti, että olette tehneet vaikutustenarvioinnin ja pitäneet aiheesta julkisen kuulemisen. Tutkimusta on kuitenkin jatkettava, ja siinä on käsiteltävä erityisesti sukupuolten välisiä eroja.
<P>
Haluamme korostaa myös tarvetta kehittää yrityksiä, joiden täytyy ylittää esteet ja käsitellä vaaroja ja jatkaa eteenpäin, niin että EU kehittyy voimakkaasti ja suojelee kansalaisiaan.
<SPEAKER ID="179" NAME="Csaba Sógor">
PPE-DE-ryhmän puolesta. - (HU) Kiitos, arvoisa puhemies. Mietintö oli kuin tehty minua varten, sillä kaikki neljä lastani selailevat internetiä, ja kohtaan nämä huolet joka päivä. EU:n jäsenvaltiot toimivat ponnekkaasti tehdäkseen World Wide Webistä turvallisen lapsille, emmekä saa unohtaa, että komissio käynnisti jo vuonna 1999 Safer Internet+ ohjelman, joka on vieläkin voimassa. Kuten kuulimme, ohjelmalla pyritään torjumaan haitallista ja laitonta sisältöä, ja siinä korostetaan tietoisuuden lisäämistä internetin käytöstä, sekä tukemaan turvallisen verkkoympäristön kehittämistä. Haluaisin lisätä siihen, mitä on sanottu, vain sen, että vuosina 2001-2007 katosi 20 000 lasta, joista 500 löydettiin.
<P>
Mainituista tehtävistä haluaisin korostaa laittoman sisällön ja haitallisen verkkokäyttäytymisen torjuntaa. Tällä alalla on suuria puutteita: kaikissa EU:n jäsenvaltioissa ei ole vihjelinjaa, johon voi välittömästi ilmoittaa havaitusta laittomasta sisällöstä tai sivustoista, joilla yritetään valmistella lapsia hyväksikäyttöön.
<P>
Toinen tärkeä asia, jota emme saa unohtaa on se, että tietokannan perustaminen vaatii entistä laajempaa ja tehokkaampaa yhteistyötä jäsenvaltioilta. Ei ole sattuma, että ohjelmassa osoitetaan lähes puolet 55 miljoonasta eurosta yleisön tietoisuuden lisäämiseen, koska ennaltaehkäisy on paras keino. Joka tapauksessa lainvalvontaviranomaiset käyttävät kaiken aikansa rikollisten etsimiseen riippumatta siitä, oliko kyse ohjelmistoihin liittyvästä tai muuntyyppisestä rikollisuudesta. Juuri siitä syystä haluaisin kiinnittää jäsenvaltioiden huomion siihen, että ne voivat varata omaa rahoitusta Euroopan unionin 55 miljoonan euron lisäksi ja ne voivat tehdä entistä tehokkaammin yhteistyötä mietinnössä esitetyn ohjelman täytäntöönpanossa. Euroopan kansanpuolueen (kristillisdemokraatit) ja Euroopan demokraattien ryhmä kannattaa mietinnön hyväksymistä. Paljon kiitoksia.
<SPEAKER ID="180" NAME="Iliana Malinova Iotova" LANGUAGE="BG">
Kiitos, arvoisa puhemies. Hyvät naiset ja herrat. Arvoisa Roberta Angelilli, kiitän ja onnittelen teitä mietinnöstänne. Nyt kun maailman talouskriisi on tärkein huolemme, on oikein, että keskitämme siihen kaiken huomiomme. Kuitenkin kysymys lapsiin kohdistuvasta tietokonerikollisuudesta on jäänyt syrjään, vaikka tiedämme, että voimme koska tahansa kohdata suuren uhan laittoman verkkosisällön todellisen pandemian muodossa. Juuri tänään BBC julkaisi teettämänsä tutkimuksen, joka osoitti, että kolme neljästä lapsesta on törmännyt haitallisiin verkkosivustoihin. Raportissa ei soiteta vain hälytyskelloja vaan siinä tarjotaan myös monia ajatuksia siitä, miten laitonta verkkosisältöä voidaan torjua. Käsittelin asiaa varjoesittelijänä. Järjestin viime viikolla pyöreän pöydän kokouksen kotona Bulgariassa. Siihen osallistui poliisin, kansalaisjärjestöjen, lastensuojeluviraston ja matkapuhelinoperaattorien ja -toimittajien edustajia. Kokouksen aiheena oli tämä mietintö.
<P>
Meillä oli vakava, perusteellinen keskustelu, jossa tehtiin monia päätelmiä. Ensinnäkin on tehtävä paljon töitä tietoisuuden lisäämiseksi ongelman vakavuudesta ja todellisuudesta koko eurooppalaisessa yhteiskunnassa. Valitettavasti se on ongelma, joka laiminlyödään usein. Toiseksi lasten kasvatuksen pitäisi alkaa perheestä ja koulusta, mikä edellyttää erityisten ohjeiden antamista vanhemmille ja opettajille. Yksittäiset toimet ovat tuhoon tuomittuja. Koordinoitu toiminta, tiedonvaihto, tietokannan perustaminen ja kansainvälinen yhteistyöt ovat erittäin tärkeitä. Monet mainitsemistani instituutioista kehottivat Euroopan komissiota suosittelemaan, että jäsenvaltiot koventavat kansallisessa lainsäädännössä säädettyjä rangaistuksia haitallisen ja laittoman sisällön jakelusta, luomisesta ja myymisestä. Ne suosittelivat myös EU:n lainsäädäntökehyksen luomista rikosoikeudenkäyntejä varten.
<P>
Tästä lähtien EU:n toimielinten ja kansalaisten pitäisi tuntea ohjelma paremmin. Vihjelinjojen perustamisen jatkaminen on myös erittäin tärkeää, kuten myös se, että teemme yhteistyötä poliisin kanssa ja perustamme tietokannan. Tarvitaan yhteistä "lapsiystävällinen"merkintää, jolla vanhempia ja lapsia autetaan tunnistamaan turvalliset sivustot. Olen varma siitä, että ohjelma jatkuu vuoden 2013 jälkeen ja että Euroopan unionissa tulee olemaan muitakin ohjelmia.
<SPEAKER ID="181" NAME="Ewa Tomaszewska">
UEN-ryhmän puolesta. - (PL) Arvoisa puhemies, vapaus käyttää internetiä, matkapuhelimia ja muuta viestintäteknologiaa on erittän tärkeää aikuisille, mutta voi osoittautua haitalliseksi lapsille, koska nämä eivät ole täysin kypsiä ja heiltä puuttuu tarvittava kokemus. Internet on erittäin hyödyllinen väline meille kaikille, vaikka sitä on käytetty väärin perustamalla sivustoja lapsipornografian ja pornografian vaihtoon ja myös yrityksiin ottaa yhteyttä alaikäisiin. Sama koskee matkapuhelimia.
<P>
Muut lievemmät toimet voivat myös olla haitallisia. Lapsille suunnattu epäterveellisten elintarvikkeiden mainonta televisiossa ja internetissä vaikuttaa kielteisesti heidän terveyteensä. Se voi johtaa myös perheriitoihin ja epäasianmukaisiin ruokailutottumuksiin vertaisryhmissä. Täällä parlamentissa keskusteltiin äskettäin lasten lihavuudesta ja ylipainoisuudesta. Usean tunnin viettäminen tietokoneen näytön tai television edessä joka päivä vähentää lasten fyysistä aktiivisuutta ja haittaa heidän asianmukaista fyysistä kehitystään. Lapset viettävät keskimäärin kolme tuntia päivässä tällä tavalla, mutta monet viettävät itse asiassa paljon pidempään ruudun edessä. Televisio-ohjelmissa esitetyllä aggressiivisella käyttäytymisellä on kielteinen psykologinen vaikutus lapsiin.
<P>
Siksi on erittäin tärkeää panna täytäntöön ohjelma, jolla pyritään varmistamaan se, että lapset ja nuoret käyttävät uutta viestintäteknologiaa vastuullisesti. Onnittelen esittelijää ja Euroopan komissiota asian käsittelystä.
<SPEAKER ID="182" NAME="Irena Belohorská" AFFILIATION="NI">
- (SK) Yhtenä lasten oikeuksia koskevan mietinnön tekijöistä olen tyytyväinen siihen, että keskustelemme nyt täällä parlamentissa internetiä ja muita viestintäteknologioita käyttävien lasten suojelusta. Internet on klassinen esimerkki asiasta, josta on ihmisille paljon hyötyä mutta josta voi olla haittaa yhteiskunnalle, kun rikolliset käyttävät sitä väärin.
<P>
Kuulemme joka päivä siitä, miten lapsia on houkuteltu ja käytetty hyväksi internetin kautta ja johdettu prostituutioon, pedofiliaan ja pornografiaan. Siksi jokaisen, ennen kaikkea tietysti vanhempien, velvollisuutena on selittää lapsille internetin käyttöä ja väärinkäytön välttämistä koskevat säännöt sekä sen aiheuttamat riskit. Tietokoneet houkuttelevat lapsia hyvin nuoresta iästä alkaen. Me aikuiset kadehdimme usein heidän teknisiä taitojaan, mutta lapsellisina heitä voidaan helposti käyttää hyväksi.
<P>
Olen kiitollinen Euroopan parlamentille siitä, että se on asettanut tällaiset toimet painopistealaksi, ja kannatan ehdotetun ohjelman nopeuttamista niin, että täytäntöönpano voi alkaa tammikuussa 2009.
<SPEAKER ID="183" NAME="Inger Segelström" AFFILIATION="PSE">
(SV) Arvoisa puhemies, aloitan kiittämällä Roberta Angelillia rakentavasta mietinnöstä, jossa hän on noudattanut lapsia koskevan strategian päätöksiä. Viime viikolla esittelin mietinnön nuorista ja tiedostusvälineistä - suuri tutkimus nuorten mediatavoista, ja siinä keskustelimme myös vanhempien näkemyksistä. Uutta on se, että suurimmalla osalla ruotsalaisnuorista on huoneessaan oma tietokone ja että televisio on poistettu sieltä.
<P>
Tyttöjen ja poikien välillä on suuri ero siinä, mihin he käyttävät internetiä. Tytöt chattailevat, seurustelevat ja lähettävät tekstiviestejä, kun taas pojat pelaavat tietokonepelejä. Tyttöihin otetaan yhteyttä seksikontakteja varten. Pornosivuilla käy vähemmän tyttöjä kuin aikaisemmin, ja he suhtautuvat karsaasti internet-pornoon. Todellisuudessa hyvin harvat tapaavat tuntemattomia henkilöitä internetin ulkopuolella.
<P>
Nykynuorilla on terve kuva tiedotusvälineistä, mutta joidenkin nuorten suuri kulutus on huolenaihe vanhemmille ja meille poliitikoille. Tämä nuorten erityisryhmä on sisällytettävä tuleviin yhteisön ohjelmiin. Olemme määritelleet suurkuluttajan henkilöksi, joka käyttää tiettyä viestintä yli kolme tuntia päivässä. Se koskee noin 8-9 prosenttia kaikista nuorista. Nykyään Ruotsissa 96 prosentilla kaikista nuorista ja 70 prosentilla nuorista lapsista on matkapuhelin, joten asiat kehittyvät ennätysvauhtia. Meidän tehtävämme Euroopan parlamentin jäseninä on käsitellä varjopuolia.
<SPEAKER ID="184" NAME="Mieczysław Edmund Janowski" AFFILIATION="UEN">
- (PL) Arvoisa puhemies, kiitän Roberta Angelillia tämän erittäin tärkeän asian käsittelystä. Käsillä oleva mietintö on erinomainen. Se olisi vieläkin parempi, jos meidän ei tarvitsisi keskustella asiasta. Olisi paljon parempi, jos meidän ei tarvitsisi olla tekemisissä sellaisten ihmisten kanssa, jotka haluavat turmella ja käyttää hyväkseen lapsia tuomittaviin tarkoituksiin. Minulla ei ole omantunnonvaivoja kutsua tällaisia ihmisiä pahoiksi.
<P>
Meillä on tapana sanoa, että lapset ovat aarteemme. Kaikkia aarteita on suojeltava varkailta. Näin minä näen toimet, joilla suojellaan uusia teknologioita, erityisesti internetiä, käyttäviä lapsia. On lapsia, jotka kuluttavat monta tuntia päivässä internetissä. Kyseisistä teknologioista on tullut osa jokapäiväistä elämää nykymaailmassa. Ne antavat ihmisille mahdollisuuden kommunikoida entistä tehokkaammin ja helpottavat jokapäiväistä elämäämme. Ne helpottavat asioita esimerkiksi hallinnon, tieteen sekä kulttuurin ja tiedon saatavuuden alalla. Siinä on myönteinen puoli, jota pitäisi tukea ja kehittää. Valitettavasti asialla on myös kielteinen puoli, joka koskee internetin ja nykyaikaisen viestintäteknologian käyttöä haitallisen sisällön levittämiseen. Tällaista ovat esimerkiksi pornografia, huumeriippuvuus, satanismi, uhkapeli ja sopimattomat elämäntyylit.
<P>
Pedofiilit käyttävät internetiä uhrien etsimiseen. Internetiä voidaan verrata veitseen, joka on hyödyllinen leivän leikkaamisessa, mutta Internetiä voidaan käyttää myös vakavan psykologisen haitan aiheuttamiseen lapsille pahan sisällön välityksellä. Katson, että on toteutettava monia tärkeitä toimia. Ensinnäkin olisi luotava järjestelmä, jolla tällaisiin tekoihin syyllistyneet henkilöt voidaan saada kiinni ja heille voidaan antaa lain mukainen ankara rangaistus. Toiseksi kaikki asianosaiset pitäisi saada paremmin tietoiseksi Internetin, matkapuhelinten, television ja videopelien vaaroista. Tarkoitan lapsia, vanhempia, opettajia, pyhäkoulunopettajia ja nuorisojärjestöjä, kuten partioliikettä. Kolmanneksi on parannettava alan valvonta- ja seurantaelinten välistä yhteistyötä, Euroopan unionissa ja koko maailmassa. Loppujen lopuksi haitallista materiaalia sisältävät palvelimet voivat sijaita missä maassa tahansa. Lopuksi muistutan, että toimiemme pitäisi olla luonteeltaan ennaltaehkäiseviä ja järjestelmällisiä ja rikollisia olisi kohdeltava ankarasti.
<SPEAKER ID="185" NAME="Richard Howitt" AFFILIATION="PSE">
(EN) Arvoisa puhemies, voinko käyttää puheenvuoroni tänä iltana vedotakseni kaikkiin EU:n jäsenvaltioihin, jotta ne noudattavat Yhdistyneen kuningaskunnan käytäntöä ja antavat vihjelinjoille irtisanomis- ja poistamisvaltuudet, mikä tarkoittaa sitä, että kun havaitaan kuvia lasten seksuaalista hyväksikäytöstä ja niistä ilmoitetaan, vihjelinja voi välittömästi määrätä palveluntarjoajaa tai isäntäyritystä poistamaan sisällön. Vaalipiirissäni Cambridgeshiresssä Oakingtonissa toimiva Internet Watch Foundation kannattaa tätä ehdotusta. Haluankin kiittää komission jäsen Redingiä EU:n laajuisesta vastuualueesta, jonka hän on antanut sille.
<P>
Tarkistuksessamme 25 kehotetaan perustamaan kyseisiä vihjelinjoja, ja tiiviit suhteet poliisin kanssa voivat edistää tätä tavoitetta. Tarvitaan nopeita valvontatoimia, jotta voidaan lopettaa käytäntö, jossa sivustot siirtyvät palvelimilla maasta toiseen kiinnijäämisen välttämiseksi, ja jotta voidaan lopettaa lasten hyväksikäyttö, jota tapahtuu kuvien ottamisen lisäksi joka kerta kun niitä katsellaan.
<SPEAKER ID="186" NAME="Manolis Mavrommatis" AFFILIATION="PPE-DE">
(EL) Arvoisa puhemies, arvoisa komission jäsen, komission ehdotus käynnistää yhteisön ohjelma internetiä käyttävien lasten suojelemiseksi on laadittu uusia teknologioita käyttävien alaikäisten turvallisuutta koskevien EU:n toimien pohjalta. Se on tärkeä askel komissiolta.
<P>
Tiedon kasvu tietotekniikan alalla on aiheuttanut sen, että lapset altistuvat enemmän laittoman ja haitallisen verkkosisällön vaaralle. Minäkin olen tyytyväinen toimiin, joita kaikki ovat toteuttaneet saavuttaakseen komission tavoitteen, joka on maksimaalinen turvallisuus internetin käytössä, erityisesti lasten tapauksessa.
<P>
Minäkin tuen esittelijän ehdotusta. Onnittelen häntä ohjelman nopeasta hyväksymisestä, niin että se voi tulla voimaan 1. tammikuuta 2009. Toivon myös, että vuosiksi 2009-2013 luodaan sopiva rahoituskehys ottaen huomioon, että lapsipornografian lisääntyminen Internetissä antaa syytä huoleen ja vaatii meiltä välitöntä toimintaa.
<SPEAKER ID="187" NAME="Anna Záborská" AFFILIATION="PPE-DE">
(SK) Onnittelen esittelijää. Vesi on hyvää, mutta silloin kun se ei ole puhdasta, meidän on suodatettava se. Sama koskee Internetiä. Davide-suodatin sallii pääsyn Internetiin turvallisen ja valvotun verkon kautta ja suojelee nuoria käyttäjiä erityisesti sopimattomilta verkkosivustoilta. Siinä käytetään edistyneintä teknologiaa, ja sitä päivitetään jatkuvasti. Se on erittäin tehokas. Pääsy sivustoille, jotka sisältävät pornografiaa, pedofiliaa, raiskauksia, satanismia, mustaa magiaa ja niin edelleen, on estetty. Samalla se ilmoittaa eston syyn.
<P>
Suodatin tehoaa myös yrityksiin, jotka käyttävät puhelinnumeroita, joissa on erittäin kalliit puhelumaksut. Davide on suunnattu kaikille, jotka haluavat suojella tietokonettaan turvattomilta verkkosivustoilta. Äänestyksen kohteena olevat käytännesäännöt edellyttävät, että nuorille taataan turvallinen pääsy internetiin. Suodattimen käyttöön vaaditaan vain reksiteröityminen osoitteessa www.davide.it.
<SPEAKER ID="188" NAME="Pál Schmitt" AFFILIATION="PPE-DE">
- (HU) Kiitos, arvoisa puhemies, arvoisa komission jäsen. Internetissä, pelikonsoleissa ja tietokonepeleissä on paljon väkivaltaa, brutaalia ja eroottista sisältöä, ja ne voivat aiheuttaa myös riippuvuutta, unettomuutta, levottomuutta ja syömishäiriöitä. Useimmat lapset eivät ole kypsiä tällaiseen sisältöön, ja on olemassa riski, että heistä tulee psyykkisesti häiriintyneitä, poikkeavia aikuisia. Uusi teknologia mahdollistaa epäilemättä epämieluisan sisällön suodattamisen ohjelmistosovellusten keinoin, aivan kuten voimme suodattaa roskapostia - pyytämätöntä sähköpostia - ja torjua haitalliset internetsivustot lasten käyttämiltä tietokoneilta. Tästä palvelusta pitäisi tiedottaa laajasti vanhemmille, ja tietokonevalmistajia pitäisi kehottaa liittämäään tällaiset ohjelmat osaksi uusien tietokoneiden pakollista sisältöä. Nyt tarvitaan eräänlaista digitaalisen ympäristön suojelua. On selvää, että jotkut ihmiset tulkitsevat sen yritykseksi rajoittaa internetin vapautta, mutta minun mielestäni lastemme mielenterveyden ja koskemattomuuden suojelu on arvokkaampaa. Kiitos.
<SPEAKER ID="189" NAME="Zuzana Roithová" AFFILIATION="PPE-DE">
(CS) Arvoisa puhemies, internetiä käyttävien eurooppalaisten määrä kasvaa räjähdysmäisesti. Lapset käyttävät yhä enemmän aikaa internetissä ja rikollinen toiminta verkkosivustoilla, joihin lapset pääsevät helposti, kasvaa yhtä räjähdysmäisesti. Nykyisessä tilanteessa, jossa Interpolin tietokantan on rekisteröity yli 500 000 lapsipornografiaa sisältävää kuvaa - puolet lapsista on jo käynyt pornografisilla verkkosivustoilla, kun taas vain 4 prosenttia vanhemmista pitää mahdollisena että lapset tekevät niin - olen huolestunut siitä, että internetin turvallisuutta koskeva talousarvio on liian pieni. On investoitava sellaisten tietokonejärjestelmien kehittämiseen, joilla tällaisista asioista tehdään loppu heti alkuunsa. Euroopan unionin on yhdistettävä tällä rintamalla voimansa Yhdysvaltojen ja Japanin kanssa. Tähän mennessä nähdyt eri hankkeet on korvattava hankkeilla, jotka on suunnattu lapsille, vanhemmille, kouluille, televiestintäoperaattoreille, hallintoelimille ja kansalaisjärjestöille. Toisaalta arvostan vihjelinjojen verkkoa, jossa huolestuneet kansalaiset ja vanhemmat voivat ilmoittaa haitallisesta internetsisällöstä. Esimerkiksi Tšekin tasavallassa on tällainen vihjelinja, josta vastaa kansalaisjärjestö Naše dítě.
<SPEAKER ID="190" NAME="Jim Allister" AFFILIATION="NI">
(EN) Arvoisa puhemies, on valitettavaa todellisuutta, että internetin meille kaikille tarjoamat hienot mahdollisuudet ovat lisänneet suorassa suhteessa lapsiimme kohdistuvia moraalisia, fyysisiä ja sosiaalisia vaaroja.
<P>
Siksi on aivan oikein, että mietinnössä keskitytään siihen, mitä voimme tehdä internetissä tapahtuva hyväksikäytön estämiseksi. Erityisesti se koskee lapsipornografiaa, verkossa tapahtuvaa lasten hyväksikäyttöön valmistelua ja itsensä vahingoittamiseen yllyttämistä, jonka yksi kauheimmista puolista ovat sivustot, joissa todellakin kannustetaan ihmisiä itsemurhaan.
<P>
Luotan siihen, että Safer Internet -ohjelmalla todella torjutaan tehokkaasti näitä ongelmia. Näen asiassa kolme keskeistä kohtaa. Ensinnäkin tehokkaan poliisiyhteistyön helpottaminen, ja mielestäni lapsipornografisia kuvia koskevaa eurooppalaista tietokantaa olisi tuettava, toiseksi lapsipornografiaan liittyvien maksusuoritusten jäljitettävyyden parantaminen ja kolmanneksi todella edistynyt yhteinen turvamerkki, jotta vanhemmat voivat luottaa siihen mitä heidän lastensa on turvallista katsella.
<SPEAKER ID="191" NAME="Miroslav Mikolášik" AFFILIATION="PPE-DE">
- (SK) On pari asiaa, jotka haluaisin sanoa mietinnöstä. Siinä mainitaan vaaroja kuten pelottelu, lapsipornografia, internet-grooming, kiusaaminen, rasistisen sisällön levittäminen ja itsensä vahingoittamiseen yllyttäminen. Olen varma siitä, että internet on yksi 1900-luvun suurimmista teknisistä saavutuksista mutta se voi yhtä lailla riistää lapselta ilon tuntea aitoa rakkautta ja luoda luonnollisia ihmissuhteita. Internetin chattipalstoilla ne, jotka eivät käytä vulgaaria kieltä ja jotka eivät leuhki seksuaalisilla kokemuksillaan, ovat ehdottamsti ”out”.
<P>
Ajattelen alinomaa internetin kautta tapahtuvaa lasten hyväksikäyttöä koskevia kammottavia lukuja. Euroopan parlamentin jäsenenä, jolle perhearvot ovat erittäin tärkeitä, haluaisin muistuttaa, että internet on yksi tavoista, joilla yhteiskunta voi varastaa lapsilta viattomuuden. Haluaisin korostaa tarvetta suurempaan vastuuseen - mikä on keskeistä - jota internetpalveluntarjoajien ja vanhempien olisi otettava lasten suojelemiseksi sellaiselta sisällöltä, joka voisi haitata heidän luonnollista kehitystään.
<SPEAKER ID="192" NAME="Viviane Reding">
komission jäsen. - (EN) Arvoisa puhemies, olen täysin samaa mieltä kaikesta, mitä täysistuntosalissa on sanottu, ja kiitän parlamentin jäseniä keskusteluun osallistumisesta mutta myös keskustelun ulottamisesta äänestäjiinsä ja vaalipiiriensä asukkaisiin, koska katson, että perusongelmana on aikuisten tiedon puute.
<P>
Lapset tietävät usein hyvin, miten käyttää uutta teknologiaa, ja tämä on ensimmäinen kerta ihmiskunnan historiassa, kun lapset tietävät enemmän kuin vanhemmat, opettajat ja aikuiset. Miten siis voimme antaa vahemmille, opettajille ja aikuisille vaikutusvaltaa, ja katson, että vastuu jakautuu kaikille yhteiskunnan osille, poliitikkojen lisäksi myös kansalaisjärjestöille ja ennen kaikkea internetpalvelutarjoajille. Olen kiitollinen myös esimerkiksi siitä, että matkapuhelinteollisuus on allekirjoittanut yhteisymmärryspöytäkirjan jakaakseen tietoa vanhemmille ja torjuakseen haitallisen sisällön 3G-puhelimista.
<P>
Vihjelinjojen verkko, jonka olemme perustaneet Safer Internet -ohjelmalla, on erittäin tärkeä ja toimii mainiosti useimmissa jäsenvaltioissa. Vastauksena unkarilaiselle parlamentin jäsenelle Unkarin vihjelinja jatkaa toimintaansa vuonna 2009. Vain kahdella jäsenvaltiolla ei ole vielä vihjelinjaa, ja yksi jäsenvaltio jättää ongelmat poliisille. Siten voimme jo sanoa, että tähän mennessä Safer Internet -ohjelmalla on ollut erittäin myönteinen vaikutus. Henkilökohtaisesti toivon, että vihjelinjat tunnettaisiin paremmin: ne tunnetaan hyvin joissakin maissa, mutta ei kaikissa. Euroopan parlamentin jäseninä voitte auttaa tekemään vihjelinjoista tunnetumpia kaikenlaisilla toimilla. Olisin teille siitä kiitollinen ja katson, että vanhemmat ja lapset olisivat myös kiitollisia siitä.
<P>
Esitettiin joitakin kysymyksiä EU:n rikosoikeudenkäynneistä. Tässä asiassa minun on kerrottava teille, että olisi oikein hyvä, jos kaikki jäsenvaltiot ratifioisivat tietoverkkorikollisuutta koskevat yleissopimuksen. Voin kertoa senkin, että sisä- ja oikeusministerit käsittelevät ystäväni, komission jäsen Barrot'n johdolla kaikkia näitä kysymyksiä, myös groomingia, josta Barrot antaa ehdotuksen piakkoin. Voin vakuuttaa teille myös, että poliisin ja lainvalvonnan kansainvälinen yhteistyö on hyvässä vauhdissa. Asiat siis etenevät oikeaan suuntaan.
<P>
Ei-toivotun sisällön suodattimia koskeva kysymys liittyy sekin vanhemmille suunnattuun tiedotukseen. Useimmat vanhemmat eivät tiedä, että suodattimia on olemassa ja että heidän on mahdollista käyttää suodattimia. Siksi olen pyytänyt, että kun internetpalveluntarjoajat tekevät sopimuksia vanhempien kanssa, ne kertovat heille mahdollisuuksista, joita heillä on estää sisällön pääseminen heidän lastensa nähtäväksi.
<P>
Tämä koskee erittäin nuoria lapsia. Murrosikäisten tapauksessa meidän on tietysti annettava vaikutusvaltaa itse lapsille, ja siksi katson, että tiedon jakaminen heille siitä, että he voivat itse välttää ansaan joutumisen, on paras tapa, koska emme voi laittaa poliisia jokaisen lapsen taakse - se ei todellakaan ole mahdollista. Lapset kuitenkin ymmärtävät hyvin, mikä on myönteistä sisältöä ja mikä on kielteistä sisältöä. Niinpä uskon, että Safer Internet -ohjelmalla meidän on annettava vaikutusvaltaa itse lapsille, vanhempien ja opettajien lisäksi. Se on velvollisuutemme seuraavina kuukausina ja vuosina, ja, jos kaikki osallistuvat siihen, se on ratkaisu ongelmaan.
<P>
Kiitän esittelijää ja kaikkia parlamentin jäseniä, jotka auttavat tekemään internetistä turvallisen paikan lapsillemme.
<SPEAKER ID="193" NAME="Roberta Angelilli" LANGUAGE="IT">
Arvoisa puhemies, hyvät naiset ja herrat, kiitän komission jäsentä. Hän on antanut meille tärkeitä lupauksia, mukaan luettuna se, että komissio ja komission jäsen Barrot aikovat löytää groomingille oikeudellisesti sitovan määritelmän, joka koskee kaikkia jäsenvaltioita. Pidän sitä epäilemättä erittäin tärkeänä tavoitteena.
<P>
Katson, ettei tällä ohjelmalla selvästikään voida ratkaista kaikkia ongelmia, erityisesti siksi että se on vain ohjelma, siinä on oikeudellisia rajoituksia ja talousarviota koskevia rajoituksia. Keskustelusta käy ilmi, että Euroopan parlamentti haluaa toimia aktiivisesti haitallisen verkkosisällön torjumiseksi. Tulevaisuuden tavoitteena on myös kyseisen sisällön vastaisen toiminnan koordinointi EU:ssa antamalla käyttöön parhaat käytännöt, parhaiten menestyneet toimenpiteet, ja jakamalla tietoa ja menetelmiä. Mielestäni kansainvälistä yhteistyötä on jatkuvasti lisättävä tällä alalla, jolla ei ole rajoja, kuten muut parlamentin jäsenet ovat todenneet. Meidän on siksi pyrittävä jakamaan tietoa reaaliaikaisesti.
<P>
Euroopan parlamentti haluaa pysyä eturintamassa tällä alalla. Meillä on monia ehdotuksia, joista kollegani ovat maininneet joitakin: ajatus "lapsiystävällinen"merkinnästä, vihjelinjojen ja poliisin rooli verkossa tapahtuvan hyväksikäytön torjunnassa, mutta myös tarve panna täytäntöön aloitteita matkapuhelinoperaattorien ja palveluntarjoajien itsesääntelyn alalla. Sen lisäksi katson, että meidän on pyrittävä jäljittämään maksutapahtumia, jotka liittyvät lapsipornografiaa sisältävien kuvien vaihtoon.
<P>
Yhdyn komission näkemykseen: eurooppalaiset lapset tarvitsevat ehdottomasti tiedotus- ja koulutuskampanjoita, jotka koskevat lasten lisäksi aikuisia, vanhempia ja opettajia, mutta ei uuden teknologian kriminalisointia varten - koska se on elintärkeää.
<SPEAKER ID="194" NAME="Puhemies">
(PL) Keskustelu on päättynyt.
<P>
Äänestys toimitetaan keskiviikkona.
<P>
Kirjalliset lausumat (työjärjestyksen 142 artikla)
<SPEAKER ID="195" NAME="Cristian Silviu Buşoi  " AFFILIATION="ALDE">
kirjallinen. - (RO) Olen tyytyväinen tähän aloitteeseen, jossa keskitytään vanhempien ja lasten opettamiseen internetin käytössä sen varmistamiseksi, että lapset eivät ole enää niin alttiita internetissä tapahtuvalle hyväksikäytölle. Pidän koulutusmateriaalin tuottamista kouluihin hyvänä ajatuksena, mutta katson, että olisi hyödyllistä laatia ohjelmia, jotka on mukautettu eri ikäryhmille. Eihän asioita voi selittää samasta näkökulmasta 6- tai 7-vuotiaalle lapselle ja 16-vuotiaalle teini-ikäiselle.
<P>
Katson myös, että on kehitettävä entistä tehokkaampaa suodatinteknologiaa, koska postilaatikot täyttyvät varsin usein pornografista materiaalia sisältävästä roskapostista, johon lapset, joilla on sähköpostitili, pääsevät helposti käsiksi. On lisättävä toimia, joilla varmistetaan pornografista materiaalia sisältävälle sivustolle pyrkivän henkilön ikä, koska alaikäisten on helppo päästä tällaisille sivustoille.
<P>
Lopuksi totean kannattavani aloitetta, jolla tuetaan alan kansainvälistä yhteistyötä. Olisi vielä parempi, jos päästäisiin maailmanlaajuiseen sopimukseen, erityisesti merkitsemällä sivustoja tekstillä "lapsille turvallinen sisältö", ottaen huomioon, että lukuisat lapsille haitallista sisältöä sisältävät sivustot ovat verkko-osoitteissa, joita eivät hallinnoi EU:ssa toimivat organisaatiot.
<SPEAKER ID="196" NAME="Zita Gurmai  " AFFILIATION="PSE">
kirjallinen. - (HU) Monivuotinen yhteisön ohjelma internetiä ja muita uusia viestintäteknologioita käyttävien lasten suojelemiseksi on mielestäni erittäin tärkeä ja aivan välttämätön, koska yhteinen sosiaalinen etumme vaatii käyttämään kaikkia käytettävissä olevia keinoja lastemme suojelemiseksi haitallisesti ja vaaralliselta sisällöltä.
<P>
Sen lisäksi, että aloitteet on suunniteltu ennen kaikkea suojelemaan lapsia, niillä on kerrannaisvaikutus, koska ne edistävät myös internetin turvallisuutta. Tavoitteiden saavuttaminen vaatii yhteistyötä vanhemmilta, kouluilta, palveluntarjoajilta, viranomaisilta ja järjestöiltä, sillä vain yhteistyöllä voimme toteuttaa tehokkaita toimia lastemme suojelemiseksi.
<P>
Haitallisen sisällön torjunnassa erittäin tärkeitä ovat myös jäsenvaltioiden toteuttamat toimet, kuten kansallisten yhteyspisteiden perustaminen ja niiden tehokas yhteistyö. Minusta on tärkeää luoda tehokkaita menetelmiä ja mekanismeja, joihin kuuluvat tiedotus, avustus vihjelinjan kautta, välitön toiminta, ennaltaehkäisy, tietokannan perustaminen kokemuksia ja parhaita käytäntöjä varten sekä jatkuva valvonta.
<SPEAKER ID="197" NAME="Edit Herczog  " AFFILIATION="PSE">
kirjallinen. - (HU) Arvoisa puhemies, hyvät naiset ja herrat, olemme hyväksymässä uutta päätöslauselmaa lastensuojelusta. Äitinä minäkin suhtaudun aloitteeseen myönteisesti ja katson, että lapsia on suojeltava laittomalta sisällöltä internetissä ja muilla heihin kohdennetuilla foorumeilla sekä sellaiselta sisällöltä, joka muuten vaarantaa heidän kehityksensä.
<P>
Edellä mainittujen tavoitteiden lisäksi olen vakuuttunut siitä, että emme menesty, jos yritämme suojella lapsia vain yrittämällä sulkea pornografisen tai laittoman sisällön heidän ympäristöstään. Vaikka olisi ihanteellista, jos voisimme tehdä niin, se on mahdotonta. Siksi pidän tärkeänä, että ennaltaehkäisyn lisäksi lapsille opetetaan mitä tehdä, jos he saavat tämäntyyppisiä pyyntöjä tai jos he joutuvat alttiiksi tällaisille vaikutuksille.
<P>
Meidän on saatava heidät ymmärtämään, että he voivat hakea apua - ja avun on todella oltava todellista ja saatavilla. Meidän on valmisteltava jokainen lapsi etukäteen tällaista tapahtumaa varten, aivan kuten opetamme heille, etteivät he saa mennä vieraaseen autoon tai ottaa vastaan makeisia vierailta henkilöiltä. Tällainen valmistelu kuuluu ensisijaisesti välittömälle lähipiirille: vanhemmille, perheelle ja koululle. Ehdotus, josta äänestämme nyt, on erityisen tärkeä, mutta se on tehokas vain, jos siihen liittyy toimia, joilla suojellaan lasten ympäristöä.
<SPEAKER ID="198" NAME="Lívia Járóka  " AFFILIATION="PPE-DE">
kirjallinen. - (HU) Onnittelen kollegaani Roberta Angelillia internetiä ja muita viestintäteknologioita käyttävien lasten suojelua koskevasta mietinnöstä, jossa kiinnitetään huomiota varsin vakavaan ja kasvavaan uhkaan. Yhä laajemmin saatavilla olevien uusien teknologioiden ja tietokonetaitojen kautta lapsemme ovat yhä alttiimpia häirinnän, lapsipornografian, kiusaamisen ja rasismiin yllyttämisen vaaroille. Kuulemme yhä useammista tapauksista, joissa rikolliset käyttävät hyväkseen World Wide Webin chattiprotaaleja yllättääkseen alaikäiset uhrinsa ja voittaakseen heidän luottamuksensa seksuaalista hyväksikäyttöä varten.
<P>
Kauheat tiedot merkitsevät sitä, että teknologisen vallankumouksen aiheuttamia uusia vaaroja on käsiteltävä yhdenmukaisella EU:n toimintasuunnitelmalla, jolla voidaan käsitellä koko monimutkaista ongelmaa. Suunnitelmaan on otettava mukaan lapset, perheet, koulut ja opettajat, ja siinä on tehtävä yhteistyötä viestintäalan operaattorien ja lainvalvontaviranomaisten kanssa. Komission käynnistämän monivuotisen yhteisön ohjelman on sisällettävä toimia, joilla torjutaan valitettavan laajalle levinnyttä laitonta ja haitallista sisältöä Internetissä toisaalta lisäämällä tietoa ja toisaalta käyttämällä entistä tehokkaammin ja koordinoidummin jäsenvaltioissa käytettävissä olevia rikoslainsäädännön välineitä. Sen lisäksi opettajat, hoitajat ja ennen kaikkea vanhemmat on saatava ymmärtämään uuden viestintäteknologian piilevät vaarat. Luotan siihen, että Euroopan parlamentti - kollegoideni aikeiden mukaisesti - hyväksyy tämän ehdotuksen mahdollisimman pian ja että uusi ohjelma voi käynnistyä tammikuussa.
<SPEAKER ID="199" NAME="Katalin Lévai  " AFFILIATION="PSE">
kirjallinen. - (HU) Eurobarometrin mukaan 74 prosenttia 12-15-vuotiaista käyttää internetiä joka päivä, ja monet heistä altistuvat pornografisille kuville. Internet Watch Foundationin tutkimuksen mukaan internetin kautta tapahtuva lasten hyväksikäyttö on kasvanut 16 prosenttia viime vuosina. Tiedot osoittavat selvästi, että lasten turvallisuus verkossa voidaan saavuttaa vain monitasoisella lähestymistavalla, joka ulottuu lapsiin, perheisiin, kouluihin, televiestintäalan operaattoreihin ja näiden puitteissa internetpalveluntarjoajiin sekä oikeusviranomaisiin.
<P>
Katson, että lasten suojelussa internetissä ennaltaehkäisyn on oltava keskiössä. Pidän tärkeänä sitä, että pornografiaa, väkivaltaa ja muuta lasten kehitykselle haitallista sisältöä sisältävien sivustojen ylläpitoon ja niille pääsyyn vaaditaan erityislupaa. Koska tietyissä maissa on vakiintunut käytäntö sulkea oikeusviranomaisten luvalla kotimaisilta ja ulkomaisilta palvelimilta verkkosivustot, joissa on lapsipornografiaa, ja koska jäsenvaltioiden nykyinen oikeuskehys mahdollistaa ylipäänsä tällaisen sisällön poistamisen, vetoan jäsenvaltioiden oikeusviranomaisiin, jotta ne ryhtyvät tarvittaviin toimiin tällaisten sivustojen poistamiseksi. Olisi syytä pohtia myös sitä, pitäisikö tällaisten verkkosivustojen luomisen lisäksi jopa niiden katselu katsoa rikokseksi.
<P>
Ennaltaehkäisyä varten tarvitaan sopivaa koulutusta ja monipuolista tiedotusta. Lapsia on valmistettava asianmukaisilla tiedoilla, niin että he osaavat käyttää erilaisia välineitä mahdollisten hyväksikäyttäjien tunnistamiseksi ja puolustautua heitä vastaan.
<SPEAKER ID="200" NAME="Rovana Plumb  " AFFILIATION="PSE">
kirjallinen. - (RO) Internet tarjoaa nykyään maailman täynnä tietoa ja viihdettä mutta myös ympäristön, joka on erittäin vaarallinen lapsille. Siksi pidän Safer Internet -ohjelman käynnistämistä välttämättömänä niiden lasten suojelemiseksi, jotka käyttävät internetiä ja uusia teknologioita.
<P>
Ohjelman menestys riippuu tavasta, jolla 55 miljoonan euron määrärahat käytetään, mutta myös siitä, miten onnistuneesti yhdistämme tekniset ja koulutukselliset näkökohdat. Tutkimukset osoittavat, että ohjelmistosovellusten käyttäminen lapsiin kohdistuvien vaarojen suodattamiseksi suojelee 90 prosenttia lapsista, kun taas vanhemmat ja hoitajat vastaavat lopusta 10 prosentista. Vanhempien ja hoitajien on selitettävä alaikäisille, etteivät nämä saa tavata vieraita henkilöitä internet-viestien perusteella, etteivät nämä saa vastata rivoihin viesteihin ja etteivät nämä saa antaa vieraille henkilöille henkilökohtaisia tietoja ja valokuvia.
<P>
Visuaalisten joukkoviestinten mallia, jossa TV-kanavat mainitsevat tietyn elokuvan tai ohjelman katsomiseen vaaditun vähimmäisiän, on sovellettava myös verkkoviestimiin. Ensimmäinen askel eteenpäin lasten suojelussa laittomalta verkkosisällöltä olisi merkitä sivustoja nimenomaan "lapsille sopiviksi".
<SPEAKER ID="201" NAME="Bogusław Rogalski  " LANGUAGE="PL">
Ohjelma internetiä ja uusia teknologioita käyttävien lasten suojelemiseksi on yksi lastensuojelun perusmuodoista, kun otetaan huomioon teknologian leviäminen ja tietokoneen käytön yleistyminen. Lapset ovat nykyään vaarassa, minkä aiheuttavat laiton sisältö ja sopimaton käyttäytyminen, kuten lapsipornografia, häirintä, grooming ja viettely internetin kautta.
<P>
Tilastojen mukaan yli 70 prosenttia 12-15-vuotiaista nuorista käyttää internetiä noin kolme tuntia joka päivä. On surullista, että useimmat näistä nuorista ovat nähneet pornografisia kuvia. Pornografiaa sisältävien internet-sivustojen kasvava määrä ja niiden valtaan joutuvien lasten yhä aleneva keski-ikä aiheuttaa myös syytä huoleen.
<P>
Monivaiheinen lähestymistapa on ainoa tapa lisätä lasten turvallisuutta internetissä. Lasten, heidän perheidensä, koulujen, viestintäoperaattorien, internetpalvelujen tarjoajien ja muiden instituutioiden on osallistuttava tähän laajapohjaiseen ohjelmaan. Vihjelinjoilla, jotka keräävät tietoa laittomasta sisällöstä, on merkittävä rooli haitallisen käyttäytymisen torjunnassa internetissä. Lapsille olisi opetettava, miten välttää vaarallista käyttäytymistä internetissä. Vanhempien ja opettajien olisi puolestaan osallistuttava tietokoneen käyttöä koskeviin opetuskampanjoihin sukupolvien välisen kuilun supistamiseksi uusien teknologioiden alalla ja sen varmistamiseksi, että vaaroja voidaan torjua entistä tehokkaammin.
<SPEAKER ID="997" NAME="Katrin Saks  " AFFILIATION="PSE">
kirjallinen. - (ET) Kun internetistä tulee entistä enemmän osa jokapäiväistä elämää, on yhä todennäköisempää, että nykyajan lapset joutuvat verkkoymäristössä hyväksikäytön, seksuaalisia tarkoituksia koskevien yhteydenottojen, häirinnän tai muun vastaavan uhriksi.
<P>
Äskettäin julkaistun EU Kids Online -raportin mukaan 68 prosentilla kotimaani Viron lapsista on kotoaan yhteys internetiin. Se on yksi suurimmista luvuista Euroopassa ja yhtä suuri kuin Tanskassa, Belgiassa, Ruotsissa ja Yhdistyneessä kuningaskunnassa.
<P>
Internetin laajalle leviämisen ei pitäisi automaattisesti tarkoittaa sitä, että on olemassa suuri uhka kohdata häirintää tai epämiellyttävää materiaalia, mutta Viro on tutkituista maista siinä ryhmässä, jossa internet on useimpien saatavilla yhdessä Alankomaiden ja Yhdistyneen kuningaskunnan kanssa.
<P>
Ympäri Eurooppaa tavataan monia yhtäläisyyksiä - puolet kaikista lapsista paljastaa tietoja itsestään, neljä kymmenestä on nähnyt pornografista materiaalia, yksi kolmasosa on nähnyt väkivaltaista materiaalia, monet saavat pyytämättömiä seksuaalisia kommentteja ja kokonaista yhdeksän prosenttia on tavannut internetissä kohtaamiaan henkilöitä tosielämässä. 15-20 prosenttia eurooppalaisista nuorista on kärsinyt häirinnästä internetissä. Virossa luku on vieläkin korkeampi, 31 prosenttia (6-14 vuotiaiden ryhmässä).
<P>
Mielestäni meidän pitäisi kiinnittää näihin asioihin enemmän huomiota. Erityisesti jäsenvaltioissa kuten Viro, jossa lapset käyttävät internetiä yhä enemmän jokapäiväisessä elämässä. Internetin käytöllä on luonnollisesti myönteisiäkin puolia. Meidän on kuitenkin kiinnitettävä enemmän huomiota siihen liittyviin vaaroihin.
<SPEAKER ID="996" NAME="Toomas Savi  " AFFILIATION="ALDE">
kirjallinen. - (EN) Arvoisa puhemies, Roberta Angelillin mietinnössä keskitytään hyvin paljon internetin pornografiaan, joka on lasten nähtävillä, vaikka on olemassa toinen asia, joka on vielä vakavampi. Se on väkivalta. Kun pornografista materiaali voi olla vain häiritsevää, niin muihin kohdistuvaa väkivaltaa tai itsensä vahingoittamista sisältävien voimakkaiden kuvien katselu on jotain, joka todella voi johtaa nuoret ajattelemattomiin tekoihin. Ajatelkaa vain kaikkea syrjintää ja aggressiota vähemmistöön kuuluvia nuoria kohtaan tai kouluampumisia.
<P>
Vasta äskettäin tapahtui kaksi kouluampumista Suomessa - hyvin lähellä kotimaatani Viroa. Havaittiin, että ampuja asetti väkivaltaista materiaalia näkyville internetiin vain vähän ennen kauheita tekojaan. Materiaali oli muiden ongelmanuorten nähtävillä, eikä meillä ole aavistustakaan siitä, mitä voi tapahtua seuraavaksi.
<P>
Minusta Euroopan unionin olisi ryhdyttävä vakaviin toimiin tällaisen väkivallan puolustamisen estämiseksi rajoittamatta sananvapautta. Jokaista ihmiselämää on arvostettava, ja kun nuoremme tarvitsevat apua tai opastusta, sitä olisi tarjottava. Meillä ei ole varaa romuttaa tai haaskata elämää nuorilta, jotka ovat Euroopan tulevaisuus.
<SPEAKER ID="995" NAME="Czesław Adam Siekierski  " AFFILIATION="PPE-DE">
kirjallinen. - (PL) Nykyinen tilanne on se, että nuoret ovat yleensä taitavampia käyttämään uusia teknologioita kuin vanhemmat sukupolvet. Internetissä ei ole salaisuuksia lapsille ja nuorille, jotka tietävät yleensä vanhempiaan paremmin miten se toimii. Samalla internetin psykologinen väkivalta uhkaa kuitenkin pahiten lapsia ja nuoria.
<P>
Lasten internetin käyttöä koskevassa kampanjassa kerättyjen tietojen mukaan puolet internetiä käyttävistä puolalaisista on joutunut loukkausten, nöyryytysten ja uhkailujen kohteeksi internetissä.
<P>
Tilanne on vielä vakavampi lasten tapauksessa. Yli 70 prosenttia nuorista internetin käyttäjistä on nähnyt pornografista tai eroottista materiaalia, ja yli puolet heistä on katsellut julmia ja väkivaltaisia kuvia.
<P>
Olisi kuitenkin korostettava, että suurin osa näistä nuorista näki kyseistä materiaalia sattumalta, eikä etsinyt sitä tarkoituksella. Vain 12 prosenttia lapsista myönsi etsineensä tämäntyyppisiä sivustoja.
<P>
Kerron näistä tilastoista täysistuntosalissa vakuuttaakseni parlamentin jäsenet sen vaaran suuruudesta, joka uhkaa nuorimpia kansalaisiamme käyttäen kotimaatani esimerkkinä.
<P>
Siksi katson, että on pantava täytäntöön suunniteltu ohjelma lasten suojelemiseksi.
<SPEAKER ID="202" NAME="Silvia-Adriana Ţicău  " AFFILIATION="PSE">
kirjallinen. - (RO) Lapset käyttävät yhä enemmän internetiä kommunikointiin, tiedonhakuun ja vapaa-aikaan. Lasten ja heidän perheidensä on tunnettava siihen liittyvät riskit, ja heidän on ennen kaikkea noudatettava tiettyjä sääntöjä, joilla voidaan varmistaa lasten suojelu internetiä käytettäessä.
<P>
Internetin on säilyttävä avoimena mutta samalla turvallisena viestimenä. Turvallista internetiä koskeva ohjelma jatkuu, ja sillä parannetaan aikaisempia ohjelmia: "Safer Internet" ja "Safer Internet Plus". Haluaisin kuitenkin kiinnittää teidän huomionne siihen, että ohjelman tehokkuus riippuu kansalaisten tietojen lisäämisestä ja tavasta, jolla erityinen lainsäädäntö pannaan toimeen jäsenvaltioissa. Kaikki tapaukset, joissa lapsi tai nuori kohtaa internetissä ei-toivottuja pyyntöjä tai kiusaamista, on otettava vakavasti, niistä on ilmoitettava ja ne on käsiteltävä asianmukaisesti.
<P>
Tuoreessa raportissa todetaan, että kaksi kolmasosaa nuorista on saanut ei-toivottuja pyyntöjä internetiä käyttäessään ja 25 prosenttia on katsellut säädytöntä materiaalia. Valitettavasti monet vanhemmat ja opettajat eivät vieläkään osaa käyttää digitaalisia viestimiä eivätkä ole ryhtyneet tarvittaviin toimiin lasten suojelemiseksi internetissä. Kehotan komissiota edistämään yhdessä jäsenvaltioiden kanssa yhteistyötä sellaisten keskusten perustamiseksi, jotka raportoivat internetin turvallisuutta koskevista tapauksista ja käsittelevät niitä.
