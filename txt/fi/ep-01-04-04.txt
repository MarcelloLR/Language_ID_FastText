<CHAPTER ID=0>

<SPEAKER ID=1 LANGUAGE="PT" NAME="Seguro">
Arvoisa puhemies, täysistunnossa hyväksyttiin viime kuussa päätöslauselma, jossa tuomittiin se, että Cabindan eklaavin vapautusrintama (FLEC) oli ottanut kahdeksan portugalilaista panttivangeiksi. Eilen FLEC vapautti yhden heistä, ja haluaisinkin ilmaista tyytyväisyyteni tämän FLEC:n myönteisen eleen vuoksi sekä vedota, että sitä seuraisi seitsemän lisää, eli että loput seitsemän portugalilaista panttivankia voitaisiin vapauttaa.
<P>
Me tuomitsemme panttivankien ottamisen poliittisen toiminnan välineenä ja haluaisimme korostaa sitä myös nyt. Arvoisa puhemies, toivoisimme, että olisitte tulkkinamme myös seuraavassa aloitteessa: koska tämä nyt vapautettu portugalilainen panttivanki tulee terveyden kannalta heikoista oloista, pyydämme teitä ottamaan yhteyttä FLEC:iin, jotta se päästäisi välittömästi jonkin kansainvälisen järjestön, erityisesti Punaisen Ristin, arvioimaan niiden seitsemän portugalilaisen terveydentilan, joita Cabindan enklaavi pitää yhä panttivankeinaan.

<SPEAKER ID=2 NAME="Puhemies">
Jäsen Seguro, kuten tiedätte, olen ryhtynyt toimiin ja seuraan tilannetta tarkasti. Aion toimia ehdotuksenne mukaisesti.

<CHAPTER ID=1>
Puhemiehen tiedonanto
<SPEAKER ID=3 NAME="Puhemies">
Tänään äänestysaikana pidettävän varapuhemiehen valinnan osalta ilmoitan, että Euroopan sosiaalidemokraattipuolueen ryhmä on asettanut ehdokkaaksi jäsen Lalumièren.

<CHAPTER ID=2>
Tukholmassa 23. ja 24. maaliskuuta kokoontuneen Eurooppa-neuvoston tulokset, mukaan luettuna Lähi-idän tilanne
<SPEAKER ID=4 NAME="Puhemies">
Esityslistalla on seuraavana Eurooppa-neuvoston selonteko ja komission julkilausuma Tukholmassa 23. ja 24. maaliskuuta kokoontuneen Eurooppa-neuvoston tuloksista, mukaan luettuna Lähi-idän tilanne.

<SPEAKER ID=5 LANGUAGE="SV" NAME="Persson">
. (SV) Arvoisa puhemies, arvoisat Euroopan parlamentin jäsenet. Esitän oman ja puheenjohtavavaltion käsityksen Tukholman huippukokouksesta. Huippukokous oli kaksiosainen: toisaalta siellä seurattiin Lissabonin prosessia ja toisaalta keskusteltiin unionin ulkosuhteista ja siellä käytiin myös lyhyt keskustelu maatalouspolitiikasta. Aloitan puhumalla Lissabonin prosessista.
<P>
Lissabonin huippukokouksessa annettiin unionille selvästi tavoitteeksi luoda kilpailukykyinen, maailman johtava ja dynaaminen talous, jossa on sosiaalista yhteisvastuuta. Lisäsimme Tukholman huippukokouksessa neljä uutta aluetta Lissabonin prosessiin. Ensimmäinen on Euroopan demografinen kehitys, jolla tulee olemaan vahva vaikutus siihen sosiaaliseen asialistaan, joka Euroopalle on muotoiltava. Vähitellen demografiseen haasteeseen sisällytetään sekä valtion talouteen liittyviä huolia että työvoimapula. Tähän haasteeseen vastaaminen on tärkeää jokaiselle 15:lle jäsenvaltiolle. Se vaatii suuria panostuksia erityisesti sosiaalialalla. Tämän voimme myös sisällyttää sosiaaliseen asialistaan, jonka laatimisen Ranska niin menestyksekkäästi aloitti puheenjohtajakaudellaan Nizzassa. Demografiset kysymykset lisätään siis Lissabonin prosessiin.
<P>
Toiseksi puhun biotekniikasta. Lissabonissa keskityttiin tietotekniikkaan. Se on edelleen tärkeä, emmekä voi irtautua siitä, mutta meidän on myös otettava biotekniikka mukaan, jos haluamme olla se maailman alue ja osa, joka johtaa kehitystä taloudellisesti. Silloin myös tämän kysymyksen on oltava etusijalla unionin tärkeysjärjestyksessä. Emme saa kartella tähän teknologiaan liittyviä vaikeita, moraalisia ja eettisiä kysymyksiä. Niitäkin on käsiteltävä keskusteluissamme.
<P>
Kolmas lisäämämme asia on, että haluamme liittää sosiaalisen kehityksen, taloudellisen kehityksen ja ekologisen kehityksen toisiinsa, koska sosiaalinen yhteenkuuluvuus ja talouskasvu eivät voi kumpikaan olla kestäviä, jos ne eivät perustu ekologisesti tasapainoiseen yhteiskuntakehitykseen.
<P>
Neljäs lisäämämme asia on, että myös ehdokasvaltiot jatkossa osallistuvat Lissabonin prosessiin.
<P>
Nämä neljä osaa siis lisätään, mutta Lissabonin prosessihan on tietenkin vain prosessi, osa kehitystä. Siksi meidän on tärkeää huomata, ettemme saa toteutettua sosiaalisesta asialistasta ja taloudellisesta vapautumisesta kaikkea yhdellä kertaa. Asiat tapahtuvat vaiheittain. Tavoitteet on asetettu, ja ne vahvistettiin taas kerran Tukholman Eurooppa-neuvostossa. Tavoitteena on edelleen täystyöllisyys ja aktiivinen hyvinvointivaltio.
<P>
Taloudellisessa vapautumisessa otimme Tukholmassa taas yhden askeleen eteenpäin. Siitä ei tullut niin pitkä kuin me puheenjohtajavaltiona olisimme toivoneet, mutta se oli määrätietoinen askel oikeaan suuntaan.
<P>
Ensiksi meidän on luotava eurooppalaiset taloudellisten palvelujen sisämarkkinat. Ecofin-neuvoston ensimmäinen kokous Tukholmassa oli taloudellisten palvelujen ja riskipääoman alalla suuri läpimurto, joka sitten vahvistettiin Eurooppa-neuvoston kokouksen yhteydessä.
<P>
Pääsimme myös yksimielisyyteen postipalveludirektiivin viemisestä eteenpäin. Pääsimme edelleen yksimielisyyteen monopolien poistamisesta kaasu- ja sähkömarkkinoilla ja niiden avaamisesta kilpailulle. Se ei tapahdu toivomassamme aikataulussa, mutta se kuitenkin tapahtuu, ja korostamme tahtoamme edetä siihen suuntaan. Eurooppa-neuvostossa keskusteltiin intensiivisesti seuraavasta: jos tietyt jäsenvaltiot avaavat kaasu- ja sähkömarkkinansa kilpailulle ja jos muut jäsenvaltiot eivät avaa, voi tästä ennen pitkää tulla kestämätön tilanne. Silloin päädyttäisiin vähitellen tilanteeseen, jossa tietyt monopolimarkkinoiden yritykset saavat voittoja, joita käytetään sitten muissa markkinansa avanneissa maissa. Tästä aiheutuu unionille jännitteitä, joita on vaikea käsitellä. Siksi on tärkeää edetä kaasu- ja sähkömarkkinoiden säätelyn purkamisessa tavalla, jota olemme periaatteessa ehdottaneet, mutta sen on myös tapahduttava aikataulun mukaisesti.
<P>
Göteborgissa otetaan kesäkuussa uudestaan esiin kysymys eurooppalaisesta ilmatilasta. Olemme edenneet tässä keskustelussa, ja myös tällä alalla uskon, että yhtenäisestä eurooppalaisesta ilmatilasta päästään yhteisymmärrykseen, ennen kuin Ruotsin puheenjohtajakausi loppuu.
<P>
Taloudellisella alueella siirrämme sisämarkkinadirektiivejä osaksi jäsenvaltioiden lakia niin, että 98,5 prosenttia direktiiveistä on hyväksytty ennen vuotta 2002.
<P>
Haluamme myös aloittaa uuden WTO-kierroksen. Olemme painottaneet, kuinka tärkeää on tehdä eEurope-aloitteeseen liittyvä toiminta nykyistä turvallisemmaksi. Tukholmassa sanoimmekin, että haluamme edetä Galileo-hankkeessa. Se on tärkeää. Edelleen esimerkiksi rahoituksessa on olemassa selvitettäviä asioita, mutta mielestämme se on yhteiskunnan kannalta hyödyllinen hanke, joka on toteutettava mahdollisimman nopeasti. Liikenneministerimme keskustelevat asiasta taas jo huomenna.
<P>
Päätimme myös vähentää vinouttavaa valtion tukea sisämarkkinoilla viimeistään vuonna 2003. Tätä varten perustetaan tulostaulu, scoreboard, joka saatetaan kaikkien käyttöön.
<P>
Tämä oli pääasiassa se, mitä hyväksyttiin talouskysymyksistä käydyssä keskustelussa Tukholmassa. Kuten sanottu, otimme askeleen oikeaan suuntaan, mutta emme kuitenkaan ole vielä perillä. Kyseessä on prosessi, ja on täysin selvää, mihin suuntaan prosessi kulkee. Tämä on Lissabonin prosessin taloutta koskeva puoli.
<P>
Prosessin toinen puoli on sosiaalinen asialista. Kehittymässä oleva Eurooppa ei ole sellainen Eurooppa, joka voidaan rakentaa vain markkinoiden säätelyn purkamisen päälle, vaan on ilmaistava myös poliittista tahtoa jakaa Euroopan kasvavaa hyvinvointia oikeudenmukaisesti niin, että kansalaisemme voivat elää rikasta elämää. Puheenjohtajavaltio Ruotsi on pyrkinyt muodostamaan tasapainoisen arvion taloudellista vapauttamista ja sosiaalista vastuunottoa koskevista Tukholman kokouksen päätelmistä.
<P>
Sosiaalisella puolella on asetettu uusi tavoite työllisyydelle: kaikkein tärkeintä on keskittyä Euroopan työvoimassa yli 55-vuotiaisiin ja sitä vanhempiin. Tavoitteena on, että 50 prosenttia tästä ryhmästä on työelämässä vuonna 2010, kun nyt vain 38 prosenttia ryhmästä käy töissä. Vuodeksi 2005 asetettiin uusi välitavoite yleiseksi työllisyysasteeksi, eli 67 prosenttia koko työvoiman ja 57 prosenttia naisten työllisyysasteeksi.
<P>
Vuonna 2052 lastenhoito on Euroopassa sillä tasolla, että se edistää sosiaalista asialistaa ja mahdollistaa sen, että nuoret miehet ja naiset voivat yhdistää vastuun urasta vastuuseen perheestä ja lapsista.
<P>
Tasa-arvoasioissa pyrimme luomaan sekä sosiaalisen Euroopan että nykyaikaisen Euroopan. On pyrittävä poistamaan syrjivät palkkaerot. Tätä asiaa koskevia indikaattoreita nostetaan siis esille niin, että nämä erot tehdään näkyviksi. Naisten ja miesten tasa-arvoista kohtelua koskeva direktiivi hyväksytään ja sitä täsmennetään jo tänä vuonna, mikä myös on yksi Tukholman huippukokouksen tuloksista.
<P>
Jotta työelämän laatua voitaisiin parantaa eli jotta ihmiset voisivat olla työssä pitempään eikä heitä pakotettaisi varhaiseläkkeelle, pitää työpaikkoja kehittää niin, että myös ne ihmiset, jotka eivät ole täysin terveitä eivätkä täysin kykeneviä, löytävät paikkansa työelämässä. On käytettävä hyväksi kaikkien kypsien ikääntyvien ihmisten kokemuksia, jotta voimme siirtyä suurtyöttömyystilanteesta kehitykseen, johon liittyy työvoimapulaa, ja jotta taloudellisen kasvun jatkuminen olisi mahdollista. On siis tärkeää ajatella seuraavia asioita: elinikäistä oppimista, naisten ja miesten välistä tasa-arvoa, sitä, kuinka kohtelemme kaikkia niitä, jotka ovat tulleet Eurooppaan viime vuosien aikana, vaikkapa pakolaisina, eli taistelua syrjäytymistä ja syrjintää vastaan myös työpaikoilla.
<P>
Palaamme Göteborgissa myös eurooppalaisen eläkejärjestelmän ensimmäiseen arviointiin. Rasittaako se tavallisia palkansaajia, virkamiehiä ja työntekijöitä? Onko siinä kyse vain varmasta turvasta eläkeajaksi? Mitä teemme Euroopassa eläkejärjestelmälle tilanteessa, jossa aktiivisessa iässä olevia on yhä vähemmän ja eläkeläisiä on yhä enemmän? Myös tästä on keskusteltava yhdessä avoimen yhteensovittamisen puitteissa. Palaamme tähän Göteborgissa.
<P>
Näin on sosiaalinen asialista vahvistettu, ja näin nämä kaksi osaa muodostavat kokonaisuuden: toisaalta taloudellinen vapauttaminen ja nykyaikaistaminen, toisaalta sosiaalisen vastuun otto ja yhteisvastuullisuus. Niiden yhdistelmästä muodostuu politiikka, joka tekee Euroopasta maailman kilpailukykyisimmän, dynaamisimman ja sosiaalisesti yhtenäisimmän alueen. Se on meidän visiomme.
<P>
Näin Lissabonin prosessia käsiteltiin huippukokouksessa. Lissabonin prosessin lisäksi keskusteltiin ulkosuhteista. Keskustelut koskivat pääasiassa neljää asiaa. Ensiksi keskustelimme suhteistamme Venäjään. Kutsuimme presidentti Putinin vaikuttamaan keskusteluihin. Hän tapasi 15 valtion- ja hallituksen päämiesten ryhmän suorassa keskustelussa. Samaan aikaan kun presidentti Putin tapasi meidät, ulkoministeri Ivanov tapasi ulkoministerit. Toistimme tietenkin huolemme Tsetsenian kehityksestä ja muista Venäjän yhteiskunnan ilmiöistä, joita emme hyväksy. Pääasiassa keskustelimme kuitenkin Venäjän talouden kehittymisestä ja mahdollisuuksista taloudelliseen yhteistyöhön Venäjän ja Euroopan unionin välillä.
<P>
Saimme aikaan joitakin konkreettisia tuloksia: ensiksi aloitamme EIP:n lainanannon Venäjälle, tietenkin rajoitettuna, mutta se on läpimurto ympäristöä koskevien toimien kannalta.
<P>
Toiseksi annamme Venäjälle kaiken ajateltavissa olevan tuen WTO-jäsenyyteen valmistautumista varten. WTO avaa Venäjän markkinat oikeudenmukaiselle kilpailulle ja avaa myös mahdollisuuksia ratkaista unionin jäsenvaltioiden ja Venäjän väliset vanhat markkinariidat. Haluamme tukea Venäjää kaikin tavoin tässä prosessissa.
<P>
Kolmanneksi olemme sanoneet, että haluamme aktiivisesti osallistua juhlallisuuksiin Pietarissa vuonna 2003. Pietari on häikäisevän kaunis eurooppalainen kaupunki, joka on saamassa takaisin vanhan kauneutensa ja varmasti myös vanhan asemansa eurooppalaisessa yhteistyössä. Euroopan unioni osoittaa näin selvästi, että tämä on tärkeä asia myös meidän kannaltamme. Näistä asioista keskustelimme presidentti Putinin kanssa. Korostan, että keskustelimme pääasiassa taloudellisista asioista, mutta toistimme tietenkin levottomuutemme Tsetsenian tilanteesta.
<P>
Myös entisen Jugoslavian tasavallan Makedonian presidentti Trajkovski kävi vierailulla. Hänet kutsuttiin mukaan yhteisvastuullisuuden ilmauksena. Kun valtion- ja hallitusten päämiehet kokoontuivat, oli luontevaa tavata hänet ja ilmaista solidaarisuutemme Makedoniassa kehittyneen kriisitilanteen vuoksi, mutta myös korostaa, kuinka tärkeää on kohdella kaikkia Makedonian väestöryhmiä niin, että kaikki tuntevat, että heillä on paikka yhteiskunnassa ja oikeus osallistua ja olla läsnä. Korostimme myös, kuinka tärkeää on välttää väkivaltaa, samalla kun ulkoministerit pystyivät esittämään konkreettisia tukiehdotuksia. Tämä on osa Balkanin strategiaa. Entisen Jugoslavian tasavaltaa Makedoniaa koskeva vakautussopimus on valmiina allekirjoitettavaksi nyt huhtikuussa. Sen jälkeen myös Kroatialle laaditaan samanlainen vakautussopimus. Tämä osoittaa, että unionilla on oma tehtävänsä Balkanilla ja Balkanilla asuvien ihmisten tulevaisuus alkaa vähitellen hahmottua. Presidentti Trajkovskin vierailu osoitti meidän sitoutumistamme Balkanin alueeseen.
<P>
Sain tehtäväksi matkustaa kollegojeni puolesta Korean niemimaalle. Vierailun tarkoituksena on ilmaista tukea Korean niemimaalla käynnissä olevalle sovittelu- ja liennytystyölle. Siellähän on edelleen käynnissä konflikti, joka on viimeinen kylmän sodan jälkeen ja viimeinen toisen maailmansodan jälkimainingeista. Se on aiheuttanut tavattoman suuria kärsimyksiä mukana olleille ihmisille, ja siihen liittyy myös valtava sotilaallinen vaara. Meille yhteisesti olisi tietenkin erittäin tärkeää, jos voisimme tehdä jotakin prosessin nopeuttamiseksi ja tukemiseksi. Myös tällä alueella unioni pystyi toimimaan yhdessä yhteisten periaatteidensa ja yhteisen sitoumuksensa takia ja antamaan minulle tehtäväksi matkustaa sinne unionin puolesta Javier Solanan ja Chris Pattenin kanssa tämän puolivuotiskauden aikana ja neuvotella sekä pohjoisen että etelän poliittisten johtajien kanssa prosessista, ihmisoikeuksista, liennytyksestä ja aseidenriisunnasta.
<P>
Neljäs ulkopoliittinen kysymys, josta keskusteltiin, oli Lähi-idän tilanne, joka on aina läsnä kaikkien poliittisista asioista kiinnostuneiden eurooppalaisten arkipäivässä. Lähi-itä on naapurialueemme. Meillä on valtava vastuu siitä, että rauhanprosessi saadaan taas liikkeelle. Myös me kärsimme Lähi-idän sodasta, konflikteista ja tuhoamisesta. Riippumatta siitä, missä maassa asumme, kaikilla meillä unionissa on syviä henkilökohtaisia siteitä tähän maailmankolkkaan. Unionin jäsenvaltioilla on erinomaiset kahdenväliset suhteet alueeseen ja usein myös konfliktin kumpaankin osapuoleen. Toistaiseksi unioni ei kuitenkaan ole ollut mikään merkittävä aloitteentekijä etsittäessä konfliktin ratkaisua tai silloin, kun pyritään käsittelemään Lähi-idän ihmisten arkipäivän tuskaisia kokemuksia.
<P>
Pyysimme Tukholmassa Javier Solanaa kertomaan viimeistään Göteborgin huippukokouksessa, miten unioni voi lisätä läsnäoloaan ja parantaa toimintaansa alueella, kuinka unioni voi auttaa siinä, että rauhanprosessi käynnistyy uudelleen - mieluimmin tietenkin yhdessä Yhdysvaltojen kanssa. Kuitenkin lähtökohtana aina on, että konfliktin osapuolet esittävät vetoomuksen tai pyynnön osallistumisesta. Sellainen esitys voi hyvinkin olla tulossa. Silloin myös unionin on oltava valmis ottamaan vastuunsa. Nämä olivat siis ne neljä kysymystä, jotka olivat kansainvälisellä asialistalla - tapa toimia yhteisen ulkopolitiikan mukaisesti käytännössä mutta ilman suuria elkeitä.
<P>
Arvoisa puhemies, keskustelimme tietenkin myös Euroopan maatalouden tilanteesta. Osoitimme yhteisvastuullisuuttamme niille, joille on aiheutunut haittaa, osoitimme luottamustamme eläinlääkintäviranomaisten ja maatalousministerien kyvylle hoitaa tilannetta, korostimme turvallisten elintarvikkeiden tärkeyttä ja sanoimme, että unionin talousarvio on tässä yhteydessä jo suljettu tai lukkoonlyöty. Valtion- ja hallitusten päämiehet eivät Tukholmassa uskoneet voivansa siinä tilanteessa keskustella maatalouspolitiikasta periaatteessa. Uskomme, että maatalousministerimme ovat jo keskustelleet siitä. Parhaillaan valmistellaan myös katsausta Euroopan maatalouspolitiikasta vuodeksi 2003. Näistä syistä meillä ei ollut mitään syytä aloittaa laajaa keskustelua, mutta me halusimme ilmaista yhteisvastuullisuuttamme kärsimään joutuneille ja tietenkin myös näyttää olevamme tietoisia siitä, että maatalousministerit, eläinlääkintäviranomaiset ja komissio tekevät erinomaista työtä tässä yhteydessä.
<P>
Lopuksi käsittelimme myös ilmastoneuvottelujen tilannetta. On mahdotonta hyväksyä, että jokin osapuoli vetäytyy Kioton sopimuksesta.
<P>
Kioton sopimus on meidän välineemme käsitellä muutoksia ilmaston kaltaisissa perusluonteisissa elinehdoissa. Emme voi hyväksyä, että ennen kaikkea juuri Yhdysvallat lähettää tällaisen signaalin. Olemme yhdessä komission puheenjohtajan kanssa kirjoittaneet Yhdysvaltain presidentille ja ilmaisseet huolemme. Ruotsin ympäristöministeri on parhaillaan Yhdysvalloissa ympäristöasioista vastaavan komission jäsenen kanssa, ja hän jatkaa sieltä Iraniin, Japaniin ja Kiinaan käydäkseen keskusteluja myös siellä. Meillä on lisäksi syytä korostaa Tukholman Eurooppa-neuvoston lisäyksenä johtopäätöksiin hyväksymää lausumaa niin, että Kioton pöytäkirja on voimassa. me siis pidämme kiinni tästä prosessista.
<P>
Tässä oli lyhyesti se, mitä käsiteltiin Tukholman huippukokouksessa, joka jollakin tavalla tuli unionin arkipäiväksi. Palasimme kysymyksiin, jotka koskettavat ihmisten arkipäivää. Kauteen on liittynyt paljon sisäistä vastuunottoa. Ranskan puheenjohtajakaudella ratkaistiin menestyksekkäästi kysymyksiä unionin tulevasta päätöksenteosta ja vastuunotosta. Nyt vaihdamme taas näkökulmaa ja saamme näkyviin suoraan ihmisten arkipäivää koskevia asioita. Kaikilla alueilla ei edistytty, mutta unionin suunnasta ei ole epäilystäkään. Tällaista politiikka on parhaimmillaan: tehdään kompromisseja, tapahtuu asteittaista edistymistä ja saadaan tuloksia. Tämä on myös ollut Ruotsin puheenjohtajakauden tavoitteena.
<P>
Olen lisäksi hyvin vakuuttunut siitä, että ensi vuoden keväänä puheenjohtajavaltiona toimiva Espanjakin ottaa muutaman harppauksen eteenpäin. Tällä tavalla luomme sellaisen unionin, josta olemme unelmoineet: dynaamisen, menestyksekkään ja sellaisen, joka pidetään sosiaalisesti koossa. Ymmärrämme, että emme selviydy ottamatta huomioon ekologisia ehtoja.
<P>
(Suosionosoituksia)

<SPEAKER ID=6 LANGUAGE="IT" NAME="Prodi">
. (IT) Arvoisa puhemies, arvoisa pääministeri, hyvät parlamentin jäsenet, edellisen kerran, kun puhuin parlamentissa, esitin teille komission Eurooppa-neuvostoa varten tekemän kevätraportin. Kuten muistanette, kertomuksessamme käsitellään Euroopan saavuttamia edistysaskeleita sen pannessa toimeen Lissabonissa hyväksyttyä Euroopan talous- ja sosiaalista toimintaohjelmaa. Tukholman huippukokous oli ensimmäinen huippukokous, joka omistettiin erityisesti näiden edistysaskeleitten arviointiin ja painopistealueiden määrittämiseen 12:ta tulevaa kuukautta varten. Haluaisin nyt käyttää tilaisuutta hyväkseni ja kiittää pääministeri Perssonia siitä määrätietoisuudesta, rauhallisuudesta ja energisyydestä, jolla hän johti Tukholman töitä ja järjesti ne. Arvostin myös kovasti hänen meille tarjoamaansa tilaisuutta tavata presidentti Putin ja mahdollisuutta keskustella Euroopan unionin ja Venäjän välisestä kumppanuudesta. Tämä tapaaminen oli hyvin rohkaiseva, ja sen aikana vahvistettiin Venäjän strateginen rooli. Presidentti Putin vakuuttikin meille, että Venäjällä ja Euroopan unionilla on yhteiset arvot.
<P>
Me puolestamme teimme selväksi, että haluamme tehdä kaikkemme edistääksemme Venäjän integroitumista arvoyhteisöömme; haluamme määrittää asianmukaisimmat yhteistyövälineet, jotka eivät koske ainoastaan talous-, ympäristö- ja energia-alaa, vaan yhtä lailla myös demokraattisten oikeuksien turvaamista, takaamista ja suojelua. Vaikka olimme eilen tyytyväisiä kuullessamme ilmoituksen uuden uudistusohjelman perustamisesta, tämän asian tiimoilta emme voi peittää, että olemme huolissamme samaan aikaan tapahtuvasta suuntauksesta kohti hallituksen harjoittamaa asteittaista televisiojärjestelmän valvontaa. Kuten pääministeri Persson sanoi, keskustelussa keskityttiin enimmäkseen Venäjän talousuudistuksiin, mutta sen jälkeen tarkasteltiin myös entisen Jugoslavian tasavallan Makedonian tilannetta. Eurooppa-neuvosto vakuutti odotetusti presidentti Trajkovskille, että se antaisi täyden tukensa entisen Jugoslavian tasavallalle Makedonialle, ja samanaikaisesti unioni kuitenkin kehotti presidentti Trajkovskia ottamaan huomioon maassaan asuvan albanialaisvähemmistön vaatimukset. Tekisimme kuitenkin virheen, jos sallisimme käynnissä olevan entisen Jugoslavian tasavallan Makedonian kriisin loitontaa meidät tavoitteestamme vauhdittaa kyseisen maan suurempaa yhdentymistä Euroopan unionin kanssa.
<P>
Pian allekirjoitettava ensimmäinen vakautus- ja assosiaatiosopimus entisen Jugoslavian tasavallan Makedonian kanssa on vastaus juuri tähän suunnitelmaan. Haluan korostaa, että Euroopan unionin uskottavuus ei riipu pelkästään kyvystämme päättää poliittisista ja strategisista tavoitteista vaan pitkälti myös kyvystämme puuttua nopeasti ja tehokkaasti alueen tapahtumiin. Samaan aikaan meidän on tehtävä työtä pitkän aikavälin vakauden hyväksi Balkanin alueella, ja tämä tarkoittaa, että meidän on käytettävä kaikkia käytössämme olevia välineitä onnistuaksemme pikku hiljaa integroimaan koko alueen Euroopan unioniin. Miloeviæin poistuminen kansainväliseltä areenalta on edistysaskel kohti tuota päämäärää ja tekee lopun vuosia kestäneestä vihasta ja sodasta.
<P>
Haluaisin palata Eurooppa-neuvostossa käytyyn keskusteluun taloudellisesta ja sosiaalisesta toimintaohjelmasta. Olen yhtä mieltä pääministeri Perssonin kanssa, kun hän sanoo, että Tukholmassa valtion- ja hallitusten päämiesten välillä vallitsi oikeutettu optimistinen ilmapiiri. Vuosi sitten Lissabonissa me tunsimme vielä jonkinlaista alemmuuskompleksia amerikkalaisen talousmahdin edessä.
<P>
Nyt asiat ovat toisin, ja voimme todeta, että Eurooppa on vahvassa asemassa kolmesta näkökulmasta. Ensinnäkin olemme aloittaneet taloutemme uudistamisen; toiseksi meillä on sosiaalinen toimintaohjelma, jonka tarkoituksena on rakentaa uudelleen Euroopan sosiaalinen malli muutamatta sen peruspiirteitä; kolmanneksi teemme kovasti työtä saavuttaaksemme sellaisen kestävän kehityksen, johon liittyy myös ympäristöä koskeva ulottuvuus.
<P>
Yhdysvaltojen asiasta hiljattain esittämä kanta on huolestuttava. Huolemme näkyi pääministeri Perssonin ja minun allekirjoittamasta kirjeestä, jonka lähetimme presidentti Bushille. Euroopan pitää joka tapauksessa jatkaa johdonmukaista toimintaansa, ja sillä on velvollisuus omaksua johtava asema tässä tavattoman tärkeässä kysymyksessä.
<P>
Kuukausi sitten minulla oli parlamentin edessä mahdollisuus painottaa ongelmaa, joka liittyy työn jakautumiseen ja sosiaaliseen syrjäytymiseen. Tämän vuoksi meidän on lisättävä ponnistelujamme Euroopan sosiaalimallin modernisoimiseksi Nizzassa hyväksytyn ohjelman puitteissa.
<P>
Haluaisin tässä yhteydessä painottaa uudelleen tarvetta luoda selkeämpiä strategioita kyetäksemme selviytymään yhteiskuntamme vanhenemiseen liittyvästä ongelmasta. Komissio sitoutui juuri tähän, kun se ilmoitti esittävänsä tiedonannon eläkkeiden laadusta ja vakaudesta demografisten muutosten valossa. Näiden perusteiden pohjalta komissio patisteli Eurooppa-neuvostoa ja sen jäsenvaltioita sitoutumaan aloitteisiin ainakin kuudella avainalueella.
<P>
Meidän pitää ennen kaikkea lisätä entisestään asiantuntemusta ja koulutusta tietotekniikan alalla. Viime keskiviikkona komissio muuten hyväksyi e-Learning -toimintaohjelman, jossa on suunniteltu koulujen, yritysten ja teollisuuden alojen välisiä erityistoimia opettajien ja yhteistyökumppaneiden kouluttamiseksi.
<P>
Toisena asiana on Galileo-ohjelma. Esitin Tukholmassa asiasta tilannekatsauksen, ja otin mukaan yksityisen sektorin uuden sitoumuksen tarjota välittömästi 200 miljoonan suuruista rahoitusta. Tämä merkitsee, että jäsenvaltioilla ei pitäisi olla enää mitään syytä empiä. Valtion- ja hallituksen päämiehet hyväksyivätkin selkeän ja yksimielisen poliittisen sitoumuksen tämän hankkeen pikaiseksi toimeenpanemiseksi. Haluaisin käyttää tilaisuutta hyväkseni vahvistaakseni myös, että meillä ei ole enää aikaa jahkailuun: tällaista hanketta, joka on strategisesti merkittävä kaikille Euroopan kansalaisille seuraavien 20 vuoden ajan, ei voida jarruttaa merkityksettömistä yksityiskohdista käytävien keskustelujen vuoksi. Eri alueiden ministerien pitäisi toteuttaa pääministerien tekemät päätökset, ja heidän pitäisi myös johtaa hankkeiden toimeenpanemista.
<P>

<P>
Kolmas asia koskee rahoitusmarkkinoita. Komission näkemys on jo pitkään ollut se, että Euroopassa tarvitaan yhtenäisiä rahoitusmarkkinoita. Tarvitsemme sääntelyjärjestelmää, joka antaa meille mahdollisuuden pysyä näiden nopeasti muuttuvien markkinoiden tahdissa. Olen siis iloinen, että neuvosto on korostanut tämän alan merkitystä ja sen valtavia voimavaroja työpaikkojen luomisessa ja kulujen pienentämisessä.
<P>
Suosituksemme mukaisesti perustetaan komission johtama Euroopan arvopaperikomitea. Tämä elin toimii sääntelykomiteana ja avustaa komissiota päättämään käyttöön otettavista toimista, jotka on määrä hyväksyä, jotta neuvoston ja parlamentin yhteispäätöksessä sopimat yhteisön säädökset voitaisiin panna toimeen. Näin voimme kaikki yhdessä lisätä ponnistelujamme toteuttaaksemme yhtenäiset arvopaperimarkkinat, joka on yksi sisämarkkinoittemme pääasiallisista aukoista. Tästä syystä komissio aikoo ennen kesää esittää tätä alaa koskevia merkittäviä ehdotuksia, ja minä vetoan parlamenttiin, jotta se tutkisi nopeasti näitä ehdotuksia. Minusta on tärkeää, että tätä asiaa koskevaa keskustelua jatketaan yhteispäätösmenettelyn ja määräenemmistöäänestyksen puitteissa.
<P>
Neljäs asia koskee yhteisöpatenttia. Tällä alalla saavutetut edistysaskeleet joutuivat vastakkain eräiden jäsenvaltioiden lukuisten huolten kanssa monista syistä, jotka vaihtelevat kielikysymyksestä jäsenvaltioiden patenttitoimistojen tuoton pienenemiseen. Minun on sanottava, että nämä kansalliset näkemykset näyttävät olevan ristiriidassa näiden maiden omien taloustoimijoiden etujen kanssa, toimijoiden, jotka jatkuvasti pyytävät meiltä yksinkertaista, selkeää ja kustannuksiltaan kilpailukykyistä patenttia. Toivon vilpittömästi, että tämä tilanne onnistutaan ratkaisemaan. Neuvoston ja parlamentin täytyy omaksua pikaisesti konkreettisia aloitteita, jotta Lissabonissa hyväksytyt sitoumukset voitaisiin toteuttaa.
<P>
Viides kohta: yhtenäinen Euroopan ilmatila. Kuten hyvin tiedetään, koko joukko merkittäviä ehdotuksia on tällä hetkellä pysähdyksissä niin kauan, kunnes Espanja ja Yhdistynyt kuningaskunta pääsevät keskinäiseen sopimukseen Gibraltarin kysymyksestä. Komissio tekee tietenkin kaikkensa edistääkseen tämän ongelman nopeaa ratkaisemista. Nämä kaksi jäsenvaltiota ovat kuitenkin suostuneet aloittamaan uudelleen asiaa koskevat keskustelut.
<P>
Kuudes asia: postipalvelut. Postin on määrä luopua säännöstelystä vuoden 2001 loppuun mennessä, ja energiamarkkinoiden vapauttaminen jatkuu esittämiemme erittäin selkeiden ja täsmällisten ehdotusten pohjalta.
<P>
Demografisesta haasteesta neuvosto on tunnustanut, miten tärkeää on varmistaa, että julkinen rahoitus, sosiaalipalvelut, terveydenhuolto ja eläkejärjestelmät ovat pitkällä aikavälillä kestäviä. Joka tapauksessa kestävyyteen liittyviä ongelmia pitää tarkastella kestävää kehitystä koskevan yleisen eurooppalaisen kehyksen puitteissa, mistä on määrä muodostua Göteborgin huippukokouksen yksi merkittävimmistä teemoista. Tämän lisäksi komissio aikoo tulevaisuudessa liittää kestävän kehityksen kysymyksen vuosittaiseen kevätraporttiinsa.
<P>
Ensi kevään huippukokouksesta lähtien tämä seikka on hyvin tärkeä komissio aikookin esitellä yhden ainoan tiedonannon, jotta valmistelutyöt olisivat avoimia ja selkeitä. Näin kykenemme vihdoin keskittymään enemmän poliittisiin näkökohtiin kuin teknisiin yksityiskohtiin, ja teemme tämä on vielä tärkeämpi seikka panoksestamme kansalaisille ymmärrettävän.
<P>
Arvoisat kuulijat, Tukholman huippukokous tarjosi meille erinomaisen perustan, josta voimme lähteä viemään toimintaamme eteenpäin seuraavan vuoden ajan. Olen jo sanonut tämän asian, ja toistan sitä vastakin: jotta Eurooppa-hanke saavuttaisi kansalaisten tuen, ei ole muuta keinoa kuin että Euroopan unioni toimii tehokkaasti. Paras keino menettää tämä tuki on antaa lisää lupauksia, joita ei täytetä. Meidän on täytettävä Euroopassa oleva retoriikan ja todellisuuden välinen kuilu. On ilman muuta tärkeää sopia tavoitteista, perustaa työryhmiä, laatia indikaattoreita ja strategisia näkemyksiä, mutta tärkeintä ovat teot: sellaiset teot, kuten työpaikkojen luominen, uusien asiantuntemusten levittäminen; muita tekoja ovat opettajien palkkaaminen ja kouluttaminen tai kansallisten parlamenttien toimet byrokratian vähentämiseksi; tekoja ovat hallitusten ja teollisuuden toimet, joilla ne sijoittavat ihmisiin.
<P>
Kansalaiset haluavat Euroopan, joka pitää kiinni lupauksistaan, ja komissio aikoo toimia jatkossakin energisesti ja mahdollisimman antaumuksellisesti: mutta kaikkien meidän, kaikkien toimielinten tehtävänä, ennen kaikkea Euroopan parlamentin, jäsenvaltioiden ja työmarkkinaosapuolten tehtävänä on toimia niin, että Tukholman jälkeen sanamme muuttuvat teoiksi.
<P>
(Suosionosoituksia)

<SPEAKER ID=7 LANGUAGE="DE" NAME="Poettering">
Arvoisa puhemies, arvoisa Eurooppa-neuvoston puheenjohtaja, arvoisa komission puheenjohtaja, hyvät kollegat, ryhmäämme ilahduttaa, että te, arvoisa Eurooppa-neuvoston puheenjohtaja, olette täällä tänään. Jos saavutte täysistuntoon myös Göteborgin huippukokouksen jälkeen, mitä voimme tietysti odottaa, olette ollut täällä kolme kertaa. Se on hyvä merkki. Toivon, että myös tulevat puheenjohtajavaltiot ottavat siitä esimerkkiä. Mutta älkää iloitko liian aikaisin, on minulla kritiikkiäkin esitettävänä. Korostan kuitenkin vielä kerran, että olemme iloisia siitä, että olette paikalla. Ymmärrämme myös, että tämänpäiväinen läsnäolonne - kuitenkin kolmen kuukauden tauon jälkeen - on alku vuoropuhelulle, jonka te itse aloitatte Euroopan parlamentin kaikkien ryhmien kanssa, vuoropuhelulle, jota olemme jo alkaneet käydä teidän ulkoministerinne ja myös valtiosihteeri Danielssonin kanssa.
<P>
Mutta toivottavasti tämänpäiväinen on alku myös teille itsellenne. Teillä on vielä jäljellä olevien kolmen kuukauden aikana suuri tilaisuutenne viedä läpi asia, jota Ruotsi on ajanut, nimittäin avoimuus. Olemmehan juuri parasta aikaa neuvottelemassa asiakirjojen saatavuudesta. Pyydän teitä toimimaan ja ottamaan neuvostossa johdon käsiinne, jotta saisimme aikaan parlamentille suotuisan tuloksen, jotta parlamentti voisi toisin sanoen olla tyytyväinen neuvoston kanssa saavutettuun tulokseen. Pyydän teitä toimimaan.
<P>

<P>
Tukholman huippukokouksessa - samoin kuin Lissaboninkin huippukokouksessa - käytettiin kovin kunnianhimoista kieltä, joka minusta tuntui hiukan liioitellulta. Hiukan suurempi määrä vaatimattomuutta tekisi meille hyvää. Unionista puhutaan maailman kilpailukykyisimpänä ja dynaamisimpana tietoon perustuvana taloutena. Jos valitsee näinkin suuria sanoja, huutoon on tietenkin voitava vastata myös teoin. Mainitsittehan itsekin kriittisesti pahoittelevanne sitä, ettei postipalveluja ja energiamarkkinoita ole vapautettu eikä vapauttamiselle ole esitetty mitään aikataulua. Sanonpa teille aivan suoraan, että näin kävi, koska yksi jäsenvaltio, nimittäin Ranska, ei halunnut asettaa mitään aikarajaa ja koska Saksan liittotasavalta asettui tukemaan Ranskaa. Kiellon ja sulun kumppanuutta! Sellaiseksi emme Saksan ja Ranskan kumppanuutta kuvitelleet! Kumppanuuden tarkoituksena ei voi olla minkään estäminen, vaan Euroopan kehittäminen. Siihen kehotan Ranskan ja Saksan hallituksia.
<P>
(Suosionosoituksia)
<P>
Arvoisa Eurooppa-neuvoston puheenjohtaja, teitä pidetään henkilönä, jolle ei ole kovinkaan rakasta, että toimitaan yhteisönä. Paljon rakkaampaa teille on hallitustenvälinen yhteistyö. Mutta juuri tähän päädymme, jos korostamme vain hallitustenvälistä yhteistyötä emmekä yhteisönä toimimista! Päädymme sulkuun. Juuri pienet valtiot kärsivät loppujen lopuksi vahinkoa, kun suuret hallitsevat tätä Eurooppaa eivätkä kehitä sitä!
<P>
(Suosionosoituksia)
<P>
Erityisesti meitä ilahduttaa, että olemme päässeet eteenpäin arvopaperimarkkinoita ja rahoituspalveluja koskevassa kysymyksessä. Kiitämme teitä asiaan paneutumisestanne, mutta haluamme myös tehdä selväksi seuraavan asian - ja tässä kohden käännymme sekä neuvoston että komission puoleen: odotamme, että Euroopan parlamentin lainsäädäntöoikeudet säilytetään ja että parlamentti osallistuu tulevaisuudessa asianmukaisessa määrin lainsäädäntöä koskeviin päätöksiin. Tästä vaatimuksesta pidämme kiinni, ja se kohdistuu molempiin osoitteisiin, sekä neuvostoon että komissioon.
<P>
Vielä kriittinen huomautus ulkopolitiikan ongelmia koskevasta kysymyksestä, arvoisa Eurooppa-neuvoston puheenjohtaja. Andrei Saharovin leski Jelena Bonner vieraili eilen ryhmässämme. Juuri hänen tullessaan ryhmäämme saimme samalla hetkellä tiedon siitä, että Venäjän viimeinen vapaa televisiokanava siirtyy valtion ohjaukseen. Tätä emme voi mitenkään hyväksyä. Tiedonvälityksen ja lehdistönvapaus on yksi demokratian peruskivistä, ei vain Euroopan unionissa, vaan myös Venäjällä. Se mitä Venäjän presidentti Putin - minua ilahduttaa, että olette kutsunut hänet vierailulle - sanoi televisiokameroiden edessä Tsetseniasta, oli loukkaus, joka kohdistui paitsi Tsetsenian asukkaisiin myös ihmisarvoon ylipäänsä. Meitä olisi ilahduttanut, jos olisitte heti sanonut hänelle vastaan median edustajien ollessa paikalla!
<P>
(Suosionosoituksia)
<P>
Otamme Venäjän kehityksen hyvin vakavasti, koska olemme teidän kanssanne samaa mieltä siitä, että 2000-luvulla vakaus on Euroopassa mahdollista vain, jos meillä on yhtäältä vahva, toimintakykyinen Euroopan unioni ja toisaalta vakaa, toivottavasti demokraattinen Venäjä. Venäjäähän ei symboloi vain Pietarin kaunis kaupunki - tässä olen yhtä mieltä kanssanne - vaan tulevaisuuden Venäjää symboloi myös demokratian, lehdistönvapauden ja ihmisoikeuksien toteuttaminen. Tämä meidän on myös tehtävä selväksi Venäjän johdolle.
<P>
Haluaisin puuttua vielä yhteen asiaan, nimittäin Makedonian, entisen Jugoslavian tasavallan, kehitykseen. Tuen ehdottomasti sitä, että korkea edustaja Javier Solana ja Euroopan komission jäsen Chris Patten sekä Ruotsin ulkoministeri Anna Lind neuvoston puheenjohtajana ovat kaikki pitäneet tätä yhtenä työnsä painopistealueista ja että yhteistyö - huolimatta toimielinten välisistä vaikeuksista, joita tämä on tuonut mukanaan - on ilmeisesti myös ollut onnistunutta. Mutta se ei ole nyt aiheemme. Entisessä Jugoslaviassa meillä on todellinen haaste, nimittäin se, onnistuuko meidän myötävaikuttaa rauhan ja vakauden syntymiseen. Jos epäonnistumme siellä, voimme luopua kaikista yrityksistä olla mukana maailmanpolitiikan teossa! Meidän on pohdittava asioiden tärkeysjärjestystä Euroopassa ja juuri nyt erityisesti entisessä Jugoslaviassa.
<P>
Ja nyt tulen viimeiseen kohtaani. Göteborgissa tulee olemaan mukana myös Yhdysvaltain presidentti, George W. Bush. Ryhmämme on Amerikan yhdysvaltojen ystävä ja kumppani. Sitä olemme aina olleet. Koska niin on, kerromme myös amerikkalaisille ystävillemme, ettemme hyväksy sitä, että Yhdysvallat jää Kioton sopimuksen ulkopuolelle. Suhtaudumme tähän erittäin kriittisesti. Hyväksymme sen, että Yhdysvallat vaatii, että turvallisuus- ja puolustuspolitiikan vastuuta on jaettava (burden sharing) ja että meidän eurooppalaisten on tehtävä enemmän kuin nyt. Vastuuta on kuitenkin jaettava myös ympäristönsuojelussa. Vastuuta ei voi sysätä vain joillekin valtioille samalla kun toiset valtiot vetäytyvät vastuusta. Vastuun jakamisen periaate pätee myös ympäristöpolitiikassa.
<P>
(Suosionosoituksia)
<P>
Haluaisin rohkaista teitä, sillä me korotamme äänemme ja sanomme: me seisomme Euroopan ja arvojemme takana. Jos menestyksenne jatkuu - Göteborgissa toivottavasti vieläkin selvemmin kuin Tukholmassa - se on meidän yhteistä menestystämme. Sitä menestystä toivotan teille ja meille.
<P>
(Suosionosoituksia)

<SPEAKER ID=8 LANGUAGE="ES" NAME="Barón Crespo">
Arvoisa puhemies, arvoisa neuvoston puheenjohtaja, arvoisa komission puheenjohtaja, arvoisat parlamentin jäsenet, haluaisin ennen kaikkea kiittää neuvoston puheenjohtajaa siitä, että hän saapui toisen kerran parlamenttiin ja että hän esitti asiansa selkeästi ja ytimekkäästi. Olemme voineet todeta, että hänellä on hyvä pallosilmä, koska meidän on rakennettava myös urheilun Eurooppaa yhdessä. Onnittelen teitä tästä sopimuksesta.
<P>
Korostaisin, että suhteisiimme on tullut mukaan uudenlainen osatekijä, ja teillä on mahdollisuus saattaa parlamentin ja neuvoston väliset suhteet ajan tasalle. Olemme kuitenkin vasta yhtenäisasiakirjan tasolla; meillä on yhteispäätösmenettely ja yhteinen ulko- ja turvallisuuspolitiikka, ja toivomme, että pääsemme kanssanne sopimukseen, jotta lainsäädännön alalla neuvoston ja parlamentin väliset suhteet olisivat tasapainossa.
<P>
Selonteostanne toteaisin, että meistä on myönteistä, että Lissabonin tiellä jatketaan; tie on pitkä, ja kuten runoilija Antonio Machado sanoi, se muotoutuu matkan varrella. Meidän mielestämme avainasemassa on nimenomaan tasapaino työpaikkojen luomisen, kilpailukyvyn ja sosiaalisen yhteenkuuluvuuden välillä. Lisäsitte tähän varsin onnistuneen tekijän, eli tarpeen siitä, että me eurooppalaiset pohdimme ehtoopuolen väestörakennettamme, että toteutamme maahanmuuttopolitiikkaa ja ajattelemme eläkkeitä. Mielestäni meidän on juuri tällä saralla tehtävä työtä yhdessä, ja haluaisin ennen kaikkea kiittää puheenjohtajavaltio Ruotsia siitä, että se pitää jatkuvasti kiinni sosiaalisen yhteenkuuluvuuden tärkeydestä, sillä uskon, että se on eurooppalaisille perusluonteinen arvo.
<P>
Muutamat kysymykset ovat vastausta vailla: kestävän kehityksen alalla voitte luottaa täyteen tukeemme; puheen ollen pääomamarkkinoiden vapauttamisesta, jota pidämme välttämättömänä, annoitte tukenne Lamfalussyn kertomukselle ja esititte sellaista mallia, johon ei kuulu, että parlamentilla olisi mahdollisuus demokraattisesti valvoa valmisteilla olevia normeja. Tästä huolimatta uskon, että olemme oikealla tiellä.
<P>
Palvelujen sekä energian ja kaasun vapauttamisesta sosialistien ryhmä on sitä mieltä, että tähän liittyy asiaan itseensä sisältyvän merkityksen lisäksi avainkysymys siitä, millaiset ovat yhteiskunnan ja talouselämän valtasuhteet. Meidän on otettava huomioon kansalaiset sekä velvollisuus huolehtia yleishyödyllisten palvelujen tarjoamisesta. Emme halua, että julkiset monopolit korvataan yksityisillä monopoleilla. Kritisoimme voimakkaasti Yhdysvaltoja, koska presidentti Bush on yksipuolisesti irtisanonut Kioton pöytäkirjan, mutta emme koskaan kysy, miksi hän teki niin. Jos te tutustuisitte siihen, miten vaalikampanja rahoitettiin Yhdysvalloissa, ymmärtäisitte, miksi Yhdysvaltojen presidentti on antanut periksi suurten öljy-yhtiöiden etujen edessä: koska ne ovat tukeneet häntä ylen määrin. Tämä ongelma koskee meitä nyt, kun käymme keskustelua puolueiden asemasta. Kyseessä on se, mitä kutsutaan nimillä "soft money" ja "hard money". Rahoittamisella on oltava rajat, ja demokratian perusperiaatteena on, että valta ei saa kerääntyä. Meidän kannaltamme on olennaista, ettei rajoittamatonta taloudellista valtaa ole olemassa.
<P>
Ulkosuhteiden alalla olemme varsin huolestuneita, emmekä vain siksi, että Yhdysvallat irtisanoutui yksipuolisesti Kioton pöytäkirjasta, vaan myös siksi, että olemme saaneet huomata, että Yhdysvaltojen näkökulma on yhä selvemmin yksipuolinen kansainvälistä yhteisöä koskevissa asioissa. Näin tapahtuu parhaillaan Lähi-idässä ja Balkanilla, ja mielestäni on tärkeää, että me eurooppalaiset tämän perusluonteisen Amerikka-suhteemme alalla osoitamme kumppanillemme, ettemme kannata kansainvälisiä suhteita tällaisessa muodossa. Meidän on toimittava näin Yhdysvaltojen presidenttikauden alussa, jotta onnistuisimme luomaan tasapainoiset ja myönteiset suhteet.
<P>
Lopuksi voinen puhua Euroopan tulevaisuudesta. On puheenjohtajavaltio Ruotsin vastuulla käynnistää demokraattinen ja avoin keskustelu Euroopan tulevaisuudesta parhaiden ruotsalaisperinteiden hengessä. Olette käynnistäneet virtuaalisen keskustelun verkkosivulla; me teimme sen viikkoa aikaisemmin, mutta olemme kanssanne samoilla linjoilla. Kuitenkin keskustelu on muutakin kuin pelkkä verkkosivu. Vakavaa ja avointa keskustelua on käytävä kansalaisyhteiskunnan sekä yhteiskunnallisten ja poliittisten voimien kanssa, mutta meidän on myös tiedettävä, mitä haluamme päättää Euroopan tulevaisuudesta ja kuinka sen haluamme järjestää. Ja tähän liittyy se ehdotus, josta komissio ja parlamentti ovat samaa mieltä, että keskustelu järjestetään kolmessa vaiheessa siten, että työskentelymenetelmän pohjana on valmistelukunta ja niin, että se päättyy lyhyeen ja ratkaisevaan konferenssiin. Puheenjohtajavaltio Ruotsin on käsiteltävä, tuettava ja parannettava tätä ehdotusta Göteborgin Eurooppa-neuvostossa.

<SPEAKER ID=9 LANGUAGE="DA" NAME="Haarder">
Liberaaliryhmän puolesta haluan kiittää puheenjohtajavaltio Ruotsia pätevästä johtamisesta ja hyvästä alusta. Odotamme paljon ruotsalaisten ensisijaisilta tavoitteilta, ja toivomme, että Ruotsi tekisi avoimuudesta ensisijaisen tavoitteen. Tässä asiassa voimme kaikki oppia Ruotsilta. Meillä on oltava mahdollisuus tutustua useisiin asiakirjoihin, emmekä voi missään nimessä hyväksyä, että istumme parlamentissa tietämättä, mitä omat ministerimme sanovat ja tekevät neuvostossa lakeja säätäessään. Tähän on saatava muutos.
<P>
Olemme iloisia nähdessämme, että Ruotsin ulkoministeri, jonka kotimaa on tunnetusti puolueeton ja liittoutumaton, matkustelee uusien matkakumppaneidensa, ulkoasioista vastaavan komission jäsen Pattenin ja Naton entisen pääsihteeri Solanan kanssa, ja olemme iloisia kuullessamme tänään Ruotsin pääministerin puhuvan yhteisen ulkopolitiikan puolesta. Toivomme, että hän huomaisi myös yhteisön toimielinten käytön eli yhteisönä toimimisen arvon eikä suosisi hallitustenvälistä menetelmää niin paljon kuin tähän asti.
<P>
Toivomme hartaasti, että Makedoniassa turvataan albaaneille entistä suurempi tasa-arvo. Tämä on ainoa tie rauhaan. Kunpa mekin oppisimme olemaan aktiivisia, ennen kuin ääriryhmät alkavat käyttää väkivaltaa, jotta kunnia tuloksista kuuluisi maltillisille eikä väkivaltaisille tahoille.
<P>
Mitä tulee laajentumiseen, joka niin ikään on ruotsalaisten painopistealue, toivomme heiltä entistä suurempaa panostamista siihen. Tämä on ensiarvoisen tärkeää Euroopan rauhan, vapauden ja hyvinvoinnin kannalta. On myös korkea aika valmistella erittäin välttämätöntä maatalouspolitiikan uudistusta. Toivomme liberaaliryhmässä, että kuuntelisitte kollegaamme Karl Erik Olssonia, joka on ehdottanut, että tulevaa maatalouspolitiikkaa koskevat pyöreän pöydän neuvottelut käytäisiin uusien valtioiden kanssa. On korkea aika aloittaa työ. Toivotamme teille menestystä, pääministeri Persson, ja sanoisin Lissabonin prosessista, että liberaaliryhmän kollegani käyttää myöhemmin puheenvuoron ja kommentoi sanojanne.

<SPEAKER ID=10 LANGUAGE="FR" NAME="Jonckheer">
Arvoisa puhemies, hyvät parlamentin jäsenet, neuvoston puheenjohtajan ja komission puheenjohtajan julkilausumissa on myönteisiä asioita, nimittäin että puheenjohtaja Persson esitti järkkymättömän mielipiteensä Yhdysvaltojen Kioton pöytäkirjaa koskevasta kielteisestä kannasta, ja se, että puheenjohtaja Prodi muistutti Lissabonin prosessin todellisesta sisällöstä, nimittäin integroidusta strategiasta, jossa otetaan samanaikaisesti huomioon sekä taloudelliset, sosiaaliset että ympäristölliset näkökohdat.
<P>
On harvinaista, että parlamentin täysistunnossa nähdään yhteinen päätöslauselma, jonka ovat allekirjoittaneet Euroopan sosiaalidemokraattinen puolue, vihreät ja Euroopan yhtynyt vasemmisto.
<P>
Päätöslauselman tehtävänä on olla selkeänä poliittisena signaalina sekä neuvostolle että komissiolle. Puheenjohtaja Persson ja puheenjohtaja Prodi, tämä signaali perustuu eräälle tosiasialle: Euroopan talous on kyllä kilpailukykyinen, mutta tällä hetkellä se ei ole kestävä eikä myöskään riittävän yhteisvastuullinen. Tämä ei ole varoitus: itse asiassa monet mittarit ovat jo punaisella, olipa kyse sitten kestävästä kehityksestä, liikenteestä, energiapolitiikasta - puhumattakaan yhteisestä maatalouspolitiikasta tai yhteiskunnasta, jossa uudet työpaikat ovat epävarmoja tai jossa palkkojen osuus lisäarvosta on riittämätön. Tässä riittää, kun lukee Euroopan ympäristökeskuksen viimeisimmän raportin.
<P>
Meidän on siis muutettava kehityksen suuntaa, jotta voisimme tehdä siitä kestävämpää ja solidaarisempaa. Tämä on 2000-luvun todellinen haaste, ja siinä mielessä haluaisin esittää lyhyesti muutaman ehdotuksen. Komission jäsen Bolkestein, mitä aiomme tehdä yritysten verottamiselle ja Primarolo-ryhmälle? Puheenjohtaja Persson, kilpailuttamista täytyy rajoittaa. Tarvitsemme julkisia palveluja koskevia velvoitteita. Komission jäsen Solbes, Lissabonin tavoitteiden saavuttamiseksi tarvitaan mittavia julkisia investointeja, erityisesti opetuksen ja koulutuksen aloilla, mutta myös esimerkiksi liikenteen ja energian järkevän käytön alueilla. Jäsen Diamantopoulou, jos tilapäistyötä koskeva sosiaalinen vuoropuhelu epäonnistuu, komission tehtävänä on tehdä sellaisia lainsäädäntöehdotuksia, joiden avulla kansalaiset voivat elää arvokasta elämää työstään saamillaan tuloilla. Kuulin erään naisen joka oli työntekijänä Danonella - vetoavan solidaarisuuteen ja sanovan, että Danonen tuotteita olisi boikotoitava. Mielestäni olisi järkevämpää, että Euroopan unioni säätäisi lakeja ja asettaisi yhteiskunnille velvoitteita yhteiskunnallisissa ja ympäristöasioissa. Myös tulevaisuutemme riippuu siitä.

<SPEAKER ID=11 LANGUAGE="FR" NAME="Wurtz">
Arvoisa puhemies, arvoisa neuvoston puheenjohtaja, toiset ryhmäni jäsenet puhuvat myöhemmin muista Tukholman Eurooppa-neuvostoon liittyvistä näkökohdista. Omalta osaltani puhun vain yhdestä kohdasta, jonka pitäisi periaatteessa olla keskeisenä asiana huippukokouksessa, eli työllisyydestä.
<P>
Muste, jolla kirjoitettiin 15 jäsenvaltion antama julkilausuma jossa vahvistatte uudelleen "täystyöllisyyden periaatteen" ja jonka kohdalla olette tyytyväinen niihin aloitteisiin, joita yritykset ovat tehneet edistääkseen yritysten sosiaalista vastuuta tämä muste ei tainnut vielä ehtiä edes kuivua, kun putosi uutispommi, jonka mukaan Danone oli vähentänyt 1 780 työpaikkaa ja että kaikki Ison-Britannian ulkopuolella olevat Marks & Spencerin liikkeet suljetaan. Kaksi viimeisintä esimerkkiä shareholder value´sta, toisin sanoen osakkeenomistajia koskevasta lainsäädännöstä, osoittavat Michelinin, Ericssonin, Nokian, Telefónican ja monien muiden jälkeen, mitä kaikkea ei voida enää hyväksyä.
<P>
Arvoisa neuvoston puheenjohtaja, kysyn teiltä, mihin toimiin aiotte ryhtyä niiden yritysjohtajien kohdalla, jotka näin törkeästi laiminlyövät esittämiänne aikeita? Komissio, teidän täytyy sitoutua Tukholman huippukokouksen päätelmiin, lainaan: "komissio aikoo esittää kesäkuussa 2001 yritysten sosiaalista vastuuta koskevan vihreän kirjan ja rohkaista laajaan ajatustenvaihtoon uusien aloitteiden edistämiseksi tällä alalla ". Hienoa. Aiotteko näiden uusien tapahtumien valossa tarkentaa komission toimeksiantoa? Entä me täällä parlamentissa, aiommeko odottaa toimettomina?
<P>
Ehdotan, että päättäisimme sellaisen työllisyys- ja sosiaalivaliokuntaan kuuluvan uuden pysyvän instanssin luomisesta - voisimme kutsua sitä omalla slangillamme "alivaliokunnaksi" - jonka tehtävänä olisi seurata suurten yritysryhmittymien strategioita. Ammattijärjestöt, yrityskomiteat, kuluttajajärjestöt ja parlamentin jäsenet voisivat vapaasti avustaa tämän alivaliokunnan työskentelyssä.
<P>
Tällä tavoin voisimme helpottaa omasta puolestamme sellaisen luotettavan seurantavälineen kehittämistä, joka voisi antaa Tukholman Eurooppa-neuvostossa juuri asetetuille työllisyyden välitavoitteille konkreettista sisältöä. Ensimmäisinä kuultavat palkansaajat on jo löydetty: mainitsemani ranskalaisen elintarvikeryhmittymän työntekijät tämän ryhmittymän osakkeenomistajat ovat juuri rekisteröineet 17 prosentin kasvun osakkeittensa nettovoitossa sekä sen brittiketjun työntekijät, jonka osakkeiden arvo on noussut äskettäin nopeasti Lontoon pörssissä.
<P>
Lyödessämme itse kiilan suurten ryhmittymien pyhään oikeuteen irtisanoa työntekijöitä kuten haluavat, emme tekisi loppujen lopuksi muuta kuin suojelisimme käytännössä nimensä veroista Eurooppa-hanketta sekä kansalaisia lähempänä olevaa parlamenttia.
<P>

<SPEAKER ID=12 LANGUAGE="EN" NAME="Collins">
Arvoisa puhemies, Tukholman huippukokousta tuskin voidaan pitää kovin suurena diplomaattisena saavutuksena Euroopan unionin kehitystä silmällä pitäen; kuitenkin Tukholman Eurooppa-neuvostossa käydyt neuvottelut varmasti heijastivat niitä tosiasioita, jotka Euroopan unionissa tällä hetkellä vallitsevat. Euroopan unionin johtajat kyllä osoittivat yhteisvastuullisuutta Euroopan maatalousalaa nykyisin uhkaavassa suu- ja sorkkatautiongelmassa. Euroopan johtajat toimivat rauhanrakentajina Balkanilla tarjoamalla tukea Makedonian hallitukselle, ja Venäjän presidentti Putinin kanssa käytiin perusteellinen poliittinen ja taloudellinen vuoropuhelu.
<P>
Lissabonissa asetettiin viime vuonna päämääräksi tehdä EU:sta maailman kilpailukykyisin ja dynaamisin tietopohjainen talous vuoteen 2010 mennessä, ja tässä on epäilemättä jonkin verran edistytty. Euroopan unionin jäsenvaltiot ovat täysin sitoutuneita täystyöllisyyden tavoitteeseen, ja pidämme tämän tavoitteen saavuttamista myös tärkeänä keinona vastata Euroopan väestön ikääntymisen asettamaan haasteeseen.
<P>
Mikäli Euroopan unionin työllisyystavoitteet aiotaan saavuttaa vuoteen 2010 mennessä, tämän ajanjakson aikana on tapahduttava vakaata edistystä. Työllisyysasteen parantaminen vaatii työllisyyspolitiikkojen aktiivista toteuttamista, kuten Euroopan työllisyyden suuntaviivoissa todetaan.
<P>
Emme halua rakentaa kahden kerroksen unionia - sellaista Euroopan unionia, jossa on hyväosaisia ja osattomia. Haluamme varmistaa, että kaikille unionin kansalaisille annetaan mahdollisuuksia integroitua täysin työelämään, ja siksi meidän on varmistettava, että ammattitaidottomille tarkoitettuja koulutusohjelmia tehostetaan ja että nykyiselle työvoimalle tarjotaan uudelleenkoulutusmahdollisuuksia.
<P>
Viimeisten 12 kuukauden aikana on varmasti tapahtunut paljon edistystä Euroopan työvoiman kouluttamisessa hyödyntämään niitä etuja, joita Internetin käyttö ja siihen liittyvät sähköisen kaupankäynnin mahdollisuudet tarjoavat meille kaikille. Eurooppa-neuvosto käsitteli myös väestön ikääntymisen asettamaa demografista haastetta, sillä työikäisen väestön osuus ikääntyvästä väestöstä on yhä pienempi. Se, miten unioni parhaiten selviytyy tulevista julkisista ja yksityisistä eläkejärjestelmistä, on vakava kysymys, joka kaikkien jäsenvaltioiden on ratkaistava ensi tilassa.
<P>
Vielä ei päästy sopimukseen siitä, mikä olisi paras tapa vapauttaa kaasu- ja sähköala Euroopassa. Rakenteet ovat kuitenkin jo olemassa sitä varten, että unioni voi ratkaista nämä käsittelemättä jääneet asiat yhteistyössä jäsenvaltioiden kanssa. Jälkimmäisestä asiasta puheen ollen Euroopan postipalvelutoimintojen vapauttamisen on jatkossa tapahduttava oikeudenmukaisesti ja tasapainoisesti, sillä postipalveluilla on tärkeä sosiaalinen ja taloudellinen tehtävä unionin maaseutukaupungeissa ja kylissä. En taatusti tue sellaista rakennetta, jossa Euroopan postipalvelujen vapauttaminen johtaa vain postipalvelutoimintojen laadun heikkenemiseen unionin alueella.
<P>
En varmasti hyväksy sellaista tilannetta, jossa yksityiset toimijat valikoivat tarjottavakseen postipalvelutoimintoja palvellakseen vain tuottoisia kaupunkitaajamia, jotka hyötyvät uudistusohjelmista maaseudun kustannuksella.
<P>
Lopuksi toteaisin, että yksi Tukholman Eurooppa-neuvoston saavutuksista oli varmasti se, kun päätettiin nopeuttaa yhteisen lähestymistavan kehittämistä rahoituspalvelujen sääntelyyn unionissa. Tämän suunnitelman toteuttamisessa on ollut viivästyksiä, ja siksi Eurooppa ei ole aikaisemmin voinut hyödyntää yhtenäismarkkinoiden etuja täysimittaisesti.

<SPEAKER ID=13 LANGUAGE="DA" NAME="Bonde">
Arvoisa puhemies, puheenjohtajavaltio Ruotsi aloitti komeasti, mutta Ruotsi jää nyt historiaan luottamuksellisuuden lisääntymisen ja demokratian heikkenemisen merkeissä. Lamfalussyn johtaman komitean raportissa luovutetaan kansan valitsemien ja avointen elinten lainsäädäntövaltaa suljetuissa komiteoissa toimiville virkamiehille. Ruotsalaisille avoimuus on ensisijainen tavoite, ja Ruotsissa vallitsee avoimuuden kulttuuri, josta me kaikki voimme ottaa oppia, mutta avoimuutta koskeneissa neuvotteluissa Ruotsi on nyt avoimuuden lisäämisen sijasta hyväksynyt uudet sisäiset säännöt, joilla lisätään luottamuksellisuutta.
<P>
Neuvosto jopa päätti 19. maaliskuuta, että luottamuksellisuutta koskevien sääntöjen tulevat lievennykset on hyväksyttävä määräenemmistöllä eikä enää yksinkertaisella enemmistöllä. Näin ollen sääntöjä ei voida mitenkään lieventää, elleivät Espanja, Ranska ja Saksa suostu siihen. Juuri nämä kolme valtiota ovat olleet avoimuutta koskeneiden neuvottelujen konnia. Tämän pitäisi olla julkisesti tiedossa näissä maissa. Miten Saksan vihreä ulkoministeri voi ottaa vastuun salailusta? Neuvoston uudet luottamuksellisuutta koskevat säännöt ovat selvästi laittomia. Neuvosto ei voi yksinään muuttaa perustamissopimuksen määräyksissä mainittua yksinkertaista enemmistöä määräenemmistöksi. Uudet säännöt rikkovat suoraan Amsterdamin sopimuksen kohtaa, jossa luvataan uusia avoimuutta koskevia sääntöjä. Tästäkään huolimatta puheenjohtajavaltio Ruotsi ei ole esittänyt sääntöjä Euroopan parlamentille. Meidän on vedottava espanjalaisiin, ranskalaisiin ja saksalaisiin kollegoihimme, jotta he nyt alkaisivat toimia avoimuuden puolesta. Nämä kolme maata ovat saattaneet puheenjohtajavaltio Ruotsin niin ahtaalle, että se joutuu luopumaan omista avoimuutta koskevista ensisijaisista tavoitteistaan ja tarjoamaan näiden sijasta salailua.
<P>
Tilanne on EU:ssa edelleenkin sellainen, että oikeusasiamies, tilintarkastustuomioistuin ja talousarvion valvontavaliokunta eivät saa tutkittavakseen kaikkia asiakirjoja. Tarvitsemme tästä syystä hyviä ruotsalaisia sääntöjä, jotka koskevat oikeutta tutustua asiakirjoihin ja tiedonvälityksen vapautta.

<SPEAKER ID=14 LANGUAGE="IT" NAME="Dupuis">
Arvoisa puhemies, arvoisa neuvoston puheenjohtaja, arvoisa komission puheenjohtaja, hyvät kollegat, puheenjohtaja Prodi ilmaisi huolensa Venäjän lehdistön ja tiedotusvälineiden tilasta. Mielestäni komission puheenjohtaja suree kaatunutta maitoa. Hän suree sellaisen politiikan seurausta, jonka rakentamista hän on itse ollut tukemassa. Arvoisa puhemies, Euroopan unionin Venäjää kohtaan harjoittama suvaitsevainen politiikka on moraalitonta. Ne tiedotusvälineisiin liittyvät tapahtumat, joita saamme tällä hetkellä seurata, ovat tapahtumia, joita saamme seurata myös niissä Keski-Aasian maissa, joihin presidentti Putin yrittää juurruttaa siirtomaavallan jälkeistä politiikkaa, ja kyse on alueesta, jonka strategista merkitystä Euroopan unioni ei näe, samoin kuin se ei näe Kaukasian alueen strategista merkitystä.
<P>
Kiitän puheenjohtaja Poetteringia, joka ilmaisi PPE-ryhmän olevan huolissaan. Kehottaisin kuitenkin puheenjohtaja Poetteringia puhumaan kollegamme Oostlanderin kanssa, joka laati mietinnön, jonka sisältö noudatti pikemmin komission ehdottamaa politiikkaa, jossa keskitytään pelkästään siihen, että unionin pitää ennen kaikkea turvata Venäjän kaasu- ja öljytoimitukset, ja samalla unioni hylkää toissijaisena Venäjän oikeusvaltion rakentamisen ja lujittamisen.
<P>
Arvoisa komission jäsen, eilen minä ja kollegani Posselt kehotimme jälleen kerran komission jäsen Nielsonia harjoittamaan vähintään inhimillistä Tsetsenian politiikkaa. Kuukausien tai oikeastaan puolentoista vuoden ajan olemme kehottaneet komission jäsen Nielsonia matkustamaan Tsetseniaan: matkustamaan Tsetseniaan, ei muuta. Komission jäsen Nielson puolestaan sanoo, ettei tilanne salli sinne tehtävän vierailua. Koska komission jäsen kerran on tilanteesta huolissaan, eilen kehotin häntä matkustamaan Georgiaan, Azerbaid&#x017E;aniin, avaamaan sairaaloita ainakin näissä maissa, jotka eivät ole Venäjän suoran vallan alaisia, kuten Tsetsenian terveysministeri Umarkambiev pyytää, jotta tsetseenit voivat ainakin nauttia terveydenhuollosta sen sijasta, että heidän pitää maksaa tuhansia dollareita saadakseen hoitoa Bakun sairaalassa. Komission jäsen Nielson ei vastannut tähän kysymykseen. Arvoisa komission jäsen, minä olen todella kyllästynyt tilanteeseen, ja vaadin virallisesti, että komission jäsen Nielsonin siirretään pois humanitaarisen avun tehtävistään. Arvoisa puhemies, komission jäsen Nielson on byrokraatti: hänen matkaohjelmansa on jo suunniteltu neljäksi tai viideksi seuraavaksi vuodeksi. Hän tekee pieniä vierailujaan tarkistaakseen, miten komission kehitysyhteistyöpolitiikkaa harjoitetaan, mutta hän ei kiinnitä minkäänlaista todellista huomiota varsinaisiin humanitaarisiin ongelmiin. En pyydä teitä ajamaan häntä pois komissiosta, vaan pyydän ainoastaan, että häneltä otetaan pois tämä salkku ja että se luovutetaan sellaiselle henkilölle, joka osaa hoitaa näitä asioita ja joka osaa vihdoinkin käsitellä Tsetsenian tilannetta.
<P>
Tsetsenian tapahtumat ovat häpeällisiä, eivätkä ne eroa millään tavalla Bosnian tai Kosovon tapahtumista, joita vastaan parlamentti ja Euroopan unioni ovat monien vuosien jälkeen vihdoinkin nousseet. Arvoisa komission puheenjohtaja Persson, meidän pitää tehdä poliittisia sijoituksia. Haluaisin, että lakkaisimme käyttämästä niitä nöyryyttäviä keinoja, joita käytämme presidentti Mashkadovin hallituksen jäseniä vastaan. On täysin käsittämätöntä, että Mashkadovin hallituksen ministerin täytyy anoa viisumeja kuukaudesta toiseen; on täysin käsittämätöntä, ettei Euroopan unioni kykene myöntämään oleskelulupaa rajattomaksi ajaksi niille, joiden luona teidän täytyy tulevaisuudessa vierailla ja jotka teidän täytyy vakuuttaa istumaan saman pöydän ääreen venäläisten kanssa. Nämä ihmiset ovat keskustelukumppaneitamme tulevaisuudessa, emmekä kykene muuta kuin kohtelemaan heitä nöyryyttävästi. Ja kaikki tämä tapahtuu samaan aikaan, kun ulkoministeriö ottaa vastaan tämä tapahtui viime viikolla Akhmadovin, Tsetsenian hallituksen ulkoministerin. Alueen koskemattomuus ei ole teoreettinen käsite, vaan käytännön käsite, jonka mukaan koskemattomuus merkitsee aluetta, jonka olemassaolo pitää varmistaa, eikä lupaa tehdä mitä tahansa.

<SPEAKER ID=15 LANGUAGE="DE" NAME="Raschhofer">
Arvoisa puhemies, hyvät kollegat, neuvosto on asettanut itselleen kunnianhimoisen päämäärän: vuoteen 2010 mennessä Euroopassa pitäisi saavuttaa täystyöllisyys. Neuvoston tulisi kuitenkin olla selvillä myös siitä, että työpaikkojen luominen edellyttää talousuudistusten johdonmukaista toteuttamista. Sitä, mikä aloitettiin Lissabonissa ja julkistettiin Nizzassa, ei jatkettu enää Tukholmassa. Tukholmassa voitolle pääsivät jarruttelijat. Tässä mielessä onkin pettymys, että yksimielisyys yhteisöpatentista jäi saavuttamatta. Euroopan patentin puuttuminen on valtava jarru Euroopan taloudessa. Niin minulle vakuutettiin lukuisissa keskusteluissani amerikkalaisten tutkijaryhmien kanssa.
<P>
Jos haluamme Euroopan, jossa edistetään yksityistä yritteliäisyyttä, riskinottovalmiutta ja yrittäjyyttä, on otettava ne askeleet vapauttamisen tiellä, jotka ovat jo kauan olleet välttämättömiä. Kilpailua vääristävistä tuista täytyy luopua niin laajalti kuin mahdollista. Palveluiden sisämarkkinat on vihdoinkin toteutettava.

<SPEAKER ID=16 LANGUAGE="SV" NAME="Carlsson, Gunilla">
Arvoisa puhemies, on mukava voida taas toivottaa pääministeri tervetulleeksi ja nähdä, että hänellä on mukanaan monia ruotsalaisia ministereitä. Ruotsin joukkotiedotusvälineissä pääministeri on luonnehtinut kokousta eurooppalaiseksi huippukokoukseksi parhaimmillaan. Kun katsoo sen laihoja tuloksia, voi ihmetellä, millaiselta näyttäisi epäonnistunut huippukokous.
<P>
Meille lehtiä ja johtopäätöksiä lukeville on epäselvää, tapahtuiko huippukokouksessa mitään muuta, kuin että Putin oli siellä vieraana. 15-sivuisessa loppuasiakirjassa kerrotaan pääasiassa siitä, mistä myöhemmin aiotaan tehdä päätös.
<P>
Kokouksessa tehtiin epäilemättä päätös, että aletaan kilpailla siitä, missä maassa on eniten lapsia päiväkodissa, ja siitä, että komission on saatettava loppuun aloittamansa hankkeet. Kaikkein ilmeisintä oli kuitenkin se, mitä ei saatu aikaan. Sähkö- ja kaasumarkkinoiden sääntelyn purun päivästä ei päästy konkreettiseen sopimukseen. Puheenjohtajavaltio Ruotsi on täysin luopunut postilaitoksen vapauttamisesta, ja mitään yhteisön patenttia ei tunnetusti saatu aikaan. Jalkapalloa pelattiin kauemmin kuin puhuttiin eurooppalaisia eniten koskettavasta kysymyksestä eli maatalouden kriisistä.
<P>
Mielestäni neuvoston pitää arvioida ja miettiä, mikä on näiden huippukokousten tehtävä. Onko niillä tärkeä institutionaalinen tehtävä, kun ratkaistaan ongelmia ja tehdään päätöksiä tärkeistä kysymyksistä, jotka ovat jumiutuneet muissa neuvostoissa, vai kehitetäänkö niistä vain mainostempauksia, joiden tulokset ovat yhä laihempia ja johtopäätökset yhä laimeampia?
<P>
On huolestuttavaa, että vain vuosi sitten hyvän alun saanutta Lissabonin prosessia nyt kavennetaan. Tulevalla Espanjan puheenjohtajakaudella on edessään tärkeä tehtävä, eli varmistaa, että Lissabonin prosessi saa jonkin konkreettisen merkityksen eikä jää vain sanoiksi paperille. Tilanne on juuri sellainen, kuin neuvoston puheenjohtaja myöntääkin: työ ei etene tarpeeksi nopeasti, jotta muutosvauhtia voitaisiin ylläpitää.
<P>
Kun kuuntelee jäsen Barón Crespoa, ymmärtää, että eurooppalaisilla sosiaalidemokraateilla ei ole juuri nyt helppoa. Euroopan talouden heiketessä ei ole mitään syytä pysäyttää uudistusta, vaan on toimittava vieläkin tarmokkaammin kilpailukyvyn ja lisääntyneen hyvinvoinnin saavuttamiseksi.
<P>
Minulla on kaksi kysymystä neuvoston puheenjohtajalle. Yhdessä johtopäätöksien kohdassa käsitellään tulevia WTO-neuvotteluja, ja voin olla samaa mieltä siinä esitetyistä näkökannoista. Haluan siksi toistaa Tobinin veroa koskevan kysymyksen, jota viime kerralla pidettiin liian kansallisena. Onko puheenjohtajavaltiolla jonkinlainen mielipide Tobinin verosta vai tulkitsemmeko ruotsalaisten ministerien häpeilemättömän seurustelun Attac-järjestön kanssa kansainvälistä valuuttatapahtumien verotusta koskevaksi kannanotoksi?
<P>
Toinen kysymykseni koskee laajentumista. Sanotaan, että laajentumisneuvottelut etenevät ja että laajentuminen on yksi puheenjohtajavaltion tärkeimmistä painopistealueista. Onnistutteko saavuttamaan asettamanne tavoitteet? Mitä käytännössä tarkoittaa "poliittinen läpimurto" neuvotteluissa?
<P>
Voiko puheenjohtajavaltio kertoa Göteborgissa, mikä on EU:n kanta jäljellä oleviin arkaluonteisiin ja vaikeisiin asioihin, jotta kaikkein menestyksekkäimmät ehdokasvaltiot voivat neuvotella ja päästä neuvottelutulokseen vuoden 2001 aikana?

<SPEAKER ID=17 LANGUAGE="DE" NAME="Randzio-Plath">
Arvoisa puhemies, arvoisa neuvoston puheenjohtaja, arvoisa komission puheenjohtaja, Tukholman huippukokouksessa tuntui Eurooppa-neuvostolla olevan kevättä rinnassa, mikä on parlamentin näkökulmasta hyvä asia. On selvää, että kevätkokouksesta on tuleva normaali käytäntö, jotta emme ainoastaan panostaisi tulevaisuuteen katsovaan, tietoon perustuvaan yhteiskuntaan, vaan voisimme todellakin myös elää siinä. Tarvitsemme kunnianhimoista muutosstrategiaa, jollaisesta Lissabonissa päätettiin. Sitä on kiristettävä ja dynamisoitava. Tukholmassa tätä rakennustyötä jatkettiin. Se onkin välttämätöntä, kun tarkastellaan maailmantalouden suhdanteiden heilahteluja, Euroopan talouskehitystä varjostavia tekijöitä ja pörssikurssien romahtamista.
<P>
Emme saa aliarvioida vuoden 2000 suuria menestyksiä: vahvaa kasvua, tervettä taloutta, matalaa inflaatiota ja 2,5:tä miljoonaa uutta työpaikkaa. Ne todistavat, että avoimen koordinoimisen prosessia on jatkettava ja talous-, työllisyys- ja sosiaalipolitiikat sidottava toisiinsa. Tästä on pidettävä kiinni, sillä muuten lisäedistystä ei tapahdu. Kaikki tämä täytyy myös sitoa talouspolitiikan vuoden 2001 konkreettisiin suuntaviivoihin. Sillä alueella meidän pitäisi edelleen voida korjata työmme hedelmiä, vaikka Euroopalla onkin voitettavanaan muita heikkouksia, kuten juuri liian matala kasvu, jonka pysyvyydestä ei ole takeita, työttömyys, jota ei voi hyväksyä, sekä aivan liian monien ihmisten syrjäytyminen.
<P>
On oikein, että Euroopan unionin huippukokous panostaa talousuudistuksiin, hyvin toimiviin markkinoihin ja sääntelyyn, jonka laadun mittaaminen on ihmisten edun vuoksi välttämätöntä. Siksi onkin ilahduttavaa, ettei huippukokouksessa käsitelty pelkästään vapauttamista ja sääntelyn purkamista, vaan että siellä panostettiin myös Euroopan laajuiseen sääntelyyn niissä tapauksissa, joissa sääntely yleispalvelujen tarjonnan, resurssien tasapuolisen jakautumisen tai kuluttajansuojan vuoksi on tarpeellista.
<P>
Myös yrittäjyyden edistäminen niin, että erityishuomio kohdistuu pieniin ja keskisuuriin yrityksiin ja näille yrityksille välttämättömään riskipääomaan ja starttirahaan, on vasta tiensä alussa. On hyvä, että EU:n huippukokous tunnustaa asiaankuuluvasti myös tutkimuksen, innovaatioiden ja uuden tekniikan merkityksen työpaikkojen ja hyvinvoinnin luomisessa. Tässä yhteydessä on selvästi tuotava esille, että julkisen rahoituksen käyttöönottoa ja sen laatua - myös julkisen tuen laatua - täytyy arvioida selvemmin työllisyysvaikutusten kannalta.
<P>
Olen sitä mieltä, että ihmisiin ja työpaikkojen laatuun on sijoitettava vieläkin enemmän. Asialistalla on yhä siirtyminen passiivisesta työvoimapolitiikasta kohti aktiivisempaa politiikkaa Euroopan työllisyysstrategian tähänastiset päämäärät ylittäen.
<P>
Arvoisa neuvoston puheenjohtaja, puheenjohtajavaltio lupaa enemmän demokratiaa ja avoimuutta talouspolitiikkaan. Mihin ne jäivät rahoituksen toimintasuunnitelmasta ja arvopaperimarkkinoiden sääntelystä? Euroopan parlamentti haluaa lainsäädäntöön joustavuutta ja nopeutta, niin kuin tekin, ja Lamfalussyn komitean raportti ilahduttaa parlamenttia. Vaadimme kuitenkin täydellistä avoimuutta ja myös sitä, että yhteispäätösmenettelyssä kunnioitetaan toimielinten välistä tasapainoa. Euroopan parlamentti haluaa samat oikeudet kuin neuvostolla nyt on. Arvoisa komission puheenjohtaja, auttakaa te meitä siinä ja auttakaa myös siinä, että tästä tulee mahdollista!
<P>
Vielä yksi asia: me haluamme myös enemmän demokratiaa ja todellista kumppanuutta, kun talouspolitiikan laajoista suuntaviivoista päätetään. Tässä asiassa komissio ja neuvostokin voivat todella olla avuksi. Siihen kehotan teitä!
<P>

<SPEAKER ID=18 LANGUAGE="ES" NAME="Gasòliba i Böhm">
Arvoisa neuvoston puheenjohtaja, arvoisa komission puheenjohtaja, arvoisat parlamentin jäsenet, kuten kanssani samaan ryhmään kuuluva kollegani Haarder puheenvuorossaan ilmoitti, aion keskittyä Lissabonin Eurooppa-neuvoston jatkotoimissa muutamiin erityisseikkoihin. Tässä mielessä ryhmämme on kriittinen, koska tulokset ovat vähäisiä.
<P>
Lissabonissa sovittiin taloudellisesta vapauttamisprosessista, rakenteiden uudistamisprosessista, Euroopan yhtenäismarkkinoiden vahvistamisesta ja etenemisestä kohti palvelujen yhtenäismarkkinoita siten, että tavoitteena on tehdä Euroopan taloudesta kansainvälisesti kilpailukykyisimmät vuoteen 2010 mennessä tietenkään tinkimättä sosiaalisesta ulottuvuudesta tai siitä hyvinvoinnin tasosta, joka on ominaista unioniin kuuluville yhteiskunnille.
<P>
Kuitenkin saimme huomata tämän Eurooppa-neuvoston aikana, että yksittäisten jäsenvaltioiden etujen vuoksi tarpeelliset vapauttamisprosessit estyivät. Toisaalta taas jäsenvaltioiden sisäisten kiistojen vuoksi, kuten neuvoston puheenjohtajavaltio Ruotsin pääministeri totesi, ei onnistuttu pääsemään Euroopan yhtenäisen ilmatilan kannalta tarpeelliseen sopimukseen, ja siten ei voinut toteutua se, mikä oli Lissabonissa hyvä aikomus. Tästä johtuu, että arviomme on kriittinen ja että pidämme tuloksia vähäisinä.

<SPEAKER ID=19 LANGUAGE="NL" NAME="Maes">
Arvoisa puhemies, arvoisa neuvoston puheenjohtaja ja arvoisa komission puheenjohtaja, jos Eurooppa haluaa olla merkittävin maailmassa, Eurooppaa täytyy olla ikään kuin muita enemmän, mutta Euroopan on oltava myös entistä demokraattisempi ja avoimempi. Monet kollegat ovat sanoneet tämän. Sanonkin teille, että jäsenvaltioiden Eurooppa ei ole riittävän eurooppalainen. On olemassa myös alueiden Eurooppa, joka jää piiloon sen alle. Puhutte esimerkiksi työvoimapulasta, mutta Euroopassa on alueita, missä työttömyysaste on kuusi prosenttia tai jopa 16 ja 20 prosenttia. Eurooppa ja myös jäsenvaltiot ovat epäonnistuneet tässä asiassa. Samalla tarvitaan enemmän Eurooppaa unionin taloudellisen painoarvon muuttamiseksi poliittiseksi vaikutusvallaksi vakauden ja rauhan hyväksi. Täällä on puhuttu Makedoniasta. On tarpeen, että kaikki tietävät, että toisen luokan kansalaisten olemassaolo johtaa aina vaikeuksiin.
<P>
Haluan sanoa lopuksi jotakin Lähi-idästä, missä on käynnissä laajeneva konflikti, jonka vuoksi Palestiinassa kuolee ihmisiä päivittäin. Olemme olleet mukana toimimassa rauhan hyväksi, mutta näemme sen rikkoutuvan päivä päivältä yhä enemmän. Siitä huolimatta annamme runsaasti tukea palestiinalaisille ja olemme myöntäneet Israelille etuoikeutetut suhteet. Emme kuitenkaan tee riittävästi palestiinalaisten itsemääräämisoikeuden hyväksi. Emme painosta riittävästi rauhan hyväksi.

<SPEAKER ID=20 LANGUAGE="SV" NAME="Schmid, Herman">
Arvoisa puhemies, käsitykseni mukaan Tukholman huippukokouksen painopiste oli sisämarkkinoiden kehittämisessä, siis aiemmin mainitussa taloudellisessa vapauttamisessa. Sosiaaliset kysymykset, erityisesti työttömyys, jäivät lähes koskemattomiksi.
<P>
Göran Persson, tarkoituksenahan oli, että huippukokouksessa painotettaisiin työllisyyttä ja työllisyyspolitiikkaa. Työllisyyspolitiikkaa on kuitenkin kahdenlaista. Toisessa työllisyyspolitiikassa on kyse tarjonnan lisäämisestä työmarkkinoilla lisäämällä työvoimaa eli lisäämällä niin kutsuttua työllisyyskiintiötä. Toisessa politiikassa taas kyse on työttömien määrän vähentämisestä. Nämä ovat kaksi eri politiikan alaa.
<P>
Te käytitte Tukholmassa kaiken tarmonne työvoimapohjan laajentamiseen tuomalla työmarkkinoille uusia ryhmiä. Tämä saataisiin aikaan vähentämällä kotona olevien naisten määrää Euroopassa ja pitämällä ikääntyneet työmarkkinoilla vielä muutaman vuoden. Minulla ei sinällään ole mitään työvoiman tarjontaa lisääviä toimia vastaan, mutta kukaan ei voi väittää, että niistä olisi jotakin suoranaista hyötyä työttömille. On päinvastoin pikemminkin niin, että 14 - 15 miljoonaa työtöntä joutuvat kilpailemaan vielä enemmän työpaikoista, jos markkinoille tulee uusia ryhmiä, samalla kun palkkatasoa painetaan alaspäin niitä varten.
<P>
Olisi voitu yhdistää nämä kaksi työllisyyspoliittista aluetta, joilla siis sekä nostetaan kokonaistyöllisyysastetta että torjutaan työttömyyttä ehdottamalla normaalin työajan lyhentämistä 35 tuntiin viikossa tai kuuteen tuntiin päivässä. On väitetty, että työajan lyhentäminen ei johda uusiin työpaikkoihin, mutta tämä ei koske matalapalkka-aloja, joilla lyhennetyn työajan ja uusien työpaikkojen välillä on erittäin selvä yhteys. Työajan lyhentäminen hyödyttää myös kaikkia niitä, jotka ovat jo työelämässä, ja helpottaa työn ja perheen yhdistämistä.
<P>
Vaadin todellakin toimia työttömien auttamiseksi. Vielä ei ole liian myöhäistä, koska Ruotsin puheenjohtajakautta on vielä muutama kuukausi jäljellä. Vaadin toimia, jotka kohdistuvat erityisesti työttömiin ja jotka auttavat heitä tässä ja nyt.

<SPEAKER ID=21 LANGUAGE="IT" NAME="Segni">
Arvoisa puhemies, kuuntelin hyvin tarkkaavaisesti komission puheenjohtajan sanoja olimme muuten saaneet tietää asiasta lehdistöltä ja rohkenen kysyä häneltä erästä asiaa. Puheenjohtaja Prodi aivan oikein korostaa, että lasi on sekä puoliksi täynnä että puoliksi tyhjä, eli että tuloksia on saavutettu, vaikkakaan ei kaikkia. Hän on oikeassa. Mutta kuten hän on muinakin kertoina tehnyt, haluaisin, että hän pitäisi hyvin päättäväisesti ja yhtä rohkeasti mielessään, että ensi vuonna tulee käyttöön yhteinen raha ja että mikäli emme samaan aikaan onnistu toteuttamaan eräitä suuria uudistuksia, joita Tukholmassa ei tehty, vaarana on, että meillä on raha ilman että taloutta ohjataan, ja seuraukset ovat senkaltaisia kuin tämän hetken Euroopassa ja koko maailmassa.
<P>
Kysymykset energiasta, energian vapauttamisesta ja yhteisöpatentista ovat olennaisen tärkeitä aiheita. Arvoisa puheenjohtaja Prodi, mielestäni tekisitte Euroopalle suuren palveluksen, jos julistaisitte avoimesti uskon, teidän tekevän näin, luotan siihen hyvin rohkeasti ja päättäväisesti, että nämä ovat olennaisen tärkeitä asioita, jotka pitää heti toteuttaa kaikkien Euroopan maiden etujen mukaisesti.

<SPEAKER ID=22 LANGUAGE="NL" NAME="Belder">
Arvoisa puhemies, voimme nimittää ensi maanantaina Luxemburgissa tapahtuvaa Euroopan unionin ja Makedonian välisen vakaus- ja assosiaatiosopimuksen allekirjoittamista todelliseksi poliittiseksi paradoksiksi. Sen osoittavat molempien osapuolten jatkuvat ponnistelut entisen Jugoslavian tasavallan Makedonian, EJTM:n, etnisen kahtiajaon välttämiseksi.
<P>
Meidän on nähtävä tässä samassa valossa eurooppalainen toive siitä, että kaikkien Makedonian parlamentissa edustettuina olevien puolueiden - slaavilaisten ja albaanialaisten makedonialaisten - johtajat kunnioittavat mainittua juhlatilaisuutta. Symbolinen vaikutus on selkeä. Koko poliittinen Makedonia osoittaisi siten valitsevansa rauhanomaisen eurooppalaisen tien.
<P>
Onko tämä petollista ja siten vaarallista symbolista politiikkaa Euroopan taholta? Tukholman Eurooppa-neuvoston selkeä julkilausuma näyttää olevan ristiriidassa tämän kielteisen tulkinnan kanssa. Tämä koskee yhtä lailla YUTP:n korkean edustajan Solanan ja komission jäsen Pattenin sukkuladiplomatiaa Makedonian ja Kosovon suuntaan. Naton rooli on tässä eurooppalaisessa kriisinhallintapolitiikassa päivänselvä.
<P>
Eilen saamani lehtitiedot sopivat kuitenkin huonosti tähän lohdulliseen kuvaan. Näiden tietojen mukaan komission jäsen Patten on pyytänyt kuutta ylimääräistä KFOR-joukkojen komppaniaa Kosovon ja Makedonian rajavalvonnan vahvistamiseksi. Tämä pyyntö on muuten täysin sopusoinnussa Tukholman Eurooppa-neuvoston julkilausuman kanssa. Lehtitiedon mukaan sitä vastoin ainoastaan kolme maata olisi suostunut komission jäsen Pattenin pyyntöön.
<P>
Arvoisa puhemies, eurooppalaisia ja amerikkalaisia painostuskeinoja on käytettävä todellakin optimaalisesti, jos Eurooppa haluaa mahdollisuuksiensa mukaisesti tehdä tyhjäksi Jugoslavian Makedoniaa koskevan suunnitelman.

<SPEAKER ID=23 LANGUAGE="FR" NAME="Berthu">
Arvoisa puhemies, Tukholman Eurooppa-neuvosto asetti itselleen taloudellisissa ja sosiaalisissa asioissa suuren strategisen tavoitteen: määritellä ne pääasialliset ehdot, joiden avulla Euroopasta voidaan luoda kilpailukykyinen alue, jolla vallitsee täystyöllisyys. Neuvoston päätelmissä annetaan kuitenkin kahtalainen ja hieman outo vaikutelma, koska toisilla aloilla toimia toteutetaan säästelemättä ja toisilla niistä pidättäydytään.
<P>
Monialaisista toimista voidaan huomata, että talous- ja sosiaaliasioissa on tuskin enää yhtään aihetta, jota ei olisi käsitelty. Tämä johtuu myös siitä, että ei ollut mitään uutta kerrottavaa. Tämän tuloksena on, että päälinjoja on vaikea erottaa ja että varsinkaan ei voida enää erottaa, mitkä asiat kuuluvat yhteisön ja mitkä puolestaan jäsenvaltioiden toimivallan alaisuuteen.
<P>
Tukholman Eurooppa-neuvostossa oltiin siis huolissaan sosiaaliturvajärjestelmien toteutuskelpoisuudesta, joka edellisessä Nizzan Eurooppa-neuvostossa oli selvästi sijoitettu jäsenvaltioiden toimivallan alaisuuteen. Riittää, että sivulauseessa mainitaan lyhyesti, miten tärkeää on ottaa toissijaisuusperiaate huomioon, ja koneisto voi taas jatkaa eteenpäin kuin mitään ei olisi tapahtunut.
<P>
Tämä kaikkialla läsnä olemiseen perustuva menetelmä ei kyseenalaista ainoastaan toissijaisuusperiaatetta, vaan se kyseenalaistaa myös neuvoston työskentelyn tehokkuuden. Epäilemme vahvasti, että valtion- ja hallitusten päämiehet olisivat todella pystyneet käsittelemään kaikkia näitä asioita, ja epäilemme todella vahvasti, että tällaisilla menetelmillä voitaisiin saada ketään ryhtymään minkäänlaisiin toimiin.
<P>
Koska käsiteltyjä asioita on paljon, korostuu entistä selvemmin, että euron tehtävään liittyviä näkökohtia ei ole käsitelty juuri ollenkaan. Ne olisi kuitenkin pitänyt esitellä meillä tärkeimpänä tavoitteena, jos haluamme saavuttaa Tukholman tärkeimmän tavoitteen eli kilpailukykyisen Euroopan. Massaan hukkuneissa neuvoston päätelmissä todetaan, että alle 300 päivän kuluttua euroseteleiden ja -kolikoiden pitäisi olla käytössä, mutta päätelmissä ei kuitenkaan mainita mitään niistä organisaatiouudistuksista, jotka saattaisivat parantaa euron nykyistä heikkoa asemaa valuuttamarkkinoilla. Komission äskettäin esittämässä tiedonannossakaan ei mainita mitään tästä asiasta, jota ei ilmeisesti pidetä tärkeänä.
<P>
Arvoisa puhemies, jos euro ei kuitenkaan ala elpyä, kansalaiset joutuvat lopulta kyseenalaistamaan sen uskottavuuden.

<SPEAKER ID=24 NAME="Suominen">
Arvoisa puhemies, puheenjohtajavaltion pääministeri, puheenjohtaja Prodi, eilisen Financial Times -lehden etusivulla Kansainvälisen valuuttarahaston toimitusjohtaja Horst Köhler sivaltaa sivistyneesti täyslaidallisen kohti Euroopan poliittisia johtajia. Taloudelliseen tilanteeseen vedoten hän toteaa: Euroopan keskuspankin koronlasku epäilemättä auttaisi Euroopan taloutta, mutta vähintään yhtä tärkeää on, että Eurooppa toteuttaa kunnianhimoisemmin uudistumistaan. Kun hän samassa yhteydessä sanoo valuuttarahaston todennäköisesti laskevan euroalueen kasvuennustetta tälle vuodelle 2,5 prosenttiin, havaitsemme, että talouden toimijat ovat ottaneet yhtä suurella pettymyksellä vastaan Tukholman kokouksen täydellisen päättämättömyyden kuin oma ryhmäni PPE-DE täällä parlamentissa. Olemme siis Euroopassa jo pudonneet alle kolmen prosentin kasvun, joka toki keskipitkällä aikavälillä asetettiin tavoitteeksi ja jonka pohjalta työllisyyttä ja sosiaaliturvaa Euroopassa voidaan ylläpitää ja parantaa.
<P>
Tukholma oli kuin mini-Nizza ilman riitelyä. Kukaan ei halunnut nousta puolustamaan Euroopan yhteistä etua ja suurin osa hallituksista piti kiinni omista, luulotelluista eduistaan. Näin tapahtui huolimatta puheenjohtajavaltion varmasti suuristakin ponnisteluista tuloksiin pääsemiseksi. Alkuvuodesta joku vitsaili Lissabonin tavoitteiden muuttuneen Nikita Hhrustsevin lupauksiksi. Hänhän 60-luvun alussa kertoi, että Neuvostoliitto ohittaa kymmenessä vuodessa Yhdysvaltojen talousmahdin. Tukholman jälkeen tuohon vitsiin on tulossa totta toinen puoli. Täytyy nimittäin muistaa, että ne päätökset, joita nyt europatentin, sähkö-, kaasu- ja postilaitosten kilpailun vapauttamisen, lentoliikenteen joustavoittamisen, Galileo-järjestelmän ja niin edelleen kohdalla vaaditaan, aiheuttavat todellisia muutoksia vasta noin neljän - kymmenen vuoden kuluttua poliittisesta päätöksestä.
<P>
Haluan kuitenkin todeta erään myönteisen Tukholmassa tehdyn päätöksen. Vihdoinkin pohjoisen ulottuvuuden politiikkaan löydettiin edes hippunen konkretiaa. Toivottavasti se rohkaisee, ei vain meitä unionissa, vaan myös venäläisiä etsimään ja löytämään muillakin alueilla sopivia yhteistyön kohteita. Suomalaisena kysyisin rakkaan naapurimaamme ja puheenjohtajavaltion pääministeriltä seuraavaa: Johtopäätöksiin Tukholmassa on kirjattu, että pitkään jatkunut hyvä taloudellinen tilanne unionissa ei olisi ollut mahdollinen ilman raha- ja talousliittoa. Onko Ruotsin hallitus aloittanut valmistautumisen täyttääkseen yhteisövelvoitteensa liittymällä raha- ja talousliiton kolmanteen vaiheeseen? Och på svenska: Sverige är alltid välkommen i klubben!

<SPEAKER ID=25 LANGUAGE="NL" NAME="Van den Berg">
Arvoisa puhemies, haluaisin sanoa Euroopan sosiaalidemokraattisen puolueen ryhmän puolesta muutaman sanan Tukholmassa tehdyistä ulkopoliittisista päätöksistä. Me kaikki saatoimme viime viikonloppuna nähdä televisiosta, millaisia jännitteitä vallitsi entisen presidentin Miloeviæin pidätyksen yhteydessä. Ryhmämme on tyytyväinen pidätyksestä, kuten epäilemättä monet muutkin täällä. Kunnioitamme myös suuresti tapaa, jolla entisen Jugoslavian tasavallan viranomaiset hoitivat asian. Tämä oli varmasti äärimmäisen vaikea asia. Jännitteitä oli paljon näkyvissä. Se, että tämä askel lopultakin otettiin, osoittaa, että on otettu toisen kerran askel tiiviimmän integraation suuntaan oikeusyhteisössämme, myös täällä Euroopassa. Samalla toivomme tietenkin edelleen, että näemme Miloeviæin lopultakin Haagin kansainvälisen sotarikostuomioistuimen edessä. Lähdemme siitä, että Euroopan unioni vaatii tätä edelleen ja että kansainvälisestä sotarikostuomioistuimesta tulee lopultakin paikka, missä hän joutuu tilille teoistaan.
<P>
Samaan aikaan olemme nähneet paljon jännitteitä - ehkä enemmän kuin jotkut meistä olisivat odottaneet - entisen Jugoslavian tasavallan Makedonian (EJTM) raja-alueilla. Meidän täytyy sanoa, että kaikkien alueella esiintyneiden ongelmien ohella kuitenkin arvostamme suuresti sitä, millä tavoin komission jäsen Chris Patten ja korkea edustaja Xavier Solana ovat toimineet siellä yhdessä puheenjohtajavaltio Ruotsin kanssa. Varhaisvaroitusjärjestelmät eivät tietenkään ole vielä täysin kunnossa. Olisimme ehkä voineet reagoida joissakin asioissa aikaisemmin. Myöskään neuvottelurakenteet eivät sovi vielä täysin joihinkin asioihin, mutta käytössä on toki aiempaa enemmän keinoja. Kykenemme toimimaan paremmin tällä alueella, ja yhteisestä ulkopolitiikasta alkaa näkyä merkkejä, ja haluaisimme edistää sitä valtavasti. Myös assosiaatiosopimus voi olla tässä yhteydessä toistamiseen erinomainen väline. Täällä parlamentissa olemme valmiit hyväksymään myös sen mahdollisimman pikaisesti ja haluamme edistää kaikkea, mikä mahdollistaa edistymisen tässä asiassa.
<P>
Lähi-idästä puheen ollen tänään ministeri Perezin ja Palestiinan viranomaisia edustavan Nabil Shaathin on tarkoitus tavata Ateenassa. Näemme oikeastaan, että joka päivä otetaan askel väkivallan lisääntymisen suuntaan, samalla kun haluamme palata vanhoihin sopimuksiin siitä, että molemmat osapuolet vähintäänkin valvovat omia ryhmittymiään ja perääntyvät tältä väkivallan linjalta. Kun ajatellaan YK:n päätöslauselmia ja Oslon sopimuksia, vaikuttaa siltä kuin joitakin asioita ei olisi enää lainkaan olemassa ja että molemmat osapuolet toimisivat hyvin vastuuttomasti. Toivomme, että edustajamme Moratinos, yhdessä korkea edustaja Solanan ja puheenjohtajavaltio Ruotsin kanssa, onnistuu saamaan nämä osapuolet ainakin uudelleen neuvottelupöydän ääreen, sillä vaihtoehtoa ei ole. Keskusteluja ja neuvotteluja tarvitaan - silloin tulevat Camp Davidissa sanotut asiat ja erilaiset vaikeudet taas käsiteltäviksi - tai muuten joudumme tilanteeseen, jossa tämä väkivallan kierre, josta on etua niin monille äärimmäisyysryhmille molemmin puolin, saa loppujen lopuksi jälleen mahdollisuuden.
<P>
Tästä päästään kolmanteen asiaani. Olemme iloisia siitä, että puheenjohtajavaltio Ruotsi on voinut jälleen ottaa erityisesti esille pohjoiset ulottuvuudet kokonaisuudessaan. On mainittu Pietari. Tämä on meille tärkeä asia. Teillä on siellä suhteita ja yhteyksiä, jotka tarjoavat lisämahdollisuuksia.
<P>
Tästä päästään viimeiseen asiaani. Puheenjohtajavaltio Ruotsilla on perinteisesti aina ollut selkeä rooli, ei toimiessaan EU:n puheenjohtajana vaan Ruotsin valtiona YK:n turvallisuusneuvostossa. On selvää, että Bushin kaudella on uhkana, että asiat alkavat sujua maailmassa jälleen uudella tavalla. On tärkeää, että Eurooppa ottaa - myös Barón Crespo sanoi tämän ryhmämme puolesta - tässä asiassa oman ja itsetietoisen roolin. En tarkoita niinkään vastustavaa asennetta: emme saa omalla puolellammekaan vajota takaisin menneeseen. Tämä on maailmankylä, ja me tarvitsemme maailmanlaajuista kumppanuutta. Tässä yhteydessä ei voida hyväksyä yksipuolista irtisanoutumista Kioton sopimuksesta, yhtä vähän kuin Yhdysvaltojen palaamista muunlaisiin lähestymistapoihin, kuten ohjuspuolustusjärjestelmissä. Meidän täytyy Eurooppana käyttää tämän vastapainona älykästä, kumppanuuteen suuntautuvaa politiikkaa, ja odotan, että puheenjohtajavaltio Ruotsi ja entinen kollegamme Pierre Schori voivat ottaa turvallisuusneuvostossa tässä asiassa erinomaisen roolin puheenjohtajavaltio Ruotsin puolesta.

<SPEAKER ID=26 LANGUAGE="SV" NAME="Schmidt, Olle">
Arvoisa puhemies, haluan aloittaa onnittelemalla neuvoston puheenjohtajaa erittäin hyvin läpiviedystä Tukholman huippukokouksesta. Uskon, että minun lisäkseni monet muutkin ruotsalaiset olivat iloisia siitä, että Ruotsi viimeinkin sai olla EU:n johtajien isäntänä.
<P>
Tukholmassa oli tarkoitus käsitellä kilpailukykyisen Euroopan luomista. Aikomuksena oli toimia, eikä vain puhua, mutta ryhdyttiinkö mihinkään toimiin? Valitettavasti ei tarpeeksi suuressa mittakaavassa, minkä neuvoston puheenjohtaja on myöntänyt. EU:n uudistaminen etenee hitaasti. Tukholmassa epäonnistuttiin siinä, ettei päästy yhteisymmärrykseen energiamarkkinoiden sääntelyn purkamisen aikataulusta. Toisaalta onnistuttiin sopimaan kauan toivotusta yhteisten rahamarkkinoiden luomisesta.
<P>
Ny me liberaalit edellytämme, että neuvosto on valmis toimimaan niin, että me saamme ratkaisun, jonka myös parlamentti voi hyväksyä. Arvoisa neuvoston puheenjohtaja, kyse on demokraattisesta sitoutumisesta ja avoimuudesta. Puheenjohtajavaltio Ruotsin korkeimpana päämääränä on ollut saada EU lähemmäksi kansalaisia. Tämä on aivan erinomainen tavoite. Siksi minua hämmästyttääkin, että Tukholman huippukokouksessa ei otettu ensimmäistäkään askelta kohti maatalous- ja elintarvikepolitiikan perusteellista uudistamista, koska tämä on kysymys, josta ehkä eniten keskustellaan aamiaispöydissä kaikkialla Euroopassa, käsittääkseni jopa pääministerin kotona.
<P>
Lopuksi haluaisin huomauttaa, että nyt olemme Ruotsin puheenjohtajakauden puolivälissä. Yksi asia käy yhä ilmeisemmäksi: Ruotsin on yhä vaikeampi olla EMUn ulkopuolella. Siksi kysymykseni neuvoston puheenjohtajalle kuuluu: mitä vaikeuksia neuvoston mielestä entistä yhtenäisemmän unionin luomiselle muodostuu siitä, että Iso-Britannia, Tanska ja Ruotsi ovat EMUn ulkopuolella. En halua mitään sisäpoliittista vastausta, vaan sitä periaatteellisemman kannanoton EU-näkökulmasta.

<SPEAKER ID=27 LANGUAGE="EN" NAME="Lambert">
Arvoisa puhemies, pidän myönteisenä lausuntoa, että tulevat kevätkauden huippukokoukset ovat kestävän kehityksen huippukokouksia, ja kiitän puheenjohtajavaltio Ruotsia siitä, että se otti aidosti johdon käsiinsä tässä asiassa. Mutta jos oikein pysähtyisimme katsomaan maailmaa, kaikissa huippukokouksissamme keskityttäisiin kestävään kehitykseen. Esimerkiksi energia-alan vapauttamisen ympäristövaikutukset ja sosiaaliset vaikutukset ovat kestävään kehitykseen liittyviä asioita. Vapauttaminen ei yksin auta meitä saavuttamaan Kioton melko tiukkoja tavoitteita. Miten vapauttamisella voidaan varmistaa, että ihmisillä on varaa lämmitykseen, jos heillä ei ole edes riittävää perustoimeentuloa?
<P>
Merkitseekö unionin ja Venäjän välisen kaupan kehittyminen vain sitä, että Venäjältä riistetään luonnonvarat mahdollisimman halpaan hintaan? Miten varmistetaan Venäjän kestävä kehitys tulevaisuudessa?
<P>
Kestävä kehitys ei ole vain yhteisön sisäinen asia. Se on kansainvälinen ja sukupolvien välinen käsite. Jos aiomme ottaa sen tosissamme, se muuttaa radikaalisti Euroopan unionin toimintalinjoja, mikä tekee kestävästä kehityksestä paljon merkityksellisemmän ja jännittävämmän asian kuin se on ihmisten mielestä tähän asti ollut.

<SPEAKER ID=28 LANGUAGE="IT" NAME="Morgantini">
Arvoisa puhemies, kärsimys ja murhenäytelmä hallitsevat edelleen vuoron perään palestiinalaisten ja israelilaisten päiviä ja öitä, jos kansainvälinen yhteisö ja Euroopan unioni eivät päätä määrätietoisista toimista sellaisten kansainvälisten oikeuksien ja ihmisoikeuksien palauttamiseksi, joita Israelin hallitus rikkoo. Meillä on kaksi samanarvoista osapuolta: yhdellä puolen on valtio, joka ei ole koskaan määrittänyt omia rajojaan, joka kasvattaa siirtokuntia ja jolla on yksi maailman vahvimmista armeijoista; toisella puolen on miehitetty alue ja valloitettu kansa, joka on ilman valtiota ja ilman armeijaa ja joka ei voi edes valvoa papujen tuontia, saati sitten maan rajoja: 29. syyskuuta lähtien tämä alue on ollut piiritettynä, sitä on pommitettu, ja kansa on suljettu kyliin, joissa sairaat kuolevat armeijan tarkastuspisteissä, joissa lääkäreitä ja sairaanhoitajia pahoinpidellään ja joissa parlamentin jäsenet eivät voi kokoontua.
<P>
Euroopan unionin diplomaattien joukossa ei ole yhtäkään, joka ei puhuisi avoimesti kansainvälisten sääntöjen rikkomisesta, jota Israelin hallitus harjoittaa. Samaa julistavat ihmisoikeusjärjestöt, kuten Yhdistyneet Kansakunnat, Amnesty International tai Betrelemin kaltaiset israelilaiset järjestöt. Meidän pitää toimia rauhan mahdollisuuksien palauttamiseksi ja väkivallan kierteen lopettamiseksi. Palestiinan viranomaisten täytyy toimia kaikin voimin palestiinalaisten ääri-islamilaisten harjoittaman terrorismin pysäyttämiseksi, mutta Israel ja Sharonin hallitus eivät anna minkäänlaisia rauhan merkkejä: murhia tehdään omien rajojen ulkopuolella, pommituksia jatketaan, siirtokuntia laajennetaan, annetaan vapaat kädet sellaisille uudisasukkaille, jotka ovat pommituksin tuhonneet Hebronin keskustassa olevia arkkitehtonisia teoksia, jotka ovat osa ihmiskunnan perintöä. Euroopan unionin on aika alkaa käyttää keinoja, joilla Israelin johto onnistuttaisiin taivuttamaan: meidän ei pidä käyttää pakotteita tai vientikieltoa, koska olemme nähneet tällaisen strategian tuhoisat seuraukset siellä, missä sitä on käytetty, mutta vähin, mitä voisimme tehdä, olisi lakkauttaa EU:n ja Israelin välinen sopimus, mikä saattaisi olla riittävä toimi "Rabbit rauhan puolesta" -järjestön ja muiden samankaltaisten järjestöjen mukaan. Mielestäni tämä on hyvin tärkeää: meidän pitää antaa rauhan äänen kuulua, mutta tällaisessa rauhassa pitää kunnioittaa kaikkia...
<P>
(Puheenjohtaja keskeytti puhujan.)

<SPEAKER ID=29 LANGUAGE="IT" NAME="Musumeci">
Arvoisa puhemies, Tukholman huippukokouksen jälkeisen ajan liiallinen optimistisuus ja lukuisat suunnitteilla olevat tavoitteet eivät mielestämme kovinkaan hyvin sovi yhteen synkän ja lannistavan todellisuuden kanssa. Ei ole täysin selvää, millä keinoin Eurooppa aikoo Tukholman huippukokouksen jälkeen järkevästi ja konkreettisesti käsitellä erittäin vakavaa ongelmaa, joka liittyy väestön ikääntymiseen ja sitä seuraavaan työvoiman vähenemiseen, kun sen samaan aikaan täytyy pitää yllä asianmukaista sosiaalisen vaurauden tasoa. Sosiaalipalvelujen jatkuvat pöyristyttävät puutteet, eläkkeisiin liittyvä syrjivä kohtelu ja yhä laajemmalle levinneet köyhyysloukut Euroopassa pakottavat tekemään täsmällisiä ja rohkeita päätöksiä. Tarkoitan, että yhteinen raha ei riitä, jos rahoitusmarkkinoita ei uudisteta. Euroopan unioniin on aivan turha toivoa vakautta ilman todellista ja tehokasta ulkopolitiikkaa. Puheenjohtaja Prodi sanoo osuvasti, että Eurooppa pelaa omalla uskottavuudellaan: viimeisten Euroopan huippukokousten jälkeen on annettu liian monia lupauksia, jotka on jätetty pitämättä, ja monia odotuksia on petetty. Joko toimissamme on heti päättäväistä tahtoa tai sitten Tukholman huippukokous jää historian kirjoihin muiden joukkoon yhtenä hyödyttömänä vaiheena pitkällä ja uuvuttavalla matkalla, jonka aikana eurooppalaisille yritetään antaa heille luvattu Eurooppa.

<SPEAKER ID=30 LANGUAGE="DE" NAME="Brok">
Arvoisa puhemies, arvoisa neuvoston puheenjohtaja, arvoisa komission puheenjohtaja, hyvät kollegat, sallikaa minun kysyä kolmea asiaa: Eivätkö ne suurkriisit, jotka olemme Makedoniassa nähneet, lopultakin ole seurausta meidän Kosovon-politiikkamme puutteellisesta yhteensovittamisesta? Eivätkö ne johdu siitä, ettemme kyenneet todella huolehtimaan tehtävistämme siellä, että Kosovon vapautusarmeijaa UCK:ta ei riisuttu aseista, että vastuu hajaantui monien kansainvälisten järjestöjen kesken ja myös Euroopan unionin sisällä, että kriisi laajenee yhä jo pelkästään siksi, ettemme olleet tehtäviemme tasalla?
<P>
Minulla on toinenkin kysymys. Arvoisa neuvoston puheenjohtaja, tämä ei tosin kuulu teidän vastuualueeseenne pelkästään tämän huippukokouksen vuoksi, mutta miten teidän mielestänne Eurooppa-neuvoston kokoukset voivat sujua tulevaisuudessa, laajentumisen jälkeen, kun osanottajia on 27, jos Eurooppa-neuvostossa keskustellaan joka ikisestä yksityiskohdasta? Eurooppa-neuvosto perustettiin, jotta päämiehet pohtisivat perusluonteisia kysymyksiä. Nyt esityslistalla on joskus 30, 40 tai jopa 50 kohtaa. Eivätkö valtion- ja hallitusten päämiehet ole liian hyviä ottamaan vastuuta joka ikisestä yksityiskohdasta ja eivätkö he siten lopulta vie auktoriteetin omalta työltään ja Eurooppa-neuvostolta?
<P>
Kolmas asia, johon haluan puuttua, koskee neuvostoa itseään. Uskon, että jos haluamme viedä uudistushankkeet läpi, ministerineuvoston on muututtava avoimemmaksi, tehokkaammaksi ja julkisemmaksi. Onhan nimittäin niin, että kaikki asiat päätyvät Eurooppa-neuvoston käsiteltäväksi juuri siksi, että heikoin toimielin, joka meillä Euroopan unionissa on, nimittäin ministerineuvosto, on tehoton ja kyvytön tekemään päätöksiä. Ongelma ei ole teidän vastuullanne henkilökohtaisesti, vaan se on rakennekysymys, johon meidän on kiireimmiten puututtava. Olen sitä mieltä, että lainsäätäjän toiminnan julkisuuden perään on kyseltävä tästä syystä nimenomaan nyt, kun olemme matkalla kohti 27 jäsenvaltion unionia. Tämä koskee neuvostoa, jos se toimii lainsäätäjänä: tarkoitus on tehdä selväksi, että Euroopassa meidän poliittinen keskustelumme on todellista vuorovaikutusta. Vastuualueita on selkiytettävä, ja kaikille on oltava selvää, että meillä pitää olla sellaisia päätöksentekomekanismeja, joilla saamme tuloksia aikaan. Kaikkea ei saa sälyttää päämiehille, teille, niin ettemme sitten voi päästä mihinkään ratkaisuun.
<P>

<SPEAKER ID=31 LANGUAGE="SV" NAME="Andersson">
Arvoisa puhemies, haluaisin aloittaa toivottamalla vielä kerran Ruotsin pääministerin tervetulleeksi Euroopan parlamenttiin. Haluaisin myös onnitella häntä menestyksekkäästä Tukholman huippukokouksesta.
<P>
Puhun ainoastaan Lissabonin prosessista. Täällä on keskusteltu siitä, onko prosessi ollut menestyksekäs vai ei, ja oikeisto on esittänyt kritiikkiä siitä, ettei se ollut riittävän menestyksekäs. Se riippuu kuitenkin siitä, kuinka neuvoston kokousta tarkastellaan. Jos tulevaisuuden Euroopan edistysaskelia mitataan ainoastaan säätelyn purkamisella, on selvää, että kokouksessa ei ehkä edistytty ollenkaan. Minäkin sääntelyn purkamisen ystävänä olisin toivonut, että olisimme edenneet siinä pitemmälle. Tärkeintä Tukholman kokouksessa oli kuitenkin tasapainottaminen eli se, että sääntelyn purkamista, joka kaikesta huolimatta saatiin toteutettua, tasapainotettiin työllisyyspolitiikalla, sosiaalisella turvallisuudella ja oikeudenmukaisuudella. Emme voi koskaan luoda kansalaisten Eurooppaa, jos nämä ainekset eivät ole siinä mukana.
<P>
Gunilla Carlsson sanoi, että meillä Euroopan sosiaalidemokraateilla on vaikeaa. Saanen mainita nimeltä nämä "vaikeudet", jotka itse asiassa koskevat sosiaalidemokratiaa, johon liittyy hyvää taloudellista kehitystä ja vastuuta poliittisesta kehityksestä melkein kaikissa EU:n maassa - vaikeuksia on pikemminkin poliittisen skaalan toisella puolella, nimittäin Gunilla Carlssonin ystävien joukossa.
<P>
Koska tasapaino on nyt uudelleen korjattu, pidän Tukholman huippukokousta menestyksenä, erityisesti komissiolta saaduissa suuntaviivoissa. On olemassa selkeitä työllisyystavoitteita, välitavoitteita, työllisyystavoitteita ikääntyneille ja, tämän sanon Herman Schmidille: tietenkin on olemassa yhteys työttömyyden vähentymisen ja työllisyyden lisääntymisen välillä! Haluaisin väittää, että työllisyystavoitteet ovat tärkeämpiä kuin työttömyystavoitteet, vaikka kummatkin niistä ovat tärkeitä. Me Ruotsissa olemme yhdistäneet työttömyystavoitteet ja työllisyystavoitteet. Tämä yhdessä aktiivisen työmarkkinapolitiikan kanssa tarkoittaa lisääntynyttä työvoiman tarjontaa, mutta myös vähentynyttä työttömyyttä. On tärkeää, että tähän on päästy.
<P>
On myös tärkeää sisällyttää tähän lastenhoito sosiaalisena oikeutena, eri muotoisena eri maissa, sekä naisille ja miehille annettavana mahdollisuutena osallistua työmarkkinoihin. Kyseessä on työelämän laatu, ei pelkästään työpaikkojen määrän kasvattaminen, vaan sellaisten työpaikkojen, joissa terveys ja turvallisuus ovat hyviä, joissa työntekijöiden vaikutusmahdollisuudet ovat suuret ja joissa on mahdollisuuksia taitojen kehittämiseen ja kehittymiseen työelämässä.
<P>
Kaikki nämä ainekset olivat mukana Tukholman huippukokouksessa. Se oli ensimmäinen merkki monta vuotta kestävässä prosessissa. Se oli sitä paitsi erityisen tärkeää siksi, että tämä ensimmäinen merkki tarkoittaa myös sitä, että prosessi voi jatkua Barcelonassa.
<P>
Lopuksi vaadin seuraavana askeleena yhdistämistä Göteborgin huippukokoukseen ja ekologiseen ulottuvuuteen. Jos tämäkin yhdistetään avoimeen yhteensovittamismenetelmään, saamme politiikkaan yhtenäisyyttä.

<SPEAKER ID=32 LANGUAGE="SV" NAME="Schörling">
Arvoisa puhemies, arvoisa neuvoston puheenjohtaja, pidän myönteisenä Tukholman huippukokouksen toimenpideohjelman lisäystä, joka tarkoittaa, että kestävä kehitys ja ympäristökeskeinen kasvu yhdistetään Lissabonin strategiaan.
<P>
Mielestäni lisäys on pienin mahdollinen, joka on kohtuuden nimissä tehtävä. Mitä se käytännön politiikassa tarkoittaa? Ovatko ne vain sanoja? Sekä neuvoston päätöksessä että komission kestävää kehitystä koskevassa keskustelualustuksessa, joka esiteltiin Tukholman huippukokouksen jälkeen, painotetaan aivan liikaa talouspolitiikkaa ja kilpailukeskeistä kasvua.
<P>
Ecofin-neuvoston rakenteelliset indikaattorit hyväksyttiin täysin, mutta siihen ei otettu mukaan yhtään ainoaa ympäristöindikaattoria, ei edes komission ehdotusta energiatehokkuuden indikaattoreista eikä myöskään yhtään indikaattoria kasvihuonekaasupäästöjä varten. Tässä suhteessa Tukholman huippukokous oli pettymys. On skandaali, että Yhdysvallat nyt uhkaa luopua Kioton sopimuksesta, ja EU:n johtajien on harkittavat tunnettuja toimia näyttääkseen...
<P>
(Puhemies keskeytti puhujan.)

<SPEAKER ID=33 LANGUAGE="NL" NAME="Van Velzen">
Arvoisa puhemies, arvoisa neuvoston puheenjohtaja ja arvoisa komission puheenjohtaja, aluksi haluaisin onnitella arvoisaa neuvoston puheenjohtajaa Tukholman huippukokouksen tuloksista. Tietenkin haluamme enemmän, mutta siellä saatiin aikaan myös hyviä tuloksia. Haluaisin kuitenkin painottaa muutamia niistä varoituksista, joita myös komission puheenjohtaja Prodi otti esille. Meillä on yhä enemmän vaarana, että huippukokouksesta tulee mediaspektaakkeli. Nyt meillä oli paikalla presidentti Putin, ja ensi kerralla saamme presidentti Bushin, minkä myötä muut asiat luonnollisesti työnnetään taustalle.
<P>
Haluaisin oikeastaan kysyä neuvoston puheenjohtajalta seuraavaa. Saharovin leski oli eilen vieraana ryhmässämme. Rouva Saharov kertoi seuraavaa: "Venäjällä on tällä hetkellä sellainen tilanne, että siellä tosiaankin on demokraattisia toimielimiä ja lehdistön vapaus, mutta se ei toimi enää hyvin." Haluaisin kysyä teiltä, olivatko tällaiset Euroopan unionin sisällä vallitsevat huolet myös asialistalla presidentti Putinin kanssa käydyssä keskustelussa.
<P>
Toinen kysymykseni teille koskee seuraavaa. Me kaikki olemme kiitollisia siitä, että Miloeviæ on kaltereiden takana. Tässä ei ole luonnollisestikaan kysymys siitä, onko Bushin diplomatia voittanut. On kysymys siitä, että Euroopan unioni voi auttaa entistä Jugoslaviaa, siis Serbiaa ja Montenegroa, köyhyyden vastaisessa taistelussa, välttämättömissä talousuudistuksissa sekä tulevaisuudennäkymien tarjoamisessa väestölle. Eikö neuvosto voisi tehdä tässä asiassa aloitteen osoittaakseen myös väestölle, että on tosiaankin hyödyllistä, että Miloeviæ joutuu kalterien taakse?
<P>
Viimeinen huomaukseni liittyy Göteborgin huippukokoukseen. Presidentti Bushin läsnäolon ei saa antaa varjostaa sitä liikaa, vaan meidän on ennen kaikkea keskityttävä laajentumiseen. Tämä on vuoden viimeinen huippukokous, jossa käsitellään laajentumista. Poistakaamme esteet.

<SPEAKER ID=34 LANGUAGE="FR" NAME="Berès">
Arvoisa puhemies, arvoisa neuvoston puheenjohtaja, arvoisa komission puheenjohtaja, hyvät kollegat, Tukholman huippukokous merkitsee kovia aikoja ainakin kolmelle asialle, joihin haluaisin nyt palata.
<P>
Mielestäni Euroopan talouskasvun kehityksestä ja edellytyksistä annettiin tärkeitä signaaleja, ja tänä aamuna kuulin joidenkin kritisoivan sitä, että vapauttamista on pystytty jollakin tavoin rajoittamaan. Tarkastellessamme Erikssonin tilannetta Ruotsissa ja Marks & Spencerin tai Danonen tilannetta Ranskassa on mielestäni aika pohtia, mikä on sen kasvun hinta, jota olemme toteuttamassa. Arvoisa komission puheenjohtaja, kuulin teidän vaativan, että yhteisön on pidettävä lupauksensa. Se ei voi tehdä sitä, jos se irtisanoo tuhansia palkansaajia. Tämän vuoksi, arvoisa neuvoston puheenjohtaja, kun vaaditte meiltä tasapainon löytämistä talouden liberalisoinnin ja sosiaalisen vastuun välillä, taidatte yhtyä kansalaistemme todelliseen huolenaiheeseen.
<P>
Näin ollen, ja tämä on toinen kohta, josta haluan puhua, mielestäni kaikki ponnistukset yleisten palvelujen rakenteen kehittämiseksi ovat tärkeitä. Asiasta on laadittu luonnos puitedirektiiviksi. Odotamme, että sen käsittelyssä edistytään. Jos siinä nimittäin ei edistystä, mitä hyötyä tämän puitedirektiivin antamisesta olisi, koska olisimme vapauttaneet jo kaikki alat? Olemme jo nyt selvästi myöhässä: on aika toimia ja kehittää näiden alojen rakennetta.
<P>
Toinen asia on menetelmä. Monet ovat jo sanoneet tämän ennen minua: Lissabon oli virstanpylväs, se todettiin Tukholmassa. Pidämme tärkeänä, että hyväksymänne päätelmät Luxemburgin prosessin, Euroopan sosiaalisen toimintaohjelman, Lissabonin prosessin ja talouspolitiikan päälinjojen paremmasta yhteensovittamisesta voisivat auttaa keväällä pidettävää Eurooppa-neuvostoa löytämään tai löytämään uudelleen todellisen tehtävänsä, joka on määrittää suuntaviivoja komission valmistelutöiden pohjalta. Tällä tavoin kumpikin voisi toimia omassa tehtävässään: komissio aloitteen tekijänä ja Eurooppa-neuvosto suuntaviivojen määrittäjänä. Jos nimittäin kumpikin haluaa tehdä kaiken, saattaa välillä näyttää siltä, että se on kivuttomampaa, mutta se on usein myös tehottomampaa.
<P>
Arvoisa puhemies, lisäksi olemme sitä mieltä, että jos haluamme ottaa näissä menetelmissä huomioon sosiaalisen vastuun, josta puhuitte, meidän pitäisi myös muuttaa mittareitamme. Emme tunne tarkkaan sosiaalista tilannetta. Olemme kyllä edistyneet Luxemburgin jälkeen, mutta mitä oikeastaan tiedämme todellisesta lisäarvon jakautumisesta? Tiedämmekö, miten palkansaajien pätevyys otetaan huomioon heidän liikkuvuudessaan? Mitä tiedämme keinoistamme ehkäistä irtisanomisia, jotka olisivat vain taloudellisista syistä tehtyjä irtisanomisia ja joista tulisi rahataloudellisista syistä tehtyjä irtisanomisia? Tämä ei todellakaan ole sellainen Eurooppa, jonka me haluamme.

<SPEAKER ID=35 LANGUAGE="DE" NAME="Pack">
Arvoisa puhemies, hyvät kollegat, on hyvä, että Makedonian presidentti Trajkovski oli Tukholmassa. Hän on mies, joka panostaa erityisesti etnisten ryhmien yhteiseloon. Makedonian tilannetta analysoitaessa päätyy pakostakin siihen tulokseen, etteivät radikaalit tapahtumat johdu niinkään Makedoniasta itsestään, vaan pikemminkin länsivaltioiden hitaasta toiminnasta Kosovon kysymyksessä. Millainen on Makedonian todellinen tilanne? Valakkeja, serbejä, romaneja ja turkkilaisia koskevat vähemmistöjärjestelyt ovat Makedoniassa mallikelpoisia. Monet sen alueen valtiot voisivat ottaa siitä esimerkkiä.
<P>
Toiseksi: noin 28 prosentin suuruinen albaanivähemmistö tarvitsee tietenkin erityiskohtelua. Sillä on hallituksessa neljä avainasemassa olevaa ministeriä. Edellinen hallitus ei valitettavasti ottanut huomioon albaanien korkeakoulutusta eikä Tetovon yliopistoa koskevia kysymyksiä. Nykyinen hallitus pani nämä asiat alulle Kosovon kriisistä huolimatta, ja juuri sillä hetkellä tulee muualta ääriryhmiä, jotka kyseenalaistavat ne. Kehotan neuvostoa auttamaan tätä hallitusta hankkeidensa jatkamisessa ja suosittamaan Makedonian hallitusta tukemaan niitä. Kehotan myös jäsenvaltioita avustamaan Tetovon yliopiston rahoituksessa, jotta akateeminen vuosi voisi alkaa.
<P>
Kosovosta puheen ollen vaadin aivan ehdottomasti, että Serbian ja Makedonian välisestä rajasta tehdään ääriryhmille ylitsepääsemätön. Onnistumme siinä nyt todennäköisesti tilanteen vaatimien aputoimien avulla. Yhdistyneiden Kansakuntien Kosovon siviilioperaation (UNMIK) on vihdoinkin saatava Kosovossa aikaan vaalit, jotta valitut poliittiset albaaniedustajat voivat ottaa kohtalon omiin käsiinsä ja läksyttää ääriryhmiä oikein kunnolla.
<P>
Länsimaiden hallitusten on vihdoinkin ymmärrettävä, että ongelmia on tarkasteltava johdonmukaisesti ja ne on ratkaistava. Jos jätämme asiat aina puolitiehen, ääriryhmät saavat vain lisää vaikutusvaltaa.

<SPEAKER ID=36 LANGUAGE="NL" NAME="Van Lancker">
Arvoisa puhemies ja arvoisat kollegat, olen saanut sellaisen vaikutelman, että ne, jotka hyvin mielellään korostavat, että Tukholman huippukokous oli laimea ja että siihen sisältyi paljon retoriikkaa mutta vähän tuloksia, haluaisivat hyvin mielellään saada meidät unohtamaan, että Tukholmassa otettiin joitakin oleellisen tärkeitä askelia meidän tavoittelemamme eurooppalaisen politiikan tasapainottamiseksi uudelleen sosiaalisesti ja ekologisesti. Arvoisa neuvoston puheenjohtaja, viittasitte juuri alustuksessanne Espanjan puheenjohtajuuteen. Minä haluaisin puolestani viitata puheenjohtajavaltio Belgiaan, koska Tukholmassa annettiin muutamia hyvin oleellisia ja konkreettisia tehtäviä tälle puheenjohtajavaltio Belgialle. Ensisijainen tehtävä on muotoilla lopultakin sellaiset tavoitteet, että Euroopan tasolla liityttäisiin taisteluun köyhyyttä ja sosiaalista syrjäytymistä vastaan. Tämä on mielestäni hyvin tärkeä tehtävä. Toivon muuten, samoin kuin ryhmäni, että siinä yhteydessä voidaan ottaa asialistalle uudelleen myös keskustelu köyhyysnormista ja riittävästä tulotasosta kaikille tämän unionin kansalaisille.
<P>
Toiseksi haluan puhua väestökehityksestä, johon jo itse viittasitte. Olen iloinen siitä, että lopultakin eurooppalaista eläkekeskustelua eivät käy enää pelkästään valtiovarainministerit tarkastellessaan tervettä julkista taloutta vaan myös sosiaaliministerit tarkastellessaan riittävän eläkkeen takaamista kaikille. Yhteisvastuullisuutta sukupolvien välillä ja ikääntyneen sukupolven sisällä tarvitaan, samoin kuin eläkejärjestelmien laadun takaamista painopisteenä. Myös tästä tulee hyvin tärkeä tehtävä ja vastuu puheenjohtajavaltio Belgialle, itse asiassa sen jälkeen kun Göteborgin kotitehtävät on saatu valmiiksi. Lisäksi tässä yhteydessä ryhmäni kannattaa muuten täysin sitä, että päätettäisiin ikääntyneiden työntekijöiden työllisyyttä koskevien konkreettisten tavoitteiden laatimisen aloittamisesta. Arvoisa neuvoston puheenjohtaja ja arvoisat kollegat, tässäkin asiassa on toki tehtävä valintoja. Se on minusta selvää. Valintana ei voi olla varhaiseläkkeiden poistaminen julmasti tai eläkeiän nostaminen vaan eläkkeelle siirtymistä koskevien joustavien järjestelyjen käyttöönotto ja työn laadun parantaminen.
<P>
Arvoisa neuvoston puheenjohtaja, sitten tulen viimeiseen asiaani: työn laatuun. Odotamme myös tässä asiassa paljon neuvostolta ja komissiolta, jonka on toimitettava meille indikaattoreita, jotta tämän avoimen koordinoinnin ansiosta ei huolehdittaisi pelkästään työpaikkojen lisäämisestä vaan myös paremmista työpaikoista. Arvoisat kollegat, työn laadussa ei ole kuitenkaan kysymys pelkästään indikaattoreista ja avoimesta koordinoinnista, vaan siinä on kysymys myös lainsäädännöstä. Niinpä odotamme uutta siirtoa sekä komissiolta että neuvostolta, jotta ne voisivat tarjota meille uudelleenjärjestelyn puitteissa, jossa olemme jälleen mukana, muutetun direktiivin eurooppalaisista yritysneuvostoista ja työskennellä pikaisesti tiedottamista ja kuulemisia koskevan direktiivin parissa. Myös nämä ovat takuita työn laadusta, ja luotamme tässä asiassa Ruotsin ja Belgian puheenjohtajavaltioihin.

<SPEAKER ID=37 LANGUAGE="SV" NAME="Persson">
. (SV) Arvoisa puhemies, saanen lyhyesti kommentoida keskustelua. Ensiksi haluan kiittää ilmaisemastanne tuesta puheenjohtajavaltio Ruotsille sekä teidän ja komission kanssa yhdessä tekemällemme työlle, joka luonnollisesti antoi meille erittäin hyvän pohjan Tukholman huippukokousta varten. Siten siis oli olemassa hyvät edellytykset. Haluan kommentoida teidän panostanne kahdelta puolelta. Ensiksi haluan puhua ulkosuhteista ja toiseksi Lissabonin prosessista, koska selontekoni keskustelun alussa oli jäsennetty näin.
<P>
Ulkosuhteista sanoisin, että olen iloinen, että niin monet ovat huomanneet puheenjohtajavaltion tavoitteen saada unionin jäsenvaltiot todellakin toimimaan yhdessä silloin, kun ne voivat toimia yhdessä. Tämä perustuu konsensukseen, yksimielisyyteen. Me unionissa emme tunnetusti ole samaa mieltä kaikista kysymyksistä, mutta tästä kysymyksestä olemme yksimielisiä. Kun meillä on yhteisiä tavoitteita, meidän pitää myös toimia yhdessä.
<P>
Tietenkin saamme paljon huomiota joukkotiedotusvälineissä, kun tapaamme presidentti Putinin. En hämmästyisi, jos joukkotiedotusvälineet kiinnittäisivät vielä enemmän huomiota, kun otamme vastaan presidentti Bushin, mutta se, joka luulee, että otamme näitä vierailijoita vastaan vain saadaksemme huomiota joukkotiedotusvälineissä, on erehtynyt unionin perustehtävistä. Meillä on velvollisuus ja oikeus tehdä aloite suhteissamme sekä Yhdysvaltoihin että Venäjään. Suhteita on syvennettävä ja kehitettävä, ja dialogin on oltava avointa. Sen on oltava rehellistä ja sen on oltava kriittistä, mutta meidän on tietysti kokomme ja voimakkuutemme takia käytävä tätä keskustelua todella luottamalla itseemme. Tästä on kyse. Olen iloinen, että olette huomanneet, että me Ruotsin puheenjohtajakaudella pyrimme aiempaa yksimielisemmin korostamaan ulkopolitiikkaa sekä Euroopan unionin puitteissa että neuvoston puitteissa. Tämä on tärkeää.
<P>
Siten sanon muutaman sanan Lissabonin prosessista. Saanen puhua sääntelyn purkamisesta, vapauttamisesta.
<P>
Olen sellaisen valtion pääministeri, joka on avannut monia markkinoita, vapauttanut, purkanut sääntelyä. Näen tällä pääasiassa myönteisiä vaikutuksia, mutta olisin erittäin huono poliitikko, jos en lisäksi näkisi tällaisen prosessin läpiviemiseen liittyviä vaikeuksia. Kyseessä on erittäin suuri, perusteellinen muutos. Tämä ei ole yksinkertaista. Kunnioitan erittäin paljon niitä kollegoja, jotka omissa maissaan aloittavat tämän prosessin muutamilla keskeisillä alueilla ja käyvät sitä poliittista keskustelua, jonka monet meistä ovat jo omissa maissaan käyneet. Se ei ole mikään helppo keskustelu. Uskoakseni olisi erittäin suuri erehdys, jos alettaisiin väkisin tehdä päätöksiä ja siten luotaisiin tilanne, jossa nämä perusteelliset muutokset monissa maissa johtaisivat välittömästi erittäin voimakkaisiin kansallisiin vastareaktioihin. Siksi uskon, että Lissabonin prosessissa käyttämämme menetelmä on tätä selvästi parempi, silloin kun kyseessä ovat tämäntyyppiset taloudellisten tai poliittisten ehtojen muutokset. Sanon tämän vastauksena konservatiiviryhmän Poetteringille, koska näen, kuinka prosessi kehittyy ajan mittaan. Prosessi etenee oikeaan suuntaan, ja viemme sitä eteenpäin niin, että saamme tueksemme kansallisen poliittisen mielipiteen kaikissa maissa. Sitä emme voi koskaan jättää ottamatta huomioon.
<P>
Haluan myös tähdentää, että en halua sääntelyn purkamista ja vapauttamista, jollei niiden tuomia etuja ja lisääntynyttä kasvua käytetä siihen, että tavallisille ihmisille annetaan mahdollisuus elää parempaa ja rikkaampaa elämää. Tämä tasapaino on säilytettävä koko ajan. Kohdistan sanani niille, jotka ovat sanoneet, että me emme ole toteuttaneet mitään toimia työttömyyden torjumiseksi. Toimenpiteille antaa leimansa se, että työttömyyttä torjutaan parhaiten taloudellisella kasvulla ja taloudellisella kehityksellä. Ilman kasvavaa tuotantoa meillä ei ole myöskään mitään mahdollisuuksia torjua työttömyyttä. Voimme luoda eri ohjelmia, lyhentää työaikaa, toteuttaa koko joukon erilaisia toimia - mutta tämä on suurimmassa ahdingossa oleville aina vain puolustusohjelma. Jos haluamme selvitä työttömyyskysymyksestä hyökkäävästi, sen on tapahduttava niin, että kakku kasvaa, koska talous kehittyy. Tätä varten olemme Tukholmassa laatineet suuntaviivat.
<P>
Useat puhujat ovat maininneet unionin laajentumisen. Käymme tällä hetkellä intensiivisiä neuvotteluja, joihin komissio osallistuu erittäin aktiivisesti. Käsittääkseni neuvottelut ovat menestyksekkäitä, mutta ne eivät ole helppoja. Minun tehtäväni neuvoston puheenjohtajana on varmistaa, että unionin säännöstö saadaan neuvotteluissa voimaan ja että neuvotteluja käydään niin, että saamme muutoksen ehdokasvaltioiden lainsäädäntöön, markkinoihin ja poliittiseen järjestelmään. Tämä muutos tekee niiden liittymisen mahdollisimman kivuttomaksi ja menestyksekkääksi. Neuvottelut ovat vaikeita, ja me olemme parhaillaan keskellä niitä. Suhtaudun toiveikkaasti siihen, että saavutamme kevään neuvotteluissa Ruotsin puheenjohtajakaudella sellaista menestystä, jota voimme luonnehtia läpimurroksi.
<P>
Avoimuudessa puheenjohtajavaltiolla ja parlamentilla on liitto. Toivon, että pääsemme päämääräämme. Olen samaa mieltä Bertel Haarderin tilannetta kohtaan esittämästä kritiikistä. Nämä eivät ole kohtuullisia edellytyksiä poliittiselle työlle, ja meidän on parannettava avoimuutta, niin että myös kansalaiset saavat suuremmat mahdollisuudet päästä sille alueelle, joka muodostaa poliittisten päätösten pohjan.
<P>
Haluaisin myös mielelläni keskustella niistä edellytyksistä, joita pienellä Ruotsilla on käsitellä EMU-kysymystä ja muita kysymyksiä, mutta en aio käyttää parlamentin aikaa tähän. Palaan mielelläni kysymykseen kahdenkeskisissä yhteyksissä. Tärkeintä on yhdessä varmistaa, että unionin talous on mahdollisimman hyvässä tilanteessa sinä päivänä, kun yhteinen valuutta otetaan käyttöön. Se on meidän kaikkien etu, siitä riippumatta, osallistummeko valuuttayhteistyöhön alusta alkaen vai liitymmekö siihen myöhemmin. Tavoittelemamme menestys on koko Euroopan talouden etu.
<P>
Arvoisa puhemies, kiitos vielä kerran monista rakentavista puheenvuoroista ja näkemyksistä. Kiitän myös komissiota hyvästä yhteistyöstä ennen Tukholman huippukokousta. Odotan innokkaasti tapaamista parlamentin kanssa Göteborgin huippukokouksen jälkeen, ja toivon, että voimme silloin sanoa, että olemme ottaneet yhden askeleen eteenpäin laajentumisessa, vaikka siinä olisikin vielä paljon tehtävää jäljellä.

<SPEAKER ID=38 LANGUAGE="IT" NAME="Prodi">
. (IT) Arvoisa puhemies, käytän vain hyvin lyhyen puheenvuoron, koska yleisesti ottaen yhdyn pääministeri Perssonin esittämään puheenvuoroon.
<P>
Miltei kaikista puheenvuoroista nousi esiin, että tästä huippukokouksesta voidaan antaa kohtuullisen optimistinen arvio, mutta samalla ollaan tietoisia, että huippukokouksessa onnistuttiin saavuttamaan varsin vaikeita tavoitteita, ja samoin kaikista puheenvuoroista kävi ilmi, että meidän on ponnisteltava saavuttaaksemme tulevaisuudessa tarvittavaa edistystä, ja vielä enemmän meidän on ponnisteltava kiinnittääksemme huomiota tekoihin ja tehtyihin päätöksiin. Tämän myötä yhdyn monien parlamentin jäsenten esittämiin vastaväitteisiin ja huomautuksiin päätöksentekoprosessia koskevasta kysymyksestä. Useissa eri tilaisuuksissa jäsen Brokin, jäsen Poetteringin ja jäsen Segnin puheista on noussut selvästi esiin, että sekä huippukokouksia että koko meidän toimintaamme koskevien päätöksentekoprosessien täytyy käydä läpi erittäin huolellinen uudistus tämän aloittamamme pitkän tarkistusprosessin aikana, joka on määrä saada päätökseen vuoden 2003 lopun ja vuoden 2004 alun välillä. Tämä on täsmällinen sitoumus, jota parlamentin ja kaikkien meidän pitää noudattaa.
<P>
Toinenkin yleisluonteinen aihe nousi esiin monien puhujien puheenvuoroista: yhtäältä ollaan vakuuttuneita, että maailmanlaajuistuminen on väistämätön asia, joka ei ole pelkästään välttämätön vaan myös suuri ja myönteinen asia Euroopalle; toisaalta tunnetaan myös oikeutettua ja suurta pelkoa juuri maailmanlaajuistumisen eräistä seurauksista. En voi olla ilmaisematta parlamentille syvää huoltani, jota tunnen sen vuoksi, että vaikka viime vuosina Euroopassa tapahtunut talous- ja työllisyyskasvu on ollut kiitettävää, samaan aikaan tulojen epäsuhtainen kasvu on kuitenkin lisääntynyt, mitä voitaisiin pohjimmiltaan pitää osoituksena sosiaalisesta epäoikeudenmukaisuudesta, joka ei välttämättä ole maailmanlaajuistumisen seurausta. Voimme päinvastoin korjata tilanteen ja sovittaa yhteen maailmanlaajuistumisen sosiaalisen oikeudenmukaisuuden kanssa ja mukauttaa ne toisiinsa. Tätä aihetta on syytä pohtia perusteellisesti, sillä liian usein sekoitamme nämä kaksi tekijää: me siis uskomme, että koska maailmanlaajuistuminen avaa taloutemme ovet, tämän seurauksena tulojen jakautuminen on väistämättä epäoikeudenmukaisempaa ja vahvasti erijakoista. Tämä ei missään nimessä ole väistämätön seuraus.
<P>
Esiin nousi myös eräs toinen yleisesti hyväksytty seikka joka liittyy tulevaan Göteborgin huippukokoukseen eli Kioton sopimusta koskeva yksimielinen kanta. Asiassa ei missään tapauksessa ole tarkoitus synnyttää sanaharkkaa Yhdysvaltojen kanssa, vaan kyse on tietoisuudesta, että meidän on toimittava vastuullisesti. Ja meidän eurooppalaisina täytyy tuntea laaja-alaista vastuuta kaikista maailman kansalaisista.
<P>
Puheenvuoroni lopuksi esitän vielä yhden huomion, joka saattaa vaikuttaa tekniseltä mutta joka on suunnattoman tärkeä. Tämä seikka koskee yhtä huomattavimmista Tukholman huippukokouksessa päätetyistä aiheista, eli niitä seurauksia, jotka juontuvat rahoitusmarkkinoiden suhteiden laajentumisesta ja tätä seuraavia parlamentin, komission ja neuvoston välisiä suhteita. Jäsen Randzio-Plath otti oikeutetusti esiin tämän ongelman, josta haluaisin nopeasti esittää käsitykseni nimenomaan parlamentille, koska pidän asiaa erityisen tärkeänä.
<P>
Haluaisin selventää, että Tukholmassa saavutettu sopimus koskee komitologiapäätöstä, koska siinä otetaan mallia suoraan vuonna 1999 tehdystä päätöksestä ammattikielessä niin sanotusta "Aerosolin tapauksesta" - ja sopimukseen sisällytetään päätöksen tiedonannot sekä komission tiedonanto. Komissio ei tässä tapauksessa ilmaissut, että koko arvopaperialaa täytyisi pitää varovasti käsiteltävänä alana, kuten eräät valtiot halusivat ja pyysivät; komissio on sen sijaan ponnistellut välttääkseen asettumasta jäsenvaltioiden vallitsevien mielipiteiden tielle sellaisissa tapauksissa, joissa ja vain siinä tapauksessa olisi tarpeen käyttää erityisen varovaisia toimeenpanotoimia: erityisesti komissio siis tarkastelee tapauksia tapauskohtaisesti, ja siitä syystä en näe mitään syytä muuttaa annettujen toimivaltuuksien kohdalla nykyistä toimielinten välistä tasapainoa. Parlamentti voikin esittää kantansa tärkeimpien seikkojen välisistä eroista, eli komission ehdottamiin toimiin liittyvistä teknisistä määräyksistä. Tästä erottelusta täytyy tietenkin päättää parlamentin ja neuvoston tavanomaisen yhteispäätösmenettelyn pohjalta. Tämän lisäksi komissio ilmoittaa ja sen pitää ilmoittaa säännöllisesti parlamentille arvopaperikomitean toiminnasta, ja mikäli parlamentti katsoo, että komission ehdottamassa toimeenpanotoimen hankkeessa annettu toimivalta on ylitetty, komissio on luvannut, että se viipymättä tutkii toimeenpanotoimia koskevia hankkeita ja ottaa samalla täysipainoisesti huomioon parlamentin kannan.
<P>
Meidän pitää siis päättää asiasta yhteispäätösmenettelyn puitteissa konkreettisten lainsäädäntöehdotusten pohjalta. Halusin muistuttaa tästä asiasta, koska toivoisin, ettei tämän Tukholmassa päätetyn näin tärkeän päätöksen joka on tärkein Tukholmassa tehty päätös edistyminen hidastuisi menettelyihimme liittyvien ongelmien tai sellaisten vaikeuksien vuoksi, joita meillä on yhteisen kannan saavuttamisessa. Näin ei pidä käydä: meidän pitää edetä selkeästi, koska Euroopan kansalaisethan edellyttävät, että merkittävimmän valtatahon, eli neuvoston tekemät päätökset pannaan ripeästi toimeen, muuten uskottavuutemme heikkenee entisestään. Ja juuri tätä aiotaan käsitellä Göteborgin Eurooppa-neuvostossa erittäin tärkeänä asiana. Toivon, että neuvoston kokousta valmistellaan yhtä uutterasti ja yhtä avoimesti kuin Tukholmankin huippukokousta, sillä Göteborg on pohjimmiltaan samaisen Tukholman Eurooppa-neuvoston toinen osa: siellä sulkeutuu niiden uudistusten kehä, jotka Lissabonissa kehiteltiin, ja tässä kokouksessa pitää arvioida, ovatko nämä uudistukset sopivia pitkällä aikavälillä, mitä emme enää ole tottuneet tekemään. Mutta jos emme opi tekemään myös näitä asioita, kaikkia tekemiämme päätöksiä pitää tulevaisuudessa arvioida uudelleen.
<P>

<SPEAKER ID=39 LANGUAGE="EN" NAME="McMillan-Scott">
Arvoisa puhemies, Ruotsin pääministeri oli paitsi kohtelias, myös aika rohkea tullessaan tänne. Kuten monet puheenvuoron käyttäneet ovat jo sanoneet, Tukholma oli taloudellisella rintamalla suuri pettymys. Jälleen kerran hallitusten päämiehet tyytyivät vain asettamaan ministereille teoreettisia määräaikoja markkinoiden vapauttamiseksi tulevaisuudessa sen sijasta, että he olisivat luoneet konkreettiset edellytykset sopimuksille, jotka olisi pitänyt tehdä jo ajat sitten, tai tehneet nämä sopimukset itse.
<P>
Vapauttamispuheet ovat niin sanoakseni paljon melua tyhjästä. Euroopan sosialistijohtajien itselleen asettamat standardit ovat varsinainen rimanalitus. Nämä standardit ovat kaukana siitä yhtenäismarkkinoiden hengestä, joka vallitsi silloin, kun keskusta ja oikeisto vielä hallitsivat Eurooppaa. Yksi Tukholman huippukokouksen suurimmista epäonnistumisista tapahtui ulkopolitiikan alalla. Maailmassa on tapahtunut suuria mullistuksia, mutta Tukholman huippukokous näytti sivuuttavan ne kokonaan. Esimerkiksi 19. maaliskuuta kokoontunut yleisten asioiden neuvosto päätti taas kerran, ettei se esittäisi Genevessä toimivalle YK:n alajärjestölle valitusta Kiinan ihmisoikeusrikkomuksista. Euroopan unioni teki näin joka vuosi vuoteen 1997 asti. Nyt sosialistit ovat epäonnistuneet ja käyttäytyvät ikään kuin mitään ei olisi tapahtunut.
<P>
Mikä vielä tärkeämpää - kuten jäsen Poettering kertoi parlamentille eilen, ja muutkin puheenvuoron käyttäneet ovat viitanneet tähän - eilen illalla PPE-DE-ryhmä oli kuuntelemassa, kun Jelena Bonner kuvaili Venäjän nykytilannetta: presidentti Putin tuli Tukholmaan, pääministeri Persson antoi hänelle käteen 100 miljoonan euron sekin, ja heti seuraavalla viikolla Putin ryhtyi uusiin toimenpiteisiin tiedotusvälineitä vastaan. Venäjällä ei ole nyt yhtään ainoaa riippumatonta mediakanavaa. Tämä on skandaali. Olen hyvin pettynyt, että pääministeri Persson ei käyttänyt aamulla tilaisuutta hyväkseen arvostellakseen presidentti Putinia siitä, miten tämä painostaa Venäjän tiedotusvälineitä, ja siitä, miten Venäjällä poljetaan demokratiaa. Venäjä on suuri itänaapurimme. Meidän on toimittava Venäjän-suhteissa käytännölliseltä ja poliittiselta pohjalta, mutta suoraan ja määrätietoisesti. Taivas varjelkoon, jos sosialistit olisivat johtaneet Eurooppaa kylmän sodan aikana.
<P>
(Voimakkaita suosionosoituksia oikeistolta)

<SPEAKER ID=40 LANGUAGE="EN" NAME="Simpson">
Arvoisa puhemies, taivas meitä varjelkoon, jos konservatiivit vielä joskus pääsevät johtamaan Eurooppaa.
<P>
Haluan keskittyä kahteen näkökohtaan, joita tiedän parlamentin pitävän äärimmäisen tärkeinä, nimittäin Galileo-hankkeeseen ja postipalvelujen tulevaisuuteen. Nyt kun minulla on tilaisuus osallistua tähän keskusteluun, haluan todeta pitäväni myönteisinä paitsi neuvoston päätöslauselmia yhtenäisestä eurooppalaisesta ilmatilasta, myös neuvoston määrätietoista pyrkimystä esittää parlamentille kesäkuuhun mennessä ehdotuksia tulo- ja saapumisaikojen jakamisesta yhteisön lentokentillä.
<P>
Galileosta puheen ollen on syytä muistaa, että itse asiassa neuvosto teki aloitteen tästä ohjelmasta maaliskuussa 1998. Kölnin Eurooppa-neuvostossa ja Feirassa vahvistettiin tätä sitoumusta toteamalla, että strategiset päätökset olisi tehtävä joulukuuhun 2000 mennessä. Mutta suoraan sanottuna neuvostoa alkoi sen jälkeen jänistää, mihin talousministerien painostus epäilemättä vaikutti. Myönnän, että Galileon kustannukset ovat noin 3 miljardia euroa, mikä merkitsee, että yksityisen sektorin osallistuminen on elintärkeää, mutta myös Euroopalle koituvat edut ovat huikeat sekä taloudellisessa että sosiaalisessa mielessä. Alan eurooppalaiset yritykset ovat antaneet sitoumuksensa. Nyt jäsenvaltioilta tarvitaan poliittista sitoutumista siihen, että ne jatkavat sinnikkäästi Galileo-hanketta ja tekevät sen myönteisesti ja määrätietoisesti yhteistyössä yksityisen sektorin kanssa.
<P>
Aikaisemmin päivällä jäsen Poettering arvosteli neuvostoa siitä, ettei se ole asettanut aikataulua postipalvelujen vapauttamiselle. Itse asiassa olen tässä asiassa neuvoston kannalla ja muistuttaisin sekä jäsen Poetteringia että komission jäsen Bolkesteinia kannasta, jonka parlamentti omaksui postipalvelujen vapauttamiseen ensimmäisessä käsittelyssä muutama kuukausi sitten. Valtaenemmistö äänesti säänneltyä, vaiheittaista vapauttamista 150 000:een asti asettamatta takarajaa vapauttamisen päättymiselle. Kun siis luen Tukholman Eurooppa-neuvoston päätelmistä, että neuvosto haluaa tehdä yhteistyötä parlamentin kanssa, pidän tätä myönteisenä. Muistuttaisin kuitenkin neuvostoa, että parlamentin kanta on selkeä ja yksiselitteinen ja että sen takana on selvä poliittinen yksimielisyys yli puoluerajojen.
<P>
Posti ei aiheuta parlamentille ongelmia. Neuvostolle se aiheuttaa. Tähän on selkeä ratkaisu: hyväksytään parlamentin kanta ja hylätään komission jäsen Bolkesteinin esittämät ääripolitiikat, niin pääsemme varmasti muutamassa päivässä sopimukseen postipalvelujen tulevaisuudesta.

<SPEAKER ID=41 LANGUAGE="ES" NAME="Galeote Quecedo">
Arvoisa puhemies, haluaisin aluksi myönteisenä tietona tähdentää, että Tukholman Eurooppa-neuvostossa pidettiin kiinni Lissabonissa viitoitetusta strategiasta ja jopa täydennettiin ja vahvistettiin sitä muutamassa konkreettisessa tapauksessa.
<P>
On epäilemättä myönteinen asia, että pidettiin tärkeänä sosiaalista toimintaohjelmaa ja varsinkin sosiaaliturva- ja terveydenhoitojärjestelmiä, työllisyysasteiden asettamista, halua alentaa julkisten tukien tasoa vaikka olisinkin mielelläni nähnyt meidän menevän pitemmälle uusien tekniikoiden kehittämistä tai päätöstä Euroopan elintarvikeviranomaisen perustamisesta.
<P>
Arvoisa puheenjohtaja Prodi, sen sijaan vapauttamisprosessien alalla kehitys on ollut Euroopan unionin sisällä huolestuttavan epäsuhtaista, minkä vuoksi tarvitaan välittömästi yhteisön sisäisiä investointeja sääntelevää lainsäädäntöehdotusta, mistä me parlamentin ryhmät lähes kokonaisuudessaan muistutimme eilen komission jäsen Bolkesteinia.
<P>
Tässä mielessä puhuisin lopuksi pyrkimyksestä luoda yhtenäinen ilmatila, jonka sekä neuvoston puheenjohtaja että komission puheenjohtaja mainitsivat, ja haluaisin sanoa puheenjohtaja Prodille, että uskomme komission toimivan tällä alalla tehtyjen sitoumusten edellyttämää paneutumista ja varovaisuutta noudattaen ja joka tapauksessa yhteisön säännöstöön tukeutuen. Arvoisa Prodi, yhteisön säännöstöön liittyy Gibraltarin lauseke, joka ei syntynyt 1700-luvulla vaan Yhdistyneen kuningaskunnan ja Espanjan hallitusten vuonna 1987 tekemän sopimuksen pohjalta, ja siinä meidän on päästävä yhä eteenpäin saattaessamme tämän Göteborgin sopimuksen päätökseen.
<P>
Puhemies. Koska on aika aloittaa äänestykset, keskustelu keskeytetään ja sitä jatketaan klo 15.00.

<SPEAKER ID=42 LANGUAGE="PT" NAME="Pacheco Pereira">
Arvoisa puhemies, haluaisin ilmoittaa puhemiehistölle, että sen jälkeen, kun Euroopan parlamentti puolsi aloitetta Cabindan alueella panttivankeina pidettyjen portugalilaisten vapauttamista, yksi heistä tosiaan vapautettiin eilen, ja halusin kertoa teille, arvoisa puhemies, että parlamentin aloitteella oli tärkeä merkitys hänen vapauttamisessaan. Meidän on tehtävä kaikkemme, jotta loput Cabindassa panttivankeina olevat portugalilaiset saataisiin viimein vapautetuiksi.

<SPEAKER ID=43 NAME="Puhemies">
Olen iloinen tähänastisista tuloksista.
<P>
Siirrymme nyt äänestyksiin.

<CHAPTER ID=3>
ÄÄNESTYKSET
<SPEAKER ID=44 NAME="Puhemies">
Työjärjestyksen 15 ja 18 artiklan mukaisesti siirrymme varapuhemiehen äänestykseen. Koska vapaita paikkoja on vain yksi, ja koska ehdokkaaksi on esitetty vain yhtä, eli jäsen Catherine Lalumièrea, ehdotan, että vahvistamme hänen valintansa suosionosoituksin.
<P>
(Parlamentti valitsi jäsen Lalumièren suosionosoituksin.) Julistan Catherine Lalumièren Euroopan parlamentin varapuhemieheksi.
<P>
Ilmoitan, että uusi varapuhemies ottaa tehtävästään luopuneen varapuhemiehen paikan arvojärjestyksessä.
<P>
Onnittelen jäsen Lalumièrea hänen valinnastaan, ja toivotan hänelle paljon onnea toimikautensa hoitamiselle.
<P>
(Jatkuvia suosionosoituksia)  
<P>
Menettely ilman mietintöä neuvoston ehdotuksesta asetukseksi asetuksella (ETY) 3653/90 säädetyn, Portugalin viljan ja riisin yhteistä markkinajärjestelyä koskevan siirtymäjärjestelyn muuttamisesta annetun asetuksen (ETY) 738/93 muuttamisesta (KOM(2000) 763 - C5-0716/2000 - 2000/0295(CNS))
<P>
(Parlamentti hyväksyi ehdotuksen.)  
<P>
Trakatellisin laatima ympäristöasioiden, kansanterveyden ja kuluttajapolitiikan valiokunnan mietintö (A5-0104/2001) ehdotuksesta Euroopan parlamentin ja neuvoston päätökseksi yhteisön kansanterveysalan toimintaohjelman (2001-2006) hyväksymisestä (KOM(2000) 285 - C5-0299/2000 - 2000/0119(COD))
<P>
(Parlamentti hyväksyi päätöslauselmaesityksen, joka liittyy lainsäädäntöön.)  
<P>
Staunerin esittämä talousarvion valvontavaliokunnan mietintö (A5-0112/2001) komission kertomuksesta toimenpiteistä, jotka komissio on toteuttanut niiden huomautusten pohjalta, jotka sisältyvät vastuuvapauden myöntämistä Euroopan yhteisöjen yleisen talousarvion toteuttamisesta varainhoitovuonna 1998 koskevaan päätöslauselmaan (KOM(2000) 558 - C5-0560/2000 - 2000/2263(DEC))
<P>
(Parlamentti hyväksyi päätöslauselman)
<P>
  (Istunto keskeytettiin klo 11.55, ja sitä jatkettiin klo 12.35.)
<P>
  
<P>
Blakin laatima talousarvion valvontavaliokunnan mietintö (A5-0113/2001) vastuuvapauden myöntämisestä Euroopan unionin yleisen talousarvion toteuttamisesta varainhoitovuonna 1999 (komissio) (SEC(2000) 537 - C5-0310/2000 - 2000/2155(DEC))
<P>
Ennen äänestystä:

<SPEAKER ID=45 LANGUAGE="DE" NAME="Kuhne">
Arvoisa puhemies, ennen äänestystä tavallisesti ilmoitetaan, onko erikielisissä versioissa painovirheitä. Sain tietää, että espanjankielisessä versiossa on korjattavaa. Onko puhemiehistö tietoinen siitä vai ei? Mikäli on, niin olisin kiitollinen, jos siitä ilmoitettaisiin. Tietojeni mukaan yhtä espanjankielisen version kohtaa ei ole muokattu yleisen englanninkielisen perusversion mukaiseksi.

<SPEAKER ID=46 LANGUAGE="ES" NAME="Izquierdo Collado">
Arvoisa puhemies, pyrin puheenvuorossani samaan kuin kollegani korostaakseni, että Blakin mietintöä koskevasta päätöslauselmasta ja tietenkin puhun oltuani ensin yhteydessä esittelijään haluan ensinnäkin tehdä selväksi, että englanninkielinen versio on todistusvoimainen. Toiseksi sen, että 8 kohdan ii alakohdassa, jonka otsikkona on "Lino", on tehtävä kielellinen korjaus suurimpaan osaan versioita, eikä ainoastaan espanjankieliseen versioon. Siinä missä englantilaisessa versiossa lukee "competent authorities" on luettava espanjaksi "autoridades competentes", ja samoin muillakin kielillä.

<SPEAKER ID=47 LANGUAGE="ES" NAME="Pomés Ruiz">
Arvoisa puhemies, olen samaa mieltä, että englanninkielinen versio on todistusvoimainen, ja jäsen Izquierdon äskeisestä lausumasta minun on sanottava, että meille "toimivaltaiset viranomaiset" ja "valvontaviranomaiset" ovat edelleen sama asia, kummassakin tapauksessa kyse on itsehallintoalueista, mutta jos englanninkielisessä versiossa puhutaan "toimivaltaisista viranomaisista", hyväksymme, että se on muotoiltava niin.

<SPEAKER ID=48 LANGUAGE="ES" NAME="Izquierdo Collado">
Arvoisa puhemies, haluan toistaa, että tästä ehdotuksesta on neuvoteltu espanjaksi ja englanniksi, ja että siksi jäsen Pomésin puheenvuoro aiheuttaa ainoastaan sekaannusta. Väitän yhä, että englanninkielisen tekstin espanjankielinen käännös on "toimivaltaiset viranomaiset" (autoridades competentes), koska näin asia on ja näin se on oikein.

<SPEAKER ID=49 LANGUAGE="DE" NAME="Theato">
Arvoisa puhemies, tämä väärinkäsitys selvitettiin jo talousarvion valvontavaliokunnassa, ja olen siksi hyvin hämmästynyt, että se otetaan taas esille. Keskustelimme asiasta talousarvion valvontavaliokunnan äänestyksessä perinpohjaisesti. Siellä asia tuli selväksi, ja ajattelin siksi, että täysistunnollekin olisi selvitetty, että englanninkielinen versio on voimassa ja että muunkielisissä versioissa lukee "toimivaltaiset viranomaiset". Siksi en oikein ymmärrä tätä uutta versiota!
<P>

<P>
(Parlamentti hyväksyi päätöslauselman.)
<P>
Foliasin laatima talousarvion valvontavaliokunnan mietintö (A5-0099/2001) vastuuvapauden myöntämisestä Euroopan unionin yleisen talousarvion toteuttamisesta varainhoitovuonna 1999 pääluokka I - Euroopan parlamentti / Euroopan oikeusasiamies (SEC(00) 539 - C5-0312/2000 - 2000/2157(DEC))

<SPEAKER ID=50 LANGUAGE="ES" NAME="Colom i Naval">
Arvoisa puhemies, mielestäni espanjan käännöksissä on ollut ongelmia, koska myös Foliasin mietinnössä on selviä eroja todistusvoimaisen englanninkielisen tekstin ja espanjankielisen tekstin välillä. Pyytäisin erityisesti kohtaa 19 koskevan käännöksen tarkistamista. Ongelmia voi olla yleisestikin, mutta varsinkin 19 kohta poikkeaa espanjankielisenä täysin englanninkielisestä alkutekstistä.

<SPEAKER ID=51 LANGUAGE="EL" NAME="Folias">
. (EL) Arvoisa puhemies, olen täysin samaa mieltä. Teen yhden selvennyksen: asiakirjan alkuperäinen kieli on kreikka, ei englanti.
<P>
(Parlamentti hyväksyi päätöksen.)   
<P>
Van der Laanin laatima talousarvion valvontavaliokunnan mietintö (A5-0108/2001): Vastuuvapauden myöntäminen Euroopan elin- ja työolojen kehittämissäätiön hallintoneuvostolle talousarvion toteuttamisesta varainhoitovuodelta 1999 (C5-0686/2000 2000/2166(DEC)) - Vastuuvapauden myöntäminen Euroopan ammatillisen koulutuksen kehittämiskeskuksen hallintoneuvostolle talousarvion toteuttamisesta varainhoitovuodelta 1999 (C5-687/2000 - 2000/2165(DEC)) - Vastuuvapauden myöntäminen Euroopan unionin yleisen talousarvion toteuttamisesta varainhoitovuodelta 1999
<P>
Pääluokka IV - Tuomioistuin
<P>
Pääluokka V - Tilintarkastustuomioistuin
<P>
Pääluokka V - Osa B, Alueiden komitea
<P>
(SEC(00) 539 - C5-0312/2000 - C5-0617/2000 - 2000/2156(DEC)) - Varainhoitovuoden 1999 talousarvion toteuttamista koskevan vastuuvapauden myöntämisestä tehtävän päätöksen lykkääminen
<P>
Pääluokka VI - Osa A, Talous- ja sosiaalikomitea
<P>
(SEC(00) 539 - C5-0312/2000 - C5-0617/2000 - 2000/2156(DEC))

<SPEAKER ID=52 LANGUAGE="NL" NAME="Van der Laan">
. (NL) Arvoisa puhemies, haluaisin ainoastaan sanoa jotakin tarkistuksista. Luulen, että tästä asiasta on mennyt väärä tieto istunnoista vastaavalle osastolle. Kannatan esittelijänä kaikkia tarkistuksia. Sanon tämän väärinkäsitysten välttämiseksi. Haluan käyttää tätä tilaisuutta kiittääkseni kaikkia kollegoja myös näistä tarkistuksista.
<P>
(Seuraavissa äänestyksissä parlamentti hyväksyi päätökset ja päätöslauselman.)
<P>
Seppäsen laatima talousarvion valvontavaliokunnan mietintö (A5-0097/2001) vastuuvapaudesta EHTY:n varainhoitovuoden 1999 talousarvion toteuttamisesta (C5-654/2000 - C5-0654/2000 - 2000/2167(DEC))
<P>
(Parlamentti hyväksyi päätöslauselman.)  
<P>
Rühlen laatima talousarvion valvontavaliokunnan mietintö (A5-0109/2001) vastuuvapaudesta kuudennen, seitsemännen ja kahdeksannen Euroopan kehitysrahaston varainhoidosta varainhoitovuonna 1999 (KOM(2000) 357 - C5-0257/2000 - 2000/2164(DEC));
<P>
(Parlamentti hyväksyi päätöslauselman.)  
<P>
Hermangen laatima työllisyys- ja sosiaalivaliokunnan mietintö (A5-0084/2001) komission tiedonannosta neuvostolle, Euroopan parlamentille talous- ja sosiaalikomitealle ja alueiden komitealle: Esteetön Eurooppa vammaisille (KOM(2000) 284 - C5-0632/2000 - 2000/2296(COS)).
<P>
(Parlamentti hyväksyi päätöslauselman.)
<P>
ÄÄNESTYSSELITYKSET- Portugalin viljan ja riisin yhteinen markkinajärjestely (C5-0716/2000)

<SPEAKER ID=53 LANGUAGE="PT" NAME="Figueiredo">
. (PT) Tämän asetusehdotuksen tarkoituksena on vakauttaa tilapäisesti Portugalin viljojen laskusuuntainen erityistuki pitämällä satovuoden 20012002 tuki samalla tasolla kuin edellisenä satovuonna. Tämä päätös, jota kannatimme, tehtiin Portugalin ollessa Euroopan unionin puheenjohtajavaltio, ja sen perusteella yhteisrahoitusta jatkettiin vuodella, jotta portugalilaiset maanviljelijät saisivat korvausta tulojensa pienenemisestä. Kun otetaan huomioon yhteisen maatalouspolitiikan maanviljelijöiden tuloille aiheuttamat paineet ja portugalilaisten maanviljelijöiden tarpeet, laskusuuntaisuuden vakauttamisen pitäisi kuitenkin kattaa koko nykyisen rahoituskehyksen kattama ajanjakso, eli sen pitäisi ulottua satovuoteen 20052006 asti.
<P>
Toisaalta yhteisrahoitetun tuen vakauttamiselle pitäisi asettaa enimmäisraja, esimerkiksi kaksi kertaa niin suuri kuin yksinkertaistetussa järjestelmässä, jotta saataisiin aikaan säästöjä. Niillä voitaisiin rahoittaa sekä vakauttamisen jatkamista, kasvivalkuaistuotantoa tukevien menetelmien luomista että ohjelmaa muiden viljelykasvien vaihtamisesta viljoihin huonomman maaperän hyödyntämiseksi. On muistettava, että monet portugalilaiset pienmaanviljelijät eivät voi saada tukea, koska he eivät pane koko tuotantoaan myyntiin. Heidän pitäisi voida itse käyttää tuotantoaan siten, että heidän oikeutensa tukeen säilyisi. Perusteena voitaisiin käyttää esimerkiksi sitä tuloluokkaa, johon tila sijoittuu.
<P>
Trakatellisin mietintö (A5-0104/2001)

<SPEAKER ID=54 LANGUAGE="EN" NAME="Stihler">
Arvoisa puhemies, Yhdistyneen kuningaskunnan Labour-puolueen valtuuskunnan terveysasioista vastaavana jäsenenä haluaisin antaa äänestysselityksen Trakatellisin mietinnöstä. Vaikka mietinnössä on monia hyviä ominaisuuksia, jotka ansaitsevat tukemme - ja me tuemmekin niitä - olemme noudattaneet kauttaaltaan PSE-ryhmän kantaa, koska tarkistuksista on äänestyslistamenetelmän mukaisesti äänestetty yhtenä ryhmänä. Haluaisin kuitenkin tehdä selväksi, että Trakatellisin mietinnössä mainittu seurantakeskuksen perustamista koskeva ehdotus huolestuttaa meitä suuresti. Meistä tätä ehdotusta ei ole mietitty loppuun asti, sen kustannuksia ei ole arvioitu kunnolla ja sen oikeusvaikutukset voivat viivyttää kaiken sen toteutumista, mikä tässä mietinnössä on hyvää. Kuten eilen illalla sanoin, terveys on kaikkia kansalaisia koskettava asia. Siksi on tärkeää, että saamme tämän ehdotuksen läpi mahdollisimman pian. Odotan innokkaasti toista käsittelyä.

<SPEAKER ID=55 LANGUAGE="IT" NAME="Fatuzzo">
Arvoisa puhemies, koska minut on valittu eläkeläispuolueen edustajaksi tähän parlamenttiin, perustelen varsin mielelläni, miksi äänestin Trakatellisin laatiman merkittävän mietinnön puolesta. Olin huolissani, miten kykenisin perustelemaan äänestystäni, koska viime yönä en nähnyt ainoatakaan unta, ja heräsin hyvin väsyneenä. Mutta juuri siksi, että olin kovin uninen, suljin hetki sitten silmäni ja näin näyn. Kuin unessa näin Trakatellisin, joka oli kuitenkin pillerin muotoinen. Pillerissä luki "sydän- ja verisuonisairauksien hoitoon", kun taas muissa pillereissä, jotka nekin esittivät Trakatellisia, oli teksti "neuropsykiatristen häiriöiden hoitoon", "lastentautien hoitoon" ja niin edelleen. Tämän tärkeän mietinnön ansioista näin siis jäsen Trakatellisin ainoana keinona parantaa kaikkien Euroopan kansalaisten sairaudet. Niinpä onnittelen jäsen Trakatellisia!

<SPEAKER ID=56 LANGUAGE="SV" NAME="Frahm, Herman Schmid, Seppänen ja Sjöstedt">
. (SV) Mielestämme kansanterveyttä ja sairaanhoitoa koskevat kysymykset on ratkaistava kansallisella ja paikallisella tasolla. Emme siksi halua kehittää EU:n työtä tällä alueella sellaiseksi, että se yhä yksityiskohtaisemmin ohjaa valtioiden toimintaa. Katsomme, että Trakatellisin mietinnön suunta on sellainen, että siihen liittyy talousarvion määrärahojen kasvattaminen ja uuden keskuksen perustaminen alueen valvontaa varten. Siksi olemme äänestäneet mietintöä vastaan.

<SPEAKER ID=57 LANGUAGE="EL" NAME="Korakas">
. (EL) Äskettäiset tapahtumat, kuten hullun lehmän tauti, dioksiinit, Jugoslaviaan pudotetut rikastettua uraania sisältävät pommit jne., ja niiden raskaat seuraukset kansalaisten terveydelle ja ravintoketjulle, saavat meidät suhtautumaan erittäin varautuneesti EU:n väitettyyn kiinnostukseen kansalaisten terveydestä ja asiaa koskevien julistusten ja hyvien aikeiden tulvaan. On jo täysin varmaa, että minkä tahansa EU:n toimenpiteen päämotiivi on huolten tyynnyttely eikä niiden ongelmien hoitaminen, joita se omalla politiikallaan aiheuttaa laajoille kansankerroksille.
<P>
EU:n aikeet myös erittäin herkällä kansanterveyden alalla ovat täysin läpinäkyviä myös äskettäisen Tukholman huippukokouksen päätelmissä. Niinpä samaan aikaan ilmoitetaan sekä todellisesta hyökkäyksestä monia ratkaisevan tärkeitä työntekijöiden saavutuksia vastaan (menojen rajoittaminen, talouskuri, yksilön vastuu jne.) että niin kutsutusta Euroopan sosiaalisen mallin nykyaikaistamisesta, joka terveyden alalla tarkoittaa julkisen terveydenhuollon heikentämistä ja yksilöllisen vastuun vahvistamista tarpeiden hoidossa yksityisen sektorin ja suurten taloudellisten terveyden ja vakuutusjärjestelmien alalla toimivien intressien hyväksi.
<P>
Tämän kauden 2001-2006 kansanterveysalan konkreettisen toimintaohjelman avulla EU kattaa suurpääoman ja terveysalan monopolien tavoitteet ja tarpeet. Ei ole sattumaa, että missään ei mainita tai määritellä valtion vastuuta jostain alasta tai asiaan liittyvistä kysymyksistä. Tässä EU:n strategiassa terveys alistetaan täysin markkinoiden laeille, kustannustehokkuusajattelulle. Terveydenhoitojärjestelmään suhtaudutaan pelkkänä kansallisten talousarvioiden rasitteena - eikä sijoituksena inhimillisiin voimavaroihin -, joka pitää mukauttaa talouskurin ehtoihin. Yhteisön arkikielessä tämä tarkoittaa julkisten terveysmenojen leikkaamista, vastuun ja kustannusten sälyttämistä kansalaisten hartioille ja yksityisen sektorin vahvistamista, ja tällä muutetaan terveydenhuolto voittoa tuottavaksi toiminnaksi. Tavoite on muuttaa terveydenhuolto kilpailukykyisiksi markkinoiksi ja turvata voimakkaille monopoleille mahdollisimman suotuisat ehdot, joilla ne voivat tunkeutua terveysalalle ja ottaa sen haltuunsa, samalla kun terveysalan työntekijöiden työ- ja sosiaalioikeudet ja saavutukset tallataan maahan ja alan julkisia menoja vähennetään.
<P>
Euroopan parlamentin esittelijä on samoilla linjoilla kuin komissio. Huolimatta viittauksista edelleen esiintyviin vakaviin terveysongelmiin, hän ei mainitse lainkaan todellisia sosiaalisia syitä ja olosuhteita, jotka kuluttavat terveyttä ja vaarantavat kansalaisten hengen, kuten työolojen huonontumista, vuoro- ja yötyötä, suurten kansanosien elintason dramaattista huonontumista, lisääntyvää köyhyyttä ja työttömyyttä, voitontavoittelun nimissä tehdyn markkinoiden rajattoman vapauttamisen vaikutuksia ravintoketjuun, ympäristön heikkenemistä jne.
<P>
"Terveyttä ei voida pitää kauppatavarana ja siten poliittisten tai rahoituksellisten kompromissien kohteena", esittelijä itsekin korostaa, ja tästä olemme täysin samaa mieltä. Valitettavasti esittelijä hylkää hyvät aikeensa ja tukee mietinnöllään innokkaasti EU:n kansanvastaista ja hyökkäävää politiikkaa kansanterveysalalla.
<P>
Näistä syistä emme äänestä mietinnön puolesta, vaan asetumme työntekijöiden puolelle ja yhdymme rintamaan, joka nousee vastarintaan ja kamppailee todellisen kansalaisia palvelevan korkeatasoisen terveydenhuollon puolesta.

<SPEAKER ID=58 LANGUAGE="FR" NAME="Bordes, Cauquil ja Laguiller">
. (FR) Yhdymme esittelijän menettelytapaan kahdessa kohtaa tätä hanketta. Ensinnäkin eri jäsenvaltioiden terveyspolitiikkojen yhdistäminen olisi oikeansuuntainen päätös edellyttäen, että se toteutettaisiin ylhäältä käsin, toiseksi yhteisön tason terveyspolitiikkaa varten suunniteltu talousarvio on naurettava.
<P>
Ehkäisevän terveydenhoidon syövän ja muiden vakavien sairauksien havaitseminen ajoissa tai ajoissa suoritettu leikkaus voivat vähentää riskejä pitäisi kuulua unionin tärkeimpiin tavoitteisiin, jos unioni olisi enemmän huolissaan ihmisistä kuin pääomien ja tavaroiden liikkuvuudesta. Näin ei kuitenkaan ole.
<P>
Vaikka parlamentille esitetyt ehdotukset joista muutamat ovat oikeansuuntaisia hyväksyttäisiinkin, ne eivät olisi riittäviä saattamaan komission suosittelemaa politiikkaa tyydyttävälle tasolle. Kunnollinen terveyspolitiikka edellyttää varoja, joita komissio kieltäytyy antamasta.
<P>
Olemme siis pidättäytyneet äänestämästä tästä mietinnöstä, vaikka olemmekin äänestäneet joidenkin ehdotusten puolesta.

<SPEAKER ID=59 LANGUAGE="PT" NAME="Figueiredo">
. (PT) Kansanterveysalan toimintaohjelma vuosiksi 20012006 on hyvä teoreettinen asiakirja, joka ilmentää Euroopan unionin virkamiesten ajatuksia kansanterveydestä, vaikka siinä arkaillaan joissakin asioissa, erityisesti seuraavissa:
<P>
kansanterveys on ihmisten kestävän kehityksen kannalta keskeinen asia, minkä takia kaikkien julkisten ja yksityisten palvelujen on oltava heidän saatavillaan; alueellisen koordinaation ja rahoituksen on heijastettava selkeästi kansanterveyden merkitystä jäsenvaltioiden kyseenalaistamatta vastuuta,
<P>
hoito- ja taudinmäärityskeinoja ei pidä pitää yksinomaan kaupallisena ja teollisena toimintana. Huomattakoon, että tätä kansanterveysalan osa-aluetta on käsitelty erillisenä kaupallisena alana, jota nykyään hallitsevat monikansalliset yritykset. Niiden toiminta kyseenalaistaa kansalliset ja alueelliset edut, minkä takia ei voi olla onnistunutta kansanterveyden alan ohjelmaa, jollei tilanne muutu,
<P>
ohjelmassa vältetään puhumasta työpaikkojen terveydellisistä tekijöistä sekä työntekijöiden terveydestä. Emme kuitenkaan voi lähteä siitä periaatteesta, että huonoista työoloista aiheutuvat suorat ja epäsuorat haitat jäävät työntekijöiden kannettaviksi, jolloin kapitalistit keräävät itselleen lisäarvon noissa oloissa tehdystä työstä.
<P>
Lopuksi on syytä mainita, että kansanterveyden alalla on otettava merkittäviä askelia, mukaan luettuna ohjelman rahoituksen lisääminen, kuten esitetään tarkistusehdotuksissa, joiden puolesta äänestimme.

<SPEAKER ID=60 LANGUAGE="DE" NAME="Schleicher">
. (DE) Äänestin Trakatellisin mietintöä vastaan ja perustelen sitä myös baijerilaisten CSU-puolueen kollegojeni puolesta: terveyspolitiikka ei kuulu edelleenkään Euroopan yhteisön toimivalta-alueeseen, ja se voi sen vuoksi ainoastaan yhteensovittaa siihen liittyviä asioita. Parlamentti vaatii "terveysalan koordinointi- ja seurantakeskuksen" (HCMC) perustamista, ylläpitämistä ja kehittämistä. Hylkäämme tämän esityksen jyrkästi, sillä se on jäsenvaltioiden tehtävä. Lisäksi esitetään monia toissijaisuusperiaatteen vastaisia vaatimuksia, kuten koulujen opetusohjelmia, terveysalan laatunormeja sekä opetusta ja ammattikoulutusta koskevia suosituksia.
<P>
Lisäksi mielestäni parlamentin äänestämän esityksen puutteena on, ettei vain rajoitetusti käytettävissä olevia välineitä hyödynnetä järkevästi ja suunnitelmallisesti.
<P>
Staunerin mietintö (A5-0112/2001)
<P>
Fatuzzo (PPE-DE). (IT) Arvoisa puhemies, äänestin Staunerin mietinnön puolesta, mutta olisin toivonut voivani äänestää päättäväisemmin. Miksi sanon näin? Koska aina kun tapaan Bergamossa eläkeläisen nimeltään Rossi, hän kysyy minulta, mitä teemme Euroopan parlamentissa. Ja iltapäivisin eläkeläinen nimeltään Verdi kysyy minulta, mitä hyötyä on niistä suurista rahasummista, joita koko ajan käytämme, ja tällaisia kysymyksiä saan kuulla pitkin päivää. Kansalaiset ja ennen kaikkea eläkeläiset siis kysyvät minulta jatkuvasti, mitä teemme Euroopan rahoilla. Tästä syystä minä puolestani haluan pyytää, että tulevaisuudessa valvomme, miten kaikkia näitä rahoja käytetään: tietenkin ne menevät hyvään tarkoitukseen, mutta mihin? Meidän pitäisi siis tarkistaa, käytetäänkö rahat todellakin niin, että niistä on konkreettista hyötyä Euroopan kansalaisille.
<P>
Blakin mietintö (A5-0113/001)
<P>
Fatuzzo (PPE-DE). (IT) Arvoisa puhemies, äänestin komission vastuuvapautta varainhoitovuodelle 1999 koskevan mietinnön puolesta, mutta miksi äänestin sen puolesta? Koska toivon, että komissio ponnistelee entistäkin enemmän, mutta minkä hyväksi? Sen, että Euroopassa ratkaistaisiin vanhuksia ja eläkeläisiä koskevat ongelmat. Mutta miten? Aivan päinvastoin kuin mitä julistetaan ei pelkästään komissiossa, vaan myös parlamentissa ja neuvostossa. Haluan selventää tässä äänestysselityksessäni, että työntekijät eivät halua tehdä ikuisesti töitä: työntekijät haluavat päästä eläkkeelle varhain, saada hyvää eläkettä, joka riittää elämiseen, jotta he voisivat jättää työpaikat nuorille. Eläkeläispuolue vastustaa ehdottomasti Euroopan hallitusten ja Euroopan unionin sitoumusta lisätä kansalaisten työvuosia; me päinvastoin pyydämme, että työvuosia vähennetään ja lisätään hyvinvoinnin aikaa, jolloin kansalaisten ei ole pakko tehdä töitä.

<SPEAKER ID=61 LANGUAGE="FR" NAME="Bordes, Cauquil ja Laguiller">
. (FR) Vastustimme tietenkin kaikenlaista vastuuvapauden myöntämistä Euroopan komissiolle. Emme hyväksy edellisiä talousarvioita emmekä tulevaa talousarviota, emmekä myöskään komission toimintaa, sillä se on kokonaan teollisuus- ja rahoitusryhmien palveluksessa.
<P>
Kielteiset kantamme yksittäisistä kohdista täydentävät vain tätä yleistä epäluottamusta.

<SPEAKER ID=62 LANGUAGE="NL" NAME="Meijer">
. (NL) Jäsen Blakin mietinnössä arvostellaan mielestäni runsaasti Euroopan unionin menoja ja niihin liittyviä vastuita. Hänen suositustensa mukaan monien asioiden on vielä muututtava. Tämän oikeutetun arvostelun perusteella voitaisiin tehdä sellainen johdonmukainen päätelmä, että parlamentti ei taaskaan hyväksy vastuuvapauden myöntämistä edelliselle varainhoitovuodelle. Vastaan äänestäminen on tämän parlamentin ainoa keino käyttää valtaa painostaakseen muutokseen ja vastustaakseen neuvoston ja komission ylimielisyyttä. Hyväksyminen monien vetoomusten säestyksellä ei ole tällainen vallankäyttökeino. Se on ainoastaan merkki siitä, että kaikki voi jatkua samaan tapaan, samalla kun loppujen lopuksi muutoksia tulee vähän tai ei lainkaan. Tarkoittaako hyväksyminen, että jätämme muutamien toiveiden ja kriittisten huomautusten jälkeen tietyt petokset rauhaan? Käykö niin esimerkiksi Espanjassa tapahtuneelle pellavapetokselle, josta on juuri annettu OLAFin kertomus? Olen valmis hyväksymiseen vasta sen jälkeen, kun nämä petokset on ratkaistu, niistä on määrätty sakot ja niistä saatu hyöty on maksettu takaisin. Ennen tätä ei ole järkevää luottaa syksyllä 1999 virkaan astuneen uuden Euroopan komission hyviin aikomuksiin. Olen hyvin hämmästynyt, että muuten niin kriittinen esittelijä ehdottaa nyt kuitenkin hyväksymistä, enkä aio noudattaa hänen suositustaan.

<SPEAKER ID=63 LANGUAGE="DE" NAME="Stauner">
. (DE) Päätin vastustaa vastuuvapauden myöntämistä seuraavista syistä. Fléchardin tapausta koskeva julkilausuma, jonka budjettiasioista vastaava komission jäsen antoi 3. huhtikuuta 2001 pidetyssä parlamentin täysistunnossa, oli mielestäni myönteinen. Se ei kuitenkaan riitä komission petostapauksia koskevan politiikan uudeksi aluksi. Siitä puuttuu yksiselitteinen lausuma siitä, että tammikuussa 1994 esiintyneen tapauksen käsittely oli lainvastaista.
<P>
Komission harjoittama puutteellinen tiedotuspolitiikka parlamenttia kohtaan ei ole myöskään muuttunut oleellisesti vuoden 1998 vastuuvapauden myöntämiseen verrattuna. En voi hyväksyä, että budjettivallan käyttäjä - kuten esittelijä selvittää yksityiskohtaisesti mietintönsä liitteessä 2 - on pyytänyt 11 tarkastuskertomusta, mutta ei ole saanut niitä. Niiden joukossa ovat kaikki lähetystöjen tarkastuskertomukset. Tätä komission puutteellista tiedotuspolitiikkaa vaikeuttaa vielä puitesopimus, jonka mukaan asiakirjat ovat muutenkin ainoastaan esittelijän saatavilla.
<P>
Tunnen olevani sidottu myös täysistunnon niin kutsuttua Morganin mietintöä koskevaan päätökseen, jonka teimme joulukuussa 2000; sen mukaan vastuuvapauden myöntämistä on tulevaisuudessa lykättävä, ellei komissio esitä kaikkia vaadittuja asiakirjoja. Esittelijän omien tietojen mukaan kyseessä on tällainen tapaus.
<P>
van der Laanin mietintö (A5-0108/2001)
<P>
Fatuzzo (PPE-DE). (IT) Arvoisa puhemies, tästä mietinnöstä, jossa äänestin mietinnön puolesta säädellään vastuuvapauden myöntämistä Euroopan unionin eri elimille ja annetaan siitä arvio, haluaisin perustella ja selittää, miksi äänestin erään tietyn luvun puolesta eli alueiden komitean menoja koskevasta luvusta. Jotkut minun on myös sanottava, että kyse on erityisesti englantilaisista konservatiiveista vaativat alueiden komitean lakkauttamista. Minä en ole asiasta samaa mieltä. Mielestäni Euroopan alueista pitää päinvastoin tehdä uusi arvio, niiden merkitystä pitää korostaa ja niiden arvoa pitää korottaa, sillä uskon, että Euroopan tulevaisuus on yhtäältä sama kuin itse Eurooppa ja toisaalta yhtä kuin Euroopan alueet. Kansallisten valtioiden on päätettävä ottaa askel taaksepäin. Emme voi saada kaikkea: niinpä tarvitsemme vähemmän kansallisia valtioita ja enemmän alueita ja Eurooppaa.
<P>
Seppäsen mietintö (A5-0097/2001)
<P>
Fatuzzo (PPE-DE). (IT) Arvoisa puhemies, Seppäsen mietinnössä arvioidaan EHTYn, eli hiili- ja teräsyhteisön lakkauttamista. Minulle Eurooppa on ollut sydämen asia kymmenvuotiaasta lähtien, ja minun sydämeni itkee, kun luen mietintöä, jossa pohditaan, miten voisi lakkauttaa EHTYn, Euroopan hiili- ja teräsyhteisön. Näin ollen haluaisin ehdottaa vahvistan kuitenkin äänestäneeni mietinnön puolesta jäsen Seppäselle, että hän järjestäisi päivän, jolloin muistellaan iloisissa, mukavissa, hyväntuulisissa ja tulevaisuuteen myönteisesti suhtautumisen merkeissä ensimmäistä tärkeää askelta, jollainen EHTYn ja Euratomin sopimusten allekirjoittaminen oli.
<P>
Rühlen mietintö (A5-0109/2001)
<P>
Fatuzzo (PPE-DE). (IT) Arvoisa puhemies, hetki sitten kerroin torkahtaneeni. Näin puolittaista unta en nähnyt oikeaa unta juuri Rühlen mietinnöstä, ja tämä uni tarjoaa minulle mahdollisuuden perustella myönteistä äänestystäni. Olin pikkuruinen Gulliver-Fatuzzo, ja ympärilläni oli jättiläismäisiä ihmisiä. Keitä nämä jättiläiset olivat? Yksi oli afrikkalainen, yksi aasialainen, yksi eteläamerikkalainen, yksi Bahamasaarten asukas: he olivat siis asukkaita kehitysmaista, joita tässä mietinnössä tarkastellaan. Nämä jättiläismäiset miehet kumartuivat Fatuzzo-kääpiön puoleen ja sanoivat hänelle: "Mietihän, pitääkö mielestäsi meidän maittemme kehittyä, vai teidän, Euroopan modernien kansojen, jotka vaikutatte kehittyneiltä, mutta todellisuudessa aivonne ovat pikkuruiset? Kehittäkää ennemmin itseänne, sillä me olemme jo liiankin kehittyneitä!"
<P>
Hermangen mietintö (A5-0084/2001)
<P>
Fatuzzo (PPE-DE). (IT) Arvoisa puhemies, eilisen puheenvuoroni aikana kerroin jäsen Diamantopouloulle, että olisin toivonut hänen toimivan niiden pyyntöjen välittäjänä, joita koko parlamentti esittää kansallisille valtioille, jotta vammaiset Euroopassa saisivat nauttia täydestä tasa-arvosta. Itse asiassa tämänaamuisessa lyhyessä unessani, josta jo kerroin hänelle, olin illallisella jäsen Diamantopouloun kanssa, joka ei vielä ole vastannut myönteisesti aikanaan hänelle esittämääni kutsuun. Unessa olin kuitenkin hänen kanssaan illallisella, ja hän sanoi minulle: "Kuulehan Fatuzzo, onnistuin saamaan kumotuksi Italiassa lain, jonka pohjalta Italiassa ei myönnetä eläkettä yli 65-vuotiaille vammaisille. Tiedätkö Fatuzzo, että onnistuin saamaan aikaan sen, että Euroopan unioni hyväksyy asetuksen, jonka avulla vammaiset voivat muuttaa maasta toiseen menettämättä eläkettään."
<P>
Arvoisa puhemies, näin todellakin unta!

<SPEAKER ID=64 LANGUAGE="EL" NAME="Korakas">
. (EL) Komission ehdotus henkii johtavan luokan tunnettua ideologiaa väitetystä yhtäläisten mahdollisuuksien ja vapaan pääsyn turvaamisesta vammaisille, kuten myös mietinnön otsikosta "Esteetön Eurooppa vammaisille" näkyy. Yritys peitellä ongelman luokkapiirteitä on selvä. Kuinka yhtäläiset mahdollisuudet kapitalistisessa yhteiskunnassa on köyhien kansankerrosten vammaisella lapsella verrattuna rikkaan perheen lapseen? Tämä peittely ei ole sattumaa: kaikki mietinnössä esitetyt myönteiset toimet (teknisten apuvälineiden standardisointi, uusien palvelujen kehittäminen jne.) on suunnattu lähinnä vauraille kansankerroksille. Lopuksi, mietinnön kiinnostuksen aihe on vammaisten tarpeiden kaupallistaminen kaikilla aloilla, kuten esim. koulutuksessa, teknisten apuvälineiden markkinoilla, halvan työvoiman turvaamisessa jne. Kuitenkaan edellä mainittua toteamusta eivät muuta myönteiset toimet, kuten liikennevälineisiin pääseminen, vapaan liikkumisen luvan päteminen kaikissa EU:n jäsenvaltioissa tai tukien siirtäminen maasta toiseen.
<P>
Vammaiset ovat terveydenhoidon sosiaalimenojen leikkauspolitiikan sekä sosiaaliturvajärjestelmien purkamisen ensimmäisiä ja traagisimpia uhreja. On kuvaavaa, että missään EU:n asiakirjassa ei mainita sosiaalimenojen merkitystä vammaisten ongelmien hoitamisessa. Jälleen kerran vammaisten vakavien sosiaalisten ongelmien hoitaminen jätetään nk. kansalaisjärjestöiden, vapaaehtoistyön ja perheiden varaan. Samalla kun puhutaan kyllästymiseen asti uusista palveluista, teknisistä apuvälineistä jne., missään ei puhuta niiden ilmaisuudesta eikä edes niiden ostamisen tukemisesta. Ainoa, mikä kiinnostaa, on tuki niille työnantajille, jotka aikovat työllistää jonkun vammaisen. Kuitenkin huolimatta siitä, että nämä tuki- ja työllisyysohjelmat ovat olleet olemassa jo vuosia, riippumattomien järjestöjen silloin tällöin julkistettujen tutkimusten mukaan vammaisten työttömyys lähentelee 70 prosenttia.
<P>
Erityiskoulutuksesta puheen ollen, jos suljemme pois jotkin yleisellä tasolla myönteiset ehdotukset, jotka koskevat ennen kaikkea korkeakouluastetta ja jotka nekään eivät ole sitovia, asiakirjan läpikäyvänä ajatuksena on epätieteellinen ideologia vammaisten opiskelusta tavallisissa kouluissa, joka muka edistäisi heidän sopeutumistaan muuhun yhteiskuntaan. Mietinnön laatijat varmasti tietävät tämän kokeilun epäonnistumisen Saksassa ja Ranskassa, joissa 1980-luvun alussa suljettiin monia erityiskouluja, kunnes ne taas avattiin saman vuosikymmenen lopulla, jotta vältyttäisiin yhteiskunnallisilta purkauksilta. Kuinka kuuro tai sokea tai edes liikuntavammainen voi seurata opetusta heikkotasoisissa julkisissa kouluissa, leikkiä jne., kun asiantuntijat sanovat, että he tarvitsevat erityisiä oppikirjoja. Englannissa ei uskallettu panna täytäntöön näitä toimia, koska yliopistoissa, vammaisjärjestöissä jne. esiintyi suurta vastustusta. Tavallisissa kouluissa opiskelun takana on ajatus sosiaalikustannusten vähentämisestä, kustannusten siirtämisestä perheelle ja vammaisten koulutuksen heikentämisestä.
<P>
Kaikista edellä mainituista syistä Kreikan kommunistisen puolueen europarlamentaarikot eivät äänestä mietinnön puolesta.

<SPEAKER ID=65 LANGUAGE="EN" NAME="Bushill-Matthews">
. (EN) Onnittelen Ranskan konservatiivipuoluetta edustavaa kollegaani, jäsen Hermangea, hänen kekseliäästä ja rakentavasta mietinnöstään. Yhdistyneen kuningaskunnan konservatiivit äänestivät sen puolesta.
<P>
Jäsenvaltioiden on tunnustettava paljon aktiivisemmin vammaisten erityistarpeet, ja toivommekin, että mietintö antaa jäsenvaltioille kunnon sysäyksen ja että ne omaksuvat joitakin mietinnössä esitettyjä ajatuksia. Korostamme kuitenkin, ettei mietintöä saa käyttää keinona sosiaaliturvaetuuksien yhdenmukaistamiseen EU:ssa: näiden etuuksien on pysyttävä jäsenvaltioiden toimivallan alaisina.
<P>
Kiitämme erityisesti kahdesta asiasta - siitä, että mietintö ilmestyi ensimmäistä kertaa pistekirjoituksena kolmella kielellä ja siitä, että keskustelussa käytettiin ensimmäistä kertaa viittomakieltä. PPE-DE-ryhmä ei tyydy vain puhumaan vammaisten tarpeista, vaan se myös tekee jotain rakentavaa niiden hyväksi.

<SPEAKER ID=66 LANGUAGE="EN" NAME="Crowley">
. (EN) Kun puhutaan Euroopan vammaisten asioista, niitä olisi lähtökohtaisesti pidettävä ennen kaikkea kansalaisoikeuksiin ja ihmisoikeuksiin liittyvinä asioina.
<P>
Velvollisuutemme on paitsi puhua oikeuksista, myös edistää aktiivisesti vammaisten yhtäläisiä mahdollisuuksia koulutukseen ja työelämään.
<P>
Parlamentti on antanut aikaisemminkin päätöslauselmia ja mietintöjä vammaisista.
<P>
Niitä tarkasteltaessa havaitaan, että samat perusesteet ja ongelmat ovat yhä olemassa. Jotkin jäsenvaltiot ja kansalaisjärjestöt ovat esittäneet rohkeita innovatiivisia aloitteita poistaakseen yhtäläisten mahdollisuuksien toteutumisen tiellä olevat esteet. Jotkin kuitenkin pitävät tätä ongelmaa yhä erityisenä politiikanalana eivätkä seurauksena yhteiskuntamme kyvyttömyydestä tarjota yhtäläiset mahdollisuudet kaikille. Näin 21. vuosisadan sarastaessa meidän olisi viestitettävä koko maailmalle, että EU tunnustaa kaikkien kyvyt, oikeuden tasa-arvoiseen kohteluun ja yhtäläiset mahdollisuudet.
<P>
Tuen tätä mietintöä ja kehotan jäseniä tutustumaan kohtiin, joissa käsitellään vammaisjärjestöjen ja muiden kansalaisjärjestöjen roolia - järjestöjen, jotka ovat puhuneet voimakkaasti vammaisten puolesta, kuunnelleet kansan ääntä ja tarttuneet tilaisuuteen tehdäkseen maailmasta vähän paremman paikan meille kaikille.
<P>
Meidän olisi pyrittävä takaamaan, että suurin osa näistä esteistä on poistettu vuoteen 2003 mennessä, joka on Euroopan vammaisten teemavuosi.

<SPEAKER ID=67 LANGUAGE="EN" NAME="Titley">
. (EN) Pidän erittäin myönteisenä jäsen Hermangen mietintöä esteettömästä Euroopasta vammaisille. On elintärkeää, että Euroopan parlamentti tukee tällaisia tärkeitä toimenpiteitä, joilla parannetaan vammaisten yhtäläisiä mahdollisuuksia.
<P>
Mietinnössä vaaditaan yhtäläisiä mahdollisuuksia koskevaa direktiiviä, joka kattaa eri aloja, kuten työllisyyden, ammatillisen ja muun koulutuksen, liikenteen, tietoyhteiskunnan ja kuluttajapolitiikan. Siinä painotetaan myös tarvetta sisällyttää vammaisten tarpeet kaikkiin politiikkoihin.
<P>
EU:n valtion- ja hallitusten päämiehet asettivat Lissabonissa ja Tukholmassa tavoitteeksi luoda maailman kilpailukyisimmän ja dynaamisimman tietopohjaisen talouden, joka kykenee ylläpitämään kestävää talouskasvua, luomaan uusia ja parempia työpaikkoja sekä lisäämään sosiaalista yhteenkuuluvuutta. Tietotekniikka-alalla on kuitenkin kova pula pätevistä työntekijöistä koko Euroopan unionissa. Maalaisjärkikin sanoo, että kaikkia kansalaisia kannattaa kouluttaa ja käyttää, jotta meillä olisi enemmän koulutettua työvoimaa kunnianhimoisen tavoitteemme saavuttamiseksi. Uskon vahvasti, että vammaiset tulevat olemaan korvaamattomia tällä alalla. Työvoimaa on kyllä saatavilla, meidän on vain tarjottava tehokasta koulutusta ja varmistettava, ettei työpaikkojen jakamisessa esiinny syrjintää. Tarve on olemassa, työvoimaa on saatavilla - nyt on vain tartuttava tilaisuuteen ja vastattava uuden talouden haasteeseen.
<P>
Annan täyden tukeni toimenpiteille, joilla helpotetaan vammaisten pääsyä kaikille elämänalueille työelämästä tietotekniikkaan. Ne muuttavat monien vammaisten elämän ja kannustavat heitä osallistumaan yhteiskuntaan yhtä täydesti kuin kaikki muutkin, mutta ne muuttavat myös Euroopan unionin talouden ja tekevät unionista aidosti maailman kilpailukykyisimmän ja dynaamisimman tietopohjaisen talouden, jonka perustana on parempi sosiaalinen yhteenkuuluvuus.

<SPEAKER ID=68 LANGUAGE="FR" NAME="Ducarme">
. (FR) Olen iloinen siitä, että tiedonannolla käynnistetään Amsterdamin sopimukseen liitettyyn julistukseen N:o 22 sisältyvä prosessi ilmoittamalla, että vammaisten tarpeet otetaan huomioon laadittaessa toimia yhtenäismarkkinoiden vakiinnuttamiseksi. Siinä viitataan vuonna 1996 annettuun tiedonantoon vammaisten yhtäläisistä mahdollisuuksista, jossa pikemminkin tunnustetaan vammaisten oikeudet kuin pidetään heitä henkilöinä, jotka tarvitsevat hyväntekeväisyyttä. Tämä on niin merkittävä asennemuutos, että sitä kannattaa korostaa.
<P>
Tällä aloitteella pyritään korjaamaan puutteita vammaisten oikeuksien liittämisessä yhteisön politiikkoihin muun muassa liikenteen, rakennuksiin ja julkisiin tiloihin pääsyn, tietoyhteiskunnan, tutkimuksen, kehityksen ja kuluttajapolitiikan aloilla. Vammaisen käsitteeseen sisältyvät kaikki vammaisuuden muodot, olivatpa ne sitten fyysisiä, psyykkisiä tai aisteihin liittyviä. Tämä on toinen merkittävä muutos.
<P>
Tilastotietojen puuttuminen tällä alalla todettiin vuonna 1998. Tilanteen korjaamiseksi Eurostat aikoo suorittaa kolme tutkimusta: se aikoo tehdä uuden työvoimaa koskevan otantatutkimuksen vuoden 2003 maaliskuuhun mennessä, julkaista vuoden 2001 alussa tietoja, joita voidaan käyttää lähtökohtana analysoitaessa vammaisten osallistumista muun muassa työmarkkinoihin ja kulttuurielämään, ja kotitalouksia tutkiva yhteisön paneeli aikoo laajentaa tutkimuskenttäänsä ja selvittää, mitä hankaluuksia kotitaloudet havaitsevat jokapäiväisessä elämässä.
<P>
Mietinnössä korostetaan hyödyllisellä tavalla, että ensimmäiset esteet vammaisten elämässä ilmenevät pääasiassa jo lapsuudessa. Kaikille tarkoitettua koulutusta käsittelevän Luxemburgin peruskirjan mukaisesti vanhemmille täytyy antaa ensisijainen asema lasten kasvatuksessa, jotta heillä olisi todellinen mahdollisuus tehdä valintoja perheen arvoja ja perinteitä kunnioittaen.
<P>
(Puheenvuoro keskeytettiin työjärjestyksen 137 artiklan nojalla.)

<SPEAKER ID=69 NAME="Puhemies">
Äänestykset päättyvät.
<P>
(Istunto keskeytettiin klo 13.12, ja sitä jatkettiin klo 15.00.)

<CHAPTER ID=4>
Tukholmassa 23. ja 24. maaliskuuta kokoontuneen Eurooppa-neuvoston tulokset, mukaan luettuna Lähi-idän tilanne (jatkoa)
<SPEAKER ID=70 NAME="Puhemies">
Esityslistalla on seuraavana keskustelun jatkaminen aiheesta Tukholmassa 23. ja 24. maaliskuuta kokoontuneen Eurooppa-neuvoston tulokset, mukaan luettuna Lähi-idän tilanne.

<SPEAKER ID=71 LANGUAGE="DE" NAME="Ferber">
Arvoisa puhemies, hyvät kollegat, pahoittelen kovasti, ettemme saaneet tänään aamupäivällä käytyä loppuun tätä keskustelua, mitä tällaiselta pelkältä yleiskatsaukselta olisi varmasti edellytetty. Minusta Tukholman huippukokoukselle oli asetettu vääriä painopistealueita. Siellä käsiteltiin liikaa sosiaali- ja koulutuspolitiikkaa - asioita, jotka eivät sopimusten mukaan kuulu lainkaan Euroopan unionille - ja aivan liian vähän markkinoiden vapauttamista.
<P>
Minun kotimaani ja Ranska jarruttivat energiamarkkinoiden vapauttamista. Ilmatilan vapauttamiskysymyksessä kinastelemme vieläkin siitä, miten Gibraltarin lentokenttää pitäisi käsitellä, jotta monet tuhannet turistit eivät istuisi tänäkin kesänä lentokentillä lentojen myöhästymisen vuoksi. Sosiaali- ja koulutuspolitiikkaa koskevia määräyksiä Tukholmassa kyllä annettiin!
<P>
Sitä ei voi hyväksyä! Euroopan asioihin käydään käsiksi tällä tavalla väärältä puolelta. Vapauttamispolitiikkaa on jatkettava, jotta markkinat kehittyvät kuluttajan kannalta edullisiksi. Se on myös kuluttaja- ja sosiaalipolitiikkaa, sillä kilpailua lisäämällä voidaan saavuttaa edulliset hinnat.
<P>
Varsinaisissa sosiaali- ja koulutuspolitiikkaan liittyvissä asioissa meidän olisi toimittava taas tiukasti toissijaisuusperiaatteen mukaisesti ja annettava jäsenvaltioiden päättää niiden sisällöstä. Eurooppa ei ole kulttuurisesti yhtenäinen, eikä sen ole tarkoitus tullakaan sellaiseksi. Se on meidän vahvuutemme, sillä Eurooppa pikemminkin elää monimuotoisuudestaan. Euroopan ei saisi mielestäni tuhlata aikaansa sivuseikkoihin, vaan sen pitäisi keksittyä taas olennaisiin tehtäviinsä.
<P>
Seuraavassa Eurooppa-neuvostossa, joka kokoontuu kesäkuussa Göteborgissa, valtion- ja hallitusten päämiehillä on siihen mahdollisuus. Toivon, että he myös käyttävät tämän mahdollisuuden Euroopan hyväksi!

<SPEAKER ID=72 LANGUAGE="NL" NAME="Oostlander">
Arvoisa puhemies, tämän keskustelun alussa jäsen Dupuis muistutti minua vielä siitä, millaiseen moraaliseen kuiluun olin vajonnut Venäjää koskevan mietintöni myötä. Hän on mielestäni kuitenkin yhä sympaattinen henkilö, ja noudatan tätä kaksitahoista lähestymistapaa myös politiikassa.
<P>
Venäjän federaation tapauksessa on mielestäni erityisen hyvä puhua aina selkeää kieltä, myös silloin kun on kysymys Tsetseniasta. Siksi olemme pahoillamme, että puheenjohtajavaltio jätti Tukholmassa kumoamatta välittömästi presidentti Putinin lausunnot, joissa verrataan toisiinsa Makedonian ja Tsetsenian taisteluja, eikä esittänyt niistä selkeitä kommentteja. Uskoakseni venäläiset kollegat ymmärtävät paremmin kovaa kieltä kuin välttelevää käyttäytymistä.
<P>
Lisäksi minusta olisi erittäin tärkeää painottaa Venäjän kohdalla, kuinka tärkeitä ovat sellaiset asiat kuin pohjoinen ulottuvuus - sitä minun ei tarvitse vakuutella Ruotsille - samoin kuin sitä, kuinka tärkeä Kaliningradista on tulossa erityisesti siksi, että siitä tulee Euroopan unionissa erillisalue, missä asukkaita koskevia sääntöjä on muutettava siten, että myös he voivat esimerkiksi nauttia Schengenin sopimuksen hedelmistä. Nykyisin, kun erityisesti Schengenin sopimukseen liittyvät asiat hoidetaan yhä enemmän tietokoneavusteisesti, tämä ei voi olla muuta kuin pikkuasia, ja viisumin saanti on voitava järjestää siten, että myös Kaliningradin asukkaat voivat hyötyä siitä.
<P>
Arvoisa puhemies, Balkanin kohdalla olen erityisen iloinen siitä, että Serbian poliisi on uskaltanut pidättää Miloeviæin. Toivon samaa rohkeutta vakauttamisjoukoilta (SFOR-joukot) pidätettäessä Karadziæia, koska nyt kun Belgrad on ottanut tämän askeleen, emme voi jäädä Bosniassa missään tapauksessa jälkeen. Neuvoston on siis painostettava kaikkia, jotka ovat vastuussa SFOR-joukoista, jotta Karadziæ saataisiin pidätettyä. On myös selvää, että Serbian valtionpäämiestä ei voida kohdella eri tavoin kuin alueen muita valtionpäämiehiä yksinkertaisesti siksi, että hän on tehnyt enemmän pahaa. Olen sitä mieltä, että hänen tuomisensa Haagiin on ehdottaman välttämätöntä ja että meidän ei varmasti pidä tehdä tässä tapauksessa poikkeusta Serbian kohdalla.

<SPEAKER ID=73 LANGUAGE="DE" NAME="von Wogau">
Arvoisa puhemies, hyvät kollegat, Alexander Lamfalussyn ehdotukset, jotka koskivat rahoituspalvelupaketin toteuttamisessa käytettävän lainsäädäntömenettelyn muotoa, ovat suuntaa-antavia, sillä siinä tehdään ensimmäistä kertaa hyvin selvä ero lain, direktiivin, neuvoston ja parlamentin yhteistyöllä syntyvän asetuksen ja tämän direktiivin teknisen täytäntöönpanon välillä. Näin uusiin olosuhteisiin mukauttaminen voi tapahtua teknisesti paljon aikaisempaa nopeammin.
<P>
Valtion- ja hallitusten päämiehethän päättivät, että haluamme kehittyä nykyaikaisimmaksi ja kilpailukykyisimmäksi talousalueeksi, ja siihen kuuluu myös nykyaikainen lainsäädäntö. Mikäli se, mitä tähän liittyen suunniteltiin, osoittautuu myöhemmin hyväksi, sitä voidaan käyttää muillakin aloilla, teknisessä lainsäädännössä, ehkäpä myös maatalouteen liittyvissä asioissa.
<P>
Mutta mikä on oikein ongelmana? Ongelma on siinä, että myös teknisessä täytäntöönpanossa, siis tältä pohjalta annetuissa asetuksissa, piilee usein kansalaisten kannalta ongelmia. Tällaisessa tapauksessa politiikalla on oltava mahdollisuus puuttua asiaan ja vetää nämä kohdat takaisin politiikan päätöksentekomenettelyyn. Tässä tilanteessa, kun meillä on kerran yhteispäätösmenettely, Euroopan parlamentilla on oltava samat oikeudet kuin neuvostolla. Se, mitä Tukholmassa sovittiin, on hyvä sopimus komission ja neuvoston välillä. Parlamenttia ei otettu siinä vielä huomioon. Siksi onkin järjestettävä ehdottomasti uusia neuvotteluja, jotta tässä asiassa saadaan myös parlamentin kannalta tyydyttäviä tuloksia.

<SPEAKER ID=74 LANGUAGE="ES" NAME="García-Margallo y Marfil">
Arvoisa puhemies, yhdyn täysin siihen, mitä jäsen Von Wogau sanoi puheenvuorossaan ja esitän muutamia lisäkommentteja. Lamfalussyn kertomuksen lähtökohta on kiistaton: nykyinen lainsäädännöllinen menettelymme on liian hidas, ja se estää meitä mukauttamasta lainsäädäntöä ajallisesti ja muodollisesti markkinoiden tarpeisiin. Sen sijaan Lamfalussyn kertomuksessa ei sanota, että asiaa koskevat määräykset juuttuvat tavallisesti juuri neuvoston rattaisiin. Tästä seuraa, että mielestäni ojennus meni väärään osoitteeseen. Toiseksi Lamfalussyn kertomuksessa yritetään ratkaista tämä ongelma antamalla täytäntöönpanotoimenpiteiden laatiminen arvopaperikomitean tehtäväksi, jolloin neuvoston ja komission vaikutusvalta eivät vähene lainkaan, mutta parlamentin valta kylläkin. Olen sitä mieltä, että ehdotettu ratkaisu voi synnyttää epäluottamusta, joka johtaa ajan myötä vielä nykyistäkin suurempaan hitauteen. Parlamentin pyyntö siis kuuluu: kun täytäntöönpanosäännön yhteydessä yleiset säännöt ylitetään, kyseessä ei ole ehdoton sääntö vaan perusteeton sääntö. Emme pyydä, että komissio ottaisi mielipiteemme huomioon; jos sääntö ylitetään, sääntöä ei ole olemassa. Näin valtuutus teoreettisesti ymmärretään, ja sen opin roomalaisesta oikeudesta, tai näin ymmärretään teoreettisesti vallanjako, jonka opin poliittisesta oikeudesta. Ehkäpä kaikkein pahin virhe tässä Lamfalussyn kertomuksessa ja se ilmeni myös Tukholman neuvostossa on se, että normien laadinnassa suositaan hallitustenvälistä menetelmää yhteisömenetelmän vahingoksi, ja toiseksi se mikä on tärkeämpi seikka , että halutaan kiihdyttää sisämarkkinoiden vapauttamista rahoitusmarkkinoiden alalla, mukauttamatta samalla valvonta- tai suojanormeja ja -toimia. Tällaisissa oloissa voisimme joutua huippumarkkinatilanteeseen vailla poliittista valvontaa ja siihen, että jäsenvaltiot on alistettu sellaisten taloudellisten toimijoiden puolipoliittisiin päätöksiin, jotka toimivat täysin vapaasti unionin alueella. Käymme osapuilleen samaa keskustelua, jota käytiin Euroopan yhtenäisasiakirjan edellä, jolloin Thatcherin opit eivät onneksi päässeet niskan päälle.

<SPEAKER ID=75 LANGUAGE="DE" NAME="Langenhagen">
Arvoisa puhemies, huomenna tehdään Euroopan ja sen tietoyhteiskunnan kannalta kohtalokas ratkaisu. Minä kannatan Galileo-hanketta ja liikenneministerien neuvoston tilannekatsausta. Tarvitsemme yksiäänisen poliittisen päätöksen emmekä enää mitään verbaalisia verukkeita. Asiaa vielä kritisoiville sanottakoon, että yksityinen julkinen kumppanuus on toteutettavissa, jos poliittinen päätös on selvä. Sotilaallinen käyttö voi olla mahdollista, mutta se ei ole mikään edellytys. Galileo-hankkeen avulla luotavalla infrastruktuurilla on tulevaisuudessa selvästi korkeampi lisäarvo kuin tähänastisilla infrastruktuuritoimilla. Tekniikasta kiinnostunut Euroopan nuoriso saa Galileon myötä uusia mielenkiintoisia työpaikkoja. Euroopan huipputekniikka pääsee tällä tulevaisuuden alalla maailman huipulle.
<P>
Galileo-hankkeen niin kutsuttu markkina-arvon nousu on kääntäen verrannollinen tarvittavaan alkupääomaan. Tälläkin alalla meidän on voitava pitää eurooppalaista rasitteiden jakamisen toimintaperiaatetta itsestään selvänä asiana. Jäsenvaltioiden tehtävien päällekkäisyyden ei pitäisi olla tässä tilanteessa ongelmallista, vaan sen pitäisi onnistua hyvin. Meidän on toimittava nyt johdonmukaisesti! Pian se on liian myöhäistä! Suurin kilpakumppani, Yhdysvallat, nauraa partaansa ja iloitsee jokaisesta Euroopan kehityksen viivästyksestä. Tarvitsemme markkinoiden käyttöönottoon joka tapauksessa seitsemästä kahdeksaan vuotta.
<P>
Puheenjohtajat Persson ja Prodi muistuttivat tänä aamuna heti alussa aivan oikeutetusti ja painokkaasti tästä nykyaikaiselle Euroopalle tarjoutuvasta uudesta tekniikan kehitysmahdollisuudesta. Toistan mielelläni: Galileo-hanke on portti eurooppalaiseen tietoyhteiskuntaan. Toivon, että liikenneministerien neuvosto on huomenna asiasta samaa mieltä.

<SPEAKER ID=76 LANGUAGE="EN" NAME="Foster">
Arvoisa puhemies, haluaisin Galileo-hankkeen kohdalla pyytää komissiolta ja neuvostolta hieman täsmennystä niihin tärkeisiin kysymyksiin, jotka on ratkaistava, ennen kuin hankkeen päätösvaihe voidaan hyväksyä.
<P>
Yhteisymmärryspöytäkirja, jossa ilmoitetaan 200 miljoonan euron tilapäisestä rahoituksesta yksityisiltä yrityksiltä, kaipaa lisäselitystä. Voiko komissio siis esittää täsmällisiä esimerkkejä yrityksistä, jotka ovat suostuneet rahoittamaan hanketta? Voiko komissio vahvistaa tiedot, joiden mukaan yksityisen teollisuuden rahoitussitoumus vanhentuu, jollei hankkeen päätösvaiheesta tehdä lujaa poliittista päätöstä kesäkuuhun 2001 mennessä? Voiko komissio myös kommentoida tässä yhteydessä sitä poliittisen sitoumuksen puutetta, joka tuli esiin Tukholman huippukokouksessa? Ympäripyöreät puheet eivät riitä, kun pelissä on miljardeja euroja ja määräaikaan on komission aikataulun mukaan alle kolme kuukautta.
<P>
Saisinko avoimuuden nimissä pyytää komissiota ilmoittamaan täysin selvästi aikomuksensa tämän hankkeen rahoituksesta ja kertomaan, rahoitetaanko hanke - sekä sen 220 miljoonan euron vuotuiset ylläpitokustannukset - yksinomaan EU:n talousarviosta, jos yksityiseltä sektorilta ei löydy huomattavaa kiinnostusta hankkeeseen? Voiko komissio myös esittää ajantasaisen selvityksen yksittäisten jäsenvaltioiden rahoitusosuuksista? Kehittämisestä puheen ollen, onko komissio tietoinen, että Yhdysvallat on ajanmukaistanut olemassa olevaa teknologiaansa sillä välin, kun EU on tuhlannut miljoonia euroja Galileoon? Voisiko komissio perustella, miksi Galileota käytetään yksinomaan siviilitarkoituksiin, sillä tuntuu absurdilta, että EU päättää rakentaa oman satelliittinavigointijärjestelmän, mutta kieltää sen sotilaallisen kapasiteetin?
<P>
Satelliittien laukaisu on hyvin kallista puuhaa. Tarvitsemme lujat takeet siitä, että investoinnit Galileo-hankkeeseen tuottavat riittävästi voittoa. Nämä ovat oleellisia kysymyksiä, ja aikaa on jäljellä alle kolme kuukautta. Ellei komissio anna heti vastauksia tähän hankkeeseen liittyviin kysymyksiin, EU on vaarassa antaa itsestään harrastelijamaisen ja vastuuttoman kuvan. Siksi kehotan komissiota ja neuvostoa pohtimaan näitä näkökohtia. Hanke maksaa miljardeja euroja veronmaksajille, joille olemme suoraan vastuunalaisia, joten olemme heille vastauksen velkaa.

<SPEAKER ID=77 NAME="Puhemies">
Olen saanut 17 päätöslauselmaesitystä työjärjestyksen 37 artiklan 2 kohdan mukaisesti.
<P>
Keskustelu on päättynyt.
<P>
Äänestys toimitetaan huomenna.

<CHAPTER ID=5>
Vapauteen, turvallisuuteen ja oikeuteen perustuva alue
<SPEAKER ID=78 NAME="Puhemies">
Esityslistalla on seuraavana yhteiskeskustelu kahdesta suullisesta kysymyksestä ja julkilausumasta:
<P>
Posseltin kansalaisvapauksien ja -oikeuksien sekä oikeus- ja sisäasioiden valiokunnan puolesta esittämät suulliset kysymykset neuvostolle (B5-0157) ja komissiolle (0158/2001): Vuotuinen keskustelu (2000) vapauteen, turvallisuuteen ja oikeuteen perustuvasta alueesta
<P>
Neuvoston ja komission julkilausumat laittomasta siirtolaisuudesta ja Ranskan rannikon edustalla sattuneesta "East Sea" -aluksen karilleajosta sekä aluksella olleista noin tuhannesta kurdisiirtolaisesta.

<SPEAKER ID=79 LANGUAGE="DE" NAME="Posselt">
Arvoisa puhemies, käsittelemme tänään vuosittaista kertomusta vapauteen, turvallisuuteen ja oikeuteen perustuvasta alueesta, joka luotiin Tampereen huippukokouksessa lokakuussa 1999. Mielestäni pitäisi oikeastaan puhua pikemminkin oikeuteen, vapauteen ja turvallisuuteen perustuvasta alueesta, sillä oikeus muodostaa perustan Euroopan unionille, joka katsoo olevansa oikeusyhteisö. Saimme Nizzassa aikaan kaksi oleellista myönteisinä pitämäämme edistysaskelta. Näitä olivat toisaalta perusoikeuskirja, josta on vielä tehtävä sitova, ja toisaalta yhteisöjen tuomioistuimen uudistus, joka on yksi Nizzan sopimuksen huippusaavutuksista.
<P>
Eurooppaa on silti parannettava oikeusyhteisönä vielä huomattavasti. Tässä yhteydessä haluaisin mainita ennen kaikkea rajat ylittävän yhteistyön siviili- ja rikosasioissa, mutta myös - ja tämä on mielestäni erittäin oleellista - ihmis- ja kansalaisoikeuksiin liittyvät asiat - koska perusoikeuskirja ei ole vielä sitova. Oikeusyhteisön luonteeseen tietenkin kuuluukin, ettei yhteisön säännöstön noudattamista vaadita vain ehdokasvaltioilta, vaan että panemme omat päätöksemme ja säädöksemme täytäntöön ja noudatamme niitä. Sen vuoksi keskeiset neuvostolle ja komissiolle esittämämme kysymykset kuuluvat: miten sopimukset ja päätökset, jotka ovat yhteisön säännöstön olennainen osa, on pantu täytäntöön, millainen aikataulu siinä on ja miksi tässä asiassa on esiintynyt joitakin viivytyksiä?
<P>
Toiseksi puhumme vapaudesta. Vapaus on oikeuden seuraus. Vapaus perustuu ihmisarvoon. Jotta vapautta ei kuitenkaan käytettäisi väärin, tarvitsemme turvallisuutta, sillä ilman turvallisuutta ja oikeutta vapaus on vahvemman oikeus. Emme halua vahvemman oikeutta, vaan haluamme myös heikon osapuolen oikeutta. Sen vuoksi me tarvitsemme oikeuteen perustuvan turvallisuuspolitiikan. Rajat ylittävässä rikollisuuden estämisessä, rikosasioissa tehtävässä yhteistyössä ja lainsäädännön yhdenmukaistamisessa on vielä huomattavia puutteita. Tässä mielessä haluaisin kehottaa neuvostoa kehittämään nopeasti Europolia, edistämään lopultakin Euroopan parlamentin Europolin parlamentaarista valvontaa, perustamaan viimeinkin Euroopan poliisiakatemian vielä seuraavien viikkojen aikana - tässäkin on vitkasteltu, vaikkakin komission jäsenellä olikin meille eilen asiasta positiivista kerrottavaa - sekä huolehtimaan Euroopan unionin yhteisen rajavalvonnan luomisesta. Euroopan parlamentti ehdotti sitä minun aloitteestani jo kolme vuotta sitten. Olen kiitollinen, että jotkin jäsenvaltiot vaativat neuvostossa nyt tiukasti tällaisen rajavalvontaviranomaisen perustamista Euroopan unionin ulkorajoille.
<P>
Haluamme kuitenkin kysyä myös neuvostolta tässä erittäin tärkeässä keskustelussa, miten se oikein suhtautuu vastuuvelvollisuuteensa Euroopan parlamenttiin nähden. Aloitimme erinomaisen yhteistyön komission ja komission jäsen Vitorinon kanssa, mutta olemme todenneet yksiselitteisesti puutteita oikeus- ja sisäasioissa tehtävässä yhteistyössä. Käymme tänään keskustelua ilman kirjallista vuosittaista kertomusta ja ilman minkäänlaisia neuvoston asiakirjoja siitä, mitä tällä keskeisellä politiikan alalla on tapahtunut ja mitä sillä pitäisi vielä tapahtua. Komission tulostaulu on tässä asiassa esimerkillinen, mutta neuvosto ei ole toimittanut vuosittaista kertomusta, joka käsittelisi tällä keskeisellä alueella vuonna 2000 tapahtuneita asioita. Parlamentti on pidettävä mielestäni ehdottomasti ajan tasalla, se on otettava asianmukaisesti huomioon, ja tärkeiden oikeus- ja sisäasioiden parlamentarisoimista on joudutettava. Neuvosto on osoittanut tässä asiassa mielestämme huomattavia puutteita. Kansalaisten Euroopan rakentaminen ei ole mahdollista, jos kansalaisten valitsemat edustajat, nimittäin parlamentin jäsenet, sivuutetaan tässä hankkeessa.
<P>
Haluaisin käsitellä lopuksi vielä turvapaikkaoikeuteen liittyviä arkaluonteisia asioita. Meiltä puuttuu niissä - kuten oikeus- ja sisäasioissa yleensäkin - neuvoston strateginen aloite. Meillä on yllin kyllin yksittäisten valtioiden tekemiä aloitteita, jotka ovat usein jopa ristiriitaisia keskenään. Meillä on paljon yksittäisiä aloitteita, mutta yhteiseen turvapaikkapolitiikkaan, yhteiseen maahanmuuttopolitiikkaan ja myös jäsenvaltioiden väliseen rasitusten jakamiseen liittyvä strateginen aloite puuttuu. Kehotamme neuvostoa korjaamaan nämä puutteet!
<P>

<SPEAKER ID=80 LANGUAGE="SV" NAME="Bodström">
. (SV) Arvoisa puhemies, hyvät Euroopan parlamentin jäsenet, hyvät naiset ja herrat, kiitän teitä, että olette kutsuneet minut ja kollegani Klingvallin parlamenttiin. On kunnia saada puhua täällä. Euroopan parlamentti on hyvin merkittävä tekijä Euroopan yhdentymisessä ja puheenjohtajavaltio Ruotsin mielestä hyvät suhteet teihin ovat erittäin tärkeitä. Toivomme, että olemme pystyneet osoittamaan tämän, ainakin silloin kun olemme tavanneet valiokuntien edustajia Tukholmassa.
<P>
Keskusteltavana oleva asia on erittäin tärkeä. Tutkimukset osoittavat selvästi, että oikeudellinen yhteistyö on hyvin tärkeää Euroopan kansalaisille.
<P>
Järjestäytynyt rikollisuus on nykyään erittäin laajalti rajat ylittävää, esimerkiksi tekniikan kehittymisen takia. Euroopan kansalaisten vaatimukset ja odotukset siitä, että me käytännössä saamme aikaan tuloksia sekä oikeusasioissa että sisäasioissa, ovat oikeutettuja.
<P>
Kuten ehkä tiedätte, oikeusasioiden lainsäädäntöohjelma on koko unionin raskain. EU on Amsterdamin sopimuksella ja Tampereen kokouksen johtopäätöksillä laatinut erittäin kunnianhimoisen suunnitelman vapauteen, turvallisuuteen ja oikeudenmukaisuuteen perustuvan alueen perustamiseksi. Kuten tiedätte, sen toteuttaminen on tällä hetkellä erittäin intensiivisessä vaiheessa.
<P>
Kuten edelleen tiedätte, EU:n perustamissopimuksessa määrätään, että Euroopan parlamentin on joka vuosi käytävä keskustelu EU:n perustamissopimuksen VI luvun alueella tapahtuneista edistysaskelista. Vaikka perustamissopimuksessa puhutaan vain kolmannesta pilarista, minä ja kollegani emme halua rajoittaa keskustelua ainoastaan kolmatta pilaria koskeviin kysymyksiin. Useinhan ensimmäisen ja kolmannen pilarin kysymykset liittyvät läheisesti toisiinsa.
<P>
Yleisesti voidaan sanoa, että vuosi 2000, vuosi, josta tänään raportoidaan, on ensimmäinen vuosi Tampereen huippukokouksen jälkeen. Kuten mainitsin, Tampereen kokouksessa otettiin pitkä askel eteenpäin oikeus- ja sisäasioissa, ja siellä sovittiin erittäin kunnianhimoisesta ohjelmasta.
<P>
Haluan mielelläni aloittaa mainitsemalla lyhyesti muutaman niistä edistysaskelista, joita tehtiin oikeus- ja sisäasioissa vuonna 2000. Tuona vuonna neuvostossa hyväksyttiin parisenkymmentä lainsäädäntötointa, joista kahdeksan oli asetuksia ja kolme yleissopimusvälinettä. Käytännössä kaikille toiminta-alueille on hyväksytty toimintasuunnitelmia oikeus- ja sisäasioita varten. Tämän lisäksi neuvostossa hyväksyttiin yli 30 johtopäätöstä, päätöslauselmaa, suositusta tai kertomusta.
<P>
Ranskan ja Portugalin erittäin onnistuneilla puheenjohtajakausilla edistettiin useita kysymyksiä. Päätöksiä tehtiin monilla tärkeillä talousrikollisuuden torjuntaan liittyvillä alueilla. Tehtiin päätöksiä euron suojelusta ja yhteisessä kokouksessa YOS/Ecofin-neuvoston kanssa Luxemburgissa tehtiin 17. lokakuuta lukuisia tärkeitä päätöksiä, jotka koskevat esimerkiksi rahanpesua. Otimme ensimmäisen askeleen prosessissa, jonka tavoitteena on perustaa Eurojust-elin, jolla on mielestämme erittäin tärkeä osuus järjestäytyneen rikollisuuden torjunnassa. Teimme paljon työtä tietotekniikkarikollisuuden torjunnassa, esimerkiksi tekemällä päätöksen lapsipornografian torjumisesta Internetissä. Edelleen onnistuimme kehittämään vastavuoroisen tunnustamisen periaatetta hyväksymällä toimintaohjelman rikosjuttujen tuomioiden vastavuoroisesta tunnustamisesta.
<P>
Tehtiin myös lukuisia päätöksiä, joilla parannetaan yhteistyötä siviilioikeudessa, esimerkiksi tiedotuksessa, maksukyvyttömyydessä sekä avioeroon liittyvien kysymysten tunnustamisessa ja täytäntöönpanossa.
<P>
Sanottuani tämän haluan keskittyä Posseltin esittämään kysymykseen. Haluan pyrkiä vastaamaan niihin osiin, jotka koskevat oikeus- ja poliisiasioita, kun taas kollegani Klingvall vastaa kysymyksiin, jotka koskevat turvapaikkoja ja maahanmuuttoa.
<P>
Arvoisa puhemies, yksi osa esitetystä kysymyksestä koskee toimielinten välistä vuoropuhelua ja tämän vuoropuhelun tehostamiseen tähtäävien toimien suunnittelua sekä toimielinten, jäsenvaltioiden ja esimerkiksi Europolin tai Eurojustin välisten suhteiden selvempää määrittämistä.
<P>
Amsterdamin sopimus ja Tampereen huippukokouksen päätelmät ovat merkinneet suurta muutosta oikeus- ja sisäasioissa. Kuten aikaisemmin mainitsin, on tehty päätös erittäin kunnianhimoisesta suunnitelmasta ja työtahti kiihtyy. Sekä yhteistyön luonne että sen laajuus on muuttunut. Toimielimet ovat toisaalta saaneet uusia tehtäviä ja toisaalta työtavat ovat muuttumassa. Tällä hetkellä olemme Tampereen kokouksen päätelmien täytäntöönpanon puolivälissä, ja voimme määrittää tiettyjä alueita, joilla kaikki toimielimet ovat sopeutumassa uusiin edellytyksiin.
<P>
Minun luja vakaumukseni on, että vapauteen, turvallisuuteen ja oikeudenmukaisuuteen perustuvan alueen perustaminen edellyttää erittäin tiivistä yhteistyötä neuvoston, komission ja parlamentin välillä, ja tässä hengessä myös puheenjohtajavaltio Ruotsi haluaa toimia.
<P>
Amsterdamin sopimuksessa annetaan selvät kehykset neuvoston ja Euroopan parlamentin välisille muodollisille suhteille, silloin kun käsitellään lainsäädäntötoimia ja muita välineitä oikeudellisten asioiden ja sisäasioiden yhteydessä. Neuvosto on täysin tietoinen siitä, että kunnianhimoinen työ tällä alueella tarkoittaa myös huomattavaa työtaakkaa parlamentille. On tehtävä päätös neuvoston määräajoista Euroopan parlamentin lausunnoille tasapainoisen harkinnan kautta niin, että toisaalta otetaan huomioon se, kuinka tärkeää on käsitellä kysymys nopeasti, ja toisaalta Euroopan parlamentin työtaakka.
<P>
Meidän on otettava yhteinen vastuu EU:n tulevaisuudesta. On tärkeää, että keskitymme olennaiseen ja käytämme todellakin aikaamme ja energiaamme unionin kehityksen keskeisiin kysymyksiin.
<P>
Puheenjohtajavaltio Ruotsi on aloittanut keskustelun neuvoston työmuodoista. Epävirallisessa neuvoston kokouksessa, joka pidettiin 8. ja 9. helmikuuta ja jossa meillä oli myös ilo tavata jäsen Watson, olimme kaikki yksimielisiä siitä, että neuvoston työn tehostaminen on välttämätöntä, jotta Tampereella asetettuihin tavoitteisiin päästäisiin.
<P>
Yksi jo aloitetussa tarkastelussa käsiteltävistä kysymyksistä koskee koko ajan kasvavaa aloitteiden kirjoa oikeus- ja sisäasioissa. Olen vakuuttunut siitä, että uusien lakialoitteiden on oltava nykyistä paremmin ennustettavissa ja yhteensovitettavissa. Tällainen parannus helpottaisi olennaisesti toimielinten työtä.
<P>
Haluan myös mainita jotakin toimielinten suhteesta Europoliin ja Eurojustiin. Puheenjohtajavaltiossa ollaan vakuuttuneita siitä, että parlamentin mahdollisuuksia valvoa ja seurata esimerkiksi Europolin toimintaa voidaan parantaa ja niitä myös pitää parantaa. Puheenjohtajavaltio miettii, kuinka tämä voidaan käytännössä järjestää. Ehkä on olemassa joitakin toimia, joita voidaan toteuttaa lyhyellä aikavälillä ja jotka eivät vaadi asetusten muuttamista.
<P>
Eurojustista: neuvosto ei ole vielä aloittanut keskustelua siitä, kuinka parlamentti ja komissio voivat osallistua työskentelyyn ja kuinka niille voitaisiin antaa mahdollisuus seurata toimintaa. On kuitenkin itsestään selvää, että Eurojustin, komission ja parlamentin välisiä suhteita koskevia kysymyksiä käsitellään neuvotteluissa. Se ehdotus neuvoston päätökseksi, josta parlamentin on lausuttava mielipiteensä, perustuu Europol-yleissopimuksessa olevaan asetukseen sekä komission osallistumisesta sen toimintaan että parlamentin mahdollisuudessa seurata sitä. Haluaisin kuitenkin tässä asiassa korostaa, että meidän on harkittava mahdollisuutta parantaa parlamentin valvontaedellytyksiä.
<P>
Ennen kuin käsittelen seuraavaa kysymystä, haluan korostaa haluamme säilyttää hyvät suhteet teihin. Tämän korostamiseksi olemme tänään jättäneet teille kirjallisen kertomuksen, jossa selostetaan neuvoston työtä oikeus- ja sisäasioissa kuluneena vuonna.
<P>
Posselt mainitsee myös vastavuoroisen tunnustamisen periaatteen ja sen, mitä toimia suunnitellaan tuomioiden vastavuoroisen tunnustamisen parantamiseksi rikosoikeudellisella alueella.
<P>
Päätösten vastavuoroisella tunnustamisella rikostapauksissa ja perinteisellä oikeudellisella yhteistyöllä pyritään samaan tavoitteeseen: parantamaan valtioiden välistä yhteistyötä niin, että voidaan perustaa vapauteen, turvallisuuteen ja oikeudenmukaisuuteen perustuva alue. Viime vuoden joulukuussa neuvosto hyväksyi Tampereen kokouksen johtopäätösten perusteella toimenpideohjelman vastavuoroisen tunnustamisperiaatteen panemiseksi täytäntöön. Toimenpideohjelma on kunnianhimoinen ja laaja. Se sisältää lukuisia toimia, jotka on pantava täytäntöön. Vastavuoroinen tunnustamisperiaate sellaisena, kuin se on toimenpideohjelmassa määritetty, kattaa ennen tuomiota annetut päätökset, itse tuomion ja tuomion jälkeen annettavat päätökset.
<P>
Näistä syistä Ruotsi on Belgian ja Ranskan kanssa tehnyt aloitteen ennen tuomiota annettavista päätöksistä. Se koskee päätösten vastavuoroista tunnustamista, omaisuuden ja todistusmateriaalien jäädyttämistä. Välineen tarkoituksena on nopeasti estää, että omaisuus ja todistusaineisto viedään pois rikosta selvittävien viranomaisten ulottuvilta. Kun väline esiteltiin, se otettiin myönteisesti vastaan, ja neuvottelut aloitetaan nyt keväällä Ruotsin puheenjohtajakauden aikana.
<P>
Keväällä esitetään todennäköisesti sakkotuomioiden vastavuoroista tunnustamista ja täytäntöönpanoa koskeva aloite. Työ aloitetaan itse tuomioiden tunnustamisella ja täytäntöönpanolla.
<P>
Haluan myös mainita yhteistyön siviilioikeudellisella alueella, erityisesti työssä, joka aloitettiin eurooppalaisen täytäntöönpanoasiakirjan luomiseksi riitauttamattomia saatavia varten. Eurooppalainen täytäntöönpanoasiakirja voidaan panna täytäntöön, toisin kuin kansallinen, kaikissa jäsenvaltioissa ilman valtioiden välistä valvontaa. Tämä on ensimmäinen tärkeä askel kohti tavoitteitamme, nimittäin sitä, että yhdessä jäsenvaltiossa annetut tuomiot voidaan tunnustaa ja niitä voidaan suoraan toimeenpanna koko unionissa.
<P>
Lopuksi haluaisin vastata Posseltin kysymykseen lainsäädännön toteuttamisesta meidän alueellamme sekä kysymykseen juuri mainitsemastamme asiasta, eli toteuttamista koskevasta vuosittaisesta kertomuksesta.
<P>
Työssämme vapauteen, turvallisuuteen ja oikeudenmukaisuuteen perustuvan alueen luomiseksi olemme suureksi osaksi riippuvaisia oikeudellisista välineistä, jotka on sisällytettävä jäsenvaltioiden kansalliseen oikeusjärjestykseen. Monet niistä välineistä, joista sovimme 1990-luvun loppupuolella, ovat voineet jo tulla voimaan. Lisäksi on mahdollista soveltaa monia välineitä, vaikka ne eivät ole tulleet voimaan kaikissa jäsenvaltioissa. Amsterdamin sopimuksen voimaantulon jälkeen oikeus- ja sisäasioiden alalla on hyväksytty myös monia yhteisön lainsäädäntötoimia, esimerkiksi asetuksia. Lukuisat näistä välineistä ovat jo tulleet voimaan tai ovat juuri tulossa voimaan. Konkreettinen esimerkki on niin sanottu Bryssel II- asetus, joka koskee avioeroon liittyvien kysymysten tunnustamista ja täytäntöönpanoa.
<P>
Alussa mainitsimme myös, että olemme parhaillaan tekemässä katsausta työmenetelmiimme YOS-alueella (yhteistyö oikeus- ja sisäasioissa). Kysymys siitä, kuinka jäsenvaltiot ovat toteuttaneet sovittuja sitoumuksiaan YOS-alueella, on yksi niistä kysymyksistä, joita käsitellään siinä yhteydessä. En pidä ollenkaan mahdottomana, että tarvitaan lisätoimia, jotta jäsenvaltiot voisivat paremmin toteuttaa neuvostossa itselleen ottamiaan tehtäviä. Jonkinlainen toteuttamisen valvonta voisi olla tapa luoda painetta meille kaikille, jotta me todellakin toimisimme sitoumustemme mukaisesti.
<P>
Puheenjohtajavaltiolla ei ole nyt mitään valmiita ratkaisuja siitä, miltä sellainen mekanismi näyttäisi. Kysymyksessä mainittu ehdotus, vuosittainen kertomus, voisi olla yksi tapa, mutta neuvoston on palattava siihen kysymykseen, kun sillä on konkreettisia vastauksia.

<SPEAKER ID=81 LANGUAGE="SV" NAME="Klingvall">
. (SV) Arvoisa puhemies, hyvät Euroopan parlamentin jäsenet, hyvät naiset ja herrat!
<P>
Haluan aloittaa kiittämällä siitä, että olen saanut mahdollisuuden osallistua tähän vuosittaiseen keskusteluun. Olen täällä raportoidakseni kehityksestä turvapaikkoihin ja maahanmuuttoon liittyvissä kysymyksissä. Kuten hyvin tiedätte, olemme parhaillaan erittäin intensiivisessä vaiheessa, jossa kuljemme kohti jäsenvaltioiden turvapaikka- ja maahanmuuttopolitiikan lisääntyvää yhdenmukaistamista.
<P>
Ei ole mitään epäilystä siitä, että nämä kysymykset kuuluvat Euroopan tasolle. Yhteisen turvapaikka- ja maahanmuuttopolitiikan kehittämiseen tähtäävä työ on tärkeä useista eri syistä. Se myötävaikuttaa omasta puolestaan vapauteen, turvallisuuteen ja oikeudenmukaisuuteen perustuvan alueen luomiseen EU:hun. Lisäksi turvapaikanhakijat ja muut, jotka haluavat asettua asumaan maihimme, tietävät, että heidät vastaanotetaan samanarvoisesti ja että heidän perusteensa arvioidaan samanarvoisesti riippumatta siitä, mihin jäsenvaltioon he hakeutuvat. Voimme silloin jakaa vastuun tasaisemmin jäsenvaltioiden välillä. Voimme yhdessä vahvistaa kansainvälisiä sitoumuksia ja arvoja, kuten yhteisvastuullisuutta, humaanisuutta ja oikeusturvaa. Tässä työssä YK:n on pakolaisasiain päävaltuutetun virastolla tärkeä neuvoa antava tehtävä.
<P>
Meidän päämäärästämme ei ole mitään epäilystä. Amsterdamissa, Wienissä ja Tampereella on sovittu tavoitteista ja toimintasuunnitelmista, kuten komission tulostaulusta. Komissio on työskennellyt intensiivisesti, viime vuonna on esitetty monia ehdotuksia, ja nyt on meidän tehtävämme viedä työtä eteenpäin. Tässä työssä teidän näkökantanne ovat tärkeitä.
<P>
Neuvosto on tänä vuonna tehnyt päätöksen lukuisissa turvapaikkaa ja maahanmuuttoa koskevissa kysymyksissä. Euroopan pakolaisrahasto hyväksyttiin ministerineuvoston kokouksessa 28. syyskuuta 2000. Jäsenvaltiot ovat hakeneet rahastolta varoja vuosiksi 2000 ja 2001 erilaisiin hankkeisiin, jotka koskevat vastaanottoa, integrointia ja paluumuuttoa.
<P>
Neuvosto on myös tehnyt kaksi Dublinin yleissopimukseen liittyvää päätöstä. Niin sanottu Eurodac-asetus hyväksyttiin 11. joulukuuta 2000. Toivomme, että tämä tehostaa Dublinin yleissopimuksen soveltamista. Neuvoston viimeisimmässä kokouksessa 5. 6. maaliskuuta neuvosto pystyi lisäksi tekemään päätöksen siitä, että Norja ja Islanti liitetään Dublinin yleissopimukseen ja Eurodac-asetukseen.
<P>
Edellisessä neuvoston kokouksessa neuvosto hyväksyi viisumiasetuksen, joka tarkoittaa sitä, että me saamme nyt täysin yhdenmukaiset säännöt siitä, minkä maiden kansalaiset ovat vapautettuja viisumivaatimuksista ja mitä maita nämä vaatimukset koskevat edelleen jatkossa. Asetus merkitsee sitä, että Bulgaria, Hong Kong ja Macao, ja myöhemmässä vaiheessa myös Romania, siirretään luetteloon viisumivapaista maista.
<P>
Toivon, että me - ennen kuin Ruotsin puheenjohtajakausi on ohi - voimme lisätä tähän luetteloon direktiivin vähimmäisvaatimuksista tilapäisen suojelun antamiseksi tilanteissa, joissa jäsenvaltioiden alueelle tulee suuri määrä siirtymään joutuneita henkilöitä, sekä direktiivin, joka koskee perheiden yhdistämistä.
<P>
Tilapäisestä suojelusta puheen ollen kokemukset Bosnia ja Hertsegovinasta ja Kosovosta osoittavat, että meidän on otettava keskitetty ja solidaarinen vastuu ensi kerralla, kun unionin alueelle tulee suuri määrä siirtymään joutuneita henkilöitä.
<P>
Kysymys perheiden yhdistämisestä on myös tärkeä. Meidän on annettava kaikille maissamme asuville mahdollisuus elää läheisimpien omaistensa kanssa. Toivomme myös voivamme päästä neuvoston kokouksessa toukokuussa yksimielisyyteen käännytysten ja karkotusten vastavuoroisesta tunnustamisesta.
<P>
Neuvostolla on vuoden aikana ollut lisäksi muita tärkeitä ja antoisia keskusteluja. Puheen ollen yhteisistä vähimmäisvaatimuksista turvapaikanhakijoiden vastaanottamisessa neuvostossa käytiin periaatteellisia keskusteluja monista tärkeistä osakysymyksistä, mm. pääsystä työmarkkinoille, oikeudesta vapaaseen liikkuvuuteen alueella sekä sovellusalueella. Odotamme nyt komission ehdotusta, joka esitellään piakkoin.
<P>
Neuvosto on myös käsitellyt kahta ehdotusta, yhtä direktiiviä ja yhtä puitepäätöstä, joista kumpikin koskee yhteisiä sääntöjä ihmisten salakuljetuksen ja laittomaan oleskelun avustamisen torjumiseksi unionin alueella. Keskusteluissa käsiteltiin lukuisia periaatteellisia kysymyksiä, nimittäin humanitääristä lauseketta, pienintä enimmäisrangaistusta ja rikosoikeudellista laajuutta.
<P>
Neuvoston kokouksessa 30. marraskuuta - 1. joulukuuta 2000 keskusteltiin Ranskasta tulleesta aloitteesta, joka koskee taloudellisten sanktioiden yhdenmukaistamista osana liikenteenharjoittajien vastuuta. Emme tuolloin päässeet poliittiseen yksimielisyyteen ehdotuksesta. Puheenjohtajavaltio Ruotsi tunnustelee tällä hetkellä edellytyksiä päästä poliittiseen yhteisymmärrykseen. Olen täysin tietoinen parlamentin kannasta muun muassa näihin kysymyksiin, ja otamme sen tietenkin huomioon työssämme jatkossa.
<P>
Muut tärkeät aiheet liittyvät näitä varmempiin ja helpommin vertailtavissa oleviin tilastotietoihin sekä komission ehdotukseen, joka koskee pysyvästi maassa asuvien kolmansien maiden kansalaisten oikeuksia.
<P>
Laajoja keskusteluja on myös käyty useissa epävirallisissa ministerineuvoston kokouksissa. Lissabonissa keskustelimme muun muassa siitä, kuinka komission tulostaulun pohjalta voidaan seurata Tampereen huippukokouksen tuloksia. Marseillessa keskityttiin kysymykseen maahanmuutosta Eurooppaan. Tukholmassa keskustelimme toisaalta siitä, kuinka voimme tehostaa työtämme toteuttamalla Tampereen johtopäätöksiä, toisaalta siitä, kuinka me - komission turvapaikkaa koskeva tiedonanto pohjanamme - voimme vahvistaa työtä yhteisen turvapaikkajärjestelmän kehittämiseksi Eurooppaan.
<P>
Turvapaikkoja ja maahanmuuttoa koskevat kysymykset ovat tärkeitä kansalaisillemme ja ne herättävät usein voimakkaita tunteita. Menneenä vuonna olemme monessa yhteydessä nähneet kuvia traagisista tapahtumista samaan aikaan, kun ihmiset ovat yrittäneet päästä maihimme. On erittäin haasteellista muodostaa mahdollisimman nopeasti yhteinen politiikka, jonka avulla voimme käsitellä EU:n jäsenvaltioihin kohdistuvaa maahanmuuttopainetta. Meidän on otettava vastuu pakolaisista ja muista suojelun tarpeessa olevista maissamme. Meillä on myös oltava sääntöjä, jotka helpottavat vierailijoiden vaihtoa ja jotka sallivat tietyn muun maahanmuuton. On tärkeää, että meillä on nykyaikainen maahanmuuttopolitiikka, jonka puitteissa me työskentelemme pakkosiirtolaisuuden perussyiden poistamiseksi, ehkäisemme laitonta maahanmuuttoa, takaamme suojelun sitä tarvitseville ja voimme tarjota oikeudenmukaisen kohtelun niille maahanmuuttajille, joilla on pysyvät oleskeluluvat maissamme. Juuri tästä Tampereen päätelmissä on kyse.
<P>
Siksi on tärkeää tarkastella jäsenvaltioiden turvapaikka- ja maahanmuuttopolitiikan yhdenmukaistamiseen tähtäävää työtä kokonaisuuden kannalta. Ruotsin puheenjohtajakauden aikana kaikki komission turvapaikkoja koskevat ehdotukset jäävät neuvoston pöydälle ja sama koskee myös maahanmuutto- ja viisumiasioita. Saamme siten mahdollisuuden nähdä selvemmin kokonaisuuden, joka on tärkeä hyvin tasapainoisen ja harkitun yhteisen politiikan saavuttamisessa. Tämä ei kuitenkaan tarkoita, ettemmekö pyrkisi mahdollisimman pian pääsemään yksimielisyyteen neuvoston pöydällä olevista ehdotuksista. Sen pitää kuitenkin tapahtua Amsterdamin sopimuksessa ja Tampereen kokouksen päätelmissä annettujen näkemysten ja strategioiden puitteissa.
<P>
Edellytykset muuttoon meidän maihimme muuttuvat ajan myötä. Odotan siksi tulevaa Belgian puheenjohtajakautta, jolloin keskitytään muun muassa kysymykseen työvoiman muuttamisesta unioniin. Tämä on kysymys, joka uskoakseni tulee olemaan lähivuosina yhä tärkeämpi.
<P>
Vastattavanani olevista kirjallisista kysymyksistä aloitan siitä, joka koskee niitä tuloksia, joita tähän päivään mennessä on saatu ehdokasvaltioiden kanssa käydyistä liittymisneuvotteluista vapauteen, oikeudenmukaisuuteen ja turvallisuuteen perustuvalla alueella, ja siitä, minkälaisin ehdoin neuvosto haluaisi jatkaa neuvotteluja, erityisesti luvun 24 käsittelyä. Tämä luku avattiin Luxemburgin ryhmälle Portugalin puheenjohtajakauden lopussa. Helsingin ryhmän valtiot eivät ole vielä avanneet lukua. Toukokuun alussa odotetaan luonnoksia yhteiseksi neuvottelulähtökohdaksi viidelle Helsingin ryhmän valtiolle. Tarkistettuja luonnoksia odotetaan kesäkuun puolivälissä Luxemburgin ryhmän valtioille - kaikki komission aikataulun mukaisesti. Minkään luvun sulkeminen ei ole ajankohtaista millekään valtiolle Ruotsin puheenjohtajakauden aikana.
<P>
Komissio on helmikuussa ja maaliskuussa käynyt teknisiä neuvotteluja kaikkien asianomaisten ehdokasvaltioiden kanssa, jotta säännöstö käytäisiin läpi ja poistettaisiin mahdolliset kysymysmerkit. Komission aikataulun mukaan päivitetty neuvottelukanta Luxemburgin ryhmän valtioille on valmis kesäkuussa. Ensimmäinen luonnos Helsingin ryhmän valtioita varten on valmis toukokuussa.
<P>
Kukaan ei varmaankaan ole välttynyt huomaamasta, että laajentuminen on yksi Ruotsin hallituksen kolmesta painopistealueesta. Se on historiallinen haaste ja historiallinen tilaisuus. Loppujen lopuksi kyseessä on rauhan, vapauden ja demokratian perustan rakentaminen koko Euroopassa. Olemme luvanneet tekevämme kaiken voitavamme lähikuukausien aikana, jotta poliittinen läpimurto laajentumisneuvotteluissa olisi mahdollinen.
<P>
Kyseessä on mitä suurimmassa määrin myös oikeus- ja sisäasioiden alue, joka on yksi laajentumisprosessin kulmakivistä. Oikeusvaltioperiaatteille perustuva valtiomuoto on unionin jäsenyyden edellytys.
<P>
Kukaan ei tällä hetkellä tiedä, millaisiksi neuvottelut oikeus- ja sisäasioista muodostuvat. Tämä on itse asiassa ensimmäinen kerta, kun todellisia neuvotteluja käydään tällä alueella ennen unionin laajentumista. Yksi asia on kuitenkin jo selvä: virallisen säännöstön asettamien vaatimusten lisäksi on korkealle asetettuja, käytännönläheisempiä odotuksia. Me pidämme erittäin tärkeänä sitä, että ehdokasvaltiot ryhtyvät konkreettisiin toimiin, jotta ne varmistaisivat sekä hallinnollisen kapasiteettinsa että hyväksytyn lainsäädännön toteuttamisen.
<P>
Ehdokasvaltioilla on vastuu sellaisen sopeuttamistyön nopeuden ylläpitämisestä, että on mahdollista päästä hyväksyttäviin neuvotteluratkaisuihin. Jäsenvaltiot ovat vastuussa ehdokasvaltioiden auttamisesta tässä työssä. Puheenjohtajavaltio Ruotsi on sitä mieltä, että on tärkeää ottaa jäsenvaltiot mukaan EU:n yhteistyöhön varhaisessa vaiheessa. Niin sanottu liittymistä edeltävä sopimus, jolla torjutaan järjestäytynyttä rikollisuutta, sekä horisontaaliset turvapaikkaa, maahanmuuttoa, viisumeja ja rajavalvontaa koskevat Phare-ohjelmat ovat hyviä esimerkkejä siitä, että ehdokasvaltiot ja jäsenvaltiot tekevät jo nyt yhteistyötä. Luottamuksellinen suhde sekä toisen edellytysten ja tilanteen ymmärtäminen ovat hyvän yhteistyön perustavia edellytyksiä tulevaisuudessa.
<P>
Siksi olemmekin kutsuneet ehdokasvaltioiden edustajia lukuisiin erilaisiin kokouksiin ja seminaareihin puheenjohtajakautemme aikana. Viimeksi tapasimme jäsenvaltioiden ja ehdokasvaltioiden oikeus- ja sisäministereitä epävirallisessa kokouksessa 16. maaliskuuta. Silloin keskustelimme siitä, kuinka voimme vahvistaa vastavuoroista käytännön yhteistyötä jo ennen liittymistä. Kohta kohdalta voimme todeta, että yhteistyö on jo aloitettu ja että tie on nyt viitoitettu valmiiksi voidaksemme syventää yhteistyötä edelleen.
<P>
Toinen kysymys, johon aion vastata, käsittelee neuvoston suunnittelemia toimenpiteitä yhteisen maahanmuuttopolitiikan luomiseksi ja sovittuja määräaikoja.
<P>
EU:n maahanmuuttopolitiikka sisältää toisaalta sen maahanmuuton, joka perustuu ihmisten suojelun tarpeeseen, toisaalta sen maahanmuuton, joka johtuu esimerkiksi siitä, että erillään olevat perheet haluavat yhdistyä tai että ihmiset haluavat hankkia itselleen entistä paremmat taloudelliset edellytykset tai hyvän koulutuksen. Maahanmuuttopolitiikka kapeassa merkityksessäänhän jättää ulkopuolelle sen maahanmuuton, joka liittyy ihmisten suojelun tarpeeseen; sitähän käsitellään turvapaikkapolitiikan puitteissa.
<P>
Jo nyt on olemassa lukuisia lainsäädäntötoimia, jotka eivät ole sitovia ja jotka hyväksyttiin, ennen kuin politiikan alue sisällytettiin yhteisön oikeuteen. Ensimmäiset askeleet kohti kansallisten säännöstöjen lähentämistä otettiin nimittäin jo VI luvussa. Työ on sen jälkeen jatkunut, ja vanhoja lainsäädäntötoimia on korvattu yhteisön välineillä. Parhaillaan käsitellään esimerkiksi oikeutta perheen yhdistämiseen. Puheenjohtajavaltio aikoo päästä poliittiseen yhteisymmärrykseen tästä ehdotuksesta kuluvalla puolivuotiskaudella.
<P>
Lisäksi komissio on maaliskuussa 2001 hyväksynyt ehdotuksen direktiivistä, joka koskee pitkään jäsenvaltiossa asuneiden kolmansien maiden kansalaisten asemaa. Tämän ehdotuksen tärkeä osa on oikeus sijoittautua toiseen jäsenvaltioon. Direktiivin ensimmäinen käsittely voidaan aloittaa Ruotsin puheenjohtajakaudella.
<P>
Direktiivi, joka koskee ehtoja maahantulolle ja asumaan asettumiselle työn aloittamisen ja oman taloudellisen toiminnan aloittamisen yhteydessä, esitetään vuoden 2001 ensimmäisellä puoliskolla. Tästä direktiivistä tulee erityisen mielenkiintoinen, kun ajatellaan samalla unionissa aloitettua keskustelua jäsenvaltioiden kasvavasta työvoiman tarpeesta. Tätä keskustelua käydään taas syksyllä 2001, jolloin puheenjohtajavaltio Belgia järjestää aihetta käsittelevän seminaarin. Sitä paitsi komissio esittää keväällä ehdotuksen ehdoista, jotka koskevat maahantuloa ja oleskelua opiskelun tai ammattikoulutuksen takia, sekä ehdotuksen, joka koskee palkatonta toimintaa.
<P>
Parhaillaan tehtävä työ osoittaa selvästi, että me EU:ssa toteutamme aktiivista maahanmuuttopolitiikkaa. Tämän politiikan perusperiaatteena täytyy olla, että niillä henkilöillä, joille on myönnetty oikeus maahantuloon ja oleskeluun ja jotka ovat oleskelleet laillisesti yhdessä jäsenvaltiossa, pitää olla suurin piirtein samat oikeudet ja velvollisuudet kuin EU:n kansalaisilla. Tämä käy myös selvästi ilmi Tampereen huippukokouksen päätelmistä. Niissä sanotaan myös, että tärkeä osa unionin politiikkaa tällä alueella on maahanmuuton tehokas käsittely kaikissa sen vaiheissa ja että yhteistyön alkuperämaiden kanssa on oltava tärkeä osa tätä työtä.
<P>
Viimeinen kysymys koskee sitä, aikooko neuvosto yhteisen turvapaikkapolitiikan puitteissa ottaa turvapaikanhakijoiden vastaanottamisessa käyttöön henkilömäärään perustuvan rasitusten jaon jäsenvaltioiden välillä. Kysymykseen, pitääkö vastuunjaon olla osa yhteistä eurooppalaista turvapaikkapolitiikkaa, voidaan vastata kahdesta eri lähtökohdasta: toisaalta erityisiin direktiiviehdotuksiin perustuvalta kannalta, toisaalta yleiseltä kannalta, joka koskee vastuunjakoa turvapaikkapolitiikan tuloksena.
<P>
Amsterdamin sopimuksessa on perusta yhteisen turvapaikkajärjestelmän perustamiselle, ja muun muassa 63 artikkelin 2 kohdan b alakohdasta voi lukea vastuunjaosta EU:n jäsenvaltioiden kesken. Tässä artikkelissa määrätään että neuvoston tehtävänä on "pakolaisten ja kotiseudultaan siirtymään joutuneiden henkilöiden vastaanottaminen ja näiden henkilöiden vastaanottamisesta jäsenvaltioille aiheutuvien rasitusten tasapuolisen jakaantumisen edistäminen". Myös valtion- ja hallitusten päämiehet vahvistivat tämän Tampereella.
<P>
Saanen myös mainita, että neuvosto hyväksyi viime vuonna 28. syyskuuta Euroopan pakolaisrahaston, jonka tarkoituksena on edistää vastuunjakoa EU:n sisällä, sekä rakenteellisesti että kiireellisissä tilanteissa. Direktiiviehdotuksessa, joka koskee tilapäisen suojelun antamista tilanteissa, joissa jäsenvaltioiden alueelle tulee suuri määrä siirtymään joutuneita henkilöitä, on luku, jossa käsitellään yhteisvastuuta eli toimenpiteitä, joiden tarkoituksena on helpottaa vastuunjakoa, mikä myös on jäsenvaltioiden mielestä tärkeää.
<P>
Parhaillaan käynnissä olevan intensiivisen lainsäädäntötyön tavoitteena on luoda yhteinen eurooppalainen turvapaikkajärjestelmä, joka voi johtaa parempaan ennakoitavuuteen ja oikeusturvaan yksilölle ja turvapaikanhakijalle, joka saa samanarvoisen käsittelyn kaikissa jäsenvaltioissa. Luulen, että tällainen yhteinen järjestelmä johtaa luonnollisella tavalla nykyistä tasapainoisempaan vastuunjakamiseen EU:n jäsenvaltioiden välillä.
<P>
Lopuksi haluaisin teidän pyynnöstänne ottaa esiin häikäilemätöntä ihmisten alakuljettamista koskevan ajankohtaisen esimerkin, joka taas kerran osoittaa, että meidän on toimittava nopeasti.
<P>
Tarkoitan East Sea -aluksen, jossa oli noin 1000 turvapaikan hakijaa, haaksirikkoa Ranskan kaupungin St Raphaelin edustalla helmikuussa. Ranskan viranomaiset selvittävät nyt asiaa, ja mahdolliset seuraamukset vastuullisille määrätään Ranskan lakien mukaan.
<P>
Parlamentti on esittänyt toiveen, että neuvosto antaa tästä tapahtumasta julkilausuman. Neuvosto ei toimielimenä voi antaa julkilausumaa tällaisessa tapauksessa, joka koskee ennen kaikkea jäsenvaltion hallitusta. On kuitenkin tärkeää, että me unionissa osoitamme yksimielisyyttä ponnistuksissamme torjua tämäntyyppistä järjestäytynyttä rikollisuutta. Silloin onkin tärkeää, että tätä heijastuu arvioissamme, jotka koskevan näiden toimien rangaistavuutta.
<P>
Neuvosto työskentelee kovasti saadakseen valmiiksi yhteiset määräykset, jotka koskevat rikosoikeudellisia puitteita, joiden tarkoituksena on torjua laittoman maahantulon ja oleskelun avustamista. Neuvosto pyrkii laatimaan hyväksyttävän tekstin, jossa tehdään selvä ero toisaalta ihmisten salakuljetuksen, jossa käytetään hyväksi suojattomia ihmisiä, ja toisaalta kirkkojen, tunnettujen vapaaehtoisjärjestöjen ja muiden sellaisten tahojen toiminnan välillä, joiden toimintaperusteet ovat humanitaarisia tai ihanteellisia. Haluan korostaa, että jäsenvaltioissa voimakkaasti tuetaan sitä, että humanitaarisista syistä tapahtuvaa toimintaa ei kriminalisoitaisi.
<P>
Tässä yhteydessä haluaisin sanoa, että neuvosto on jo kehittänyt ennakkovaroitusjärjestelmän, joka mahdollistaa sen, että jäsenvaltiot voivat muun muassa tiedottaa toisilleen mahdollisesta pakolaisten liikkeelle lähdöstä. Myös ehdokasvaltiot osallistuvat tähän järjestelmään antamalla tietoa.
<P>
Muita toimia, joiden parissa neuvosto työskentelee laittoman maahanmuuton torjumiseksi, on liikenteenharjoittajan vastuuta koskeva direktiivi, jota ei saa pitää erillisenä välineenä, vaan osana laajaa ja kattavaa politiikkaa. Neuvosto tutkii myös mahdollisuutta perustaa yhteyshenkilöiden verkko.
<P>
Käsitykseni mukaan kaikkein tehokkain tapa estää laitonta maahanmuuttoa on tehdä yhteistyötä niiden maiden kanssa, jotka nykyään toimivat kauttakulkumaina. Vahvistamalla niiden turvapaikkajärjestelmää myötävaikutamme toisaalta siihen, että pakolaisten suojelumahdollisuudet paranevat, toisaalta siihen, että nämä maat tulevat vähemmän mielenkiintoisiksi ihmissalakuljettajien kannalta.
<P>
Pakkosiirtolaisuuden taustalla oleviin syihin puuttuminen on pitkällä aikavälillä ainoa tapa päästä niistä tragedioista, joita ihmisten salakuljettamiseen liittyy. Silloin on erittäin tärkeää, että toimimme koko sen kokonaisperspektiivin pohjalta, joka on koko yhdenmukaistamisprosessin lähtökohta.

<SPEAKER ID=82 LANGUAGE="PT" NAME="Vitorino">
Arvoisa puhemies, hyvät jäsenet, arvoisat neuvoston jäsenet, aloitan kiittämällä jäsen Bernd Posseltia hänen suullisesta kysymyksestään, johon tämä keskustelu perustuu. Kun vastaan hänen esittämiinsä kysymyksiin, en keskity siihen, mitä vuonna 2000 jo tehtiin, koska neuvoston edustajat ovat jo tehneet siitä tiliä kattavasti ja tarkasti, vaan haluaisin ennen kaikkea merkitä tärkeimmät virstanpylväät tiellä, jota meidän on kuljettava matkallamme Laekenin Eurooppa-neuvostoon, joka on valittu paikaksi, jossa arvioidaan ensi kerran perusteellisemmin Tampereella annetun valtuutuksen täytäntöönpanoa. Vuosi 1999 oli käännekohta oikeus- ja sisäasioiden alalla. Vuosi 2000 oli vuosi, jolloin Tampereen valtuutusta alettiin panna täytäntöön.
<P>
Komission mielestä ei ole liioiteltua sanoa, että toimintamme on alkanut hyvin. Me olemme esittäneet ehdotuksen tulostaulusta, jonka rakenteen ja sisällön te tunnette ja josta en puhu siksi enempää. Joka tapauksessa juuri tulostaulun avulla voimme saada avointa, selkeää ja vastuuntuntoista tietoa niin Tampereen valtuutuksen täytäntöönpanossa tapahtuneesta edistyksestä kuin sen viivästymisestäkin. Sen takia en aio kertoa tulostaulun sisällöstä, vaan haluaisin aloittaa puhumalla jäsen Bernd Posseltin esittämästä kysymyksestä, joka koskee vapauteen, turvallisuuteen ja oikeuteen perustuvan alueen lujittuneisuutta koskevan vuosittaisen kertomuksen laatimista.
<P>
Komissio katsoo, että kehittyvä tulostaulu, jonka mekin haluamme, on vastaus jäsen Bernd Posseltin esittämään huolenaiheeseen. Uskon kuitenkin, että me voimme parantaa tulostaulua kahdessa suhteessa: ensinnäkin vahvistamalla jokaisen tulostaulun päivitetyn version johdanto-osassa ja jokaisen puheenjohtajavaltiokauden lopussa jo saavutettujen tulosten poliittista ulottuvuutta, ja toiseksi muuttamalla tulostaulun rakennetta sen seuraavissa painoksissa, ennen kaikkea Laekenin Eurooppa-neuvoston tulosten mukaisiksi, jotta se heijastaisi myös sitä, miten jäsenvaltiot kansallisessa oikeusjärjestelmässään panevat täytäntöön Euroopan tasolla tehdyt päätökset.
<P>
Tunnustan, että vaikka olemme aloittaneet hyvin, on oikeutettua suhtautua ristiriitaisin tuntein unionin päätöksentekokykyyn tässä asiassa. On olemassa kaksi ongelmaa, joita ei kannata väistellä: ensimmäinen liittyy valtaisaan määrään jäsenvaltioiden tekemiä aloitteita, joista puuttuu joskus logiikka. En halua kyseenalaistaa jäsenvaltioiden oikeutta tehdä aloitteita. Vapauteen, turvallisuuteen ja oikeuteen perustuvaa aluetta voidaan lujittaa vain, mikäli unionin kaikki toimielimet ja ehkä ennen kaikkea jäsenvaltiot tekevät keskenään tiivistä yhteistyötä. Komissiossa tunnetaan kuitenkin parlamentin tavoin huolta siitä välillä esiintyvästä hajanaisuudesta, joka luonnehtii suurta osaa jäsenvaltioiden esittämiä tavoitteita ja jonka vaarana on, että aloitteet eivät anna yhteiselle hankkeellemme minkäänlaista lisäarvoa. En aseta kyseenalaiseksi noiden aloitteiden hyvää tahtoa, mutta ne ovat joskus hajanaisia; jos ne liitettäisiin Euroopan yhteisen asialistan ensisijaisten tavoitteiden joukkoon, ne olisivat myönteisiä aloitteita. Pelkään kuitenkin, että mikäli nämä aloitteet ovat ainoastaan jäsenvaltioiden senhetkisissä kansallisissa poliittisissa toimintaohjelmissa olevia ensisijaisia tavoitteita, niillä ei auteta Tampereen vaativan ohjelman toteutumista.
<P>
Niinpä komissiossa ollaan valmiita tutkimaan kaikkia tapoja, jotta jäsenvaltioiden kanssa voitaisiin tehdä parempaa lainsäädäntöaloitteita koskevaa yhteistyötä. Toiseksi, Laekenia ennakoiden on hyvä jo nyt sanoa, että joissakin asioissa olemme vaarassa myöhästyä Tampereella laaditusta aikataulusta. Mikäli neuvoston vauhti ei nopeudu ja päätöksentekokyky parane, eli nykyinen vauhti säilyy, olemme Laekenissa varsin jäljessä Tampereella luonnostellusta aikataulusta. Siksi kiitän puheenjohtajavaltio Ruotsia sen aloitteesta pohtia Tukholman epävirallisessa Euroopan neuvostossa tarvetta nopeuttaa päätösvauhtia ja parantaa neuvoston työtapoja. Komissiossa ollaan valmiita tekemään puheenjohtajavaltio Ruotsin johdolla yhteistyötä, jonka tarkoituksena on punnita neuvoston toimintatapoja ja järkeistää niitä.
<P>
Vastaan äärimmäisen lyhyesti jäsen Bernd Posseltin esittämiin konkreettisiin kysymyksiin. Yhteisön säännöstön siirtämisestä jäsenvaltioiden lainsäädäntöön on sanottava, että kaikista kolmanteen pilariin kuuluvista yleissopimuksista vain yksi, Europolia koskeva yleissopimus, on kaikkien jäsenvaltioiden allekirjoittama ja ratifioima. Muita yleissopimuksia taas eivät ole kaikki 15 jäsenvaltiota allekirjoittaneet ja ratifioineet. Puitepäätösten yhteydessä on liian aikaista puhua siirrosta, sillä ne on tehty niin äskettäin eikä niitä ole vielä riittävästi, jotta niistä voitaisiin laatia arviointikertomus.
<P>
Toinen kysymys liittyi yhteiseen maahanmuuttopolitiikkaan, johon komissiossa on jo vaikutettu keskeisesti määrittelemällä eurooppalainen maahanmuuton käsite ja omaksumalla yhteinen näkemys maahanmuuttopolitiikasta tiedonannossa, jonka komissio välitti neuvostolle ja parlamentille viime vuoden marraskuussa. Me asetimme tuossa tiedonannossa kaksi tavoitetta: ensinnäkin pitää laatia lainsäädäntöaloitteita, jotka sisällytetään yhteisön säännöstöön ja toiseksi neuvoston tasolla pitää käynnistää avoin koordinaatiomenettely maahanmuuttovirtojen hallintapolitiikkojen yhteensovittamiseksi. Esitimme perheiden yhdistämistä koskevan ehdotuksen, ja toivon, että se voidaan hyväksyä Ruotsin puheenjohtajakauden aikana. Laadimme ehdotuksen, joka koski jäsenvaltioiden alueella pitkään oleskelleiden kolmansien maiden kansalaisten oikeuksia ja velvollisuuksia; ensi heinäkuussa esitämme ehdotuksen työn takia maahan muuttavien maahanpääsyn edellytyksistä, ja ennen vuodenvaihdetta esitämme täydentävän ehdotuksen, joka koskee kolmansien maiden kansalaisten maahanpääsyä opiskelu-, koulutus- tai muista syistä.
<P>
Komission aikomuksena on laatia ensi heinäkuuhun mennessä ehdotus, joka koskee avoimen koordinaatiomenetelmän perustamista maahanmuuttopolitiikkaan liittyvissä asioissa, jotta se voitaisiin panna täytäntöön jo vuonna 2002 eli samaan aikaan kuin puheenjohtajavaltio Ruotsin aloite, joka koskee maahanmuuttoon liittyvän tilastollisen välineistön parantamista. Uusi Odysseus-ohjelma mahdollistaa samalla tavoin jäsenvaltioiden välisen hallinnollisen yhteistyönohjelman käynnistämisen, toivomme voivamme luoda perustan yhteisen rajapoliisiyksikön luomiselle, josta jäsen Bernd Posselt puhui. Maahanmuuttoasioissa meidän ei pidä unohtaa myöskään politiikkaa, jolla edistetään maahanmuuttajien kotouttamista vastaanottavaan yhteiskuntaan. Siksi on tärkeää tutkia kaikki mahdollisuudet, jotka komission viime vuonna esittämä syrjinnän vastainen paketti tarjoaa, ja kehittää myös sitä Tukholmassa vahvistetun Lissabonin strategian osa-aluetta, joka koskee sosiaalisen syrjäytymisen torjumista. Tässä maahanmuuttajien kotouttamispolitiikassa meidän on tarpeen luottaa alueelliseen panostukseen ja tukeen sekä jäsenvaltioiden paikallisviranomaisiin. Laittomasta maahanmuutosta puheen ollen komissio on esittänyt jo kaksi ihmiskauppaa koskevaa puitepäätöstä, ja sen aikomuksena on esittää kaksi tiedonantoa, joista ensimmäinen koskee laittoman maahanmuuton torjumista ja toinen kotiinpalauttamispolitiikkoja. Päätän tämän asian käsittelyn toivomukseen, että puheenjohtajavaltio Belgian järjestämän konferenssin seurauksena on mahdollista, että Laekenin Eurooppa-neuvostoa leimaa poliittinen yksimielisyys Euroopan maahanmuuttopolitiikasta, jotta sen jälkeen meidän ei enää tarvitsisi pyydellä anteeksi, että meiltä puuttuu yhteinen näkemys, minkä takia emme kykene hyväksymään yksittäisiä lainsäädäntötoimia.
<P>
Turvapaikkapolitiikasta haluaisin palauttaa mieleen, että komissio on noudattanut yhteisvastuuperiaatetta, joka perustuu niin kutsuttuun molemminpuoliseen valintaan, niin Euroopan pakolaisrahastoa koskevassa ehdotuksessaan kuin tilapäistä suojelua koskevassa ehdotuksessaankin. Toivon, että puheenjohtajavaltio Ruotsin kaudella on mahdollista päästä sopimukseen tilapäisestä suojelusta. Tunnustan kuitenkin jäsen Bernd Posseltin tavoin, että yhteisvastuullisuuden taloudellisen ulottuvuuden vahvistaminen ei ole herättänyt suurta vastakaikua neuvostossa käydyissä keskusteluissa, mikä osoittaa, että ei tule olemaan helppoa päättää siitä tavasta, jolla turvapaikanhakijat jaetaan jäsenvaltioiden kesken. Paras vastuunjakotapa lienee Euroopan yhteinen turvapaikkajärjestelmä, joka on komission viime marraskuisen tiedonannon laajojen suuntaviivojen mukainen.
<P>
Päätösten vastavuoroisesta tunnustamisesta haluaisin ainoastaan tiedottaa parlamentille, että me valmistelemme merkittävää pakettia, joka koskee maastakarkotusta sekä eurooppalaisia etsintä- ja pidätysmääräyksiä, samoin kuin oikeuden päätösten vastavuoroista tunnustamista koskevaa pakettia, jonka sisältönä ovat erityisesti tietokonerikollisuuden torjuntaan liittyvät tutkimukselliset varotoimet. Yksityisoikeudellisissa asioissa täydennämme tämän vuoden loppuun mennessä Bryssel I -aloitetta ehdotuksella, joka koskee eurooppalaista täytäntöönpanoperustetta siviiliasioissa, sekä Bryssel II -asetusta aloitteilla, jotka koskevat oikeuden päätösten vastavuoroista tunnustamista perheoikeuden alalla sekä avioliitto- ja huoltajuuskysymyksissä. Lisäksi julkistamme ehdotuksia vähäarvoisten ja kiistattomien luottojen tunnustamisesta.
<P>
Arvoisa puhemies, toimielinten välisestä vuoropuhelusta komissio haluaa sanoa jälleen kerran, että neuvoston, komission ja Euroopan parlamentin välinen vuoropuhelu on välttämätöntä menestyksen saavuttamiseksi. Tällä alalla on tärkeää vahvistaa komission ja parlamentin osallistumista Europolin demokraattisesti tapahtuvaan valvontaan, mistä komissio tekee myös aloitteen tänä vuonna. Kyse on kunnianhimoisesta ohjelmasta. Luotan siihen, että puheenjohtajavaltiot Ruotsi ja Belgia edistävät asioita tarpeeksi nopeasti, jotta Laekenissa saavutetaan hyviä tuloksia. Lopuksi haluaisin vain kertoa parlamentille, erityisesti kansalaisvapauksien ja -oikeuksien valiokunnalle sen puheenjohtajan, Graham Watsonin, välityksellä, että komissiossa arvostetaan ponnisteluja sen hyväksi, että komission ja jäsenvaltioiden ehdotuksia koskeviin pyyntöihin on voitu vastata välistä äärettömän lyhyessäkin ajassa. Jos viivästymistä tapahtuu, se ei varmastikaan johdu parlamentin puuttuvista ehdotuksista tai lausunnoista. Toiseksi haluaisin toistaa jäsenille, että komissio on halukas syventämään poliittista vuoropuhelua Euroopan parlamentin kanssa, jotta löytäisimme yhdessä parhaat ratkaisut, jotka saavat Euroopan monilta poliittisilta puolueilta laajaa tukea. Tunnen kunnioitusta parlamentin poliittisten ja ideologisten mielipiteiden moninaisuutta kohtaan, mutta meidän yhteisenä tavoitteenamme on välittää kansalaisille selkeä poliittinen viesti, joka olisi heidän odotustensa mukainen. Tuo viesti on yksinkertainen, se, että eurooppalaiset toimielimet panostavat määrätietoisesti siihen, että vapaus, turvallisuus ja oikeus vahvistetaan toisistaan erottamattomiksi arvoiksi, jotka mainitaan perusoikeuskirjassa todellisina perustoina sille, joka on meille yhteistä ja josta me olemme ylpeitä. Olkaamme ylpeitä eurooppalaisesta identiteetistä.
<P>

<SPEAKER ID=83 LANGUAGE="DE" NAME="Pirker">
Arvoisa puhemies, arvoisa neuvoston edustaja, arvoisa komission jäsen, voitte varmasti päätellä jo suosionosoituksistakin, että arvostamme kovasti työtänne, ja sitä, että pyritte hyviin ja käytännöllisiin ratkaisuihin, yhteistyöhön parlamentin kanssa ja myös edistykseen, josta tulostaulunne on osoituksena. Olen myös iloinen puheenjohtajavaltio Ruotsin toimista, vaikka kovin monet asiat ovatkin vielä ratkaisematta.
<P>
Haluaisin näiden asioiden lisäksi kiinnittää tänään huomiota kolmeen ongelmalliseen alueeseen, jotka otettiinkin osittain jo esille: ensinnäkin puutteisiimme, toiseksi puuttuviin ratkaisuihin, koska ehdotukset osoittautuvat epärealistisiksi, ja kolmanneksi jäsenvaltioiden koordinoimattomiin aloitteisiin.
<P>
Aloitan viimeksi mainitsemastani ongelmasta ja haluaisin antaa siinä tukeni teille, arvoisa komission jäsen. Teidän mielestänne tarvitsemme tässä asiassa uusia menettelytapoja. Käytämme paljon aikaa samantapaisiin aloitteisiin, joiden oikeusperusta on usein riittämätön ja joiden kohdalla herää usein epäilys, että niillä pyritään saavuttamaan pikemminkin kansallisia etuja kuin varsinaisia yhteisötason ratkaisuja. Tarvitsemme tähän tehokkaamman järjestelmän, jotta voimme edistää niissä esiintyviä positiivisia näkökohtia.
<P>
Toinen kohta: huumeiden käyttö on lisääntynyt Euroopan unionissa dramaattisesti, samoin kuin huumeiden tuotantokin, erityisesti synteettisten huumeiden kohdalla. Nykyään yli viisi miljoonaa nuorta käyttää synteettisiä huumeita. Euroopan unionista on tullut maailman toiseksi suurin synteettisten huumeiden tuottaja ja viejä. Kun katsomme tulostaulua, huomaamme, ettei tämän estämiseksi ole toteutettu moniakaan toimenpiteitä. Vuonna 2000 esitettiin aloitesuunnitelma, mutta muuta ei sitten tehtykään. Pyytäisin, että tästä asiasta tehtäisiin unionin uusi painopistealue.
<P>
Haluaisin mainita vielä lopuksi yhden asian. Ehdotusten epärealistisuus, kuten perheen yhdistämistä koskevassa ...
<P>
(Puhemies keskeyttää puhujan.)

<SPEAKER ID=84 LANGUAGE="ES" NAME="Terrón i Cusí">
Arvoisa puhemies, kun analysoimme tätä Tampereen aikakauden vuotta nolla, meillä on sekä nyt että tulevaisuudessa ensimmäisen kerran käytössämme poikkeuksellisen pätevä väline, eli komission kehittämä tulostaulu, johon neuvostossa saavutettu edistyminen ja kunkin jäsenvaltion edistyminen olisi sisällytettävä tulevina vuosina.
<P>
Jos vertaamme tulostaulun alkuvaiheen mallia ja viimeistä tarkistettua mallia, huomamme esimerkiksi, että olemme edistyneet sanoisin huomattavasti oikeudelliseen yhteistyöhön liittyvissä kysymyksissä. Meillä on toiveita siitä, että Eurojust perustetaan tulevaisuudessa, ja parlamentti kannattaa lämpimästi neuvoston tekemiä päätöksiä ja jäsenvaltioiden aloitteita, sillä oikeudellisen yhteistyön alalla ne ovat tulleet komission ehdotusten lisäksi, ja näin on syntynyt ketju, jota on pidettävä tulevaisuudessa yllä.
<P>
Ryhmäni pitää komission rikosoikeudellisten tuomioiden vastavuoroista tunnustamista koskevaa tiedonantoa myös erittäin tärkeänä mitä se onkin. Ryhmä toivoo, että se olisi tukeva perusta rikosten torjunnalle, erityisesti sellaisen rikollisuuden torjunnalle, joka on terrorismin tavoin vaikeaa ja kestämätöntä.
<P>
Arvoisat ministerit, tiedämme varsin hyvin, mitä Euroopan komissio on esittänyt kuluneena vuonna Tampereen asialistasta: se on tulostaulussa. Emme kuitenkaan tiedä, miten neuvosto aikoo lähitulevaisuudessa toimia niiden kohdalla. Sen sijaan olemme nähneet kunkin jäsenvaltion konkreettisia ja hajanaisia ehdotuksia, joita enkä halua palata edellisen täysistunnon keskusteluun emme voi tässä tapauksessa nyt emmekä tulevaisuudessa missään nimessä hyväksyä.
<P>
Tänään puhumme myös siitä tyrmistyksestä, jota "East Sea" -aluksen saapuminen Eurooppaan aiheutti. Asia aiheutti tyrmistystä, ja uskon, että se olisi aiheuttanut enemmänkin, jos me kansalaiset olisimme tienneet, että meillä oli jo ennen Tamperetta käytössä jotakin sellaista, jota alkuperämaiden kanssa tehtävästä yhteistyöstä puhuttaessa kutsutaan Pohjois-Irakia, eli kurdeja koskevaksi toimintasuunnitelmaksi. Kuitenkaan kansalaiset eivät tiedä sitä. Kuten kotimaani kansalaiset eivät tiedä, että meillä on Marokkoa koskeva toimintasuunnitelma, vaan he ihmettelevät, samalla kun naapurimaidemme nuorten ruumiita ajelehtii heidän rannoilleen, mitä Euroopan unioni oikein tekee. Tosiasiassa lehdistön perusteella syntyy sellainen vaikutelma, ettei edes hallituksemme tiedä sitä.
<P>
Laeken on uusi mahdollisuus yhteisen maahanmuutto- ja turvapaikkapolitiikan kannalta. Älkää ihmeessä tukeutuko Tampereen päätelmiin. Kertokaa meille, miten aiotte päästä eteenpäin. Älkääkä vain hokeko, että asiat etenevät hienosti. Vakuuttukaa oikeasti omien päätöstenne hyvyydestä, tukekaa niitä selkeästi, päättäväisesti ja rohkeasti. Parlamentti, ja varmasti myös kansalaiset, tulevat tällä alalla teidän perässänne.

<SPEAKER ID=85 LANGUAGE="EN" NAME="Ludford">
Arvoisa puheenjohtaja, pyrkimyksemme toteuttaa vapauteen, turvallisuuteen ja oikeuteen perustuva alue ovat hajanaisia ja melko sekavia. Ensinnäkin asiaa koskevat määräykset on hajotettu puoleen tusinaan perustamissopimuksen osastoon, ja ne ulottuvat kolmannen pilarin poliisiyhteistyötä ja oikeudellista yhteistyötä koskevista artikloista turvapaikka- ja maahanmuuttomääräyksiin sekä muihin eri puolille perustamissopimusta sijoitettuihin perusoikeuksia, syrjimättömyyttä, EU:n kansalaisuutta ja vapaata liikkuvuutta koskeviin artikloihin. Lähtökohtanamme on siis aika epäyhtenäinen sääntelykehys näinkin ratkaisevalla alueella kuin kansalaisten Euroopan rakentamisessa. Myös menettelymme ovat puutteellisia, ja sen lisäksi jäsenvaltioilla on tapana pommittaa meitä jatkuvasti koordinoimattomilla aloitteilla; siksi ei liene yllättävää, että nyt, kun Amsterdamin sopimuksen voimaantulosta on kulunut kaksi vuotta, kuumeista toimintaa on paljon, mutta todellista edistystä ei ole riittävästi.
<P>
Meillä on ratkaistavanamme suuria asioita siirtolaispolitiikasta rasismin ja muukalaisvihan torjuntaan ja sen valtavan vääryyden korjaamiseen, että 20 miljoonalla yhteisön asukkaalla ei ole oikeutta liikkuvuuteen, koska he ovat yhteisön ulkopuolisten maiden kansalaisia.
<P>
Turvapaikkapolitiikassa on elintärkeää, että noudatamme tinkimättä humanitaarisia velvoitteita ja että meillä on johdonmukainen ajattelutapa. Miten voimme puhua East Sea -aluksen 1 000:sta Irakin kurdista halventavasti laittomina siirtolaisina, kun Naton jäsenvaltiot, myös minun kotimaani, ovat niin tietoisia kurdien suojattomuudesta Saddam Husseinin vainoa vastaan, että - kuten aikaisemmin on havaittu - ne asettivat Pohjois-Irakiin lentokieltoalueen? Meillä ei todellakaan näytä olevan yhtenäistä linjaa tässä asiassa.
<P>
Meidän on muutettava työtapojamme, jotta vapauteen, turvallisuuteen ja oikeuteen perustuvasta alueesta tulisi paitsi poliittisesti merkittävä, myös kansalaisille näkyvä; ehkä me sitten voimme käydä keskustelun, joka kokoaisi istuntosaliin vähän enemmän edustajia ja josta välittyisi jotakin siitä intohimosta ja visiosta, joka kuulsi Saksan liittotasavallan presidentin puheenvuorosta tänä aamuna.
<P>

<SPEAKER ID=86 LANGUAGE="FR" NAME="Boumediene-Thiery">
Arvoisa puhemies, maaliskuun 31. päivän yönä salamatkustajia kuljettanut alus haaksirikkoutui jälleen Ateenan koillispuolella. Samoin kävi 18. helmikuuta kurdipakolaisille Varin rannikolla Ranskassa. Nämä eivät ole kansallisia ongelmia. Gibraltarin niemimaalla, Calais´ssa tai muilla alueilla pakolaiset nousevat maihin Euroopan satamissa. He pakenevat henkensä uhalla diktatuureja, konflikteja ja kurjuutta. Todennäköisesti he joutuvat kuitenkin elämään maan alla, ja he tietävät sen. Riittää, kun tarkastelemme Ranskan tilannetta: 94 prosenttia turvapaikkahakemuksista hylätään. Turvapaikkaoikeus on kuitenkin perusoikeus ja luovuttamaton oikeus. Yhteisöllä on rahasto, jonka tarkoituksena on tukea näiden ihmisten vastaanottamisesta koituvia kustannuksia. Aikooko neuvosto parantaa tehokkuutta ja arvioida tämän rahaston käyttöä?
<P>
Yhteisön tasolla toimiminen ei tarkoita ainoastaan, että paljastetaan ja tuomitaan ne, jotka käyvät kauppaa ihmisten kärsimyksellä: kuten sanoitte, arvoisa puhemies, tämä ongelma voidaan poistaa vain kokonaisvaltaisella ratkaisulla, jossa otetaan huomioon sekä kansainvälinen yhteistyöpolitiikka että todellinen integrointipolitiikka, jossa tunnustetaan kaikkien kansalaisten yhtäläiset oikeudet. Eikö neuvosto ole sitä mieltä, että unionin pitäisi saada kiireellisesti tehokkaaksi lainsäädäntövälineeksi puitedirektiivi, jonka avulla kaikkea laitonta maahanmuuttoa voitaisiin säädellä, jotta maahanmuutosta voitaisiin saada realistisempi ja inhimillisempi kuva. Parhaillaan tutkitaan kahta järjestelmää...
<P>
(Puhemies keskeytti puhujan.)

<SPEAKER ID=87 LANGUAGE="FR" NAME="Boudjenah">
Arvoisa puhemies, tiedämme, että sanat eivät enää riitä tuomitsemaan niitä tilanteita, joiden vuoksi kokonaiset perheet kuten ne 908 henkilöä, jotka olivat ahtautuneet "East Sea" -aluksen lastiruumaan joutuvat pakenemaan kotimaastaan etsiäkseen parempaa elämää, paetakseen sotaa, väkivaltaisuuksia tai kurjuutta, toisinaan molempia. Jotain on siis tehtävä.
<P>
Kun parlamentti viime maaliskuussa onneksi hylkäsi useita neuvoston aloitteita, pohdin, milloin neuvoston aloitteita ja direktiiviehdotuksia laaditaan sellaisessa hengessä, että ne heijastavat avoimuutta maailmalle, vastaanottamista ja inhimillisyyttä sen sijasta, että niissä otetaan huomioon ainoastaan poliisityö ja turvallisuus. Kyllä, Euroopalla on velvollisuus tehdä aloitteita, ei kuitenkaan sellaisia, joilla solidaarisuudesta tehtäisiin rikos tai joilla määrättäisiin kuljettajien kannalta mielivaltaisia rangaistuksia.
<P>
Sen sijaan yhteinen maahanmuuttopolitiikka tarvitsee kunnianhimoisia aloitteita, jotka perustuvat turvapaikkaoikeuden parantamiseen ja vahvistamiseen, liikkumisoikeuden ja -vapauden sekä ihmisarvoisten ja ihmisoikeuksia kunnioittavien vastaanotto-olosuhteiden takaamiseen. Se tarvitsee kuitenkin myös sitovia rankaisutoimenpiteitä, ei kuitenkaan uhreja vaan ihmiskaupan harjoittajia vastaan. Milloin karkotukset siis lopetetaan, milloin Euroopan alueella asuvien laittomien maahanmuuttajien tilannetta aletaan säännellä, milloin yhteisön ulkopuolelta tulevat ulkomaalaiset saavat äänioikeuden paikallisissa vaaleissa? Näihin kysymyksiin on väistämättä löydettävä vastaus, jos halutaan kehittää oikeudenmukaisempaa, inhimillisempää ja tehokkaampaa politiikkaa.

<SPEAKER ID=88 LANGUAGE="DA" NAME="Krarup">
Minulla on kolme tähän kysymykseen liittyvää huomautusta. Ensimmäinen huomautus koskee semantiikkaa. Sekä perustamissopimuksessa että kysymyksessä puhutaan vapauteen, turvallisuuteen ja oikeuteen perustuvan alueen luomisesta. Voisi saada sen käsityksen, ettei jäsenvaltioissa ole vapautta, turvallisuutta eikä oikeutta, ikään kuin näissä maissa vallitsisi oikeudellinen tyhjiö. Tämä ei kuitenkaan pidä paikkaansa. Tilannehan on se, että meillä on useita hyvin perinteisiä ja vakiintuneita oikeusjärjestelmiä, joille on luonteenomaista ennen kaikkea huomattava erilaisuus. Ei ole liioiteltua sanoa, että hallitseva järjestelmä on roomalaiseen oikeuteen perustuva järjestelmä, mutta tämän lisäksihän on common law -järjestelmä, joka on hyvin erilainen, sekä germaaninen ja jopa skandinaavinen oikeusperinne, ja nämä oikeusperinteet poikkeavat ratkaisevissa kohdin toisistaan. Vapauteen, turvallisuuteen ja oikeuteen perustuvan alueen luominen on semanttisessa mielessä järjetöntä.
<P>
On toki olemassa toinenkin tavoite, ja toinen huomautukseni koskee oikeutta. Kyse on siitä, että halutaan perustaa yksi ainoa alue ja yhtenäistää oikeudelliset alueet EU:n tapaan - "leikataan irti kantapää ja varvas", jotta kenkä sopisi jalkaan - niin, että saadaan yksi yhteinen rikosoikeus ja yksi yhteinen oikeudellinen alue. Lopuksi haluan esittää poliittisen huomautuksen. Tämä imperiumin rakentaminen, joka toteutetaan perustamalla yksi yhteinen oikeusjärjestelmä, on maailmanhistorian pahimpia sortojärjestelmiä. Vapauden, turvallisuuden ja oikeuden nojalla perustettu järjestelmä on maailmanhistoriassa vertaansa vailla oleva valvonta- ja tarkkailujärjestelmä. Nyt rakennetaan järjestelmää, joka poistaa perusluonteisen oikeusturvan hyvinkin ratkaisevissa asioissa. On syytä arvostella myös tällaista kielen vääristelyä, sillä kielenhän pitäisi kuvastaa todellisuutta mahdollisimman tarkasti. Näin ei tässä tapauksessa ole.

<SPEAKER ID=89 LANGUAGE="ES" NAME="Hernández Mollar">
Arvoisa puhemies, kuinka monen minuutin hiljaisuuden olemme jo viettäneet parlamentissa ETAn uhrien muistoksi ja kuinka monta minuuttia terrorismin tuomitsemiseen? Kuinka monta ihmistä on menettänyt henkensä heidän yrittäessään päästä Euroopan maaperälle Andalusian rannikolla, Doverin kohdalla tai Ranskan etelärannikolla tai Italiassa? Kuinka monia naisia ja alaikäisiä järjestäytyneet rikollisverkot, jotka toimivat Euroopan alueella ilman pelkoa rangaistuksesta mikä on pahinta ovat käyttäneet ja käyttävät edelleen hyväkseen? On jo kiireellisesti vastattava näihin kysymyksiin, ja nopeasti. Järjestäytyneen rikollisuuden, terrorismin, huumeiden ja ihmiskaupan torjunta edellyttää uudenlaisia poliisitoimia, oikeudellisten normien uudenlaista mukauttamista ja sitä, että poliisi- ja oikeusyhteistyö mukautetaan välittömästi uutta eurooppalaista aluetta varten. Terroristit, huumekauppiaat tai ihmiskauppiaat eivät saa löytää turvapaikkaa mistään jäsenvaltiosta. Ja unionin on kiireellisesti annettava määräys, kuten arvoisa komission jäsen totesi, näiden vapauden ja turvallisuuden vihollisten pidättämisestä. Arvoisa komission jäsen, haluaisin erityisesti kiittää teitä osoittamastanne kiinnostuksesta tämän unionin pidätysmääräyksen täytäntöönpanoon.
<P>
Espanjassa terrorismista ja maahanmuutosta on tullut tuoreen kyselyn mukaan Espanjan kansalaisten kaksi suurinta huolenaihetta. Ja näihin huolenaiheisiin tarvitaan unionilta ratkaisua. Lähikuukausina käymme kaksi suurta keskustelua, joista yksi koskee terrorismia ja toinen maahanmuuttoa ja turvapaikkoja. Toivon, että me parlamentin jäsenet sekä komissio ja neuvosto olemme olosuhteiden tasalla ja onnistumme tarjoamaan Euroopan kansalaisille ja niille, jotka haluavat oleskella laillisesti alueellamme, sen, minkä määrittelimme äskeisessä perusoikeuskirjassa.

<SPEAKER ID=90 LANGUAGE="EL" NAME="Karamanou">
Arvoisa puhemies, on totta, että on käynnistetty hyvin kunnianhimoinen ja vakava ponnistus Euroopan kansalaisten jokapäiväistä elämää varten, ja sen onnistuminen vahvistaa Euroopan yhdentymisen poliittista ulottuvuutta, koska Euroopan yhdentyminen ja yhtenäinen eurooppalainen turvallisuuteen perustuva alue edellyttävät muutakin kuin yhtenäisiä markkinoita ja yhteistä rahaa. Täytyy myös vahvistaa kansalaisten turvallisuuden tunnetta, torjua järjestäytynyttä rikollisuutta, vahvistaa poliisi- ja oikeusyhteistyötä, saada aikaan tuomioistuinpäätösten vastavuoroinen tunnustaminen, muodostaa integroitu ja kestävä maahanmuuttopolitiikka yhteisten eurooppalaisten arvojemme pohjalta, torjua rasismia ja ulkomaalaispelkoa Euroopan unionissa.
<P>
Kun nyt arvioidaan käytännössä kehitystä, joka käynnistyi varsinaisesti lokakuussa 1999, tavoitteidemme toteutumisessa havaitaan vakavia viivästyksiä ja taantumista. Syynä tähän on, että komissio on aktiivinen ja asianomainen komission jäsen aikaansaapa, mutta neuvosto on kykenemätön tekemään päätöksiä ja näyttää haluttomalta toteuttamaan sitä, mitä hallitukset itse ovat päättäneet. Tämän sijasta jäsenvaltiot hoitavat ilmiötä hajanaisin ja yhteensovittamattomin erilliskysymyksiä koskevin aloittein, jotka ovat usein Tampereella sovitun kehyksen ulkopuolella. Tiedämme, että tämä tilanne aiheuttaa vakavia ongelmia sekä komissiolle, jolla ei ole käytössään tarvittavia henkilöstöresursseja vastatakseen kaikkiin näihin aloitteisiin, että Euroopan parlamentin toiminnalle ja ohjelmasuunnittelulle. Tietenkin vuoden 2000 kohdalla neuvostolle on annettava tunnustus pakolaisrahaston perustamisesta sekä siviilioikeuden päätösten vastavuoroisesta tunnustamisesta esim. avioerotapauksissa. Vuoden 2000 arvioinnin myönteisiin puoliin pitää laskea tietenkin myös perusoikeuskirjan hyväksyminen Nizzassa, mikä ei tosin tapahtunut parlamentin haluamalla tavalla.
<P>
Haluaisin vielä onnitella puheenjohtajavaltio Ruotsia työstä, jota se tekee vahvistaakseen unionin yhteisen vapauteen, turvallisuuteen ja oikeuteen perustuvan alueen poliittista ulottuvuutta, ja erityisesti siitä, että se toimii sen hyväksi, että Ruotsin puheenjohtajakauden aikana komission ehdotus ja neuvoston kehyspäätös ihmiskaupan ja lasten seksuaalisen hyväksikäytön sekä lapsipornon torjunnasta hyväksyttäisiin. Maahanmuuttopolitiikassa, jossa on suuria puutteita, jotkin valtiot, mm. Kreikka, ovat päättäneet kattaa nämä puutteet kansallisella lainsäädännöllä Tampereen asialistan puitteissa. Viime viikolla Kreikan parlamentti hyväksyi maahanmuuttoa koskevan lain, joka antaa tuhansille Kreikkaan viime vuosikymmenellä virranneille maahanmuuttajille laillisen aseman ja helpottaa heidän sopeutumistaan kreikkalaiseen yhteiskuntaan ja joka on myönteinen ratkaisu polttaviin kysymyksiin, joiden ratkaisua neuvosto itsepäisesti lykkää.
<P>
(Puhemies keskeytti puhujan.)

<SPEAKER ID=91 LANGUAGE="EN" NAME="Watson">
Arvoisa puhemies, kansalaisvapauksien ja -oikeuksien sekä oikeus- ja sisäasioiden valiokunnan puheenjohtajana haluan kiittää komission jäsen Vitorinoa, ministeri Bodströmiä ja ministeri Klingvallia siitä yhteisvastuullisesta yhteistyöhengestä, jossa he ovat käsitelleet vapauteen, turvallisuuteen ja oikeuteen perustuvan alueen toteuttamista.
<P>
Tällä politiikanala, jolla perustamissopimusten määräykset ovat kaikkea muuta kuin tyydyttäviä, on onnistuttu löytämään yhteistyötapoja. Mutta tämä valaisee hieman niitä vaikeuksia, joita meillä on ollut näiden 18 kuukauden aikana Tampereen huippukokouksen jälkeen: vaikeuksia ovat aiheuttaneet nimittäin tarve luoda ensimmäiseen ja kolmanteen pilariin erilliset oikeudelliset järjestelyt; tarve ottaa huomioon sekä Schengenin sopimuksen allekirjoittaneiden että sen ulkopuolella olevien jäsenvaltioiden tarpeet; joidenkin jäsenvaltioiden masentava alttius mennä suinpäin mukaan yksittäisiin aloitteisiin ennen kuin toimielimet ovat ehtineet neuvotella kokonaisvaltaisesta lähestymistavasta.
<P>
Talon, jota nyt olemme kansalaisillemme rakentamassa, olisi kestettävä vaikka maanjäristys. Laskekaamme sille luja perusta - sellainen yhteisön kehys, jossa arkkitehdit, rakennusmiehet ja maanmittarit työskentelevät sulassa sovussa. Parlamentti on pyytänyt vuosittaista kertomusta vapauteen, turvallisuuteen ja oikeuteen perustuvan alueen toteuttamisesta. Pidän kyllä juuri saamaani puheenjohtajavaltion kertomusta myönteisenä, mutta panen merkille, että se on lähinnä toimenpideluettelo. Nyt tarvittaisiin arvio toteutettujen toimenpiteiden vaikutuksesta. Ministeri Klingvall sanoi, että Itämeren tapausta on vaikea kommentoida, koska asia kuuluu yksittäisten jäsenvaltioiden toimivaltaan. Tämä voi ehkä olla totta 24 tunnin ajan; sen jälkeen siitä tulee meidän kaikkien yhteinen asia. Arvoisa ministeri, tämä lienee vapauteen, turvallisuuteen ja oikeuteen perustuvan alueen ydinajatus. Jäsenvaltioiden on ymmärrettävä, että kyse on alueesta, jolla kansalaiset kaipaavat enemmän eurooppalaista ulottuvuutta. Meidän on vastattava haasteeseen sen sijasta, että käyttäydymme kuin tarjouksentekijät masentavassa huutokaupassa, jossa kansalaisten tai muualta tulevien oikeuksia myydään vähiten tarjoavalle.
<P>
Perusoikeuskirja on luultavasti tärkein ottamamme edistysaskel. Meidän on saatettava se osaksi unionin lainsäädäntöä, sillä vapauteen, turvallisuuteen ja oikeuteen perustuvaa aluetta ei ole ilman oikeuksia eikä oikeuksia ole ilman tuomareita.
<P>

<SPEAKER ID=92 LANGUAGE="DE" NAME="Schröder, Ilka">
Arvoisa puhemies, kun EU:n linnoituspolitiikka epäonnistuu, tapahtuu sellaisia haaksirikkoja, kuten Ranskassa ja nyt taas Kreikassakin, jotka vaativat todennäköisesti vielä monia kuolonuhreja. Kysymys kuuluu: jos haluamme todellakin luoda lisää vapautta, turvallisuutta ja oikeutta, mitä meidän on tehtävä, ettei tämän politiikan uhriksi joutuisi enää enempää ihmisiä? Ensinnäkin, vapaus saavutetaan siten, että ihmisille annetaan mahdollisuus päättää vapaasti, missä he haluavat elää. Toiseksi, turvallisuus luodaan ihmisille siten, että heille pistetään passi käteen ja annetaan laillinen mahdollisuus rakentaa elämänsä siellä, missä he itse haluavat. Näin luodaan myös lisää oikeutta ja oikeudenmukaisuutta, sillä monet ihmiset joutuvat pakolaisiksi juuri niiden kansainvälisten taloudellisten olosuhteiden vuoksi, joilla teollisuusvaltiot ovat kuormittaneet maailmaa. Kehotan neuvostoa sen vuoksi suhtautumaan ongelmien ennalta estämiseen vakavasti. Kannatan yhtenäistä menettelyä! Tehkää nyt laillistamisaloite, sillä ainoastaan se on johdonmukaista rasismin vastaista politiikkaa!

<SPEAKER ID=94 LANGUAGE="SV" NAME="Cederschiöld">
Arvoisa puhemies, puheajan lyhyyden vuoksi puhun ensiksi tärkeimmästä asiasta.
<P>
Ministeri Klingvall ilmoitti juuri, että hän aikoo myötävaikuttaa sopimukseen pääsemiseen kolmella alueella, juuri niillä kolmella alueella, joilla Euroopan parlamentti on sanonut ei. Olemme nimittäin äänestäneet Ceyhunin, Nassauerin ja Kirkhopen mietintöjä vastaan. On aika järkyttävää, että puheenjohtajavaltio ei kunnioita parlamentin kantaa. Itse olen sitä mieltä, että tämänpäiväisen keskustelun jälkeen on aika ilmeistä, että komissiolla on oltava vastuu kattavasta politiikasta tällä alueella.
<P>
Väestön kehityksestä on esitetty hälyttäviä tietoja - Eurooppa kutistuu. Meidän lukumäärämme lasketaan vähenevän kymmenellä prosentilla jäsenvaltioissa ja 20 prosentilla ehdokasvaltioissa. Eurooppaan tulee työvoimapula, pula sekä koulutetusta että vähemmän koulutetusta työvoimasta sekä lyhyellä että pitkällä aikavälillä. Euroopan ulkorajoihin kohdistuu voimakas paine. Jopa kovimmat vastustajat ovat hyväksyneet sen johtopäätöksen, että Euroopan on avattava rajansa työvoiman maahanmuutolle. Emma saa kuitenkaan tietää mitään siitä, kuinka tämä käytännössä toteutetaan - emme mitään siitä, minkälainen järjestelmä muodostetaan, emme mitään kiintiöjärjestelmästä tai green card -järjestelmästä tai siitä, koskevatko nämä avaamiset ja ratkaisut vain hyvin koulutettuja vai koskevatko ne myös vähän koulutettuja.
<P>
Eikö neuvostolla ole mitään konkreettisia ratkaisuja tällä alueella? Vai eletäänkö rikollisuuden ja kovan todellisuuden ehdoilla? Odotamme komission ehdotuksia tällä alueella. Komissio nimittäin vaikuttaa kaikkein sopivimmalta hoitamaan tätä.

<SPEAKER ID=95 LANGUAGE="SV" NAME="Andersson">
Arvoisa puhemies, haluan kiittää kumpaakin ruotsalaista ministeriä ja komissiota heidän panoksestaan.
<P>
Jotkut ihmiset kuvailevat Eurooppaa sanomalla, että se sulkee muut ulkopuolelle, ja he mielellään kutsuvat Eurooppaa Eurooppa-linnoitukseksi. Me muut, jotka haluamme perustaa humaanin Euroopan, jossa otetaan huomioon suojelua tarvitsevat ihmiset, ja jotka haluamme humaanin turvapaikka- ja pakolaispolitiikan, käytämme käsitteitä vapaus, oikeudenmukaisuus ja turvallisuus. Olen samaa mieltä komission ja puheenjohtajavaltion kanssa siitä, että nykyiset puutteet turvapaikka- ja pakolaisalueella liittyvät siihen, että meillä ei ole minkäänlaista yhteistä politiikkaa. Tällä hetkellä eri maissa toteutetaan eri politiikkaa. Luomamme politiikan on perustuttava kansainvälisiin yleissopimuksiin, suojelun tarpeeseen ja perheiden yhdistämiseen. Muuten olin käsittävinäni, että puheenjohtajavaltio aikoo ottaa huomioon parlamentin näkemykset liikenteenharjoittajan vastuusta, josta viime kerralla keskusteltiin perusteellisesti parlamentissa. Tämä tuli ainakin minusta aivan selväksi puheessa.
<P>
Lisäksi olen sitä mieltä, että olisi tehtävä ero eri työvoiman maahanmuuton ja turvapaikka- ja pakolaispolitiikan välille. Jälkimmäinen perustuu ihmisten suojelun tarpeeseen. Edellinen taas perustuu sille, että me nyt aivan yhtä äkkiä huomaamme, että tulevina vuosina Eurooppaan tulee työvoimapula, jolloin kyseessä on meidän työvoiman tarpeemme. Puhumme tässä yhteydessä aivan liian vähän yhdentymispolitiikasta, jolloin yhteys turvapaikka- ja pakolaispolitiikkaan on yhdentymispolitiikka, jossa huolehdimme tänne tulevista ihmisistä, joilla on suojelun tarvetta. Nykyään kuitenkin suurin osa näistä ihmisistä on yhteiskunnan ulkopuolella, eikä heillä ei ole samoja oikeuksia eikä heitä käytetä työmarkkinoilla. Heitä on suurin osa 14 miljoonasta työttömästä.
<P>
Haluaisin ensi sijassa, että korostamme yhdentymispolitiikka ja yhteistä turvapaikka- ja pakolaispolitiikkaa, ennen kuin puhumme työvoiman maahanmuutosta (tällainenkin voi tulla kyseeseen).

<SPEAKER ID=96 LANGUAGE="SV" NAME="Gahrton">
Arvoisa puhemies! On liikuttavaa, miten uskollisesti ruotsalainen ministeri on omaksunut yhdenmukaistetun EU-liturgian propagandakielen. Vapaus, turvallisuus, oikeus - mutta eihän niitä ole! Vapautta Gibraltarin edustalla, niille jotka hukkuvat, kun he haluavat päästä EU:hun? Vapautta Puolan itärajalla, jossa käytetään nyt fyysisesti hyväksi Neuvostoliiton rajaa, koska se tulee toimimaan EU:n ulkorajana toiseen suuntaan? Onko se vapautta?
<P>
Turvallisuutta - kun meitä kaikkia valvoo SIS-rekisteri, joka tietää kaiken, jopa sen, onko meillä joitakin seksuaalisia erityispiirteitä?
<P>
Oikeutta - kun kaikki alalla työskentelevät poliisit sanovat, että Schengenin sopimuksen vuoksi pakolliseksi tuleva henkilöllisyyden valvonta iskee niihin, joiden ulkonäkö poikkeaa eurooppalaisesta?
<P>
Puheenjohtajat Klingvall ja Bodström, tälle on olemassa ilmaisu, ruma sana: "Eurooppa-linnoitus"! Sitä te olette rakentamassa, sitä, josta kuitenkin lupasitte, että ette rakentaisi sitä! Entäpä jos rakentaisitte toiseen suuntaan, sen sijaan että vain ajelehditte mukana siinä, mitä tämän toimielimen federalistit ja suurvallanrakentajat tekevät?

<SPEAKER ID=97 LANGUAGE="DE" NAME="Uca">
Arvoisa puhemies, hyvät kollegat, sanomalehdissä on miltei päivittäin uutisia pakolaisten karilleajosta Euroopan rannikoilla. Sunnuntainakin Kreikkaan rantautui 447 kurdipakolaista. Helmikuussa lähes 1000 kurdipakolaista kuljettanut "East Sea" -alus ajoi karille St. Rafaelissa, Ranskassa, ja matkustajien joukossa oli yli 300 lasta. Epäinhimillisissä oloissa tehty harharetki Eurooppaan kesti kymmenen päivää. Kolme naista joutui synnyttämään näissä olosuhteissa. Pakolaiset myyvät koko omaisuutensa, jotta he voisivat ostaa lipun Eurooppaan.
<P>
On EU:n sulkemispolitiikan seurausta, että pakolaiset riskeeraavat yhä useammin henkensä. Se ei ole hyväksyttävää! Euroopan on pidettävä rajansa avoimina hädässä oleville ihmisille, jotka pakenevat kotimaastaan. Miksi joku lähtee kotiseudultaan? Kuka pakolainen lähtee kotiseudultaan vapaaehtoisesti? Kukaan ei jätä kotimaataan vapaaehtoisesti, ellei hän joudu poliittisen vainon kohteeksi ja pelkää kidutusta ja pahoinpitelyä! Minä kannatan sitä, että pakenemisen syitä yritetään estää. Aktiivinen ihmisoikeuspolitiikka, aseviennin uudelleen harkinta sekä köyhien valtioiden ja alueiden taloudellinen avustus ovat nähdäkseni välttämättömiä, jotta ihmisten ei tarvitsisi paeta.
<P>
Kehotan komissiota, neuvostoa ja Euroopan unionin jäsenvaltioiden hallituksia noudattamaan tätä politiikkaa ja muuttamaan se teoiksi. Eurooppa tarvitsee taloudellisten kasvojen lisäksi myös inhimilliset kasvot!

<SPEAKER ID=98 LANGUAGE="IT" NAME="Paciotti">
Arvoisa puhemies, Euroopan unionin käyttäytymisessä on yksi ristiriitaisuus: tunnustamme, että kansalaiset pitää saada lähemmäksi Eurooppaa, ja tästä syystä unionin täytyy osoittaa kykenevänsä varmistamaan heidän oikeutensa, vapautensa ja turvallisuutensa, mutta kun nämä aikeet pitäisi toteuttaa, jäsenvaltioiden hallitukset toimivatkin äärimmäisen varovaisesti ja epäröivästi, koska ne ovat huolissaan pikemmin omasta vallastaan kuin kaikkien oikeuksista. Niinpä ensin hyväksytään perusoikeuskirja, sitten sitä ei liitetäkään perustamissopimuksiin, perustamissopimuksiin kirjoitetaan, että unionia on kehitettävä vapauteen, turvallisuuteen ja oikeuteen perustuvana alueena, mutta sitten hyvät aikeet hukkuvatkin ratifioimattomiin yleissopimuksiin, toteuttamattomiin päätöksiin, siihen sekamelskaan, joka toimivaltuuksien, aloitteiden ja menettelyjen hajanaisuudesta syntyy. Hallitukset herättivät Tampereella toiveita ja sitten pettivät ne, koska ne eivät halua uskoa toiveiden toteuttamista sellaisille tahoille, jotka työkseen hoitavat unionin asioita eivätkä yksittäisten jäsenvaltioiden sisäisiä asioita. Asioihin puututaan liian myöhään ja tehottomasti, koska yhteisön aloitteet täytyy pysäyttää sellaisen rikosoikeudellisen yhteistyön kynnyksellä, joka on edelleen hallitusten välistä.
<P>
Kansalaisten oikeuksien turvaamisessa tarvitaan enemmän rohkeutta. Minun mielestäni on vain yksi ainoa oikea ratkaisu, jolle toivon kannatusta seuraavan sopimuksen myötä: kuten siviilioikeutta koskevassa yhteistyössä jo tapahtuu, koko vapauteen, turvallisuuteen ja oikeuteen perustuvan alueen rakentamisesta on tultava yhteisön asia. Tällaisessa ratkaisussa ei ole mitään pelättävää: toimivaltuuksien jakaminen unionin ja jäsenvaltioiden välillä pysyisi muuttumattomana, mutta menettelyjen yhdenmukaisuus varmistaisi politiikkojen yhtenäisyyden, eikä unionin suunnitteilla oleva laajentuminenkaan muodostuisi esteeksi, jollaiseksi se on vaarana muuttua, kun kansalaisten oikeuksia yritetään tehokkaasti suojella.
<P>

<SPEAKER ID=99 LANGUAGE="ES" NAME="Cerdeira Morterero">
Arvoisa puhemies, haluan tähdentää muutamia seikkoja, jotka eivät ole vähemmän tärkeitä sen vuoksi, että ne ovat ilmeisiä ja paljon toisteltuja.
<P>
Ensinnäkin haluaisin, että neuvosto kiinnittäisi huomiota siihen, että jotkin sen päätöksistä ovat hitaita ja epäyhtenäisiä, jos puhutaan Tampereella hyväksytyistä asioista, ja haluaisin korostaa, että tällainen tilanne saattaa johtaa siihen, että teidän itsenne laatima ohjelma ei toteudu. Tarvitaan uutta puhtia ja enemmän poliittista tahtoa, jotta itsellemme asettamassamme ohjelmassa ja tavoitteissa voidaan onnistua.
<P>
Toiseksi kannustaisin teitä paneutumaan myös Tampereen ehdotusten kehittämiseen, ei jäsenvaltioiden aloitteiden kehittämiseen, sillä ne ovat parlamentin mielestä varsin perustellusta luonteestaan huolimatta epäjohdonmukaisia, sekä puolueellisesti esitettyjä että kirjoitettuja, sellaisia, joita ohjaavat kunkin maan omat suhdanteet ja sellaisia, joilla ei mitenkään edistetä tällä alalla välttämättömänä pidettävää kokonaisnäkemystä.
<P>
Tästä syystä rohkenen muistuttaa teitä siitä, että meillä on jo komission esittämä aloiteohjelma, joka mielestäni täyttää nämä vaatimukset. Miksi emme voisi yhdessä panostaa tähän ohjelmaan? Haluaisin korostaa, että on tarpeen torjua laitonta siirtolaisuutta ja että sellaiset toimet ovat ratkaisevan tärkeitä, joilla ehkäistään ihmiskauppaa ja jatkuvia kuolemantapauksia Gibraltarin salmen vesillä tai torjutaan mafia-järjestöjä ja ihmisten työpanokseen liittyvää ja taloudellista hyväksikäyttöä. Kannatamme kaikkea tätä, mutta emme saa kadottaa näköpiiristä, että on tarpeen harjoittaa tasapainoista politiikkaa siirtolaiskysymyksessä, ja sen vuoksi myös meidän kaikkien ja tietenkin neuvoston on yhtä tarmokkaasti ja määrätietoisesti laadittava ja toteutettava sellaisia politiikkoja, joilla nämä kansalaiset, joiden kanssa elämme yhdessä, todella integroidaan, ja näin vältämme rasistiset ja muukalaisvihamieliset teot, joita Euroopan unionissa valitettavasti tapahtuu ja jotka ovat meille häpeäksi. Näin voimme välttää päivittäin Espanjan rannikolla sattuvat murhenäytelmät, kun rannikoillemme saapuu laivalasteittain ihmisiä ja kun ihmisiä kuolee laivojen lastiruumissa. Ja tästä syystä tarvitaan selvää poliittista tahtoa ja riittävästi määrärahoja budjetista.
<P>
Kannustan teitä tähän, ja olen varma, että tällä tavoin edistämme haluamamme vapauteen, turvallisuuteen ja oikeuteen perustuvan alueen syntymistä ja että tässä tärkeässä tehtävässä voimme luottaa Euroopan kansalaisten ymmärrykseen ja tukeen.

<SPEAKER ID=100 LANGUAGE="FR" NAME="Lang">
Arvoisa puhemies, haluan puhua ranskaa. Kaikki oli niin hyvin omassa lintukodossamme. Kaikki tiesivät, että Länsi-Euroopassa oli useita miljoonia laittomia maahanmuuttajia, kaikki tiesivät, että heitä saapui päivittäin vuotavien rajojen läpi kaikkialta maailmasta, ja kaikki tunsivat kuljetusreitit ja tärkeimmät kohdemaat, mutta ainakin tähän asti kaikki tämä tehtiin kaikessa hiljaisuudessa, jotta porvarien hyvää omaatuntoa ei järkytettäisi eikä patavanhoillisten unta häirittäisi.
<P>
Jokainen voi sitä paitsi olla omasta puolestaan tyytyväinen: maahanmuuttajien hyväksi toimivat järjestöt voivat näin perustella olemassaoloaan sekä niitä valtiontukia, joita ne saavat. Jäsenvaltiot voivat viimeinkin säännellä kaikkia tai lähes kaikkia ja osoittaa näin kannattavansa tärkeitä suvaitsevaisuuden arvoja, ihmisoikeuksia ja avoimuutta toisia kohtaan. Piispat täyttävät laittomilla maahanmuuttajilla toivottoman tyhjiä kirkkojaan. Teollisuusalan ammattiyhdistykset saavat maahanmuuttajista niitä vahvistuksia, joita ne kipeästi tarvitsevat kompensoidakseen eurooppalaisten työntekijöiden välinpitämättömyyttä. Tietenkin myös työnantajat ovat tyytyväisiä tähän markkinoille tulleeseen uunituoreeseen työvoimaan.
<P>
Lyhyesti sanottuna kaikki hyötyivät tilanteesta, ja sitten räiskis tuli katastrofi: 17. helmikuuta rahtialus "East Sea" -alus ajoi tahallisesti karille Ranskan rannikolla. Aluksessa oli 912 salamatkustajaa, joista 420 oli lapsia. Niinpä he sitten nousivat maihin, ja siinä he ovat, tai pikemminkin meidän pitäisi sanoa siinä he olivat. Riippumatta karilleajon olosuhteista tai syistä esitämme tänään nimittäin hyvän kysymyksen, ja se kuuluu: mihin he oikein ovat menneet? He ovat kadonneet, hajaantuneet metsiin, yli 600 näistä salamatkustajista on ihmeellisellä tavalla haihtunut ilmaan, he ovat pötkineet pakoon. Esimerkkinä voidaan vain sanoa, että kun Varin maaherra sulki leirin 1. maaliskuuta, oli huolehdittava 449 henkilön kohtalosta. Sen jälkeen yli 200 heistä on kadonnut. Modanessa, jonne ensimmäiset kurdit toimitettiin Fréjus´sta, 82:sta fanfaarein vastaanotetusta kurdista 40 on kadonnut.
<P>
Miksi näin sitten kävi? Miksi, vaikka koko poliittinen rintama, pienryhmät ja muut olivat kaikki yhdessä ja yhteen ääneen vaatineet maahanmuuttajien vastaanottamista pysyvästi? Miksi, vaikka Ranskan hallitus oli hoitanut asiat hyvin ja myöntänyt kulkuluvan kahdeksaksi päiväksi ja antanut mahdollisuuden menettelyjen loppuun saattamiseen, jotta he olisivat saaneet virallisen poliittisen pakolaisen aseman? Nämä salamatkustajat turvautuivat kuitenkin mieluummin rinnakkaisiin laittomiin verkostoihin, joiden kautta he pääsivät salaa Ranskaan ja Ranskasta pois.
<P>
Konservatiivisesti ajatteleville tämä on järkyttävä sokki. Tällä asialla on valitettavasti vain symbolinen merkitys, metsää ei nähdä puilta, sillä joka kuukausi Ranskaan onnistuu pääsemään tuhansia laittomia maahanmuuttajia. Heitä tulee kuitenkin lisää, heitä tulee miljoonia muita, jotka saapuvat jalan tai junalla. Meidän kannaltamme ongelmana on järjestää heidän paluunsa kotimaahan siten, että he voivat elää ja työskennellä siellä ihmisarvoisesti.

<SPEAKER ID=101 LANGUAGE="SV" NAME="Klingvall">
. (SV) Arvoisa puhemies, arvoisat Euroopan parlamentin jäsenet, hyvät naiset ja herrat, haluan aluksi kiittää teitä tavattoman kiinnostavasta keskustelusta, jossa tuli esiin monia kiintoisia kysymyksiä, mutta etenkin haluan kiittää teitä suuresta mielenkiinnosta oikeuden ja sisäasiain alalla. Yritän tehdä tiivistelmän ja kommentoida näkökohtianne ja kysymyksiänne.
<P>
Saanen aluksi tehdä selväksi, että teemme työtä sellaisen unionin puolesta, jolle on leimallista vapaus, turvallisuus ja oikeus. Ketään meistä ei kiinnosta "Eurooppa-linnoituksen" rakentaminen. Sen sijaan työllemme on luonteenomaista voimakas dynamiikka, yhteistyön syventäminen Euroopassa, jonka sitä paitsi haluamme laajentuvan.
<P>
Yksi Ruotsin puheenjohtajuuden tärkeimpiä tavoitteita on laajentuminen. Se tarkoittaa alueen kasvattamista ja useiden valtioiden mukaan ottamista syvennettyyn yhteistyöhön, ei vain vapauden, oikeuden ja turvallisuuden, vaan myös rauhan puolesta. Tässä työssä on luonnollisesti hyvin suurta dynamiikkaa. Teemme työtä Välimeren ympäristön valtioiden kanssa, ja teemme työtä syventääksemme yhteistyötä Venäjän ja Kiinan kanssa - ottaakseni vain joitakin esimerkkejä meneillään olevasta prosessista, jossa unioni on voimakkaasti edistämässä tätä yhteistyötä ja työtä tämän alueen laajentamiseksi.
<P>
Tämä lyö leimansa tietenkin myös työhön yhdenmukaistetun turvapaikka- ja maahanmuuttopolitiikan puolesta. Lisäksi se lyö leimansa siihen kokonaisnäkemykseen, joka meillä on Amsterdamin sopimukseen ja Tampereen päätelmiin perustuvasta yhdenmukaistustyöstä. Haluamme nykyaikaista maahanmuuttopolitiikkaa, joka merkitsee sitä, että työskentelemme poistaaksemme pakkosiirtolaisuuden pohjana olevat syyt, mutta samalla takaamme suojan niille, jotka ovat suojan tarpeessa.
<P>
Meitä kaikkia ovat koskettaneet ja liikuttaneet ne tragediat ja katastrofit, joita olemme nähneet omista televisioistamme. Käynnissä on kauppa, kammottava kauppa. Siinä käytetään hyväksi ihmisten hädänalaista tilaa. Sitä meidän täytyy voimakkaasti vastustaa. Niin on kuitenkin tehtävä monella tavalla - yksi tapa ei riitä. Siksi esimerkiksi kasvanut yhteistyö ehdokasvaltioiden kanssa ja työ sen hyväksi, että myös nämä maat saisivat hyvän oikeusjärjestyksen ja hyvän turvapaikkajärjestelmän, on erittäin tärkeää laittoman maahanmuuton ja näiden tragedioiden ehkäisemiseksi. Meidän on korjattava ne syyt, jotka ovat pakkosiirtolaisuuden taustalla.
<P>
Olin viime viikolla Balkanilla yhdessä komission jäsen Vitorinon ja Belgian sisäasiainministerin Duquesnen kanssa. Tapasimme viiden Balkanin maan edustajia keskustellaksemme juuri näistä kysymyksistä. Antamassamme pitkälle menevässä julkilausumassa on sijansa juuri tällä kokonaisnäkemyksellä, joka koskee sekä oikeusturvan sisältävää turvapaikka-, vastaanotto- ja kotouttamisjärjestelmää että toimenpiteitä hyvän rajavalvonnan ja toimivan viisumipolitiikan järjestämiseksi.
<P>
Sitten joihinkin konkreettisiin kysymyksiin siitä, mitä teemme ja miten otamme huomioon Euroopan parlamentin kannan. Saanen valaista vain kahta kysymystä, ensiksi ihmisten salakuljettamisen kysymystä. Sen suhteen haluamme tehdä selvän eron hädänalaisia ihmisiä hyväksikäyttävien ihmissalakuljettajien ja sellaisen välillä, mitä kutsumme humanitaariseksi toiminnaksi. Humanitaarisen toiminnan ei pidä olla rangaistavaa. Työstämme humanitaarista lauseketta laittoman maahanmuuton yhteydessä. Olemme päättäneet, että laittoman oleskelun yhteydessä voitontavoittelu on rajana sille, että pelkästään humanitaarista toimintaa ei pidä voida rangaista. Rangaistusten puolestaan tulee olla tuntuvia. Emme ole vielä päässeet asiasta sopimukseen, mutta nyt keskustelemme pääehdotuksesta, joka koskee vähintään kuuden vuoden maksimirangaistusta.
<P>
Kysymyksessä kuljetuksen järjestäjän vastuusta haluan voimakkaasti torjua jäsen Cederschiöldin väitteen. Meneillään olevassa tunnustelutyössämme on edellytykset saavuttaa yksimielisyys tästä asiasta Ranskan puheenjohtajuuden suuntaviivojen mukaisesti. On mm. kaksi Euroopan parlamentin esittämää näkökohtaa, jotka puheenjohtajana olen ottanut mukaan keskusteluihin. Ensimmäinen kysymys koskee sitä, että kuljetuksen järjestäjiä ei pidä rangaista niissä tapauksissa, joissa turvapaikkahakemus hyväksytään tai henkilölle myönnetään oleskelulupa muilla perusteilla. Se merkitsisi, että luovutaan sakkojen perimisestä niiltä henkilöiltä, jotka riittävien asiapapereiden puuttumisesta huolimatta tulevat EU:hun ja hakevat turvapaikkaa. Vasta kun turvapaikkaprosessi on saatu päätökseen, vaaditaan asiasta vastaamaan ne henkilöt, jotka eivät saa jäädä.
<P>
Toinen kysymys, joka myös oli Euroopan parlamentin kannanotossa, koskee sitä, että lentoyhtiöitä ja varustamoja voidaan edellyttää havaitsemaan vain ilmeiset asiakirjojen väärennökset sekä ne henkilöt, joilla ei lainkaan ole matkustusasiakirjoja. Samalla on itsestään selvästi kohtuullista vaatia kuljetusten järjestäjiä tarkastamaan passit ja mahdolliset viisumit. Seuraamuksena ei kuitenkaan pidä olla suhteettoman ankaria rangaistuksia. Emme tiedä vielä, pääsemmekö kaikkien mielestä hyväksyttävään ratkaisuun, mutta tutkimme edellytyksiä.
<P>
Monet keskustelun puheenvuoroista, mm. jäsen Terrón i Cusín ja jäsen Ludfordin, koskivat työn jatkoa. Ihmeteltiin: "Mitä oikeastaan tapahtuu? Teillä on tämä visio ja Tampereen tavoitteet, mutta mitä oikeastaan teette?" Viittasin joihinkin tehtyihin päätöksiin. Viittasin myös työtilanteeseen joidenkin ajankohtaisten direktiivien osalta. Saanen vain korostaa, että toivomme toukokuun kokouksessamme voivamme päättää direktiiveistä, jotka koskevat tilapäistä suojaa ja perheiden yhdistämistä. Näitä kahta direktiiviä koskevat neuvottelut sujuvat parhaillaan hyvin, joten toiveenamme on, että voimme tehdä päätöksiä toukokuussa.
<P>
Olemme myös päässeet pitkälle Eurodac-järjestelmän käyttöönotossa. Koekäyttö alkaa loppukesällä 2001. Uskoaksemme tämä järjestelmä auttaa meitä soveltamaan tehokkaammin Dublinin sopimusta.
<P>
Ehdotus kolmansien maiden kansalaisten oikeuksista on vasta valmistunut. Ennakoimme kuitenkin voivamme alkaa työn myös tämän direktiivin parissa.
<P>
Olen myös aiemmin keskustelun aikana maininnut, että Belgian puheenjohtajuuden aikana tullaan keskittymään maahanmuuttopolitiikkaan ja lokakuussa 2001 järjestetään seminaari siirtolaisuudesta. Myös Espanja on puheenjohtajuuteensa varautuen jo ilmoittanut ministerikonferenssista, joka koskee muuttovirtoja Aasiasta.
<P>
Työskentelemme kärsivällisesti, askel askelelta, voidaksemme toteuttaa sen tulostaulun, scoreboardin, jota ehdotettiin neuvoston Tampereen kokouksen päätelmien toteuttamiseksi. Olemme vieläkin toteutustyön aloittamisvaiheessa, mutta me vauhditamme työtä ja tietenkin haluamme päätöksiä niin pian kuin suinkin.

<SPEAKER ID=102 LANGUAGE="SV" NAME="Bodström">
. (SV) Arvoisa puhemies, rikollisuus kansainvälistyy jatkuvasti. Ainoa mahdollisuus tämän suuntauksen vastustamiseksi on, että poliisi ja syyttäjäkunta työskentelevät myös kansainvälisemmin ja tekevät yhteistyötä.
<P>
Kaikki poliisityö merkitsee koskemattomuuden loukkausta sille, jota epäillään rikoksesta. Niin tapahtuu yhtä lailla kansallisesti kuin kansainvälisesti. Asia koskee muun muassa etsintäkuulutettuja henkilöitä. Jotta aiheesta voitaisiin keskustella, on tärkeää, että meillä on oikeat lähtökohdat. Tämä koskee esimerkiksi jäsen Gahrtonin mainitsemaa SIS-järjestelmää, joka sisältää etsintäkuulutettuja henkilöitä. Jäsen Gahrtonin mukaan kansainvälinen SIS-järjestelmä kartoittaisi henkilöiden seksuaalista suuntautumista. Väite on virheellinen! Järjestelmässä ei ole mitään sellaisia tai vastaavia arkaluonteisia tietoja. Se sisältää tietoja etsintäkuulutetuista henkilöistä, siitä ovatko he aseistettuja, heidän tuntomerkeistään ja muista asioista, kuten tietoja varastetuista autoista. Siinä ei siis ole mitään arkaluonteisia tietoja, ja se on erittäin tärkeä väline kansainvälisen rikollisuuden torjumiseksi.
<P>
On useita rikoksen muotoja, joita ei voida torjua muuten kuin kansainvälisesti, kuten ihmiskauppa, talousrikokset, tietotekniikkarikokset tai jäsen Pirkerin mainitsemat huumausainerikokset. Rikolliset ovat ainoat, jotka hyötyisivät kansainvälisen yhteistyön puuttumisesta.
<P>
Jäsen Pirkerin esiin tuomasta kysymyksestä, huumausainerikollisuudesta, olen samaa mieltä: konkreettinen toiminta on hyvin tärkeää, eikä pidä tyytyä kauniisiin sanoihin, vaan on todella tartuttava toimeen. Kaksi erittäin tärkeää asiaa tämän saavuttamiseksi on ollut esillä tänään, ts. Europolin kehittäminen ja kansainvälisen yhteistyön aloittaminen mahdollisimman pian Eurojustissa.
<P>
Haluan myös viitata meneillään olevaan työhön ratkaisun saamiseksi synteettisten huumeiden kysymykseen. Tiedän jäsen Cederschiöldin kamppailleen lujasti tämän aiheen parissa, ja toivottavasti saamme aikaan jonkinlaisen poliittisen sopimuksen toukokuussa.
<P>
Muiden muassa jäsenet Watson ja Terrón i Cusí ottivat esiin kysymyksen, kuinka voisimme parantaa tehokkuuttamme, mikä tietenkin on tärkeää. Se on tärkeää muun muassa silloin, kun jäsenvaltioilta tulee ehdotuksia ja kun tehdään aloitteita eri kysymyksissä. On tärkeää, että tämä tapahtuu oikealla tavalla eikä pyrkimällä lyhytnäköiseen menestykseen, esim. kotimaisilla kentillä. On kaikkien edun mukaista, että yhteistyö toimii ja tehostuu. Kaikki voittavat, myös kotimaisesta näkökulmasta, jos tämä toimii kuten pitää.
<P>
Sama koskee yhteistyötä jäsenvaltioiden, neuvoston, Euroopan parlamentin ja komission välillä. Ellei se toimi, syntyy kielteinen kuva. Kansalaisemme menettävät luottamuksensa meihin, ja ilman kansalaisten luottamusta EU:lta puuttuu luja perusta, eikä EU silloin toimi. Siksi on tärkeää, että tätä hyvin rakentavaa ja tärkeää keskustelua jatkossakin käydään tämänpäiväiseen tapaan. Lopuksi haluan vielä uudelleen kiittää teitä kaikkia tästä ja siitä, että sain tulla tänne.

<SPEAKER ID=103 LANGUAGE="EN" NAME="Vitorino">
. (EN) Arvoisa puhemies, haluaisin kiittää parlamentin jäseniä heidän sitoutuneisuudestaan erittäin haastavaan ja vaativaan Tampereen toimintaohjelmaan, sekä antaa puheenjohtajavaltio Ruotsille tunnustusta sen pyrkimyksistä saada aikaan konkreettisia tuloksia tämän vuoden alkupuoliskolla. Ruotsi on hyvin selvästi ilmaissut, että se pyrkii todella lähestymään tasapainoisesti tämän alan politiikkoja - saamaan aikaan tasapainon sortonäkökohtia käsittelevien aloitteiden ja niiden aloitteiden välillä, joiden eteenpäin vievänä tavoitteena on edistää yhteiskunnissamme myönteistä suhtautumista turvapaikanhakijoihin. Siksi toivon, että meillä on Ruotsin puheenjohtajakauden lopussa konkreettisia ja hyviä tuloksia, joiden pohjalta voimme ponnistaa eteenpäin.
<P>
Kommentoin hyvin lyhyesti kahta seikkaa: ensinnäkin Irakia koskevasta toimintasuunnitelmasta sanoisin olevani samaa mieltä siitä, että tätä toimintasuunnitelmaa on äärimmäisen vaikea toteuttaa. Mitä pikemmin saamme tarkemman arvion tällaisen toimintasuunnitelman konkreettisista tuloksista, sitä parempi. On myös pidettävä mielessä, että yksi ehdokasvaltioista, nimittäin Turkki, on Irakin naapurimaa. Siksi Turkki olisi saatava osallistumaan tiiviimmin keskusteluun kurdien tilanteesta ja laittoman siirtolaisuuden vaikutuksista kyseisellä alueella.
<P>
Toiseksi haluan sanoa jäsen Pirkerille, etten käsitellyt puheenvuorossani huumeasiaa sen vuoksi, että siitä ei ollut jätetty kysymystä. Haluan kuitenkin kiinnittää parlamentin huomion siihen tosiseikkaan, että toteutamme parhaillaan vuosien 2000-2004 toimintasuunnitelmaa. Ruotsi on tehnyt merkittävän synteettisiä huumeita koskevan aloitteen. Neuvostossa käytiin avoin keskustelu huumeista ja komissio aikoo ehdottaa kahta tärkeää välinettä: ensi kuussa esitetään niistä ensimmäinen, puitepäätös huumekaupan torjuntaan liittyvän rikoslainsäädännön yhdenmukaistamisesta. Toinen väline on huumeita koskevan toimintasuunnitelman ns. seurantataulukko, jonka aiomme esittää neuvostolle ja parlamentille. Seurantataulukkoon sisällytetään kaikki toimet, joita unionin on tarpeen toteuttaa, ja siinä määritellään myös kaikki konkreettiset toimet, joita yksittäisten jäsenvaltioiden olisi toteutettava. Emme siis suinkaan ole laiminlyöneet huumeasiaa. Emme ottaneet huumekysymystä esille, koska ette muodollisissa kysymyksissänne viitanneet siihen, mutta olen iloinen voidessani esittää teille ohjelmamme huumeiden torjunnasta.
<P>
Viimeinen odotukseni ja toiveeni on, että ensi vuonna käymme ehkä iloisemman keskustelun vapauteen, turvallisuuteen ja oikeuteen perustuvan alueen tilanteesta. Tehkäämme yhdessä työtä tämän päämäärän hyväksi.

<SPEAKER ID=104 NAME="Puhemies">
Keskustelu on päättynyt.
<P>
Äänestys toimitetaan keskiviikkona 16. toukokuuta.

<CHAPTER ID=6>
Vähiten kehittyneitä maita koskeva konferenssi
<SPEAKER ID=105 NAME="Puhemies">
Esityslistalla on seuraavana seuraavat suulliset kysymykset:
<P>
Miranda kehitysyhteistyövaliokunnan puolesta neuvostolle: Yhdistyneiden Kansakuntien kolmas vähiten kehittyneitä maita käsittelevä konferenssi (B5-0155/2001),
<P>
Miranda kehitysyhteistyövaliokunnan puolesta komissiolle: Yhdistyneiden Kansakuntien kolmas vähiten kehittyneitä maita käsittelevä konferenssi (B5-0156/2001).

<SPEAKER ID=106 LANGUAGE="PT" NAME="Miranda">
Arvoisa neuvoston puheenjohtaja, komission jäsen Lamy, näin ennen Yhdistyneiden Kansakuntien kolmatta vähiten kehittyneitä maita koskevaa konferenssia, joka pidetään Brysselissä Euroopan parlamentin toimitiloissa toukokuun puolivälissä, meistä on välttämätöntä keskustella siitä strategiasta, jota Euroopan unionin pitää noudattaa tuossa tilaisuudessa.
<P>
Toivon, että me kaikki olemme tietoisia, miten järkyttävä tilanne noissa maissa vallitsee. BKT henkeä kohden on 100 kertaa alhaisempi kuin kehittyneissä maissa, todellinen kasvu on vain hieman nollan yläpuolella, jos otamme väestönkasvun huomioon, raaka-aineiden hinta on pienentynyt 30 prosenttia vuosina 19981999, elinajanodotus on alle 51 vuotta, lukutaidottomuusaste on noin 50 prosenttia, ja listaa voisi jatkaa ikuisesti.
<P>
Pahinta on, ettei tunnelin päässä näy valoa. Näin on myös siksi, että lähes yhdessä kolmasosassa näistä valtioista kärsitään alituisista selkkauksista, joiden takia kaikki käytettävissä olevat ja ei-käytettävissä olevat varat ehtyvät tyystin. Siksi tässä konferenssissa ei voida mielestämme toistaa niin moneen kertaan esitettyä ongelmanmääritystä eikä myöskään pelkkiä enemmän tai vähemmän kattavia ilmoituksia aikeista, jotka ovat järjestelmällisesti jääneet toteuttamatta. On välttämätöntä ryhtyä konkreettisiin toimiin sellaisen yhteisen strategian laatimiseksi, jolla määritetään uusi kansainvälisen talouden järjestys ja jonka tarkoituksena on noudattaa ja vahvistaa Yhdistyneiden Kansakuntien julistusta vuonna 1986 antamaa julistusta, jossa oikeus kestävään kehitykseen tunnustetaan yksilön kiistattomaksi oikeudeksi. Lisäksi on välttämätöntä, että Euroopan unionin ja kunkin sen jäsenvaltion kanta on selkeästi tämänsuuntainen. Niiden on taisteltava sen puolesta, että teollisuusmaissa nykyisin vallitseva suuntaus vähentää rahoitustukea muuttuu ja että sen nostamiselle 0,7 prosenttiin BKT:stä laaditaan aikataulu. Niiden on toimittava siten, että Rio de Janeirossa vuonna 1992 annetut lupaukset toistetaan, ja on myötävaikutettava siihen, että nuo maat mitä ilmeisimmin tukahduttava velka annetaan lopullisesti anteeksi, niiden on oltava käytettävissä ja ehkäistävä konflikteja, erityisesti kiinnittämällä huomiota asekauppaan ja torjumalla sitä. Lopuksi niiden on luovuttava katsantokannastaan, jonka perusteella kaikki huomio keskitetään markkinoiden vapauttamiseen ja työskenneltävä noita maita rankaisevien Maailman kauppajärjestön sääntöjen ja määräysten perusteellisen muuttamiseen.
<P>
Tässä mielessä on välttämätöntä ottaa huomioon, että vähiten kehittyneistä maista vain 12 on edustettuna Genevessä. Kuten päätöslauselmaesityksessä mainitsimme, on lisäksi tarpeen ottaa huomioon, että markkinoille pääsy ei yksinään riitä turvaamaan taloudellista kasvua ja että kasvu taas ei yksinään johda automaattisesti tasapuoliseen kehitykseen. Sen takia yhtä tärkeää tai vielä tärkeämpää kuin se, että nuo valtiot pääsevät markkinoille, on se, että myös niiden omavaraisuus ja elintarviketurvallisuus turvataan. Sen takia näillä valtioilla on oikeus suojata tuotantoaan ja maaseutuväestöään. Tässä yhteydessä haluaisin lausua muutaman sanan nk. "Kaikkea muuta paitsi aseita" -aloitteesta, josta saamme keskustella perin pohjin jossakin lähiaikoina pidettävässä istunnossa, vaikka neuvosto on tehnyt anteeksiantamattoman päätöksen olla kuulematta parlamenttia. Haluan ainoastaan tähdentää, että kyse on myönteisestä aloitteesta, vaikka sen soveltamisala on rajoittunut ja sen yksityiskohtia täytyy hioa. Lisäksi, kuten on jo sanottu, aloite on vain ensimmäinen askel, jota pitää täydentää erilaisin toimin, kuten sellaisin, joita me olemme esittäneet.
<P>
Lopuksi, ja hetkellä, jona niin kovasti korostetaan tarvetta torjua köyhyyttä, minusta on syytä painottaa vielä kahta erityistavoitetta: koulutusta ja terveydenhuoltoa. Kuten ehdotimme päätöslauselmaesityksessämme, on oleellista, että teollisuusmaat panostavat ratkaisevalla tavalla ohjelmien jatkumiseen näillä osa-alueilla. Aivan erityisen välttämätöntä on minkä hyväksyimme äskettäin täysistunnossa saada tunnustetuksi pahimmin aidsista ja muista kulkutaudeista kärsivien maiden oikeus tuottaa ja markkinoida tarvittavia lääkkeitä tai tuoda niitä ilman teollis- ja tekijänoikeuksista koituvia kustannuksia. Haluamme nyt kuulla neuvoston ja komission mielipiteen näistä ja muista asioista, joista monia käsitellään tarkemmin päätöslauselmaesityksessämme.

<SPEAKER ID=107 LANGUAGE="SV" NAME="Danielsson">
. (SV) Arvoisa puhemies, arvoisat jäsenet, hyväksymissään suuntaviivoissa YK:n kolmanteen vähiten kehittyneitä maita koskevaan konferenssiin osallistumista varten neuvosto vahvistaa 22. joulukuuta 2000 vakaan tarkoituksensa tehdä kaikkensa, jotta YK:n vähiten kehittyneitä maita koskeva toimintaohjelma kestävän kehityksen edistämiseksi ja näiden maiden asteittaiseksi liittämiseksi maailmantalouden osaksi sisältäisi konkreettisia ja operatiivisia poliittisia suuntaviivoja, jotka perustuvat kolmeen tekijään.
<P>
Ensinnäkin: kansallisten viranomaisten, kansalaisyhteiskunnan, yksityissektorin ja paikallisten toimijoiden aktiiviseen ja vastuulliseen osallistumiseen vähiten kehittyneissä maissa.
<P>
Toiseksi: maailmanlaajuiseen kumppanuuteen vähiten kehittyneiden maiden puolesta, ja tämä mm. merkitsee koko kansainvälisen yhteisön mobilisoimista ja parempaa koordinointia kaikkien kehityskysymysten alalla työskentelevien kesken kansainvälisellä, alueellisella ja kansallisella tasolla.
<P>
Kolmanneksi: vuonna 1990 hyväksytyn toimintaohjelman tulosten tehokkaaseen arviointiin, sekä analyysiin vähiten kehittyneiden maiden tarpeista ja odotuksista, kuten konferenssia valmisteltaessa päätettiin.
<P>
Unionin kehitysapupolitiikassa hyvin suuri osa tuesta suunnataan juuri vähiten kehittyneisiin maihin, etenkin AKT/EY-sopimusten kautta. On syytä muistaa, että 40 maata vähiten kehittyneistä 49 maasta kuuluu myös AKT-ryhmään (Afrikan, Karibian ja Tyynenmeren maat). Unionin näkemyksen mukaan köyhyyden poistamisen näistä maista on oltava konferenssin keskeinen tavoite. Unioni tukee vahvistettua HIPC-aloitetta (HIPC, voimakkaasti velkaantunut köyhä maa) ja sen toteuttamista, ts. Kölnissä 1999 vahvistettujen ehtojen mukaisesti, mikä merkitsee, että aikaisempaa useammat maat voivat nopeammin saada velkahelpotuksia, sekä tehostettua keskittymistä köyhyyden torjuntaan, ts. sitä, että HIPC:n mukaisen velkojen anteeksiantamisen vapauttamat varat suunnataan köyhyyden torjuntaan.
<P>
Unioni ei voi hyväksyä sellaisia sitoumuksia ja/tai velvoitteita velkojen anteeksiantamisesta, jotka ylittävät HIPC-aloitteen mukaiset ehdot. Tämä merkitsee sitä, että mahdollisia vaatimuksia velanmaksun keskeyttämisestä jo ennen kuin velallismaat ovat päässeet ns. loppupisteeseen ja/tai sataprosenttista velkojen anteeksiantamista tässä pisteessä ei voida hyväksyä. Köyhiä maita, jotka eivät täytä HIPC-aloitteen mukaisia velkahelpotusten ehtoja mutta joilla on maksuvaikeuksia, kehotetaan sen sijaan yrittämään neuvotteluja velkajärjestelyistä Pariisin klubin, Lontoon klubin tai muun asiaankuuluvan luotonantajan kanssa.
<P>
HIPC-aloitteen vapauttamia varoja pitää käyttää köyhyyden torjuntaan valtioiden itse hyväksymien köyhyysstrategioiden mukaisesti.
<P>
Neuvosto hyväksyi 28. helmikuuta 2001 asetuksen, joka laajentaa tullittomuuden kattamaan ilman määrällisiä rajoituksia kaikki tuotteet, joiden alkuperä on maailman 49:ssä vähiten kehittyneessä maassa, poikkeuksena aseet ja ampumatarvikkeet, ns. "Kaikkea muuta paitsi aseita"aloitteen. Asetus tuli voimaan 5. maaliskuuta tänä vuonna. Keskustelu kysymyksestä pohjautui komission viime vuonna tekemään ehdotukseen. Voin ilokseni vahvistaa, että komission ehdotuksen pääperiaatteet on säilytetty lopullisessa hyväksytyssä tekstissä, ts. se, että yhteisön on ryhdyttävä mielekkäisiin toimenpiteisiin vähiten kehittyneiden maiden taloudellisen tilanteen parantamiseksi takaamalla niille pääsy markkinoilleen kaikilla tällaisilla tuotteilla, vaikka se merkitsisi lisäkustannuksia yhteisölle. Miltei kaikissa tapauksissa tämä pääsy vahvistettiin 5. maaliskuuta alkaen tänä vuonna. Vain banaanien, sokerin ja riisin kohdalla päätettiin, että vapautuminen astuisi voimaan myöhemmin. Ratkaisevaa oli kuitenkin, että näiden tuotteiden kohdalla sovittiin tietystä siirtymäajasta ja täyden markkinoille pääsyn aikataulusta. Vuodesta 2006 alkaen markkinat on täysin vapautettu banaaneille, heinäkuussa 2009 sokerille ja syyskuussa 2009 riisille. Sitä ennen näiden kolmen tuotteen tulleja alennetaan, ja sokerille ja riisille sovitaan tullittomat kiintiöt.
<P>
Asetus on siten taloudellisesti olennaisen merkittävä vähiten kehittyneille maille. Mutta sillä on vieläkin suurempi poliittinen ja taloudellinen merkitys valmistauduttaessa seuraavaan neuvottelukierrokseen WTO:ssa. Sillä on tavattoman suuri symbolinen merkitys, että nyt on tehty päätös kaupallisessa kysymyksessä ensi sijassa kehitystavoitteiden pohjalta. Päätös osoittaa kumppaneillemme WTO-neuvotteluissa - sekä kehitysmaille että teollisuusmaille - että unioni on vakavissaan sitoutuessaan edistämään kehitysasioita näissä neuvotteluissa. Tämä osoittaa, että lähdemme neuvotteluihin vakaana tarkoituksenamme ei vain omien etujemme valvominen, vaan myös maailmanyhteisön kaikkein puutteenalaisimpien jäsenten edunvalvonta, etenkin vähiten kehittyneiden maiden. Tämä osoittaa, että unioni ottaa täyden moraalisen ja taloudellisen vastuun, jonka pitääkin kuulua sille maailman suurimpana vapaakauppa-alueena.

<SPEAKER ID=108 LANGUAGE="FR" NAME="Lamy">
. (FR) Arvoisa puhemies, kuten neuvoston puheenjohtaja hetki sitten totesi, YK:n kolmas vähiten kehittyneitä maita käsittelevä konferenssi pidetään toukokuussa Brysselissä. Tämän konferenssin tavoitteena on ensinnäkin arvioida vuonna 1990 käynnistetyn toimintaohjelman tuloksia ja sitä, mitä tähän mennessä on tehty kehitysavun, velkojen vähentämisen, investointien ja kaupan alalla. Sen tavoitteena on myös laatia uusi toimintaohjelma seuraavan 10 vuoden ajaksi, ja olemme tehneet Yhdistyneiden Kansakuntien kanssa yhteisen sopimuksen, että tässä konferenssissa pitäisi lisäksi tutkia muutamia välittömiä toimia siten, ettei annettaisi periksi kiusaukselle turvautua liiallisiin yleistyksiin.
<P>
Konferenssin valmistelut ovat parhaillaan käynnissä. Koska unioni on konferenssin toisena isäntänä, toivomme tietenkin erityisesti, että konferenssi onnistuu: komission "joukot" ja muutamat komission jäsenet työskentelevät yhdessä sen hyväksi.
<P>
Pyrimme siihen, että konferenssin tuloksena syntyy kestävä toimintaohjelma, jotta voisimme antaa kannustavat puitteet näiden 4950 maan kehitysponnistuksille, ja sanottakoon vielä, että kaikelle tälle yritetään myös antaa mahdollisimman konkreettinen kehys.
<P>
Tämän vuoksi olemme ja komissio kiittää tästä puheenjohtajavaltio Ruotsia - pitäneet huolen siitä, että tätä aloitetta koskevat päätökset, kaikki paitsi aseita koskevat, tullaan tekemään hyvissä ajoin, jotta aloite tuottaisi tulosta toukokuun konferenssissa. Tämä on varmasti tällä hetkellä kaikkein näkyvin kysymys ja toimi, jota konferenssissa voidaan edistää ja nopeuttaa, ja se on jo jotakin. Nyt meidän on yritettävä hyödyntää tätä konferenssia ja kannustaa sen avulla muita maailman kauppakumppaneita helpottamaan vähiten kehittyneiden maiden vientituotteiden markkinoille pääsyä.
<P>
Vaikka pidämmekin tätä aloitetta hyvin tärkeänä, emme ajattele, että se yksin riittäisi. On selvää, että ilman sopivaa ympäristöä ja ilman muita asianmukaisia tukia suurin osa vähiten kehittyneistä maista ei pysty yksin hyödyntämään riittävästi uusia markkinoitaan. Meidän on siis vahvistettava tätä signaalia, tätä aloittamaamme ponnistusta, lisätoimin, joilla pyritään lisäämään tehokkaasti kyseisten maiden vientikapasiteettia ja auttamaan niitä liittymään maailmankaupan monenkeskiseen järjestelmään.
<P>
Aiomme siis täydentää tätä aloitetta muilla toimilla joista osa liittyy kaupankäyntiin avustamalla näitä maita teknisesti niiden hallinnointikyvyn parantamiseksi. Aiomme lisätä sitä, mitä teemme integroidun rahaston tuella Genevessä yhdessä Kansainvälisen valuuttarahaston (FMI), Maailmapankin ja WTO:n kanssa kauppaa koskevaan tekniseen tukeen liittyvissä kysymyksissä. Tämän lisäksi on myös muita kaupallisia välineitä, joita täytyy tutkia, ja on varmistettava, että ne eivät jarruta eivätkä rajoita liikaa vähiten kehittyneiden maiden pääsyä markkinoillemme. Tarkoitan erityisesti kaikkea, mikä liittyy terveys- tai kasvinsuojeluvaatimuksiin, tai monia kaupan esteitä, joissa meidän ei pidä lieventää kansalaisten vaatimuksesta asettamiamme standardeja, vaan meidän on varmistettava, että tekninen tukemme ohjataan todellakin siihen, että se auttaa maita täyttämään nämä vaatimukset. Tarkoitan siis erityisesti kaikkea, mikä liittyy terveyteen ja kasvien terveyteen.
<P>
Olemme sitä mieltä, että kun näiden markkinoillepääsyn edellytysten lisäksi myös maiden vientikykyä lisätään, ulkomaisten investointien määrä lisääntyy näissä maissa. Toivoisimme, että konferenssin yhteydessä mentäisiin pidemmälle, jotta investointien edistämistä näissä maissa voitaisiin tukea käyttämällä erityisesti jo olemassa olevia monenkeskisiä välineitä tehokkaammin, ehkä hyödyntämällä aktiivisemmin investointitakuiden tarjoamia mahdollisuuksia vähiten kehittyneissä maissa.
<P>
Tämän lisäksi meidän ei pitäisi piiloutua liian poliittisesti korrektin keskustelun taakse. Asioista on myös puhuttava selkeästi. Näiden maiden on itse luotava suotuisampi ympäristö investoinneille sellaisten sisäpolitiikkojen avulla, joita me voimme tukea ja joissa me voimme kyllä neuvoa niitä mutta jotka perustuvat sisäpoliittisiin päätöksiin, joita on toisinaan vaikea tehdä, eikä tämä vaikea päätöstenteko kuulu meidän toimialueeseemme. Tämän vuoksi on tärkeää, että kunkin osapuolen tehtävä on selvä.
<P>
Muistettakoon, että nämä toimet, joista juuri puhuin ja jotka ovat välittömiä toimia, ovat vain osa tulosta. Niitä tarvitaan, jotta seuraavan 10 vuoden ajaksi laadituille toimintaohjelmille voidaan antaa tiettyä uskottavuutta. Toimintaohjelma on meille eräänlaisena reittisuunnitelmana. Mielestäni tällä alalla tarvitaan ehdottomasti reittisuunnitelmaa, ja sitä täytyy voida myös valvoa yhdessä. Olen sitä mieltä, että ja kollegani komissiossa yhtyvät tähän näkemykseen ainoastaan vahvemmalla yhteisellä painostuksella voidaan nopeuttaa köyhyyden poistamista ja kestävän kehityksen edistämistä näissä maissa, ja nähdä kenties Mirandan sanoja lainatakseni jonain päivänä valoa tunnelin päässä.

<SPEAKER ID=109 LANGUAGE="EN" NAME="Deva">
Arvoisa puhemies, pidän myönteisenä, että jäsen Miranda teki aloitteen ja esitti tämän kysymyksen, ja käytän tilaisuutta hyväkseni onnitellakseni komission jäsen Lamya hänen loistavasta "Kaikkea muuta paitsi aseita" -aloitteestaan, johon parlamentti yhtyi mutta jonka kanssa sillä ei ollut kovinkaan paljon tekemistä. On korostettava, että köyhimpiin ja vähiten kehittyneisiin maihin on kiinnitettävä erityistä huomiota ja äärimmäisen köyhyyden poistamisen pitäisi olla tässä prosessissa ensisijainen tavoite. YK:n kauppa- ja kehityskonferenssin (UNCTAD) laskelmien mukaan vähiten kehittyneiden maiden BKT:n reaalikasvu oli vain 0,9 prosenttia vuodessa vuosina 1990-1998, kun taas maailmanlaajuisesti BKT kasvoi yli 2,5 prosenttia vuodessa.
<P>
Hyvä hallintotapa on vähiten kehittyneissä maissa keskeinen kysymys. Haluaisin käyttää tilaisuutta hyväkseni korostaakseni, että on monia maita, jotka ovat nimellisesti demokraattisia, mutta joiden kansalaisilla ei ole vapautta, koska näiltä mailta puuttuu tehokas ja oikeudenmukainen oikeusjärjestelmä. Parlamentin olisi pidettävä laillisuusperiaatetta keskeisenä perusteena tarkastellessaan hyvän hallintotavan arviointiperusteita. Kannattaa myös panna merkille, että vähiten kehittyneille maille osoitettu osuus tukimäärärahoista on laskenut, kun taas keskitason maiden, kuten Marokon ja Algerian osuus on kasvanut. Tämä on ehdottomasti väärin. Tukimäärärahat on keskitettävä köyhimpiin maihin. Tätä kansalaisemme odottavat ja vaativat. Tukimäärärahojen käyttö jonkinlaisen salakähmäisen maahanmuuttopolitiikan välineenä on väärin. Voimme kaikin mokomin harjoittaa siirtolaisvastaista politiikkaa, mutta tehkäämme se sitten rehellisesti. Emme saa ryövätä köyhimpiä maita omien poliittisten päämääriemme saavuttamiseksi.
<P>
Vakavasti velkaantuneiden köyhien maiden velkataakkaa on kevennettävä tuntuvasti, koska tähän mennessä HIPC-aloitteessa toteutetut toimet eivät raaka-aineiden hinnanlaskun vuoksi riitä alkuunkaan jatkuvaan rahoitusapuun. Minun on myös painotettava tarvetta perustaa ja täydentää takuurahastoja, jotka toimivat kannustimina yksityisille investoinneille ja pienlainajärjestelyjä edistäville toimenpiteille, joista voidaan mainita esimerkkinä Gramien Bankin toimet Bangladeshissa.
<P>
Lisäksi meidän on tehtävä kaikkemme estääksemme konflikteja. Konfliktinesto on avaintekijä pyrittäessä edistämään vähiten kehittyneiden maiden kasvua.

<SPEAKER ID=110 LANGUAGE="EN" NAME="Kinnock">
Arvoisa puhemies, kuten eräät muut jäsenet ovat jo todenneet, tosiasiat puhuvat puolestaan. Suurin osa vähiten kehittyneiden maiden 640 miljoonasta asukkaasta eli yli kymmenesosa koko maailman väestöstä joutuu selviytymään alle kahdella dollarilla päivässä. Heidän keskimääräinen elinajanodotuksensa on 50 vuotta. Puolet heistä on lukutaidottomia, ja kahdella kolmanneksella maailman lapsista - ja tästä osuudesta on suurin osa tyttöjä - ei ole minkäänlaista peruskoulutusta. Vähiten kehittyneiden maiden pääomanmuodostus on laskenut jyrkästi eli 45 prosenttia vuodesta 1990; ja virallinen kehitysapu vähenee jatkuvasti; se on laskenut 30 prosenttia vuodesta 1990.
<P>
Kuten neuvoston puheenjohtaja totesi, HIPC-aloite tuottaa tulosta hyvin hitaasti ja se toteutettiin liian myöhään. Liian monilla vähiten kehittyneillä mailla on kestämättömiä velkataakkoja. Monet vähiten kehittyneistä maista, esimerkiksi Sambia, jossa kävin hiljattain, kuluttavat kaksi kertaa enemmän varoja velanhoitoon kuin terveydenhuoltoon ja koulutukseen.
<P>
Siksi tässä YK:n konferenssissa on pyrittävä kehittämään uusi toimintalinja vähiten kehittyneiden maiden kohdalla - toimintalinja, joka edistää talouskasvua, vähentää köyhyyttä ja edistää kestävää kehitystä köyhissä maissa. Kuten komission jäsen Lamy tietää, konferenssissa pidetään kauppaa käsittelevä erityiskokous, ja tiedän, että hän odottaa vähiten kehittyneiden maiden käyttävän erityiskokousta Qatarin ministerikokouksen valmistelujen lähtökohtana. Olen varma, että ne esittävät viljalti todisteita hyödykkeiden hintojen laskusta - ne laskivat 30 prosenttia vuosina 1998-1999 - ja me joudumme myöntämään, että maailmanlaajuistumisella ja markkinoiden vapauttamisella on saatu aikaan hyvin ristiriitaisia tuloksia. "Kaikkea muuta paitsi aseita" -aloite merkitsee huomattavaa edistysaskelta. Osaakohan komission jäsen Lamy arvioida, olisivatko muut maat, kuten Yhdysvallat ja Japani, valmiita seuraamaan hänen esimerkkiään? Olen näkevinäni hänen hymyilevän, ja se saattaa tietää meille vaikeuksia.
<P>
Tässä vaiheessa olisi mielenkiintoista kuulla komission jäsen Lamyn täsmentävän, mitkä vähiten kehittyneistä maista ovat todennäköisiä aseviejiä, sillä tämän aloitteen nimi on hieman hämmentävä.
<P>
Lopuksi konferenssissa on tarkoitus analysoida, mitä voimme tehdä vähiten kehittyneiden maiden auttamiseksi, kun miljoonat ihmiset eivät saa hoitoa keuhkokuumeeseen, ripuliin, tuberkuloosiin tai aidsiin; kun heillä ei ole antaa lääkkeitä sairaalle lapselleen tai kuolevalle vaimolleen; kun heidän lapsensa käyvät koulua puun alla ja yrittävät opetella kirjoittamaan nimensä puutikulla.

<SPEAKER ID=111 LANGUAGE="NL" NAME="Van den Bos">
Arvoisa puhemies, kuilu köyhimpiin maihin nähden syvenee madaltumisen sijasta. Viime vuosikymmenellä kehitysmaille annettava apu on vähentynyt 24 prosenttia ja kaikkein köyhimmille maille annettava apu jopa 45 prosenttia. Tätä on aivan mahdotonta hyväksyä. YK:n konferenssi on järjetön, jos siinä jäädään kauniisiin lupauksiin ja epämääräisiin julkilausumiin. Ainoastaan hyvin konkreettiset ja sitovat sopimukset vievät köyhimpiä maita eteenpäin. Pelkät kaupalliset myönnytykset eivät riitä. Rikkaiden maiden on ryhdyttävä keventämään oleellisesti velkataakkaa. Velkojen lyhentäminen aiheuttaa sen, että monissa maissa kaikki kehitys tehdään etukäteen tyhjäksi. On hyvin tärkeää, että kunkin kehitysmaan tapauksessa toteutetaan erillistä politiikkaa velkojen antamiseksi anteeksi.
<P>
On täysin kohtuullista, että luotto- ja tukipolitiikallemme asetetaan ehtoja, jotka liittyvät köyhyyden torjuntaan, hyvään hallintoon ja julkistalouden hyvään hoitamiseen. Velkataakan keventäminen ei ole järkevää, jos velkaa otetaan aina uudelleen. Siksi Euroopan komission politiikassa on keskityttävä kapasiteetin kehittämiseen ja järkevään varainhoitoon. Vain siten nämä maat voivat kehittää koulutusta ja terveydenhuoltoa, ja vain siten investointeja voidaan edistää.
<P>
Monissa köyhimmissä kehitysmaissa vallan ja käytettävissä olevien rikkauksien jako on huonolla tolalla. Jos poliittisen ja taloudellisen vallan välille ei kehity jyrkkää eroa, silloin vallalle jää oikeastaan vain korruptio. Köyhyyden torjunta on toivotonta, jos maat jäävät väkivaltaisten konfliktien keskelle. Olkaamme rehellisiä: vastuuttomien johtajien tyrannia ja rajaton ahneus ovat yhtä merkittäviä syitä kehityksen hitauteen kuin avun riittämättömyys. Rikkaiden ja köyhien välinen kuilu voidaan kuroa umpeen vain siten, että avustustoimintaamme lisätään oleellisesti ja että näitä maita johdetaan paremmin.

<SPEAKER ID=112 LANGUAGE="NL" NAME="Maes">
Arvoisa puhemies, arvoisa neuvoston puheenjohtaja ja arvoisa komission jäsen, haluan esittää vain muutaman kysymyksen. Kuinka rehellisiä oikeastaan olemme sanoessamme, että taistelemme köyhyyttä vastaan erityisesti kaikkein vähiten kehittyneissä maissa? Kollegat ovat valaisseet tätä asiaa perusteellisesti. Lisäksi toteamme, että apumme ei edes tavoita köyhiä ihmisiä näissä köyhissä maissa - tästähän on kysymys - koska he jäävät köyhyyteen. Kuinka johdonmukaista politiikkamme on? Kuinka rehellisiä olemme sanoessamme, että haluamme antaa köyhien maiden tuoda maahan kaikkea muuta paitsi aseita? Eikö tässä olekin ensi kädessä kysymys hyvän tahdon operaatiosta, jotta myös eteläiset maat saataisiin mukaan uudelle WTO-kierrokselle? Minua ihmetyttää tämä, koska voin todeta, että juutumme omaan epäjohdonmukaisuuteemme. Esimerkkinä voin mainita sokerin maahantuonnin lykkäämisen: se on todellakin häpeällistä! Täytyykö meidän nyt todellakin aina vain tukea omaa sokerintuotantoamme? Siihen ei ole mitään syytä!

<SPEAKER ID=113 LANGUAGE="FR" NAME="Boudjenah">
Arvoisa puhemies, mikä on kehitysavun tilanne erityisesti vähiten kehittyneissä maissa?
<P>
Tilannekatsaus on tehty äskettäin. Yhdistyneiden Kansakuntien kolmannen konferenssin mandaatti koskee erityisesti julkista kehitysapua, velkaa ja kauppavaihtoa. Tässä tilanteessa meidän ei pidä kiertää erästä asiaa: edellisiä kymmentä vuotta koskevia sitoumuksia ei ole täytetty. Tämä on sanottu jo monesti, mutta se on toistettava nytkin: julkisen kehitysavun vähenemistä ei voida hyväksyä. Kehitysapu on kymmenessä vuodessa vähentynyt lähes puolella ja se on nykyisin vain 0,05 prosenttia rahoittajien BKT:stä, mikä on todella kaukana YK:n asettamasta 0,7 prosentin tavoitteesta. Euroopassa vain Pohjoismaat täyttävät tämän sitoumuksen. Lisäksi on vähentynyt se julkisen kehitysavun osa, joka on tarkoitettu taloudellisen infrastruktuurin ja tuotantoalan kehittämiseen.
<P>
Millainen tulevaisuus näillä mailla on odotettavissa, jos ne eivät pysty saavuttamaan sellaista kehityksen tasoa, jotta ne voisivat tehdä todella itsenäisiä päätöksiä? Syitä saatuihin tuloksiin ei tarvitse etsiä kovin kaukaa. Jo eliniän odotuksen putoaminen 51 vuoteen antaa mielikuvan katastrofin laajuudesta. Asiantuntijoiden tekemien selvitysten takaa löytyy miehiä ja naisia, jotka elävät äärimmäisessä puutteessa: 614 miljoonaa ihmistä eli kymmenes koko maailman väestöstä elää alle 2 dollarilla päivässä.
<P>
Vielä pahempaa on, että kuten YK:n kauppa ja kehityskonferenssi (UNCTAD) kirjoittaa, vähiten kehittyneet maat ajautuvat syöksykierteeseen ja toinen toistaan vahvistavan taloudellisen laman, yhteiskunnallisten paineiden ja väkivallan noidankehään. Näin ollen teollisuuden osuus maiden BKT:stä ei ole kasvanut, vaan se on joissakin tapauksissa jopa pienentynyt. Vähiten kehittyneet maat ovat usein riippuvaisia vain yhden tai kahden perustuotteen viennistä. Joissakin maissa tuotantokyky on kuitenkin laskenut. Kolmannen konferenssin valmistelukomitea toteaa myös, että hyvin usein sellaisia teollisuudenaloja, joita on luotu tuottamaan tavaroita sisämarkkinoille, on jouduttu lakkauttamaan, koska kaupan vapauttamisen tuloksena kasvanut tuonti aiheuttaa yhä kovempaa kilpailua.
<P>
Yhdistyneiden Kansakuntien kolmas konferenssi ei saa olla taas vain eräänlainen pääjumalanpalvelus, ja mielestäni Euroopan unionin, joka on tavallaan huippukokouksen isäntänä, pitäisi toimia niin, ettei siitä tulisi tällaista. Eurooppa pystyy poliittisen auktoriteettinsa ansiosta vastustamaan paremmin sellaista ahnasta maailmanlaajuistumista, jota hallitsisivat vain kaupallisuuden ja rahan lait. Unionin kehityspolitiikan tehokkuus mitataan konkreettisissa toimissa, ja on asioita, joita on tutkittava kiireellisesti: velkojen anteeksi antaminen; nopeat toimet esimerkiksi aidsin vaivaamien maiden oikeuksien tunnustamiseksi tarvittavien lääkkeiden valmistamista ja markkinoille saattamista varten; henkilöresurssien päättäväisen kehittämisen tukeminen tehokkaiden julkisten koulutuspalvelujen avulla; näiden maiden avustaminen, jotta ne voivat varmistaa elintarvikeomavaraisuutensa.
<P>
Mielestäni kehitys ei ole ainoastaan kauppasuhteiden järjestelyä...
<P>
(Puhemies keskeytti puhujan.)

<SPEAKER ID=114 LANGUAGE="IT" NAME="Muscardini">
Arvoisa puhemies, pohtimamme kysymys kuuluu, mikä estää kehittyneitä maita auttamasta tehokkaammin köyhimpiä maita. Rikkaiden maiden BKT:n prosenttiosuus, jonka ne osoittavat köyhien maiden kehittämiseen, on yhä pienempi. Tiedämme, että monissa tapauksissa juuri rikkaat maat kuormittavat köyhiä maita myrkyllisillä jätteillä tai sallivat hämärien liiketoimien harjoittamisen jopa matkailualalla. Ryhmämme on tehnyt ehdotuksen, että näiden maiden opiskelijat, jotka ovat opiskelleet eurooppalaisissa yliopistoissa, sopeutettaisiin yhteiskuntaansa, koska he haluaisivat aloittaa ammattiaan vastaavat työt kotimaassaan, sillä näin vältettäisiin aivovienti, joka on nykyään kehityksen tiellä. Sairaan ihmisen hoitaminen saattaa maksaa muutaman dollarin, sairauden ehkäiseminen saattaa maksaa vieläkin vähemmän, mutta aids jatkaa leviämistään poliittisen tahdon ja taloudellisen sitoutumisen puuttumisen vuoksi. Se, että asiat saavat yleismaailmallisen ulottuvuuden, on köyhien tragediaksi, eikä varmastikaan rikkaiden voimavaraksi.

<SPEAKER ID=115 LANGUAGE="DA" NAME="Sandbæk">
Arvoisa puhemies, todella toivon, että komissio myötävaikuttaisi siihen, ettei piilouduttaisi sanojen taakse eikä - kuten tavallisesti - päädyttäisi hyväksymään päätöslauselmia, joissa vain pinnallisesti toistetaan tekstejä, joista valtiot ovat sopineet muissa kansainvälisissä kokouksissa. Jos toimenpiteiden pitää vaikuttaa välittömästi, kuten komissio toivoo, EU:n on ymmärrettävä, että HIPC-sopimus on täysin riittämätön. Tarvitaan kansainvälistä sopimusta, joka tähtää kehitysmaiden velkojen todelliseen anteeksiantoon muun muassa niin, että siihen sisällytetään köyhyyttä koskevat kansainväliset mittarit, jotta kestävä velka voidaan määritellä valtioiden köyhyyden poistamista koskevien tarpeiden perusteella. Nykypäivänä kestävä velka on määritelty HIPC-aloitteessa dokumentoimattomien kestävyysarvojen perusteella, ja useimmat velkahelpotusta saaneista valtioista kuluttavat enemmän rahaa velkojen lyhennykseen kuin terveydenhoitoon ja koulutukseen.
<P>
EU:n on lyhyesti sanottuna huolehdittava kehitysyhteistyöpolitiikan johdonmukaisuudesta ja myös annettava tehokasta tukea kehitysmaiden infrastruktuurien rakentamiseen, jotta nämä voivat luoda itselleen paikan maailmanmarkkinoilla. Tehtäviä kyllä riittää. Ne on jo määritelty hyvin. Nyt emme enää tarvitse sanoja vaan tekoja. Toivottavasti teoille ei käy niin kuin "Kaikkea muuta paitsi aseita" -aloitteelle, jossa komissio teki komean avauksen, jonka neuvosto sitten valitettavasti pilasi täydellisesti lykkäämällä riisiä, sokeria ja banaaneja koskevan sopimuksen vuoteen 2009. Tämä on kerta kaikkiaan häpeällistä. Emme voi hyväksyä tällaista Euroopan unionissa.

<SPEAKER ID=116 LANGUAGE="DE" NAME="Kronberger">
Arvoisa puhemies, se tosiasia, että viimeisten 25 vuoden aikana näistä 50 köyhimmästä maasta vain yksi, nimittäin Botswana, on onnistunut pääsemään ulos tuosta köyhyyden noidankehästä, osoittaa, että perusjärjestelmä on väärä. Vain näennäisesti sosiaaliset raha-avustukset ja jopa näiden valtioiden perinpohjainen veloista vapauttaminen ovat ainoastaan kosmeettisia toimenpiteitä, joilla ei ole kestävää vaikutusta.
<P>
Monikansalliset konsernit ovat perustaneet yhdessä entisten siirtomaavaltojen ja muiden teollisuusvaltioiden kanssa näitä valtioita kohtaan riistojärjestelmän, joka on aivan yhtä julma kuin siirtomaa-aikakausi. Huomiota herättää, että köyhimmät ihmiset asuvat usein valtioissa, joilla on eniten raaka-aineita. Otetaanpa esimerkiksi Angola. Siitä käy ilmi, että järjestelmä on tahallinen. Tämä Afrikan valtio, jossa on eniten raaka-aineita, oli aikaisemmin maailman suurin kahvinviejä. Siitä saaduilla varoilla 12 miljoonan ihmisen ravitseminen ei tuottaisi siellä nykyään minkäänlaisia ongelmia.

<SPEAKER ID=117 LANGUAGE="NL" NAME="Van den Berg">
Arvoisa puhemies, päätös antaa köyhimmille maille vapaa pääsy Euroopan markkinoille on hyvä alku. Toivokaamme, että myös muu teollistunut maailma hyväksyy tämän aloitteen. Tarvitaan kuitenkin paljon enemmän, ja tässä yhteydessä ajattelen vähiten kehittyneitä maita koskevaa "All but aids" -terveydenhuoltoaloitetta. Aidsiin sairastuneista ihmisistä 95 prosenttia asuu kehitysmaissa. Myös malarian ja tuberkuloosin kaltaiset sairaudet vaativat vuosittain liikaa uhreja. Kehitysmaiden terveydenhuolto kamppailee pahan rahoitusvajeen kourissa. Vaikuttaa siltä, että vähiten kehittyneet maat käyttävät terveydenhuoltoon ainoastaan kahdeksan dollaria henkeä kohti. WHO:n mukaan tämän summan pitäisi olla kahdeksan tai yhdeksän kertaa suurempi. Siksi meidän on Euroopan unionina uskallettava tehdä yksipuolisia aloitteita toukokuussa pidettävässä kolmannessa YK:n konferenssissa. Mainitsen niistä vain pari.
<P>
Euroopan apu vapautetaan terveydenhuollon alalla, jotta köyhimmät maat, esimerkiksi Intia, voivat hankkia tukirahoillamme edullisesti lääkkeitä aidsia vastaan.
<P>
Toiseksi, EU pyytää jäsenvaltioita poistamaan vientiveron köyhyyteen liittyviin sairauksiin tarkoitetuilta lääkkeiltä.
<P>
Kolmanneksi, kaksinkertaistamme perusterveydenhuoltoon tarkoitetun tuen yhteisön vuoden 2001 talousarviossa. Puolet siitä sijoitetaan vähiten kehittyneitä maita varten tarkoitettuihin rahastoihin.
<P>
Neljänneksi, harvinaisten tautien lääkkeitä koskevaa yhteisön lainsäädäntöä muutetaan vastaamaan kehitysmaiden tarpeita, jotta Euroopan lääketeollisuutta kannustettaisiin tuottamaan myös lääkkeitä köyhiä maita varten, kuten lääkkeitä aidsiin, malariaan jne.
<P>
Viidenneksi, me ilmaisemme EU:na avoimesti tukemme Brasilialle ja Etelä-Afrikalle samalla, kun niitä syytetään.
<P>
Kuudenneksi, me puolustamme edullisia lääkkeitä ja oikeutta rinnakkaistuontiin myös kansainvälisillä foorumeilla ja pyydämme muuttamaan TRIPS-sopimusta (sopimusta teollis- ja tekijänoikeuksien kauppaan liittyvistä näkökohdista).
<P>
Seitsemänneksi ja viimeiseksi, me toimimme yhteisön tasolla, kaikki jäsenvaltiot yhdessä, voimakkaasti kansainvälisen terveys- ja köyhyysrahaston hyväksi, josta voidaan rahoittaa kansainvälistä strategista pitkän aikavälin lähestymistapaa. Eurooppa osoittaa edelleen ylimääräistä rahaa tätä rahastoa varten. Tällainen johdonmukainen "All but aids! -aloite olisi erinomainen panos, arvoisa puhemies, komission taholta, jotta voitaisiin "Kaikkea muuta paitsi aseita" -aloitteen ohella näyttää, että voimme itse ottaa yksipuolisen askeleen eteenpäin. Tällainen Euroopan ottama yksipuolinen askel olisi paljon vaikuttavampi - juuri nyt uudella Bushin kaudella - kuin kaikenlaiset yleiset julkislausumat. Tarvitsemme konkreettisia tuloksia. Olen vakuuttunut, että EU ja komission jäsen Lamy kykenevät hoitamaan tämän asian oikein hyvin.

<SPEAKER ID=118 LANGUAGE="SV" NAME="Danielsson">
. (SV) Arvoisa puhemies, haluan kiittää jäseniä tärkeistä puheenvuoroista, joita he ovat käyttäneet tässä keskustelussa. Haluan myös erityisesti kiittää jäsen Mirandaa siitä, että hän suullisella kysymyksellään antoi meille mahdollisuuden keskustella näin yksityiskohtaisesti ja syvällisesti niistä tärkeistä kysymyksistä, joita käsitellään ensi kuussa Brysselissä pidettävässä kolmannessa vähiten kehittyneitä maita koskevassa konferenssissa.
<P>
Toivon tämän konferenssin antavan mahdollisuuden vastata jäsen Maesin esittämään hyvin olennaiseen ja keskeiseen kysymykseen, nimittäin siihen, miten rehellisiä loppujen lopuksi olemme ponnisteluissamme vähiten kehittyneiden maiden tukemiseksi. Juuri tähän toivomme Brysselin konferenssin antavan hyvin konkreettisia vastauksia, ei vain kauniita sanoja.
<P>
Kunnioitan suuresti jäsen Sandbækin luonnehdintaa "Kaikkea muuta paitsi aseita" -aloitteesta, mutta näen kuitenkin tämän päätöksen tärkeänä askeleena eteen päin. Se on yksi mahdollisuus osoittaa, että unioni rehellisesti ponnistelee todella tukeakseen vähiten kehittyneitä maita.
<P>
Tämä tärkeä ensi askel on otettu, ja kuten aluksi sanoin, se osoittaa, että unioni on todella valmis antamaan kehitysnäkökohtien ohjata painopistealueita kauppakysymyksissä. Voin olla samaa mieltä siitä, että olisi toivottavaa päästä pitemmälle, mutta älkäämme vähätelkö tätä ensi askelta.
<P>
Lopuksi haluan vastata jäsen Devalle olevani ilahtunut siitä, että hän mainitsee kysymyksen konfliktien ehkäisystä tärkeänä juonteena tulevissa ponnisteluissamme vähiten kehittyneiden maiden auttamiseksi. Puheenjohtajavaltio Ruotsi on ottanut konfliktien ehkäisyn yhdeksi keskeisistä kysymyksistään. Me neuvostossa olemme myös pyytäneet saada myöhemmin keväällä palata uudelleen parlamenttiin keskustelemaan konfliktien ehkäisystä.
<P>
Konfliktien ehkäisy on lisäksi tärkeä kysymys Göteborgin Eurooppa-neuvoston kokouksessa kesäkuussa. Toivon, että jollakin sopivalla tavalla voimme tuolloin edistää sitä tärkeää näkökohtaa, että konfliktien ehkäisy ja ponnistelut vähiten kehittyneiden maiden auttamiseksi kuuluvat tiiviisti yhteen.

<SPEAKER ID=119 LANGUAGE="FR" NAME="Lamy">
. (FR) Arvoisa puhemies, vastauksena tähän keskusteluun esitän kolme huomiota.
<P>
Ensimmäinen koskee neuvoston puheenjohtajan käsittelemää kysymystä. Kuten suurin osa teistä, olen sitä mieltä, että kehitys vaikuttaa toisinaan mystiseltä alkemialta, jossa ainesosat on suhteellisen helppo nimetä, mutta joiden keskenään sekoittaminen on todella hankalaa. Kuten jäsen Deva ja neuvoston puheenjohtaja hetki sitten totesivat, minunkin mielestäni rauha on näistä aineksista kenties kaikkein ratkaisevin, jopa korruption torjuntaa tärkeämpi. On paljon muitakin aineksia, mutta en haluaisi meidän antavan sellaista vaikutelmaa, että nämä vaikeudet ja ongelmat kuuluisivat yksinomaan kehitysmaille. Mielestäni emme ole itsekään aina onnistuneet täysin välttymään niiltä.
<P>
Jäsen Sandbæk, "Kaikkea muuta paitsi aseita" -aloite on konkreettinen toimi, jonka puolesta meidän on täytynyt taistella kovasti ystävämme Leif Pagrotskin johdolla, jotta onnistuimme saavuttamaan määräenemmistön. Mitä olisitte sanoneet, jos olisimme epäonnistuneet tässä yrityksessä? Nämä konkreettiset päätökset on tehty ja nyt niitä sovelletaan käytäntöön.
<P>
Jäsen Kinnock on kysynyt, mitkä muut maat aikovat nyt osallistua aloitteeseen. Luettelo ei ole kovin pitkä. Luulen, että vähiten kehittyneitä maita koskevassa konferenssissa voimme harjoittaa hieman painostusta. Chile ja Uusi-Seelanti ovat ilmaisseet kannattavansa aloitetta. Japani tiedämme sen hyvin - ei aio osallistua ainakaan tässä vaiheessa kaikkien tuontituotteittensa osalta, erityisesti riisiin liittyvien ongelmien vuoksi. Se on kuitenkin jo ryhtynyt teollisuustuotteiden tulleja koskeviin toimiin, jotka ovat oikeansuuntaisia. Yhdysvallat aikoo tarkistaa tänä vuonna yleistä tullietuusjärjestelmäänsä, ja monenlaisten lobbauskeinojemme avulla aiomme varmistaa kongressissa sen, että kun he tarkistavat yleistä tullietuusjärjestelmäänsä, meidän aloitteemme on heillä tuoreessa muistissa.
<P>
Nyt haluaisin hälventää kaikki epäilykset siitä, että olisimme jollakin tavoin ostaneet vähiten kehittyneiden maiden suostumuksen voidaksemme järjestää kauppaneuvottelukierroksen, jota olemme itse halunneet, mutta josta ei olisi näille maille mitään hyötyä. Nämä epäilykset ovat täysin perusteettomia. Ensinnäkin näistä neuvotteluista on etua vähiten kehittyneille maille, vaikkapa vain sen perusteella, että ne näyttävät jo tehneen valinnan viidakon lakien mukaan toimivan sääntelemättömän kansainvälisen kaupan ja uusia sääntöjä laativien kauppaneuvottelujen välillä. Lisäksi kyse on siitä, että vahvistamme oman kantamme uskottavuutta ja näytämme, että yleisessä politiikassamme - vastaan samalla jäsen Maesille - pystymme ongelmitta kantamaan vastuun sisäpoliittisista ongelmistamme ja ratkaisemaan ne, jotta voimme taas edetä haluamaamme suuntaan.
<P>
Kolmas ja viimeinen huomioni liittyy lääkkeiden saatavuuteen. Jäsenet Miranda, Boudjenah ja van den Berg ottivat tämän asian esille. Tässä asiassa eilen muuten vastasin täällä parlamentissa jäsen Carlottin samasta aiheesta esittämään kysymykseen - olemme komissiossa laatineet kokonaisvaltaisen toimintaohjelman, jossa käsitellään sekä kehitysapuun liittyviä rahoitusongelmia, julkisen tutkimuksen lisäkannusteisiin liittyvää ongelmaa sekä kaupallisiin näkökohtiin liittyviä ongelmia, jotka koskevat tekijänoikeuksia ja lääkkeiden saatavuutta. Tämä toimintaohjelma on siis nyt valmis. Olette jo tutustuneet siihen, se on käytettävissänne. Siitä keskustellaan yleisten asiain neuvostossa 14. toukokuuta, hyvissä ajoin, jotta neuvoston päätelmät voidaan esitellä vähiten kehittyneitä maita koskevassa konferenssissa toukokuun lopussa.
<P>
Näin ollen voitte siis nähdä, että me kaikki, myös puheenjohtajavaltio joka, kuten sen edustaja äsken sanoi, on asettanut tämän pääasialliseksi tavoitteeksi - olemme yrittäneet toimia sen hyväksi, että tiettyjen komission ehdotusten pohjalta ryhdytään toimiin sen jälkeen, kun niitä on ensin käsitelty neuvostossa ja parlamentissa, jotta konferenssiin voidaan osallistua ainakin puhtaalla omallatunnolla.

<SPEAKER ID=120 NAME="Puhemies">
Olen saanut kaksi päätöslauselmaesitystä työjärjestyksen 42 artiklan 5 kohdan mukaisesti (1).
<P>
Keskustelu on päättynyt.
<P>
Äänestys toimitetaan huomenna.

<CHAPTER ID=7>
Kyselytunti (neuvosto)
<SPEAKER ID=121 NAME="Puhemies">
Esityslistalla on seuraavana neuvostolle osoitetut kysymykset (B5-0163/2001).
<P>
Seuraavia kysymyksiä käsitellään yhdessä, koska ne koskevat samaa aihetta:

<SPEAKER ID=122 NAME="Mihail Papayannakis">
Kysymys nro 1 (H-0248/01)
<P>
Aihe: Balkanin kriisi Balkanin kriisin tapahtumista ilmenee, että useiden alueen valtioiden rajojen tunnustamisesta kiistellään suorasti tai epäsuorasti. Näin on käynyt esimerkiksi entisen Jugoslavian tasavallan Makedonian (EJTM) ja Serbian välisten rajojen tapauksessa, jossa kyseiset maat sopivat keskenään rajoista, mutta EJTM:n ja Kosovon albaaniryhmät eivät niitä hyväksy.
<P>
Miten neuvosto arvioi Balkanin nykyistä tilannetta, ja ennen kaikkea miten se suhtautuu valtiorajojen vahvistamiseen Balkanin kriisiä tasapainottavana tekijänä?

<SPEAKER ID=123 NAME="Alexandros Alavanos">
Kysymys nro 2 (H-0259/01)
<P>
Aihe: Äärijärjestöjen toiminta Etelä-Serbiassa Albanialaisten äärijärjestöjen terroristitoiminta Etelä-Serbiassa ja FYROMissa, jopa KFOR-joukkojen valvomalla vyöhykkeelläkin, on ryöstäytynyt hallinnasta. Terroristiteoista, jopa taisteluista raskaallakin aseistuksella, raportoidaan lähes päivittäin. Jugoslavian suunnitelma rauhan palauttamisesta Presevon laaksoon on saanut periaatteessa myönteisen vastaanoton.
<P>
Yhtyykö neuvosto siihen näkemykseen, että edellä mainittu rauhan palauttamista koskeva sopimus on riittävä perusta neuvotteluille? Mitä toimia se aikoo toteuttaa, jotta Etelä-Serbian albaniankielisen väestön ja Jugoslavian poliittiset johtajat aloittaisivat neuvottelut?

<SPEAKER ID=124 NAME="Efstratios Korakas">
Kysymys nro 3 (H-0306/01)
<P>
Aihe: Entisen Jugoslavian tasavallan Makedonian tilanne ja vaara konfliktien leviämisestä Balkanilla Naton tukeman ja varustaman Kosovon laittoman palkka-armeijan (UCK) aseelliset ja murhanhimoiset hyökkäykset entistä Jugoslavian tasavaltaa Makedoniaa (EJTM) vastaan ovat yltyneet ja uhkaavat huonontaa tilannetta entisestään sekä levittää konfliktit laajemmalle alueelle Balkanilla. On ilmeistä, että KFOR-joukkojen läsnäolo EJTM:ssä ei edistä vakautta vaan horjuttaa sitä, minkä vahvistavat myös joukkotiedotusvälineet, joiden tietojen mukaan aseistautuneet palkkasotilaat saavat kulkea esteettä Saksan ja Yhdysvaltojen valvomalla alueella. Kaikki nämä hyökkäykset ja konfliktit ovat seurausta Naton ja EU:n "hajota ja hallitse" -periaatteesta, jota kansalliskiihkon sekä ääriliikkeiden ja -ryhmien yllyttäminen ja manipulointi tukee tavoitteenaan protektoraattien luominen alueelle sen kansojen ja rikkauksien riistämiseksi entistä helpommin.
<P>
Mihin konkreettisiin toimiin neuvosto aikoo ryhtyä YK:n turvallisuusneuvoston päätöksen nro 1244/99 täytäntöönpanemiseksi, EJTM:n alueellisen koskemattomuuden varmistamiseksi ja kaikkien ulkopuolisten tahojen interventioiden lopettamiseksi Balkanilla?

<SPEAKER ID=125 NAME="Danielsson">
. Neuvosto on toistuvasti ilmaissut syvän huolensa voimakkaista jännitteistä ja mittavasta väkivallasta Etelä-Serbiassa sekä välikohtausten kasvaneesta määrästä entisessä Jugoslavian tasavallassa Makedoniassa, etenkin lähellä Jugoslavian liittotasavallan rajaa - välikohtausten, jotka neuvosto tuomitsi jyrkästi päätelmissään 26. helmikuuta. Samassa yhteydessä neuvosto toisti, että se pitää täydellisesti kiinni periaatteesta, jonka mukaan alueen kaikki rajat ovat loukkaamattomia. Sen jälkeen Euroopan unioni on osallistunut aktiivisesti yritykseen ratkaista kriisi läheisessä yhteistyössä Jugoslavian liittotasavallan viranomaisten, Naton/KFOR:n ja EJTM:n viranomaisten kanssa.
<P>
Neuvosto on myös ilmaissut valmiutensa jatkaa konkreettisen tuen antamista ponnisteluille kohti konfliktin rauhanomaista ratkaisua kunnioittaen täysin Jugoslavian liittotasavallan suvereniteettia ja alueellista koskemattomuutta. Tässä mielessä unioni piti myönteisenä korkea edustaja Javier Solanan päätöstä siirtää unionin tarkkailutehtävistä vielä merkittävä määrä tarkkailijoita - jopa 30 - Etelä-Serbiaan - tämä sen jälkeen, kun hän oli tehnyt arvion, että tarkkailijoiden turvallisuus oli tyydyttävästi taattu yleisten asioiden neuvoston kokouksessa 19. maaliskuuta, kun Natoon oli oltu yhteydessä ja kun tulitaukosopimus oli allekirjoitettu osapuolten kanssa.
<P>
Neuvosto tuki johtopäätöksissään 19. maaliskuuta Belgradin viranomaisten aloitetta etsiä rauhanomainen ja pysyvä ratkaisu Etelä-Serbian nykyiseen tilanteeseen. Aloitteen, jonka esittelivät Euroopan unionin ulko- ja turvallisuuspoliittiselle komitealle Serbian varapääministeri Covic ja Jugoslavian liittotasavallan ulkoministeri Svilanovic, katsotaan olevan sopiva pohja jatkotoimille. Tässä tilaisuudessa komissio ilmoitti kaksinkertaistavansa taloudellisen tukensa Presevon laaksolle. Tuki nousee nyt miltei 2 miljoonaan euroon. Komissio harkitsee myös, millaisia avustuksia voidaan pitkällä aikavälillä antaa 240 miljoonan suuruisen euro-ohjelman mukaisesti Serbialle vuonna 2001.
<P>
Vahvistuksena neuvoston sitoutumisesta pitää arvoisien parlamentin jäsenten tietää, että korkea edustaja Solanan edustaja osallistui aktiivisesti - yhdessä Naton pääsihteerin edustajan kanssa - neuvotteluihin, jotka 13. maaliskuuta 2001 johtivat siihen, että serbien ja albaanien edustajat allekirjoittivat tulitaukosopimuksen ja Jugoslavian ja Serbian viranomaiset ja Presevon albaanien edustajat aloittivat vuoropuhelun 23. maaliskuuta.
<P>
Neuvosto oli tyytyväinen 19. maaliskuuta esiteltyyn korkean edustajan Solanan tilannekatsaukseen EU:n lisätoimista Kaakkois-Serbiassa ja kehotti häntä jatkamaan työtään EU:n strategian luomiseksi tälle alueelle yhteistyössä puheenjohtajavaltion ja komission kanssa prosessin edistämiseksi alueella ja rauhanomaiseen ratkaisuun tähtäävien kansainvälisten ponnistusten auttamiseksi.
<P>
Neuvosto reagoi nopeasti ja selvästi EJTM:n äskettäisiin vakaviin tapahtumiin. Ministeritroikka kävi Skopjessa 22. maaliskuuta, ja korkea edustaja Javier Solana kävi EJTM:ssä lisäksi kahdesti, 20. ja 26.27. maaliskuuta. Neuvosto torjuu täysin arvoisan parlamentin jäsenen kysymyksen H-0306 sisältämät tarkoitushakuiset ja perusteettomat väitteet Naton ja KFOR:in roolista EJTM:n kriisissä. EU:n kanta esitetään selvästi Eurooppa-neuvoston Tukholman julistuksessa 23. maaliskuuta.

<SPEAKER ID=126 LANGUAGE="SV" NAME="Sjöstedt">
Puhun jäsen Mihail Papayannakisin puolesta. Kiitän ministerineuvostoa vastauksesta, joka oli mielestäni monella tapaa hyvä. Minulla on lisäkysymys, joka koskee Makedonian albaanivähemmistön nyt esittämiä vaatimuksia suuremmasta vaikutusvallasta ja jonkinlaisesta itsehallinnosta tai liittovaltiosta Makedoniassa. Onko ministerineuvostolla jotakin kantaa Makedonian albaanivähemmistön vaatimuksiin?

<SPEAKER ID=127 LANGUAGE="SV" NAME="Danielsson">
. (SV) Kuten johdannoksi totesin, täytyy nyt näkemiemme konfliktien jokaisen ratkaisun perustua alueellisen koskemattomuuden ja suvereniteetin kunnioittamiseen. Tämän on myös neuvosto ja Eurooppa-neuvosto päättänyt useissa yhteyksissä.
<P>
Sen sijaan on tietenkin hyvin aiheellista eri tavoin voimistaa kansallisuuksien välistä vuoropuhelua. Muun muassa juuri tämän kansallisuuksien välisen vuoropuhelun edistämiseksi alueellisen koskemattomuuden ja suvereenisuuden kunnioittamisen puitteissa meillä on ollut unionin edustajia jatkuvasti läsnä alueella viime viikkoina. Yleisesti ottaen unionin tulee neuvoston mielestä tehdä kaikkensa tämän vuoropuhelun edistämiseksi, mutta koko ajan pitäen mielessä nämä perusperiaatteet.

<SPEAKER ID=128 LANGUAGE="EL" NAME="Alavanos">
Arvoisa neuvoston puheenjohtaja, en puutu juurikaan siihen, että vastauksenne muistutti hieman ylistyslaulua Javier Solanalle. Mainitsitte hänen nimensä viisi kertaa, ja Balkanista puhuttaessa ei ole kenties hyvä viitata häneen niin usein. Mutta nyt siirryn varsinaiseen kysymykseeni. Kannanotossanne on myönteisiä seikkoja, neuvoston tiukka omistautuminen alueen kaikkien rajojen loukkaamattomuuteen. Selvyyden vuoksi ja jotta emme vain saivartelisi, haluaisin kysyä, edellytämmekö ja tarkoitammeko myös, että koko Jugoslavian rajat, sellaisen Jugoslavian, jossa vallassa ei ole enää Miloeviæia, jossa Miloeviæ on vankilassa, käsittävät myös Kosovon alueen. Arvoisa neuvoston puheenjohtaja, sanon tämän ottaen huomioon esitetyt kommentit, että epävakaus alueella jatkuu, jos tätä ongelmaa ei ratkaista.

<SPEAKER ID=129 LANGUAGE="SV" NAME="Danielsson">
. (SV) Enpä tiedä, oliko se ylistyslaulu korkea edustaja Javier Solanalle. Jos se oli ylistyslaulu, niin sitten sille, mitä pidän unionin hyvin aktiivisena politiikkana, kun se yrittää auttaa ratkaisuun yhtä maanosamme kaikkein vaikeimmista konflikteista. Minun täytyy sanoa, että vaikka me näemme paljon inhimillistä kärsimystä puheena olevilla alueilla, mielestäni unionin hyvin aktiivinen työ on auttanut vähentämään kärsimyksiä ja tosiasiassa me näemme nyt, muutamien hyvin vaikeiden viikkojen jälkeen, valoa muuten hyvin synkässä tilanteessa.
<P>
Haluaisin siksi sanoa, että me unionissa, mukaan luettuna myös korkea edustaja Javier Solana, joka on todella työskennellyt lujasti tässä kysymyksessä yhdessä Chris Pattenin ja puheenjohtajavaltio Ruotsin kanssa, voimme todellakin olla ylpeitä saavutuksistamme, mutta emme voi tyytyä niihin.

<SPEAKER ID=130 LANGUAGE="EL" NAME="Korakas">
Arvoisa puhemies, sallinette minun sanoa, että en ole lainkaan tyytyväinen vastaukseen, jonka saimme neuvoston jäseneltä. Ensiksi, kysymykseni oli täysin selvä. Sovelletaanko turvallisuusneuvoston päätöslauselmaa 1244, jossa määrätään, että Kosovo on Serbian maakunta, UCK:n rikolliset riisutaan aseista ja rajoja valvoo Jugoslavian armeija? Päinvastoin KFOR:n läsnäolo Euroopan unionin ja Naton siunauksella on edistänyt myös hyökkäyksiä Etelä-Serbiaan, Presevon laaksoon, sekä UCK:n rikollisten hyökkäyksiä Jugoslavian entiseen tasavaltaan Makedoniaan. Arvoisa neuvoston puheenjohtaja, jatkokysymys kuuluu: kuka antoi Naton pääsihteeri Robertsonille oikeuden mennä paikan päälle painostamaan entisen Jugoslavian tasavallan Makedonian hallitusta käynnistämään neuvottelut näiden rikollisten kanssa? Samoin teki Solana. Tätäkö on omistautuminen rajojen säilyttämiseen? Voitteko vihdoinkin sanoa, onko Kosovo Serbian maakunta vai itsenäinen valtio? Vielä lisäksi, olin havaitsevinani, että neuvoston puheenjohtajan lausunto, että Presevo...
<P>
(Puhemies keskeytti puhujan.)

<SPEAKER ID=131 LANGUAGE="SV" NAME="Danielsson">
. (SV) Ymmärrän, ettei jäsen Korakas ole tyytyväinen vastaukseeni. Minun on uudelleen neuvoston puolesta torjuttava osa jäsen Korakasin kysymyksen väitteistä tarkoitushakuisina.
<P>
Kenen pitää huolehtia siitä, että YK:n turvallisuusneuvoston päätöstä noudatetaan? Itsestään selvästi YK:n turvallisuusneuvoston, mutta on monia kansainvälisiä organisaatioita, jotka työskentelevät yhdessä YK:n turvallisuusneuvoston päätöksen mukaisesti. Unioni on yksi tärkeimmistä toimijoista tässä suhteessa, ja toivon ja uskon, että unionin on jatkossakin oltava aktiivinen.

<SPEAKER ID=132 LANGUAGE="EL" NAME="Alyssandrakis">
Arvoisa puhemies, arvoisa neuvoston puheenjohtaja, pelkään suuresti, että Balkanin kriisi laajentuu. Viittaan tulevaan Bulgarian parlamentissa käytävään keskusteluun Nato-joukkojen vapaasta läpikulusta ilman, että parlamentti hyväksyy sen ennalta. Ensimmäistä kertaa tällaista tapahtuu maassa, joka ei ole Naton jäsen. Keskustelua käydään myös ilman lentäjiä olevien amerikkalaisten lentokoneiden sijoittamisesta Bulgarian alueelle. Voidaan ihmetellä, onko Naton tarkoituksena käyttää Bulgariaa entistä Jugoslavian tasavaltaa Makedoniaa vastaan samalla tavalla kuin entistä Jugoslavian tasavaltaa Makedoniaa käytettiin Jugoslaviaa vastaan. Samaan aikaan Bulgariassa on ryhdytty vainoamaan niitä, jotka osoittavat mieltään Natoon sitomista vastaan, ja nuorisojärjestö Che Guevaran mielenosoittajia on pidätetty ja viedään oikeuteen syytteessä huliganismista. Kaikki tämä osoittaa, että kriisi on vaarassa laajeta Bulgariaan. Haluaisin kysyä, onko neuvosto ottanut huomioon tällaisen mahdollisen kriisin laajentumisen, ja onko neuvosto ajatellut ryhtyä joihinkin toimiin.

<SPEAKER ID=133 LANGUAGE="SV" NAME="Danielsson">
. (SV) Arvoisa jäsen takertuu spekulaatioihin, joita neuvostolla ei ole mahdollisuutta kommentoida lähemmin. Saanen vain esittää toivomuksen, että ne yhteiset ponnistelut, joihin unioni osallistuu yhdessä muiden kanssa konfliktin rajoittamiseksi ja kehityksen aikaansaamiseksi kohti vakautta ja demokratiaa tuovat tulosta, niin että arvoisa jäsenen spekulaatioiden ei tarvitse käydä toteen.

<SPEAKER ID=134 LANGUAGE="FR" NAME="Dupuis">
Annan neuvoston puheenjohtajan hengähtää ja kysyn kreikkalaisilta kollegoiltani, voisivatko he vastata niihin huhuihin, joiden mukaan Kreikka haluttaisiin liittää Jugoslaviaan.

<SPEAKER ID=135 NAME="Puhemies">
Seuraavia kysymyksiä käsitellään yhdessä, koska ne koskevat samaa aihetta:

<SPEAKER ID=136 NAME="Brian Crowley">
Kysymys nro 4 (H-0290/01):
<P>
Aihe: Kansainvälinen rikostuomioistuin Voiko neuvosto ilmoittaa, miten se suhtautuu ehdotetun kansainvälisen rikostuomioistuimen ratifiointiprosessin edistymisen hitauteen, kun otetaan huomioon, että rikostuomioistuin voidaan perustaa virallisesti vasta kun 60 maata on ratifioinut Rooman perussäännön, ja että tämän vuoden helmikuussa Dominica oli 29. valtio, joka on ratifioinut perussäännön?

<SPEAKER ID=137 NAME="Olivier Dupuis">
Kysymys nro 5 (H-0299/01):
<P>
Aihe: Kansainvälinen rikostuomioistuin Kirjalliseen kysymykseen H-0763/00 kansainvälisen rikostuomioistuimen perussäännön ratifiointiprosessista 24. lokakuuta 2000 antamassaan vastauksessa neuvoston puheenjohtaja vahvisti nimenomaan, että oli lisäksi mahdollista odottaa ratifiointiprosessin etenevän huomattavasti lähiaikoina, koska kahdeksan muuta jäsenvaltiota oli ilmoittanut olevansa suhteellisen luottavaisia ratifiointia kohtaan ennen vuoden loppua. Vaikka vuoden 2001 kolme ensimmäistä kuukautta on jo kulunut, kuitenkin ainoastaan neljä muuta jäsenvaltiota on ratifioinut perussäännön. Lisäksi neuvosto täsmensi vastauksessaan, että kolme muuta jäsenvaltiota oli toistanut aikomuksensa ratifioida, mutta ne olivat täsmentäneet, että niillä oli ratkaistavanaan menettelyä tai perustuslakia koskevia ongelmia. Voiko neuvosto täsmentää, millaisia menettelyä tai perustuslakia koskevia ongelmia näillä jäsenvaltioilla on ja miten ratifiointi etenee kaikissa niissä jäsenvaltioissa, jotka eivät ole vielä ratifioineet perussääntöä (Ruotsi, Irlanti, Kreikka, Portugali, Iso-Britannia, Alankomaat ja Tanska)? Voiko neuvosto arvioida mahdollisuudet saattaa ratifiointiprosessi päätökseen näissä seitsemässä jäsenvaltiossa 18. heinäkuuta 2001 mennessä, jolloin on Rooman konferenssin päättymisen kolmas vuosipäivä?

<SPEAKER ID=138 LANGUAGE="SV" NAME="Danielsson">
. (SV) Unionin näkemyksen mukaan rankaisemattomuuden kulttuuria ei voida hyväksyä, ei etenkään silloin, kun kyseessä ovat kansainvälisen oikeuden karkeat rikkomukset, kuten kansanmurha, sotarikokset ja rikokset ihmisyyttä vastaan. Kun kansalliset tuomioistuimet eivät voi tai tahdo toimia, kansainvälisellä yhteisöllä on lopullinen vastuu taata oikeuden toteutuminen. Unionin näkemyksen mukaan on siksi välttämätöntä perustaa lähiaikoina kansainvälinen rikostuomioistuin kansainvälisen humanitaarisen oikeuden ja ihmisoikeuksien kunnioituksen lisäämiseksi. Poistamalla rankaisemattomuuden tuomioistuin tulee vahvistamaan lain ja järjestyksen merkitystä ja edistämään maailmanrauhan lujittamista.
<P>
Unioni puoltaa voimakkaasti kansainvälisen rikostuomioistuimen perustamista lähitulevaisuudessa. Tämä tavoitteenaan unioni aloitti kansainväliset ponnistelut kannustaakseen mahdollisimman monta valtiota allekirjoittamaan Rooman perussäännön, ennen kuin allekirjoittamisen määräaika päättyi 31. joulukuuta 2000. Unioni on myös ottanut tehtäväkseen edistää sitä, että unionin kanssa assosioituneet valtiot allekirjoittavat tai ratifioivat perussäännön ja että unioni tarjoaa tämän alan asiantuntemustaan kaikille asiasta kiinnostuneille valtioille. Lisäksi unioni on vakaasti päättänyt antaa tukensa tuomioistuimen perustamiselle käytännössä.
<P>
Unionin arvion mukaan Rooman perussääntö astuu voimaan lähitulevaisuudessa, kun vaadittavat kuusikymmentä ratifiointia on saavutettu, niiden joukossa kaikki unionin jäsenvaltiot. Italia, Ranska, Belgia, Espanja, Saksa, Itävalta, Luxemburg ja Suomi ovat jo ratifioineet Rooman perussäännön. Kaikissa muissa jäsenvaltioissa ratifiointimenettely on saatu alkuun, ja monissa sen on määrä olla pian valmis, sen mukaan, mitkä kansalliset olosuhteet ovat.
<P>
Tässä yhteydessä on muistettava, että Rooman perussäännön vieminen kansalliseen lainsäädäntöön on vaativa tehtävä, joka joissakin tapauksissa vaatii jopa perustuslain muuttamista.
<P>
Rooman perussäännön ratifiointitilannetta seurataan säännöllisesti puheenjohtajavaltion aloitteesta neuvoston kansainvälisen oikeuden työryhmässä.

<SPEAKER ID=139 LANGUAGE="EN" NAME="Crowley">
Haluan kiittää neuvoston puheenjohtajaa hänen vastauksestaan ja antaa hänelle joitakin tietoja, joista hän ei ehkä ole perillä. Irlannin hallitus on ilmoittanut aikovansa pitää 31. toukokuuta 2001 kansanvaalin kansainvälisen rikostuomioistuimen perussäännön ratifioimisesta ja perustuslakimme muuttamisesta sitä varten. Haluaisin tietää, mitä positiivisia ja ennakoivia toimia puheenjohtajavaltio aikoo toteuttaa varmistaakseen, että perussäännön ratifioivat paitsi EU:n nykyiset jäsenvaltiot, myös ne yhteensä 27 maata, jotka ovat ulkojäseniä, jolloin saataisiin kokoon 60 perussäännön virallisesti ratifioinutta maata, mikä on rikostuomioistuimen virallisen perustamisen edellytys. Niinpä ajattelin - tiedän, ettei tämä ehkä ole neuvoston puheenjohtajan varsinainen rooli parlamentissa - mutta ajattelin, että ehkä puheenjohtaja voisi hieman valaista meille, mitä ongelmia Ruotsilla on kansainvälisen rikostuomioistuimen perussäännön ratifioinnissa.

<SPEAKER ID=140 LANGUAGE="SV" NAME="Danielsson">
. (SV) Kuten vastauksessani mainitsin, unioni on sitoutunut auttamaan kaikkia kanssaan assosioituneita valtioita huolehtimaan siitä, että ne voivat allekirjoittaa tai ratifioida perussäännön. Tarjoamme lisäksi teknistä asiantuntemusta. Olen siksi vakuuttunut, että unioni tämän sitoumuksen ansiosta pystyy auttamaan paitsi 15:tä jäsenvaltiota myös assosioituneita valtioita niin pian kuin suinkin osallistumaan täysin tähän merkittävään välineeseen.
<P>
Kysyjä tiedusteli myös kotimaani Ruotsin mahdollisista kansallisista ongelmista. Kuten alussa totesin, monissa maissa, myös omassani, prosessi on melko mittava. Mutta voin ilahduttaa arvoisaa jäsentä sanomalla, että Ruotsi pystyy puheenjohtajakautemme aikana ratifioimaan, ja liitymme niiden valtioiden joukkoon, jotka ovat jo ratifioineet, ja tämä tapahtuu niin pian kuin suinkin.

<SPEAKER ID=141 LANGUAGE="FR" NAME="Dupuis">
Arvoisa neuvoston puheenjohtaja, minusta tuntuu, että teitä pitäisi hieman patistella puhumaan. Jäsen Crowley kertoi teille hyvän uutisen, joka koski Irlannin ratifiointia. Te kerroitte meille juuri toisen hyvän uutisen, joka koskee kotimaatanne Ruotsia puolivuotiskauden lopussa. Voisitteko kertoa meille hyviä uutisia myös viidestä muusta maasta eli Portugalista, Kreikasta, Isosta-Britanniasta, Alankomaista ja Tanskasta? Kerroitte pitkästä prosessista, mutta kolme vuotta alkaa olla jo todella pitkä aika!

<SPEAKER ID=142 LANGUAGE="SV" NAME="Danielsson">
. (SV) Luulin, että tämän kyselytunnin tarkoitus on nimenomaan vaatia neuvostolta vastauksia, joten olen hyvin iloinen, että voin vastata tarkemmin jäsen Dupuis'n kysymykseen.
<P>
Portugalin tapauksesta tiedän, että sillä taholla toivotaan, että prosessi voitaisiin viedä päätökseen ennen kesälomakautta, siltä osin kuin se koskee välttämättömiä lisäyksiä Portugalin perustuslakiin. Tanskassa puolestaan on jo viime syksynä otettu kysymys ensimmäiseen käsittelyyn Tanskan parlamentissa. Siellä arvioidaan, että toinen ja kolmas käsittely pidetään ennen kesälomakautta.
<P>
Kreikassa sanotaan, että maan rikosoikeutta joudutaan muuttamaan. Arvioidaan, että nämä muutokset vievät vielä joitakin kuukausia. Vielä ei ole rohjettu antaa mitään tarkkaa päivämäärää ratifioinnille. Isossa-Britanniassa nopeus riippuu erittäin paljon siitä, onko parlamentissa riittävästi aikaa - olen varma, että arvoisa kysyjä on tietoinen Yhdistyneessä kuningaskunnassa käytävästä keskustelusta mahdollisista parlamenttivaaleista - mutta Ison-Britannian taholla on toiveita siitä, että välttämätön lainsäädäntö voitaisiin hyväksyä nykyisen parlamentin istuntokaudella.
<P>
Lopuksi Alankomaissa tarvitaan parlamentissa kahden kolmasosan enemmistö. On kuitenkin toiveita siitä, että piakkoin voitaisiin hyväksyä välttämätön lainsäädäntö.
<P>
Kuten vastauksessani sanoin - koetin säästää hieman aikaa, mutta selitän asiaa hyvin mieluusti - olen vakuuttunut siitä, että kaikki unionin jäsenvaltiot, ei kovinkaan kaukaisessa tulevaisuudessa, tekevät tarvittavan ratifioinnin.

<SPEAKER ID=143 LANGUAGE="EL" NAME="Alavanos">
Olisin halunnut kysyä neuvoston puheenjohtajalta Kreikan tapauksesta. Hän kuitenkin jo vastasi, joten kysyminen ei taida kannattaa. Tilaisuuden tarjoutuessa haluaisin vain sanoa jäsen Dupuis'lle edellisestä kysymyksestä: hieman nöyryyttä, hieman nöyryyttä! Häntä voitaisiin syyttää siitä, että hän haluaa liittyä Le Penin puolueeseen, koska he kuuluvat samaan ryhmään. Dupuis voisi olla nöyrempi ja jättää tällaiset kaavailut sikseen.

<SPEAKER ID=144 NAME="Puhemies">


<SPEAKER ID=145 NAME="Andrew Nicholas Duff">
Kysymys nro 6 (H-0251/01):
<P>
Aihe: Euroopan unionin perusoikeuskirja Ruotsin valtiosihteeri kertoi perussopimus-, työjärjestys- ja toimielinasioiden valiokunnalle 13. helmikuuta, ettei juhlallisesti julistettu Euroopan unionin perusoikeuskirja ole neuvoston mukaan kaikilta osin velvoittava.
<P>
Voiko neuvoston puheenjohtaja ilmaista selkeästi, miltä osin perusoikeuskirja on velvoittava ja miltä osin ei, jotta voitaisiin välttää juridinen epämääräisyys ja poliittinen sekaannus?

<SPEAKER ID=146 LANGUAGE="SV" NAME="Danielsson">
. (SV) Unionin perusoikeuskirjan ovat allekirjoittaneet Euroopan parlamentti, neuvosto ja komissio. Nykyisessä vaiheessa kaikki kolme toimielintä ovat tunnustaneet asiakirjan poliittisen arvon unionin toimialalla.
<P>
Jos tavoitteena on tehdä olemassa olevat oikeudet näkyvämmiksi, tietyt perusoikeuskirjassa julistetut oikeudet ovat kuitenkin löydettävissä myös kansainvälisistä sopimuksista tai kansallisista perustuslaeista. Se tosiseikka, että nämä oikeudet esiintyvät perusoikeuskirjassa, ei muuta sitä juridista merkitystä, joka niillä on perusoikeuskirjasta riippumatta, koska niiden oikeusperustana on Euroopan unionista tehdyn sopimuksen 6 artiklan 2 kohta. Se, että oikeudet on muotoiltu perusoikeuskirjassa, ei siten vaikuta niiden merkitykseen.
<P>
Mitä tulee kysymykseen siitä, tuleeko perusoikeuskirjaa sinänsä pitää juridisesti sitovana, hallitustenvälinen konferenssi hyväksyi, kuten arvoisa kysyjä tietää, Nizzassa joulukuussa 2000 unionin tulevaisuudesta julistuksen, jossa todetaan, että kysymys perusoikeuskirjan asemasta on yksi niistä kysymyksistä, joita käsitellään selvitystyössä ennen vuotta 2004.
<P>
Olemme yksimielisiä siitä, että kun tämä työ on tehty, kutsutaan koolle uusi hallitustenvälinen konferenssi, jossa on tarkoitus mm. keskustella perusoikeuskirjan asemasta.

<SPEAKER ID=147 LANGUAGE="EN" NAME="Duff">
Ministeri tietänee, että tuomioistuin on jo sisällyttänyt perusoikeuskirjan melko laajalti oikeuskäytäntöönsä. Minua kuitenkin huolestuttaa, että olemme kohta tilanteessa, jossa komissio, parlamentti ja tuomioistuin pitävät perusoikeuskirjaa velvoittavana, mutta neuvosto ei, ja tämä voi johtaa vain poliittiseen ja juridiseen sekaannukseen. Lupaako neuvoston puheenjohtaja, että neuvosto ainakin tarkkailee tiiviisti perusoikeuskirjan vaikutusta ja tarkistaa sen aseman säännöllisesti?

<SPEAKER ID=148 LANGUAGE="SV" NAME="Danielsson">
. (SV) Neuvosto on velvollinen seuraamaan ja valvomaan kysymystä perusoikeuskirjan asemasta ja osallistumaan siitä käytävään keskusteluun. Niin on Eurooppa-neuvosto päättänyt Nizzassa, ja tietenkin neuvosto noudattaa sitä päätöstä.
<P>
Saanen muistuttaa, että perusoikeuskirjan eri artiklat pohjautuvat osittain erinäisiin oikeuksiin, jotka on saatu muista jo olemassa olevista välineistä. Monia näistä oikeuksista voidaan jo käsitellä tuomioistuimissa, ts. ne voivat muodostaa riittävän oikeusperustan tuomioistuimen päätöksille. Eivät kuitenkaan siksi, että ne kuuluvat perusoikeuskirjaan, vaan siksi, että ne on saatu muista välineistä.
<P>
Perusoikeuskirja sisältää myös joitakin artikloita, jotka ovat lähinnä yleisten poliittisten tavoitteiden ilmaisuja, esimerkiksi 37 ja 38 artikla ympäristönsuojelusta ja kuluttajansuojasta. Niitä ei ole muotoiltu sellaisella tavalla, että ne välittömästi voisivat olla oikeudellisen päätöksen perustana.
<P>
Olen kuitenkin kysyjän kanssa samaa mieltä siitä, että neuvoston, parlamentin ja komission tärkeä tehtävä on jatkaa tämän kysymyksen valvontaa sen mukaisesti, mitä on sanottu Eurooppa-neuvoston kokouksessa Nizzassa.

<SPEAKER ID=149 LANGUAGE="ES" NAME="Ortuondo Larrea">
Arvoisa puhemies, arvoisa neuvoston puheenjohtaja, kuuntelin teitä varsin tarkkaavaisesti, mutta luulen, että monille meille Euroopan parlamentin jäsenille ja Euroopan kansalaisille jäi paha maku suuhun edellisen Nizzassa pidetyn huippukokouksen tulosten jälkeen. Perusoikeuskirjaa ei hyväksytty, enkä tiedä, miksi jäsenvaltioiden hallitusten edustajat eivät halunneet hyväksyä sitä.
<P>
Kuitenkin on varmaa, että esitin kysymyksen eräässä käytännön ihmisoikeuskysymyksessä, joka liittyy euskeran eli Baskin kielen niin sanotun navarralaisten kielen, lingua navarrorum käyttöön Navarran itsehallintoalueella, ja komissio vastasi minulle, että kielellisistä oikeuksista, koska se ei teemana kuulu Euroopan laajuiseen perusoikeuskirjaan, voidaan valittaa ainoastaan kansallisiin instituutioihin ja tuomioistuimiin.
<P>
Haluan kysyä teiltä, tyydyttekö tällaiseen selitykseen vai olisiko meillä Euroopan kansalaisilla oikeus siihen, että unionin toimielimet suojelisivat meitä paremmin.

<SPEAKER ID=150 LANGUAGE="SV" NAME="Danielsson">
. (SV) Neuvostolla ei ole mitään mahdollisuutta arvioida soveltamista kysyjän esiin tuomassa erityistapauksessa.
<P>
Saanen tuoda esiin kaksi seikkaa. Ensiksikin te ilmoititte, että perusoikeuskirjaa ei ole hyväksytty. Vastaus on, että siitä annettiin juhlallinen julistus. Toiseksi: kun kyseessä on vähemmistökielet, on toinen tärkeä elin, joka sitä paitsi sijaitsee maantieteellisesti parlamentin läheisyydessä, nimittäin Euroopan neuvosto, laatinut sopimuksen vähemmistökielten asemasta. Tämä kuvaa mielestäni myös sen tärkeyttä, että keskustellessamme unionin perusoikeuskirjasta muistamme myös muita tämän alan tärkeitä välineitä, esimerkiksi Euroopan neuvoston ihmisoikeussopimuksen.

<SPEAKER ID=151 LANGUAGE="EN" NAME="Crowley">
Arvoisa puhemies, saisinko pyytää neuvoston puheenjohtajaa vielä kerran vahvistamaan niin, että kaikki varmasti kuulevat, että valtion- ja hallitusten päämiesten Nizzassa hyväksymä perusoikeuskirja on ei-sitova poliittinen julistus. Jos yhteisöjen tuomioistuin tai mikä tahansa muu Euroopan unionin oikeusistuin esittää perusoikeuskirjasta jäsenvaltioita, yksityisiä kansalaisia tai järjestöjä sitovia tulkintoja, tämä merkitsee, että ne toimivat virheellisesti laissa, oikeudenkäytössä ja laintulkinnassa. Ainoa perusoikeuksien ja -vapauksien peruskirja, jota jäsenvaltioiden tuomioistuimet tai jopa yhteisöjen tuomioistuin voivat käyttää ja joka on pikemminkin valtuuttava kuin sitova väline, on Euroopan ihmisoikeussopimus, joka on Euroopan neuvoston asiakirja.

<SPEAKER ID=152 LANGUAGE="SV" NAME="Danielsson">
. (SV) Kysyjä pyytää kertausta. En mieluusti toista itseäni, mutta olen parlamentin käytettävissä.
<P>
Saanen selittää seuraavaa: perusoikeuskirja on näkemyksemme mukaan poliittinen julistus ja vain poliittisesti sitova. Suuri osa kirjan sisällöstä on kuitenkin jo mukana sitovissa sopimuksissa, etenkin Euroopan ihmisoikeussopimuksessa. Kirja ei tuo mitään lisää näihin sopimuksiin, eikä se ota niistä mitään pois, mutta sillä on merkitystä selvennyksenä ja poliittisena julistuksena.

<SPEAKER ID=153 NAME="Puhemies">


<SPEAKER ID=154 NAME="William Francis Newton Dunn">
Kysymys nro 7 (H-0252/01):
<P>
Aihe: Aiesopimus/puitesopimus Mitä edistystä on saavutettu kuuden jäsenvaltion hallituksen viime kesänä allekirjoittamassa aiesopimuksessa/puitesopimuksessa, joka koskee puolustushankintojen sisämarkkinoiden luomista?

<SPEAKER ID=155 LANGUAGE="SV" NAME="Danielsson">
. (SV) Heinäkuussa 1998 allekirjoittivat Ranskan, Saksan, Italian, Espanjan, Ison-Britannian ja kotimaani Ruotsin puolustusministerit aiesopimuksen toimenpiteistä Euroopan puolustusteollisuuden rakennemuutoksen helpottamiseksi.
<P>
Kaksi vuotta myöhemmin heinäkuussa 2000 nämä kuusi valtiota allekirjoittivat puitesopimuksen Euroopan puolustusteollisuuden ja sen toimintatapojen rakennemuutoksen helpottamiseksi.
<P>
Arvoisa parlamentin jäsen kysyy, mitä on saavutettu aiesopimuksella ja puitesopimuksella. Neuvostolla ei ole mitään roolia näiden kuuden valtion kesken syntyneessä yhteistyössä, eikä se siten ole siinä asemassa, että voisi antaa välitöntä tietoa tilanteesta ja siitä, mitä tällä alalla on saavutettu.

<SPEAKER ID=156 LANGUAGE="EN" NAME="Newton Dunn">
Ymmärrän neuvoston muodollisen aseman ja kiitän ministeriä vastauksesta. Mutta puoltaisiko neuvosto EY:n perustamissopimuksen 296 artiklan kumoamista, suostuisiko se toisin sanoen peruuttamaan poikkeuksen sisämarkkinamääräyksiin ja siten avaamaan kilpailun puolustushankinnoissa?

<SPEAKER ID=157 LANGUAGE="SV" NAME="Danielsson">
. (SV) Neuvostolla ei ole ollut tilaisuutta keskustella tästä kysymyksestä. En ole siinä asemassa, että voisin antaa mitään suoraa vastausta arvoisan parlamentin jäsenen esittämään kysymykseen.

<SPEAKER ID=158 LANGUAGE="DE" NAME="Rübig">
Arvoisa puhemies, Eurooppaan aseita kuljettavat kansalaiset esittävät minulle usein kysymyksiä. He ovat kilpailuihin matkustavia metsästäjiä ja kilpa-ampujia. Aseiden kuljetuksessa on hyvin erilaisia sääntelyjä. On esitetty vakavasti otettavia valituksia ja kysymyksiä, miksi sisämarkkinat eivät toimi vielä tällä alueella. Aiotteko te tehdä tähän asiaan liittyviä aloitteita?

<SPEAKER ID=159 LANGUAGE="SV" NAME="Danielsson">
. (SV) Ei, sellaisia suunnitelmia meillä ei ole.

<SPEAKER ID=160 LANGUAGE="PT" NAME="Nogueira Román">
Arvoisa puhemies, käytän hyväkseni osallistumistani myös tähän keskusteluun kysyäkseni arvoisalta neuvoston puheenjohtajalta, tietääkö hän, että espanjalainen valtionyhtiö Santa Barbara on myyty äskettäin yhdysvaltalaiselle General Dynamics -yritykselle, vaikka eräs saksalainen yritys oli tehnyt siitä tarjouksen ja vaikka Santa Barbaralla on nimenomaan sopimus valmistaa satoja "Leopard"tankkeja, joiden patentti on saksalaisten hallussa? Espanjan hallituksen päätös on selkeästi niiden eurooppalaisen puolustusteollisuuden kehittämistä koskevien sopimusten vastaista, joita tämä kysymys koskee. Haluaisin tietää, hyväksyttekö Espanjan hallituksen toiminnan, kun se myi tämän valtionyhtiön yhdysvaltalaiselle yritykselle?

<SPEAKER ID=161 LANGUAGE="SV" NAME="Danielsson">
. (SV) Neuvoston puheenjohtajalla ei ole mitään mahdollisuutta kommentoida yksittäistapausta, jonka arvoisa parlamentin jäsen toi esiin. Saanen vain tiedottaa aivan lyhyesti tämän sopimuksen juridisesta asemasta, koska satun olemaan yhden allekirjoittaneen valtion kansalainen.
<P>
Puitesopimus on nyt allekirjoittajavaltioiden ratifioitavana. Se ei ole vielä astunut voimaan, joten tässäkään mielessä arvoisan jäsenen esittämä kysymys ei vielä ole relevantti.

<SPEAKER ID=162 NAME="Puhemies">


<SPEAKER ID=163 NAME="Bart Staes">
Kysymys nro 8 (H-0253/01):
<P>
Aihe: Puolustusvoimien hankintoihin kytkettyjen kansantaloudellisten hyvitysten aiheuttama kilpailun vääristyminen Belgian liittovaltio päätti 15. joulukuuta 2000, että se ei enää aio yhdistää armeijan hankintoja Flanderin ja Vallonian yrityksille myönnettäviin taloudellisiin hyvityksiin. Yökiikaritilaukseen liitetyssä ministerineuvoston laatimassa muistiossa neuvosto vahvistaa, että tulevissa tilauksissa ei enää ole mukana taloudellisia hyvityksiä koskevaa lauseketta. Aiemmin hallitus oli pyrkinyt antamaan mahdollisimman monta puolustusvoimien miljardiluokan tilausta "belgialaisille" yrityksille. Kyseiset järjestelyt toteutettiin aina protektionismin ja hämärien liiketoimien kyllästämässä ilmapiirissä, koska päätöksentekoprosessi oli eri kuin markkinamekanismeihin turvauduttaessa.
<P>
Mihin toimiin neuvosto aikoo ryhtyä yhteisen ulko- ja turvallisuuspolitiikan puitteissa huolehtiakseen siitä, että muut neljätoista EU:n jäsenvaltiota seuraavat Belgian esimerkkiä ja lopettavat puolustusvoimiensa hankintoihin kytketyt kansantaloudelliset hyvitykset?

<SPEAKER ID=164 LANGUAGE="SV" NAME="Danielsson">
. (SV) Arvoisan jäsenen esiin ottama kysymys ei ole koskaan ollut neuvoston käsiteltävänä.
<P>
Joka tapauksessa neuvoston tehtäviin ei kuulu nykyisissä oloissa valvoa kansallista päätöksentekoa armeijan hankinnoissa eikä sekaantua siihen. Tämä on itsessään myös vastaus edellisen kysyjän jatkokysymykseen.

<SPEAKER ID=165 LANGUAGE="NL" NAME="Staes">
Minun on kiitettävä neuvoston puheenjohtajaa hänen hyvin yksityiskohtaisesta ja laajasta vastauksestaan, joka tosiaan oli mahdollista tiivistää pariin lauseeseen. Pitäisikö itkeä vai nauraa? Annatte tällaisen vastauksen samalla, kun koko Eurooppa ihmettelee, miten meidän on alettava käyttäytyä yhtenä kokonaisuutena puolustuspolitiikassa, esimerkiksi Kosovon sodan jälkeen. Minua alkaa todellakin ihmetyttää, mihin neuvostoa tarvitaan. Olitte poissa suu- ja sorkkatautia koskevan keskustelun aikana. Ette ollut läsnä vastuuvapautta koskevan keskustelun aikana. Vastuuvapaus, sellaisena kuin neuvosto on sen myöntänyt, oli yksinkertaisesti hutilointia. En ymmärrä, kuinka tulette tyrkyttämään meille tällaista vastausta. Euroopan unionista tehdyn sopimuksen 296 artiklan mukaan teillä on tässä asiassa tosiaankin tiettyjä rajoituksia. Voisitte kuitenkin myös soveltaa 296 artiklan 2 kohtaa ja vähintäänkin pyytää komissiota huolehtimaan siitä, että voitte esiintyä tässä asiassa. Nyt kun eräs jäsenvaltio lopultakin luopuu taloudellisista tuista ja ottaa lopultakin etäisyyttä hämäriin juonitteluihin, pidän mahdottomana hyväksyä, että neuvosto kohtelee meitä täällä tällä tavalla.

<SPEAKER ID=166 LANGUAGE="SV" NAME="Danielsson">
. (SV) Minulla ei oikeastaan ole mitään lisättävää siihen, mitä sanoin alkuperäisessä vastauksessani.
<P>
Joudun torjumaan joitakin arvoisan jäsenen perusteettomia väitteitä ja voin vain todeta, että neuvoston tehtäviin ei kuulu enempää kansallisten armeijan hankintojen päätöksenteon valvonta kuin siihen sekaantuminenkaan. Neuvoston tehtävänä on noudattaa perussopimusta, ja niin myös teemme.

<SPEAKER ID=167 NAME="Puhemies">


<SPEAKER ID=168 NAME="Camilo Nogueira Román">
Kysymys nro 9 (H-0257/01):
<P>
Aihe: BSE-ongelma ja sen ratkaisemiseksi toteutettavien kiireellisten toimien rahoittaminen Eikö neuvosto katso, että tämän vakavan ongelman ratkaisemista lyhyellä aikavälillä ei pidä estää yhteistä maatalouspolitiikkaa (YMP) koskevaan talousarvioon sisältyvillä rajoituksilla, jotka vahvistettiin AGENDA 2000:n rahoitusnäkymissä tulevaa YMP:n uudistusta silmällä pitäen?

<SPEAKER ID=169 LANGUAGE="SV" NAME="Danielsson">
. (SV) Neuvosto päätti 12. maaliskuuta kuluvana vuonna vuoden 2002 talousarvion suuntaviivoista. Niiden johtopäätöksissä neuvosto vahvistaa, että se aikoo täysin soveltaa toimielinten välistä sopimusta, joka on tehty 6. toukokuuta 1999. Neuvosto korostaa kuitenkin sen tärkeyttä, että talousarviota hyväksyttäessä rahoitusnäkymissä eri ylärajojen kohdalle asetetaan käyttöön riittävän suuri marginaali.
<P>
BSE-kriisin taloudellisista seurauksista neuvosto muistuttaa Nizzan Eurooppa-neuvoston päätelmien mukaisesti, että sekä rahoitusnäkymiä että neuvoston asetusta talousarviota koskevasta kurinalaisuudesta pitää noudattaa, vaikka uusia toimenpiteitä tai lisätoimenpiteitä tarvitaan.
<P>
Neuvoston näkemyksen mukaan Eurooppa-neuvoston Berliinissä sopima ja Nizzassa vahvistama talousarvio ei ole tehokkaiden toimenpiteiden esteenä naudanlihan markkinoita nyt vaivaavien ongelmien käsittelemiseksi.
<P>
Tämä talousarvio ei ole estänyt neuvostoa sopimasta tärkeistä kansanterveyttä koskevista toimenpiteistä kuluttajien luottamuksen palauttamiseksi. Ennen muuta neuvosto hyväksyi helmikuussa yhteisen kannanoton asetuksesta, jolla päätetään toimenpiteistä tarttuvan spongiformisen enkefalopatian ehkäisemiseksi ja valvomiseksi. Kun neuvosto ja Euroopan parlamentti ovat sen hyväksyneet, se tarjoaa puitteet kestävälle tuotannolle.
<P>
Neuvosto keskustelee parhaillaan toimenpidepaketista, jota komissio ehdotti helmikuussa ja jonka tavoitteena on sekä lyhyellä että pitkällä aikavälillä hoitaa naudanlihamarkkinoiden epävakautta unionissa ja kohottaa laatua.
<P>
Ehdotukseen liitetyssä rahoituskatsauksessa komissio osoittaa, miten tällaisten toimenpiteiden taloudelliset seuraukset voidaan järjestää rahoitusnäkymien puitteissa. Ecofin-neuvoston kokouksessa 12. helmikuuta samassa yhteydessä, kun neuvosto hyväksyi ehdotuksen täydentävästä ja korjaavasta talousarviosta 1/2001 BSE:stä aiheutuvien toimenpiteiden takia, komission jäsen Michaele Schreyer totesi, että komissio harkitsee markkinoiden kehitystä seuraten lainsäädäntöaloitetta, jolla katettaisiin talousarvion lisäkustannusten riski, jotta pysyttäisiin Agenda 2000:n talousarvion puitteissa. Siksi neuvosto katsoo, että komission pitää voida uudistaa yhteistä maatalouspolitiikkaa BSE:n vaikuttamatta siihen.

<SPEAKER ID=170 LANGUAGE="PT" NAME="Nogueira Román">
Arvoisa puhemies, mielestäni emme voi sallia, että joka kerran, kun Euroopan unionin pitää tehdä tärkeä päätös, niin kuin aiemmin Nizzassa ja tänään hullun lehmän taudin sekä suu- ja sorkkataudin kohdalla, Euroopassa tarvitun ja kansalaisten vaatiman poliittisen, sosiaalisen ja taloudellisen hankkeen puutteet lamauttavat toimintamme. Siksi Euroopan unionin ja erityisesti neuvoston ei pidä sulkea silmiään siltä tosiasialta, että niin valtaisa ongelma kuin yhteisen maatalouspolitiikan uudistus ei voi odottaa vuoteen 2006 ja että tuota uudistusta varten Euroopan talousarvion rakenteita on muutettava ja Agenda 2000 -ohjelman joustamattomia rahoitusnäkymiä on muokattava perusteellisesti. Ollaanko neuvostossa todellakin valmiita muokkaamaan Agenda 2000 -ohjelmaa, mikäli siihen on pakko ryhtyä esimerkiksi sellaisten pahojen yksittäisten ongelmien takia kuin hullun lehmän tauti, josta kärsitään erityisesti joissakin maissa, kuten esimerkiksi kotimaassani Galiciassa, jotta unionin ei tarvitsisi Euroopan kansalaisten osoittaman ymmärtämättömyyden ja hämmennyksen takia kieltäytyä turvautumasta käytettävissään oleviin poliittisiin aseisiin?

<SPEAKER ID=171 LANGUAGE="SV" NAME="Danielsson">
. (SV) Haluan vain muistuttaa kysyjää siitä, että maaliskuun 1999 päätökseen Agenda 2000:sta sisältyy myös niin sanottu yhteisen maatalouspolitiikan midterm review (puolivälin arviointi), joka tulee toteuttaa v. 2002 ja 2003. Lähden siitä, että neuvosto ennen sitä keskustelee soveltuvalla tavalla niistä kysymyksistä, jotka kysyjä toi esiin.

<SPEAKER ID=172 NAME="Puhemies">


<SPEAKER ID=173 NAME="Jonas Sjöstedt">
Kysymys nro 10 (H-0264/01):
<P>
Aihe: Rahoitustransaktioita koskeva vero vastaan 56 artikla EY:n perustamissopimuksen 56 artikla kuuluu seuraavasti:
<P>
"1. Tämän luvun määräysten mukaisesti kiellettyjä ovat kaikki rajoitukset, jotka koskevat pääomanliikkeitä jäsenvaltioiden välillä taikka jäsenvaltioiden ja kolmansien maiden välillä.
<P>
2. Tämän luvun määräysten mukaisesti kiellettyjä ovat kaikki rajoitukset, jotka koskevat maksuja jäsenvaltioiden välillä taikka jäsenvaltioiden ja kolmansien maiden välillä."
<P>
Komissio vastasi kysymykseeni H-0024/01 katsovansa, että jos jäsenvaltio ottaa käyttöön yleisesti sovellettavan veron siinä muodossa, jossa professori Tobin sen alun perin suunnitteli (niin kutsuttu Tobin-vero), tämä on todennäköisesti vastoin 56 artiklaa sekä 12, 39, 43 ja 49 artiklaa sekä vastaavia ETA-sopimuksen artikloja, ja tällainen vero, jos se otetaan käyttöön koko yhteisössä, tuskin voi olla sopusoinnussa EY:n perustamissopimuksen 57 artiklan 2 kohdan kanssa, koska tuossa artiklassa säädetään mahdollisuudesta toteuttaa rajoittavia toimenpiteitä ainoastaan rajoitetulla määrällä alueita.
<P>
Katsooko neuvosto, että rahoitustransaktioita koskeva vero, niin kutsuttu Tobin-vero, on sopusoinnussa EY:n perustamissopimuksen 56 artiklan kanssa? Onko mikään jäsenvaltio ehdottanut sopimuksen muuttamista siten, että Tobin-veron käyttöönotto tulee mahdolliseksi?

<SPEAKER ID=174 LANGUAGE="SV" NAME="Danielsson">
. (SV) Neuvosto ei ole toistaiseksi keskustellut mahdollisuudesta säätää sentyyppistä veroa, jota professori Tobin aikanaan ehdotti. Komissio ei ole valmistanut mitään ehdotusta tai muuta aloitetta tästä asiasta neuvoston käsittelyyn.
<P>
Jäsen Sjöstedtin toiseen kysymykseen vastaan, että kuten muistamme, viimeisimmässä hallitustenvälisessä konferenssissa ei tehty mitään ehdotusta perustamissopimuksen 56 artiklan muuttamisesta.

<SPEAKER ID=175 LANGUAGE="SV" NAME="Sjöstedt">
Minulla on kaksi lisäkysymystä ministerineuvostolle. Ensimmäinen koskee sitä, yhtyykö neuvosto komission arvioon, jonka mukaan EU:n perustamissopimus tekee mahdottomaksi Tobinin mallin mukaisen transaktioiden verotuksen, ts. että Tobin-veron pitäisi olla kielletty EU:n perustamissopimuksen 56 artiklan mukaan. Onko tämä myös ministerineuvoston käsitys?
<P>
Toinen kysymykseni koskee sitä, että monen Ruotsin hallituksen jäsenen sanotaan suhtautuvan myönteisesti Tobin-veroon. Onko Ruotsilla jäsenvaltiona joitakin suunnitelmia tuoda tämä kysymys EU:n ministerineuvostoon, vai onko myönteinen suhtautuminen veroon enemmän periaatteellista kuin käytännöllistä?

<SPEAKER ID=176 LANGUAGE="SV" NAME="Danielsson">
. (SV) Neuvosto ei voi vastata Sjöstedtin ensimmäiseen kysymykseen, koska neuvostossa ei ole käyty mitään keskustelua komission arviosta, johon hän viittasi.
<P>
Pitää paikkansa, kuten Sjöstedt sanoi, että Ruotsin hallituksen edustajat ovat ilmaisseet pitävänsä Tobin-veroa sympaattisena ajatuksena - muotoilu, jota meidän molempien tuntema kauppaministeri on käyttänyt.
<P>
Kunkin puheenjohtajavaltion tulee ennen jonkin kysymyksen esille ottamista tehdä arvio siitä, onko mahdollista saavuttaa vaadittava yksimielisyys. Puheenjohtajavaltion arvion mukaan nykyisellään ei ole mitään edellytyksiä saavuttaa sellaista yksimielisyyttä, eikä sillä siten ole suunnitelmia ottaa kysymystä käsiteltäväksi.

<SPEAKER ID=177 LANGUAGE="SV" NAME="Schmidt, Olle">
Haluaisin tehdä neuvostolle kysymyksen siitä pienestä pyrkimyksestä Tobin-veron suuntaan, joka oli Ruotsissa käytössä 1986-1991, eli tarkoitan osaketransaktioiden liikevaihtoveroa. Millainen tulos saatiin tämäntyyppisellä transaktioiden verolla?

<SPEAKER ID=178 LANGUAGE="SV" NAME="Danielsson">
. (SV) En ole varma, onko neuvoston puheenjohtajan asia koettaa neuvoston puolesta arvioida veroa, jota arvoisa jäsen kutsuu Tobin-veron kokeiluksi.
<P>
Ensinnäkään en usko, että on roolini mukaista koettaa tehdä tällaista arviota. Toiseksi en ole samaa mieltä tämän veron luonnehtimisesta Tobin-veron kokeiluksi.

<SPEAKER ID=179 NAME="Puhemies">


<SPEAKER ID=180 NAME="Ole Krarup">
Kysymys nro 11 (H-0265/01):
<P>
Aihe: Tanskan poikkeus oikeus- ja sisäasioissa EY:n perustamissopimuksen IV osasto ei koske Tanskaa. Joukko IV osaston nojalla tehtyjä päätöksiä sitä vastoin koskee valtioiden välisten sopimusten perusteella myös Tanskaa. Tanskan hallitus on sen vuoksi ilmoittanut olevansa halukas osallistumaan EURODAC-järjestelmään, konkurssiasetukseen, Bryssel I ja II -asetuksiin sekä yksityisiä ja kaupallisia asioita koskevista asiakirjoista tiedottamista koskevaan asetukseen. Tanskan suhtautuminen perustuu sen valinnanvapauteen, jonka mukaan päätös osallistumisesta tehdään tapauksittain.
<P>
Voiko neuvosto vahvistaa, että Tanskalla on valinnanvapaus, kun on kyse osallistumisesta EY:n perustamissopimuksen IV osaston nojalla tehtyihin päätöksiin, niin että se voi - myös vastedes - osallistua tietyiltä osin esim. turvapaikka- ja maahanmuuttopolitiikkaa koskeviin päätöksiin, samalla kun se säilyttää kansalliset erityissäännöksensä muilla turvapaikka- ja maahanmuuttopolitiikan osa-alueilla?

<SPEAKER ID=181 LANGUAGE="SV" NAME="Danielsson">
. (SV) Neuvosto muistuttaa siitä, että Amsterdamin sopimuksen solmimisen yhteydessä sen sopimuspuolet laativat Tanskan asemasta pöytäkirjan, joka on liitteenä sopimuksessa Euroopan unionista ja Euroopan yhteisön perustamissopimuksessa.
<P>
Tämän pöytäkirjan mukaan Tanskan ei pidä osallistua neuvoston päätöksiin Euroopan yhteisön perustamissopimuksen IV osaston mukaisesti ehdotetuista toimenpiteistä. Mitkään määräykset, mitkään toimenpiteet, mitkään kansainväliset sopimukset, jotka yhteisö on solminut IV osaston mukaisesti, eivätkä mitkään tuomioistuimen päätökset, jotka sisältävät tällaisen määräyksen, toimenpiteen tai vastaavan päätöksen tulkinnan, eivät ole Tanskaa sitovia. Poikkeukset näistä yleisistä säännöistä ja niiden päätetyt ehdot ilmaistaan 4 ja 5 artiklassa. Kun kyseessä ovat esimerkiksi Schengenin säännöstön muodostamistoimet, on Tanskan kuuden kuukauden kuluessa siitä, kun neuvosto on tehnyt niistä päätöksen, päätettävä, millä tavoin se toteuttaa nämä toimet omassa kansallisessa lainsäädännössään.
<P>
Kysymys koskee sitä, voidaanko ajatella, että tiettyjen yhteisön Euroopan yhteisön perustamissopimuksen IV osaston mukaisesti tekemien päätösten sisältö voitaisiin saattaa koskemaan Tanskaa jollakin muulla tavalla.
<P>
Mitään tällaista ehdotusta ei ole tähän mennessä esitetty neuvostolle, eikä neuvostoa ole siten pyydetty ottamaan kantaa tähän kysymykseen.

<SPEAKER ID=182 LANGUAGE="DA" NAME="Krarup">
Haluan kiittää neuvoston puheenjohtajaa Tanskan asemasta tehdyn pöytäkirjan valikoivasta lukemisesta. Tunnen pöytäkirjan erinomaisesti enkä tarvitse tällaista opetusta. Kysymys koskee hyvin keskeistä asiaa. Tanskassa käytävän keskustelun mukaan Tanskalla on valtioiden välisillä sopimuksilla mahdollisuus liittyä niin sanotun kolmannen pilarin osiin eli Euroopan yhteisön perustamissopimuksen tämän osaston osiin, ja päättelen neuvoston puheenjohtajan sanoista, ettei ratkaisuun ole päästy. Neuvosto ei ole tähän mennessä tehnyt tällaista sopimusta, mutta tiedän, että - ja neuvoston puheenjohtaja voi todennäköisesti vahvistaa tämän - joka tapauksessa yhdestä keskeisestä aiheesta, eli Eurodac-järjestelmästä, käydään neuvotteluja EU:n toimielinten ja Tanskan välillä. Onko minun ymmärrettävä vastaus niin, ettei neuvosto ole tietoinen näistä neuvotteluista?

<SPEAKER ID=183 LANGUAGE="SV" NAME="Danielsson">
. (SV) Minulla ei ole paljonkaan lisäämistä alkuperäiseen vastaukseeni. Neuvoston puheenjohtajan ei ole mahdollista ottaa kantaa kansallisen keskusteluun, jollaiseen arvoisa parlamentin jäsen viittasi. Olen koettanut selittää neuvoston toiminnan oikeudellisia perusteita. Olen pahoillani, jos arvoisa jäsen pitää sitä perustamissopimuksen ikävystyttävänä luentana, mutta se on todellakin ainoa tapa, millä neuvoston puheenjohtaja voi tällaiseen kysymykseen vastata.

<SPEAKER ID=184 NAME="Puhemies">


<SPEAKER ID=185 NAME="Esko Olavi Seppänen">
Kysymys nro 12 (H-0271/01):
<P>
Aihe: Itävalta-selvitysmiesten palkkiot Kun neuvostossa jäsenet valmistelivat ns. Itävalta-sanktioiden purkamista, sitä varten nimitettiin erityinen kolmen viisaan miehen työryhmä. Kun kysyin kirjallisesti komissiolta, kuka maksoi ja kuinka paljon palkkioita näille henkilöille, komissio pyysi kysymään neuvostolta. Kun kysyin kirjallisesti asiaa neuvostolta, minulle vastattiin, ettei neuvosto tiennyt. Miten on mahdollista, että neuvosto ei tiennyt? Tietääkö neuvoston puheenjohtajamaa, mikä elin maksoi ja kuinka paljon ko. palkkioita? Onko neuvoston jäsenmaiden käytössä joku salainen tili, jolta tällaisia rahoja voidaan maksaa koko neuvoston tietämättä?

<SPEAKER ID=186 LANGUAGE="SV" NAME="Danielsson">
. (SV) Neuvostolla oli jo vastauksessaan saman arvoisan parlamentin jäsenen viime vuonna esittämään kysymykseen H-3304 mahdollisuus ilmoittaa, että neuvosto ei ollut mukana tämän työryhmän toiminnassa ja että yhteisön määrärahoja ei millään tavoin kulutettu. Itävallan 14 kumppania unionissa ovat kansallisista talousarvioistaan vastanneet kaikista kuluista, joita on tarvittu Itävallan tilanteen arviointia koskeneen tehtävän rahoittamiseen.

<SPEAKER ID=187 NAME="Seppänen">
Arvoisa puhemies, arvoisa ministeri, Euroopan unionin neuvostossa on kyllä käsitelty näitä kysymyksiä, jotka liittyvät Itävalta-boikottiin. Herättää ihmetystä, että neuvoston puheenjohtajavaltio, joka oli neuvoston jäsen myös silloin, kun näitä asioita käsiteltiin, ei ole tietoinen siitä, millaisia palkkioita maksetaan niille selvitysmiehille, joille on annettu tietty tehtävä toimia sanktioiden poistamiseksi. Kysyisin niiltä puheenjohtajavaltio Ruotsin kansalliselta edustajilta, jotka ovat osallistuneet näiden neljäntoista maan työhön, että ettekö te muka tiedä, millaisia palkkioita on maksettu näille selvitysmiehille. Jos ette sitä neuvoston edustajana tiedä, kai tiedätte sen Ruotsin edustajana?

<SPEAKER ID=188 LANGUAGE="SV" NAME="Danielsson">
. (SV) Joudun jälleen vastaamaan, että olen täällä neuvoston puheenjohtajana, ja koska neuvosto ei ole käsitellyt kysymystä, minulla ei ole mitään mahdollisuutta antaa tietoa niistä kysymyksistä, joita arvoisa parlamentin jäsen esittää. Sen sijaan puhun kyllä mieluusti muulloin kuin tällä kyselytunnilla siitä, paljollako Ruotsi ja kaikki muut valtiot ovat osallistuneet kansallisista talousarvioistaan tähän. Mutta, kuten sanottu, neuvostolla ei ole mitään osaa tässä asiassa - ja tämä on neuvoston kyselytunti.

<SPEAKER ID=189 NAME="Puhemies">


<SPEAKER ID=190 NAME="María Izquierdo Rojo">
Kysymys nro 13 (H-0273/01):
<P>
Aihe: Saudi-Arabian naisvastainen fundamentalismi Saudi-Arabian nykyiset lait syrjivät naisia. Aviorikoksesta heidät tuomitaan kivitettäväksi ja uskonsa hylkäämisestä kuolemaan. Valtio syrjii ja halveksii naisia, ja vuodesta 1990 lähtien yli 28 on teloitettu. Naiset ahdetaan omiin "apartheid-lokeroihinsa", heitä pidätetään ja vangitaan mielivaltaisesti. Siveellisyyskomitea tai uskonnollinen poliisi Al Mutawa'een vahtii naisia.
<P>
Milloin ja miten neuvosto aloittaa keskustelut Saudi-Arabian hallituksen kanssa naisten ihmisoikeuksista?

<SPEAKER ID=191 LANGUAGE="SV" NAME="Danielsson">
. (SV) Neuvosto on arvoisan jäsenen kanssa samaa mieltä siitä, että naisten ihmisoikeustilanne Saudi-Arabiassa on kaukana tyydyttävästä. Unioni ottaa esille ihmisoikeuskysymykset, joihin sisältyy naisten tilanne, Saudi-Arabian ja muiden Persianlahden valtioiden yhteistyöneuvoston (Gulf States Corporation Council, GCC) jäsenvaltioiden kanssa kaikkien tasojen tapaamisissa EU:n ja GCC:n välillä.
<P>
Kun GCC:n puheenjohtajuus siirtyi v. 2000 Saudi-Arabialle, pidettiin kaksi ministeritason kokousta: yksi EU-GCC:n yhteisessä neuvostossa ja toinen YK:n yleiskokouksen yhteydessä syyskuussa. Ihmisoikeuksista keskusteltiin myös unionin ja GCC:n aluejohtajien kokouksessa Brysselissä 23. maaliskuuta.
<P>
EU aikoo jatkaa ponnekkaasti kunkin maan ihmisoikeustilanteen parantamista, ja se pitää välttämättömänä, että YK:n ja muiden kansainvälisten ihmisoikeusjärjestöjen kanssa tehtävää yhteistyötä pidetään esillä GCC:n jäsenten kanssa. Unioni aikookin seurata kysymystä vahvistetusta vuoropuhelusta ihmisoikeuksien alalla.
<P>
Neuvosto haluaa kuitenkin muistuttaa, että unionin ja Saudi-Arabian välillä ei ole mitään sopimuksia eikä mitään erillistä poliittista vuoropuhelua. EU ja GCC neuvottelevat parhaillaan vapaakauppasopimuksesta. Unionin politiikan mukaista on liittää kysymys ihmisoikeuksista sopimuksiin kolmansien maiden kanssa, joten ihmisoikeuksien kunnioitus tulee muodostamaan olennaisen osan tällaista sopimusta.

<SPEAKER ID=192 LANGUAGE="ES" NAME="Izquierdo Rojo">
Arvoisa puhemies, haluaisin kiittää neuvoston puheenjohtajaa siitä, miten täsmällisesti hän vastasi kysymykseeni. Haluaisin esittää hänelle lisäkysymyksen, oletteko sitä mieltä, että tämä saudihallinnon järjestelmällisesti harjoittama naisten ihmisoikeuksien rikkominen on tuomittavaa.

<SPEAKER ID=193 LANGUAGE="SV" NAME="Danielsson">
. (SV) Vastaus arvoisan jäsenen kysymykseen on periaatteessa myönteinen.
<P>
Puheenjohtajavaltio piti YK:n ihmisoikeuskomissiossa 29. maaliskuuta puheen, jossa se totesi, että unioni pitää myönteisenä, että Saudi-Arabia on ratifioinut naisten syrjintää koskevan sopimuksen, mutta myös, että EU on yhä hyvin huolestunut saamistaan raporteista, jotka kertovat kidutuksista ja muista epäinhimillisistä kohteluista ja rangaistuksista, kuolemanrangaistusten ja amputaatioiden lisääntymisestä, syrjivistä laeista sekä perusoikeuksien, muun muassa sanan-, kokoontumis- ja uskonnonvapauden kieltämisestä tai rajoittamisesta. Unioni on siten tehnyt selvästi tiettäväksi oman näkemyksensä Saudi-Arabian tilanteesta tällä alalla.

<SPEAKER ID=194 NAME="Korhola">
Arvoisa puhemies, uskontoon liittyvät konfliktit näyttävät olevan merkittäviä ihmisoikeusrikkomusten lähteitä maailmassa. Pitääkö neuvosto tarpeellisena, että EU:lla olisi erityinen ihmisoikeusasiamies, joka varmistaisi ihmisoikeuksien sovittamisen EU:n muihin politiikkoihin?

<SPEAKER ID=195 LANGUAGE="SV" NAME="Danielsson">
. (SV) Neuvostolla ei ole ollut mahdollisuutta keskustella mistään erityisestä virasta ihmisoikeuksien alalla. Haluan muistuttaa Wienissä sijaitsevasta tutkimuslaitoksesta, joka on yksi niistä unionin välineistä, joilla valvotaan ihmisoikeuksien kunnioittamista. Myös kysyjän esiin ottamaa aihetta on valvottava, nimittäin kasvaneen uskonnollisen suvaitsemattomuuden vaaraa, jota voidaan nähdä eri puolilla maailmaa.
<P>
Uskoakseni neuvoston käsitys on, että ensisijainen tapa työskennellä tällä alalla on tukea kansainvälisiä tällaisia kysymyksiä valvovia organisaatioita. Noita organisaatioita on ennen muuta Yhdistyneiden Kansakuntien puitteissa.

<SPEAKER ID=196 NAME="Puhemies">


<SPEAKER ID=197 NAME="Lennart Sacrédeus">
Kysymys nro 14 (H-0278/01):
<P>
Aihe: Ihmisoikeudet Alankomaissa Euroopan ihmisoikeussopimuksen 2 artiklan 1 kohta (Oikeus elämään) ja Nizzassa 18. joulukuuta 2000 juhlallisesti julistetun Euroopan unionin perusoikeuskirjan 1 artikla (Ihmisarvo) ja 2 artikla (Oikeus elämään) sekä Euroopan unionin vuonna 2000 Itävallan tapauksessa omaksuma kanta arvojen unionista ovat ihmisoikeuksia koskevia perusasiakirjoja ja poliittisia kantoja, jotka on laadittu ihmisarvon ja elämän puolustamiseksi.
<P>
Nämä asiakirjat ja Euroopan unionin poliittiset toimet huomioon ottaen kysyn täten neuvostolta, onko se seurannut, onko sille tiedotettu ja onko se tutkinut, mitä seurauksia Alankomaissa ehdotetulla lailla lääkärin valvonnassa tehdyistä itsemurhista on tulevaisuudessa? Laista päätetään Alankomaiden parlamentin ylähuoneessa 10. huhtikuuta 2001.

<SPEAKER ID=198 LANGUAGE="SV" NAME="Danielsson">
. (SV) Yhteisön vastuu kansanterveyden alalla määritellään perustamissopimuksen 152 artiklassa. Erityisesti tämän artiklan 5 kohdassa todetaan: "Yhteisön toiminnassa kansanterveyden alalla otetaan täysimääräisesti huomioon jäsenvaltioiden terveyspalvelujen ja sairaanhoidon järjestämiseen ja tarjoamiseen liittyvät velvollisuudet." Neuvostolla ei siten ole toimivaltaa asiassa, joka koskee ns. lääkärin valvonnassa tehtyjä itsemurhia.

<SPEAKER ID=199 LANGUAGE="SV" NAME="Sacrédeus">
Haluan kiittää puheenjohtaja Danielssonia tästä vastauksesta. En ole mitenkään yllättynyt tästä selvästä jaosta, joka koskee EU:n toimivaltaa ja joka on sinänsä asianmukainen ja oikea. Haluan kuitenkin muistuttaa siitä, että Alankomaiden lakiehdotus lääkärin avustamasta itsemurhasta herättää vakavaa huolta monissa maissa. Historia on osoittanut tällaiseen kehitykseen sisältyvän vaaran. Haluan tähdentää, että tämä lakiesitys todella antaa lapsille kahdentoista vuoden iästä alkaen mahdollisuuden vanhempien suostumuksella tehdä lääkärin avustamana itsemurhan ja lisäksi lapsille kuudentoista vuoden iästä alkaen itsemääräämisoikeuden ilman vanhempien suostumusta. Tältä kysymykseltä emme voi ummistaa silmiämme Euroopassa, jossa Itävaltaa koskeva keskustelu on herättänyt kysymyksiä ihmisarvosta.
<P>
Haluaisin kuitenkin saada vastauksen, eikö kysymys tästä laista Alankomaissa millään tavoin vaikuta arvokeskusteluun Euroopan unionissa?

<SPEAKER ID=200 LANGUAGE="SV" NAME="Danielsson">
. (SV) On itsestään selvää, että jäsen Sacrédeuksen esiin ottama kysymys on tärkeä ja koskee arvojamme. Neuvoston tavan käsitellä näitä asioita on kuitenkin perustuttava perustamissopimukseen - ja perustamissopimus on, kuten näemme, yksiselitteinen tässä kohdin. Tämä on nimittäin kysymys, josta perustamissopimuksen laatijat ovat selvästi ilmoittaneet, että siinä on noudatettava toissijaisuusperiaatetta, toisin sanoen kyseessä on kansallinen kysymys.

<SPEAKER ID=201 NAME="Puhemies">


<SPEAKER ID=202 NAME="Josu Ortuondo Larrea">
Kysymys nro 15 (H-0280/01):
<P>
Aihe: Pohjanmeren kummeliturskan kalastus: vuosittaisten suurimpien saaliiden (TAC) merialuekohtaiseen jakoon liittyvä syrjintä Pohjanmeren kummeliturskaa esiintyy Baskimaan rannikolta Norjan rannikolle, ja sen kalastus on jaettu merialuekohtaisesti (kansainvälisen merentutkimusneuvoston (ICES) alue IIIa, suuralueet IV, VI ja VII sekä alueet VIIIa ja b).
<P>
Miten on mahdollista, että neuvoston ehdotus kummeliturskakannan hoitamiseksi ja asian lopulliseksi ratkaisemiseksi on jakaa kalastus merialuekohtaisesti, kun ICES pitää kyseistä turskakantaa yhtenä hoitoyksikkönä, jota varten ICES:n kalastuksen hoitoa käsittelevä neuvoa-antava komitea (AFCM) on tieteellisin perustein esittänyt yhtenäistä hoitoa eikä merialuekohtaisia suosituksia? Eikä tämä syrji kalastuslaivastoja niiden maantieteellisen jakautumisen ja tavanomaisen kalastusalueen pohjalta? Eikö ole oikeudenmukaisempaa, että kalastajat saavat saaliinsa omien kalastuskiintiöidensä mukaisesti yhdellä yhtenäisellä alueella?

<SPEAKER ID=203 LANGUAGE="SV" NAME="Danielsson">
. (SV) Neuvosto olettaa arvoisan parlamentin jäsenen tarkoittavan neuvoston joulukuussa 2000 antamaa asetusta, jonka aiheena on Total Allowable Catch (suurin sallittu saalis) ja kiintiöt. Se pohjautuu kansainvälisen merentutkimusneuvoston tieteelliseen lausuntoon ja suositukseen pitää kiinni mahdollisimman pienistä saaliista v. 2001 ja toteuttaa tämän kalakannan elvytysohjelma, joten neuvosto on päättänyt yhteisen sallitun kummeliturskasaaliin ns. pohjoisen kannan kohdalla olevan 22 623 tonnia - "ja neljä kiloa". Komissio harkitsee parhaillaan neuvoston asetuksen 3760/92 15 artiklan yleislinjan perusteella eräitä toimenpiteitä kannan elvyttämiseksi.
<P>
Neuvosto haluaa muistuttaa, että pohjoinen kanta on biologinen käsite. Jäsenvaltioiden saalisosuudet on jaettu kansainvälisen merentutkimusneuvoston hallinnollisten alueiden mukaisesti tarkoituksena noudattaa suhteellisen vakauden periaatetta, joka vahvistetaan em. asetuksessa ja vuoden 1985 liittymisasiakirjassa. Tämän periaatteen mukaan vain Tanska ja Ruotsi saavat kalastaa Skagerrakin ja Kattegatin alueella ja vain Belgia, Tanska, Saksa, Ranska, Alankomaat ja Yhdistynyt kuningaskunta niillä alueilla, jotka kuuluvat Pohjanmereen.
<P>
Vuoden 1985 liittymisasiakirjan 161 artiklassa vahvistetaan Espanjan osuus kummeliturskan pohjoisesta kannasta alueilta Vb, VI, VII ja VIIIa ja b, ts. läntisiltä vesiltä mukaan luettuna Biskajanlahti, 30 prosentiksi. Espanjalla ei ole oikeuksia alueisiin, jotka kuuluvat Skagerrakiin, Kattegatiin ja Pohjanmereen.
<P>
Liittymisasiakirjan 349 artiklassa rajoitetaan Portugalin osuutta kummeliturskan eteläisestä kannasta.

<SPEAKER ID=204 LANGUAGE="ES" NAME="Ortuondo Larrea">
Arvoisa neuvoston puheenjohtaja, pohjoisen turskavarojen tieteellinen arviointi on tehtävä alusta alkaen kokonaisuutena, eikä tällä hetkellä ole riittävää perustetta erotella sen sisällä eri osa-alueita. Kuten te mainitsitte, viime joulukuun kalastusministerien neuvostossa asetettujen vuoden 2001 suurimpien sallittujen saaliiden ja osuuksien yhteydessä otettiin kuitenkin käyttöön uusi tapa: kokeiltiin sitä, että sallittuja pyyntimääriä alennettiin Biskajanlahdella prosenteissa enemmän kuin kaikilla muilla pohjoisen turskan pyyntialueilla.
<P>
Haluisin kysyä, millä syillä tätä Biskajanlahden syrjintää on perusteltu.

<SPEAKER ID=205 LANGUAGE="SV" NAME="Danielsson">
. (SV) Kaikki kiintiöarviot perustuvat tieteellisiin ja biologisiin neuvoihin. Tutkimusalusten tuottamaa tietoa kerätään jatkuvasti. Myös ammattikalastajien raportit ovat tärkeällä sijalla arviointeja tehtäessä. Nämä tekijät ovat pohjana kansainvälisen merentutkimuslaitoksen suosituksille, jotka toimivat kalastusministereillemme biologian alan neuvoina.
<P>
Ehdotettujen toimenpiteiden perustana ovat siis biologiset perustotuudet. Ei ole mitään tarkoitusta syrjiä mitään kalastajaryhmää, mutta kun joudutaan tilanteeseen, jossa kalakannan arvioidaan olevan lähellä sitä, mitä kutsutaan kaupalliseksi romahdukseksi, ei kalakannan elvyttämisvaiheessa voida keskittyä kalastuksen harjoittamiseen ja kiintiöiden jakoon.

<SPEAKER ID=206 NAME="Puhemies">
Jäsen Evans on ottanut nimiinsä

<SPEAKER ID=207 NAME=" Richard Howitt">
kysymyksen nro 16 (H-0286/01):
<P>
Aihe: Neuvoston 27. marraskuuta 2000 annettu direktiivi 2000/78/EY yhdenvertaisesta kohtelusta työssä Neuvosto pyysi helmikuussa 2000 kuulla Euroopan parlamenttia ehdotuksesta direktiiviksi Amsterdamin sopimuksen 13 artiklan nojalla, jossa määrätään vammaisuuteen perustuvan syrjinnän kiellosta. Neuvosto ja parlamentti ovat yhtä mieltä direktiiviehdotuksen 2 artiklassa tarkoitetuista suoran ja epäsuoran syrjinnän määritelmistä. Nämä määritelmät tuntuvat kuitenkin jääneen huomiotta yleisessä kilpailussa KOM/A/12/98, jonka tulokset kuuluvat uuden direktiivin soveltamisalaan. Varallaololistoille kirjatun 645:n henkilön joukossa ei todella ole yhtään vammaista. Kilpailuun osallistui näkövammaisia, mutta komission pisteytysjärjestelmän vuoksi, jossa kirjallisten ja graafisten kokeiden arvostelussa sovelletaan kaksi kertaa suurempaa kerrointa kuin loogisen päättelyn ja suullisen osuuden arvostelussa, näiden henkilöiden tulokset olivat huomattavasti heikommat. Katsooko neuvosto, että kyseessä on mainittujen henkilöryhmien epäsuora syrjintä?

<SPEAKER ID=208 LANGUAGE="SV" NAME="Danielsson">
. (SV) Neuvosto muistuttaa arvoisaa parlamentin jäsentä siitä, että direktiivi 2000/78/EY koskee jäsenvaltioita ja että määräajaksi, johon mennessä jäsenvaltioiden on saatettava direktiivi osaksi kansallista lainsäädäntöä, on säädetty 2. joulukuuta 2003.
<P>
Sitä paitsi se yksittäinen kilpailu, jota kysymys koskee, oli komission järjestämä eikä koskenut neuvostoa, joka ei siten voi vastata siitä.

<SPEAKER ID=210 LANGUAGE="SV" NAME="Danielsson">
. (SV) En muuta juuri antamaani virallista vastausta.
<P>
Olen kuitenkin jäsenen kanssa samaa mieltä, että on hyvin oleellista, että neuvosto, komissio ja parlamentti tekevät kaikkensa sen valvomiseksi, että eri tavoin vältetään vammaisten syrjintä työelämässä.
<P>
Niinkin hiljattain kuin Eurooppa-neuvoston Tukholman kokouksessa otettiin puheenjohtajavaltion aloitteesta mukaan päätelmiin erityinen kohta, joka tähdentää sen välttämättömyyttä, että tässä tapauksessa jäsenvaltiot ja komissio kaikin tavoin kunnioittavat vammaisten mahdollisuuksia osallistua täysin työelämään.
<P>
Tämä on poliittinen kehotus, joka ei ole juridisesti sitova, mutta se on yksi merkki lisää siitä, että neuvosto ottaa jäsenen tähdentämän kysymyksenasettelun vakavasti.

<SPEAKER ID=211 NAME="Puhemies">


<SPEAKER ID=212 NAME="Pat the Cope Gallagher">
Kysymys nro 17 (H-0288/01):
<P>
Aihe: Kalatalous ja Ruotsin puheenjohtajakausi Voiko neuvosto esittää yleiskatsauksen tavoista, joilla se on edistänyt kalastajien ja kalatalouden etuja rannikolla ja merellä kuluvan puheenjohtajakautensa aikana nyt kun Ruotsin puheenjohtajakausi on jo yli puolessa välissä?

<SPEAKER ID=213 LANGUAGE="SV" NAME="Danielsson">
. (SV) Saanen muistuttaa siitä, että minulla oli tilaisuus selvittää puheenjohtajavaltio Ruotsin painopistealueita kalastusalalla vastauksessani kysymykseen Euroopan parlamentin istunnossa tammikuussa. Puheenjohtajavaltiolla on ollut etuoikeus esiintyä parlamentin kalatalousvaliokunnassa 6. helmikuuta 2001, jolloin annettiin tyhjentävä esitys painopistealueistamme kalastusalalla.
<P>
Kysymys siitä, mitä puheenjohtajavaltio on tehnyt kalastajien ja kalastuselinkeinon edistämiseksi, on toisaalta hyvin laaja-alainen ja yleisluonteinen, koska siinä eivät painotu mitkään toimenpiteet tai politiikan alueet. Toisaalta se on myös rajallinen, koska yhteisen kalastuspolitiikan täytynee sisältää laajempaakin harkintaa kuin kalastajien ja kalastuselinkeinon välittömät edut.
<P>
Puheenjohtajavaltio Ruotsin ensisijaisena painopisteenä on ja pysyy, että huolehditaan siitä, että kalastusala kehittyy kestävästi ja elinvoimaisesti, ja tämä tapahtuu palauttamalla tasapaino toisaalta kalastuskapasiteetin ja pyyntiaktiivisuuden, toisaalta käytettävissä olevien kalavarojen välillä. Ruotsin maatalousministeri ja kalastusministeri selvittivät perusteellisesti helmikuussa, miten tärkeitä ovat yhteisen kalastuspolitiikan valvonta ja tehokkaampi kalastuslaivastopolitiikka sen jälkeen, kun nykyinen monivuotinen kehitysohjelma on päättynyt, strategian valmistaminen ympäristönäkökohtien liittämiseksi yhteiseen kalastuspolitiikkaan, varovaisuusperiaatteen noudattaminen sekä monivuotiset strategiat sallituista kokonaissaaliskiintiöistä päätettäessä.
<P>
Komissio julkaisi 20. maaliskuuta vihreän kirjan monivuotisten kehitysohjelmien tulevaisuudesta ja 16. maaliskuuta tiedonannon ympäristönsuojelun vaatimusten sisällyttämisestä monivuotisiin kehitysohjelmiin. Toimenpideohjelman biologisen monimuotoisuuden huomioon ottamiseksi kalastuselinkeinossa oli määrä olla saatavana 28. maaliskuuta alkaen, siis viime viikolta lähtien. Lisäksi neuvosto aloitti kokouksessaan joulukuussa 2000 keskustelun komission tiedonannosta varovaisuusperiaatteen soveltamisesta ja vuotuisten sallittujen pyyntikiintiöiden monivuotisista sopimuksista.
<P>
Puheenjohtajavaltion tavoitteena on edetä niin pitkälle kuin mahdollista tässä työssä neuvoston kokouksissa 25. huhtikuuta ja 16. kesäkuuta 2001. Toivomme voivamme esittää Eurooppa-neuvoston kesäkuun kokouksessa Göteborgissa osia integraatiostrategiasta.
<P>
Neuvoston joulukuussa 2000 pidetyn kokouksen jälkeen työ on edennyt, ja on päätetty turskan ja kummeliturskan kannan elvyttämisestä yhteisön vesillä. Komission asetus Pohjanmeren turskasta on jo valmis, ja toimenpiteet kummeliturskan osalta ovat harkinnassa. Pääsemme pian toiseen vaiheeseen, joka koskee parannettuja teknisiä toimenpiteitä näille lajeille.
<P>
Neuvosto on hyväksynyt asetuksen niistä toimenpiteitä, joita sovelletaan vuoden 2001 aikana turskakannan elvyttämiseen Irlanninmerellä, ja se hyväksyy lähiaikoina vielä asetuksen muutoksen tietyistä teknisistä toimenpiteistä kalavarojen säilyttämiseksi, ja muutoksella varmistetaan kalastuksen parempi valikoivuus ja nuorten kalojen suojelu.
<P>
Neuvosto on lisäksi äskettäin myöntänyt komissiolle valtuudet neuvotella kalastusalan yhteistyösopimuksesta Venäjän federaation kanssa.

<SPEAKER ID=214 LANGUAGE="EN" NAME="Gallagher">
Arvoisa puhemies, koska olette asettanut tietyt aikarajat, joiden puitteissa kollegoillani on tilaisuus saada vastaukset kysymyksiinsä, haluan vain hyvin nopeasti kiittää neuvoston puheenjohtajaa hänen vastauksestaan. Ajoitukseni ei ehkä ollut oikea, ehkä minun pitäisi esittää tämä kysymys uudestaan kesäkuussa, jolloin puheenjohtaja voisi selostaa tarkemmin, mitä neuvoston olisi pitänyt tehdä, ja miten sen olisi pitänyt hoitaa tehtävänsä kuuden kuukauden puheenjohtajakauden aikana.
<P>
Haluan tietenkin käyttää tilaisuutta hyväkseni kiittääkseni yhteisestä kalastuspolitiikasta annetun vihreän kirjan tarkistuksesta, joka on erittäin tärkeä etenkin minun kotimaalleni. Ymmärtänette sen, arvoisa puheenjohtaja, olettehan aikoinaan itse ollut kalatalousvaliokunnan aktiivinen jäsen. Tarkistus on tärkeä, jotta aikaisempi epätasapaino saadaan korjattua. Jaetut kiintiöt ja suurimmat sallitut saaliit (TACit) olivat huono kauppa irlantilaisille, jotka jakavat runsaat kalavetensä isompien maiden kanssa. Toivon, että meillä on tulevina kuukausina tilaisuus teroittaa kollegoillemme sekä eri jäsenvaltioiden ministereille, miten tärkeää tämä meille on.
<P>
Aikarajojen vuoksi lopetan puheenvuoroni tähän enkä pyydä ministeriä enää antamaan minulle vastausta, koska nyt on jäsen Fitzsimonsin kysymyksen vuoro.

<SPEAKER ID=215 NAME="Puhemies">
Koska kysymyksen laatija ei ole paikalla, kysymykseen nro 18 vastataan kirjallisesti.

<SPEAKER ID=216 NAME="James (Jim) Fitzsimons">
Kysymys nro 19 (H-0294/01):
<P>
Aihe: Ihmisen aiheuttama ilmastonmuutos YK:n alainen tiedemiesryhmä hyväksyi Shanghaissa tammikuussa 2001 raportin, jonka johtopäätösten mukaan "suurin osa viimeisen 50 vuoden aikana havaitusta ilmaston lämpenemisestä aiheutuu ihmisen toiminnasta". Genevessä kokoontunut toinen tiedemiesryhmä tuli siihen johtopäätökseen, että ihmisen aiheuttama ilmastonmuutos aiheuttaa peruuttamattomia vaikutuksia, joista voidaan mainita jääpeitteiden sulaminen, Euroopan jokien tulvimisen lisääntyminen, rannikkoalueiden tulvariskin lisääntyminen ja eroosio. Eniten tulevat kärsimään ne, jotka vähiten pystyvät suojautumaan merenpinnan nousulta, tautien lisääntymiseltä ja maataloustuotannon vähentymiseltä Aasian ja Afrikan kehitysmaissa. Mikä on neuvoston reaktio näihin johtopäätöksiin?

<SPEAKER ID=217 LANGUAGE="SV" NAME="Danielsson">
. (SV) Neuvosto on luonnollisesti täysin tietoinen niistä hirvittävistä ja syvästi huolestuttavista ilmastonmuutoksen seurauksista sen hallitustenvälisen ilmastonmuutospaneelin kolmannen arviointiraportin mukaan, johon myös kysyjä viittaa.
<P>
Unionin kanta tässä asiassa on hyvin dokumentoitu, ennen muuta tiedotusvälineiden ilmastonmuutokseen kohdistaman mielenkiinnon vuoksi, eikä neuvoston tarvinne muistuttaa, että Euroopan yhteisö ja sen jäsenvaltiot ovat olleet ja tulevat olemaan hyvin aktiivisessa roolissa kansainvälisissä ilmastonmuutosta koskevissa neuvotteluissa. Tietyt tärkeimmät näkemyksemme ja toistuvasti julkistetut tavoitteemme edelleen jatkuvissa neuvotteluissa ovat valmistamassa tietä Kioton sopimuksen nopealle ratifioinnille, jotta se voi astua voimaan viimeistään vuonna 2002 ja saada aikaan todellisia vähennyksiä kasvihuonekaasujen päästöihin.
<P>
Myös yhteisön sisällä ryhdytään konkreettisiin toimenpiteisiin. Tässä mielessä erityisen painavaa työtä tehdään parhaillaan komissiossa, esimerkiksi työtä Euroopan ilmastonmuutosohjelman parissa ja työtä, joka pohjautuu vihreään kirjaan kasvihuonekaasujen päästöoikeuksien kaupasta Euroopan unionin sisällä.

<SPEAKER ID=218 LANGUAGE="EN" NAME="Fitzsimons">
Arvoisa puhemies, haluan kiittää neuvoston puheenjohtajaa siitä, että hän mainitsi vastauksessaan Kioton pöytäkirjan. Miten neuvosto reagoi presidentti Bushin lausuntoon, jonka mukaan Yhdysvallat on päättänyt olla panematta täytäntöön Kioton pöytäkirjaa? Mitä tämä päätös merkitsee kansainväliselle yhteisölle? Mitä voidaan tehdä sen varmistamiseksi, että Kioton pöytäkirja pysyy tulevien päästöjen vähentämiseksi käytyjen neuvottelujen ja toimien vankkumattomana perustana?

<SPEAKER ID=219 LANGUAGE="SV" NAME="Danielsson">
. (SV) Eurooppa-neuvoston puheenjohtajana toimiva Ruotsin pääministeri kirjoitti yhdessä komission puheenjohtaja Prodin kanssa Yhdysvaltain presidentille 22. maaliskuuta 2001 päivätyn kirjeen, jossa ilmaistiin suuri huoli niistä tiedoista, joita Yhdysvaltain hallituksen taholta oli annettu Kioton sopimuksesta.
<P>
Tätä seurasi sitten erillinen julkilausuma Eurooppa-neuvoston Tukholman kokouksessa, jossa Eurooppa-neuvosto esitti saman syvän huolen.
<P>
Lisäksi ympäristöneuvoston puheenjohtaja, Ruotsin ympäristöministeri, on yhdessä ympäristöasioista vastaavan komission jäsen Wallströmin kanssa näinä päivinä käymässä Washingtonissa ilmaistakseen unionin huolen suoraan Yhdysvaltain hallitukselle ja keskustellakseen siitä, miten Yhdysvaltain hallitus saataisiin uudelleen osallistumaan Kioton sopimusta koskeviin keskusteluihin.
<P>
Tiedän Ruotsin ympäristöministerin juuri näihin aikoihin olevan laskeutumassa Tukholmaan. En ole siksi voinut saada häneltä suoraan arviota vierailun tuloksista, mutta voin vakuuttaa neuvoston tekevän kaikkensa, jotta Kioton sopimus, yksi kaikkein tärkeimmistä välineistämme työssämme kestävän kehityksen hyväksi Euroopassa, todellakin muuttuu realiteetiksi ja ratifioidaan.

<SPEAKER ID=220 NAME="Puhemies">
Neuvostolle esitettävien kysymysten kyselytunti on päättynyt.
<P>
Ajanpuutteen vuoksi kysymyksiin nro 20-28 vastataan kirjallisesti.
<P>
(Istunto keskeytettiin klo 19.17 ja sitä jatkettiin klo 21.)

<CHAPTER ID=8>
Lentoliikenteen harjoittajien korvausvastuu onnettomuustapauksissa
<SPEAKER ID=221 NAME="Puhemies">
Esityslistalla on seuraavana Marieke Sanders-ten Holten laatima aluepolitiikka-, liikenne- ja matkailuvaliokunnan mietintö (A5-0093/2001) ehdotuksesta Euroopan parlamentin ja neuvoston asetukseksi lentoliikenteen harjoittajien korvausvastuusta onnettomuustapauksissa annetun neuvoston asetuksen (EY) N:o 2027/97 muuttamisesta [KOM(2000) 340 - C5-0294/2000 - 2000/0145(COD)].

<SPEAKER ID=222 LANGUAGE="NL" NAME="Sanders-ten Holte">
. (NL) Arvoisa puhemies, kansainvälisen lentoliikenteen korvausvastuusäännöt ovat kuuluneet tähän saakka ennen kaikkea vuodelta 1929 peräisin olevan Varsovan sopimuksen piiriin. Nämä enimmäismäärät ovat nyt aivan liian matalat. Suurin osa kansainvälisen lentoliikenteen harjoittajista on myöntänyt tämän ja allekirjoittanut vuonna 1995 vapaaehtoisen sopimuksen, jossa ne ottavat etäisyyttä mielivaltaisiin korvausvastuun rajoihin. Tästä syntyi ajatus alkuperäisestä asetuksesta (EY) N:o 2027/97. Tällä tavoin painostettiin kansainvälistä yhteisöä allekirjoittamaan vuonna 1999 Montrealin yleissopimus, jonka myötä uudesta kaiken kattavasta maailmanlaajuisesta korvausvastuujärjestelmästä tuli todellisuutta. Montrealin yleissopimuksen ansiosta, joka on sisällytetty tämän asetuksen avulla yhteisön lainsäädäntöön, saadaan aikaan uudenaikaistetut ja yhdenmukaiset oikeudelliset puitteet. Tämä on huomattava parannus verrattuna nykyiseen kansainväliseen järjestelmään.
<P>
Haluan ottaa tänä iltana esille vielä kuusi asiaa. Ensinnäkin, kannatan komission tavoitetta, että lentomatkustajien peruskirjan kehittämisen puitteissa suojellaan matkustajien oikeuksia ja tiedotetaan siitä heille. Ilmailualan nykyiset kuljetusehdot ovat rajoittavia ja ohittavat matkustajien lailliset oikeudet. Kilpailu alalla on kovaa, mutta menestys ja voittoa tuottava toiminta on rakennettava aikaisempaa runsaamman ja paremman asiakaspalvelun varaan, ei huonomman asiakaspalvelun varaan. Jotkin lentoyhtiöt ovat valittaneet minulle siitä, että tiedottaminen matkustajille johtaa byrokraattisiin harmeihin. Ymmärtänette, että en ole samaa mieltä niiden kanssa. Matkustajille tiedottamiseen liittyvät kustannukset ja vaivannäkö ovat huomattavasti vähäisemmät kuin se, kuinka paljon lentoyhtiöt näkevät vaivaa tiedottaakseen mahdollisille asiakkaille tarjoamistaan uusista palveluista.
<P>
Toiseksi, jäsenvaltiot ovat sopineet, että yhteisö itse toimii Montrealin yleissopimuksen allekirjoittajana. Pidän tätä merkittävänä edistyksenä tukittaessa aukkoa unionin yhteisessä liikennepolitiikassa, koska tämän myötä tunnustetaan, että kansainvälisissä lentoliikennekysymyksissä on yhteinen toimivalta.
<P>
Kolmanneksi, on oltu jossakin määrin huolissaan sen oikeuskäsittelyn seurauksista, jonka kansainvälinen lentoliikenneliitto (IATA) on käynnistänyt Ison-Britannian korkeimmassa oikeudessa Ison-Britannian hallitusta vastaan siitä, millä tavalla hallitus on pannut täytäntöön asetuksen N:o 2027/97. Tuomioistuin katsoi, että asetus pysyi voimassa mutta että siihen sisältyi joitakin asioita, jotka eivät olleet sopusoinnussa niiden velvoitteiden kanssa, joihin jäsenvaltiot olivat sitoutuneet aiempien lupausten perusteella kansalainvälisten sopimusten mukaisesti. Mielestäni tällä kanteella ei ole enää mitään perustetta, kun asetusta on nyt muutettu ja kun se on saatettu täysin vastaamaan uutta kansainvälistä korvausvastuujärjestelmää.
<P>
Neljänneksi, laatiessani tätä mietintöä ja 18:aa tarkistusta, joita olen suositellut komissiolle, olen pyytänyt oikeudellista neuvontaa eri lakimiehiltä ja asiantuntijoilta, jotta tulevaisuudessa voitaisiin välttää oikeudellisten epävarmuuksien syntymistä. Samalla olen yrittänyt voimakkaasti puolustaa matkustajien oikeutta tiedonsaantiin. Tarkistukset on yksimielisesti hyväksytty aluepolitiikka-, liikenne- ja matkailuvaliokunnassa. Ne voidaan jakaa karkeasti kolmeen ryhmään. Ensimmäisenä tulee komission tekstin parantaminen. Toiseksi ehdotusta yksinkertaistetaan ja taataan täysi yhdenmukaisuus Montrealin yleissopimuksen kanssa. Kolmanneksi vahvistetaan matkustajille tiedottamista koskevia määräyksiä.
<P>
Valiokuntamme suosittelee nimenomaan parlamentille, että se lisää asetukseen liitteen, jossa esitetään 6 artiklan 2 kohdan mukaan vaadittavan ilmoituksen teksti. Tämä on uusi asia. Tällä tavoin lentoyhtiöt voivat tarjota nämä tiedot yhdenmukaisesti. Tekstissä tehdään asetuksen määräyksistä yhteenveto selkeällä kielellä ilman juridisia ilmauksia. Jos tämä asetus joskus astuu voimaan - toivon sen tapahtuvan ensi vuoden loppuun mennessä, samalla kun Montrealin yleissopimuksen odotetaan astuvan voimaan - silloin kaikilla Euroopan unionin lentoyhtiöillä on velvollisuus tarjota tämä ilmoitus matkustajilleen. Tekstin on silloin oltava yhdenmukainen ja laadittu ymmärrettävällä kielellä. Tämä on selkeää kuluttajan kannalta. EU:n ulkopuolisilla lentoyhtiöillä on samoin velvollisuus laatia jotakin vastaavaa noudattamaansa korvausvastuujärjestelmää varten.
<P>
Kun tarkastelen tätä asiaa vielä kerran, olen sitä mieltä, että unionilla on oikeus velvoittaa kaikki EU:ssa lippuja myyvät liikenteenharjoittajat antamaan matkustajilleen tiedot heidän oikeuksistaan vahingonkorvauksiin, eikä pelkästään sitä varten, että matkustaja olisi tietoinen oikeuksistaan, vaan myös sitä varten, että matkustaja voi tarvittaessa ottaa lisävakuutuksen.
<P>
Minulla on vielä seuraava huomautus komissiolle 3 artiklaan tehdystä tarkistuksesta 9. Komission ehdotuksessa viitataan muutamiin Montrealin yleissopimuksen artikloihin. Jäin kuitenkin kaipaamaan tiettyjä oleellisia artikloja. Siinä on ainesta lakimiehille oikeussaliin. Aluepolitiikka-, liikenne- ja matkailuvaliokunta ja minä kannatamme tekstin yksinkertaistamista, jonka myötä vältetään kaikkia poisjättöjen riskejä. Lisäksi komissio tunnustaa unionin toimivallan tässä asiassa ratifioimalla itse Montrealin yleissopimuksen.
<P>
Lopuksi haluan suositella jokaista 18:aa tarkistusta. En voi suositella tarkistuksia 19 ja 20, koska niihin sisältyy, että kolmansien maiden ei tarvitse noudattaa velvoitetta tiedottaa matkustajille edes silloin, kun nämä ostavat lippunsa Euroopan unionin alueella.

<SPEAKER ID=223 NAME="Puhemies">
Pyydän tänä iltana kurinalaisuutta. Hyvä esittelijä, jos jokainen puhuja ylittää yhden minuutin rajan, joudumme työskentelemään 40 minuuttia pitempään emmekä pääse lähtemään täältä puolenyön aikaan vaan vasta klo 1.00. Puheenne oli kyllä erittäin mielenkiintoinen.

<SPEAKER ID=224 LANGUAGE="EN" NAME="Bradbourn">
. (EN) Arvoisa puhemies, aloitan kiittämällä esittelijä Sanders-ten Holtea tästä äärimmäisen monimutkaiseksi osoittautuneesta mietinnöstä sekä hänen kärsivällisyydestään ja yhteistyöstään niiden kysymysten käsittelyssä, joita oikeudellisten ja sisämarkkina-asioiden valiokunta otti esille yksityiskohtaisessa lausunnossaan tänä iltana esitetyistä ehdotuksista.
<P>
Haluaisin puheenvuorossani suositella tätä mietintöä parlamentille. Uskon, että se johtaa lentomatkustajien turvallisuuden paranemiseen. Itse olen kuitenkin sitä mieltä, että mietinnössä on yksi tai kaksi kohtaa, jotka ovat jääneet ratkaisematta, enkä ollut tyytyväinen tähän. Siksi jätimme kollegani Fosterin kanssa kaksi tarkistusta, joilla viestitetään, että nämä ongelmat on tarpeen ratkaista. Tarkistukset keskittyvät pääasiassa esittelijä Sanders-ten Holten jo mainitsemaan kiistaan, joka on lähtöisin kotimaastani Yhdistyneestä kuningaskunnasta; kiista koskee sen alkuperäisen asetuksen lainvoimaisuutta, johon uudet ehdotukset liittyvät. Uskoakseni mietintö olisi jätettävä lepäämään siksi, kunnes tämä oikeudellinen kiista on ratkaistu tyydyttävästi. Tilannetta mutkistavat seuraavat kaksi tekijää.
<P>
Ensimmäinen on se tosiseikka, että Montrealin yleissopimuksella, jolla näitä asioita säännellään kansainvälisesti, ei ole sitovaa vaikutusta, ennen kuin riittävä määrä valtioita on ratifioinut sen. Eikä tilanne todennäköisesti muutu vielä muutamaan vuoteen.
<P>
Toinen seikka - kuten esittelijä totesi - on ekstraterritoriaalisuuskysymys. Jotkin ehdotetuista tarkistuksista parantavat tilannetta jossakin määrin, mutta jäljellä on silti yksi tai kaksi kysymystä, joihin on mielestäni puututtava.
<P>
Meidän on vältettävä rasittamasta lentoyhtiöitä sellaisella sääntelyllä, joilla pyritään - aivan oikeutetusti - suojelemaan matkustajien etuja, mutta joilla on itse asiassa juuri päinvastainen vaikutus, kun eurooppalaisille lentoyhtiöille asetetaan sääntöjä, jotka heikentävät niiden kilpailukykyä muihin yhtiöihin verrattuna. Valitettavasti jotkin asetuksen säännöksistä johtaisivat juuri tällaiseen asetelmaan.
<P>
Toivon, että parlamentti hyväksyy nämä kaksi tarkistusta matkustajien eduksi. Suosittelen parlamentille mietintöä kokonaisuudessaan.

<SPEAKER ID=225 LANGUAGE="EN" NAME="Whitehead">
Arvoisa puhemies, minäkin haluan ympäristöasioiden, kansanterveyden ja kuluttaja-asioiden valiokunnan puolesta kiittää lämpimästi esittelijä Sanders-ten Holtea hänen mietinnöstään, jossa on todella omaksuttu tekemiemme tarkistusten henki. Tarkistuksilla pyrittiin parantamaan asetusta 2027/97 ja kuluttajien oikeuksia, joita olisi puolustettava. Siksi haluankin suositella erityisesti tarkistuksia 1, 4, 8, 13 ja 18, joilla on juuri tämä vaikutus.
<P>
Edellinen puhuja, joka on maanmieheni - ainakin meillä on saman maan passi, vaikka näkemyksemme ovatkin erilaiset - viittasi Yhdistyneen kuningaskunnan tilanteeseen. On totta, että IATA vei Yhdistyneen kuningaskunnan oikeuteen mahdollisesta toimivallan laajentamisesta yli sen, minkä sen oikeudellinen asema sallii. Tuomari Jowitt vahvisti, että asetuksen ja Varsovan yleissopimuksen välillä todellakin on ristiriita. Haluaisin kuitenkin korostaa brittiläiselle kollegalleni, että tuomari oli Yhdistyneen kuningaskunnan hallituksen kanssa samaa mieltä siitä, että perustamissopimuksen 234 artikla itse asiassa kumoaa tämän ristiriidan. Siten asetusta on pidettävä lainvoimaisena. IATA hävisi jutun eikä Euroopan yhteisöjen tuomioistuimessa ole sen jälkeen pantu vireille muita kanteita tässä asiassa. Siksi pidän tätä väitettä pelkkänä hämäyksenä ja keskityn mieluummin siihen, mikä Sanders-ten Holten ehdotuksissa on hyvää, koska ne tarjoavat lentokoneella matkustaville kuluttajille oikeuksia, jotka ovat pitkään olleet kadoksissa.
<P>
Varsovan yleissopimus on 70 vuotta vanha. Jos on juuttunut lentokentälle ja matkatavarat ovat kadonneet, lento on myöhästynyt tai on ryöstetty putipuhtaaksi, käteen saa pienen paperilapun, jossa kerrotaan oikeudet Varsovan sopimuksen nojalla. Nämä oikeudet ovat mitättömiä. Tarkoituksemme on nyt laajentaa käytäntöjä, joilla voimme suojella kuluttajia. Siihen meidän olisi tänä iltana pyrittävä.

<SPEAKER ID=226 LANGUAGE="SV" NAME="Stenmarck">
Arvoisa puhemies, haluan ensiksi kiittää esittelijää erinomaisesta työstä. Varjoesittelijänä on aina miellyttävää käydä hyvää vuoropuhelua sellaisen esittelijän kanssa, joka on valmis ottamaan vastaan esitettyjä näkökohtia ja ehdotuksia.
<P>
On tietenkin tärkeää ottaa huomioon lentomatkustajien edut tässä kysymyksessä. Siksi olen sitä mieltä, että mietinnön lopullinen tulos on kokonaisuudessaan myönteinen. Valiokunnan hyväksymistä tarkistusehdotuksista merkittävä osa on PPE-DE-ryhmän esittämiä, ja ne ovat vahvistaneet matkustajien asemaa. Meillä on jo aiemmin ollut asetus, jossa määritellään raja lentoyhtiöiden vahinkovastuulle kuolemantapauksista ja ruumiinvammoista. Tämä oli hyvin tärkeä askel, kun otetaan huomioon, että Varsovan sopimuksen taso vuodelta 1929 on varmasti aivan liian alhainen.
<P>
Nykyisen ehdotuksen tavoitteena on mukauttaa EU:n säännöt uuteen Montrealin sopimukseen, joka toivottavasti astuu voimaan vuoden 2002 lopussa. Kun tarkistettu asetus astuu voimaan, Euroopan lentomatkustajat saavat merkittävästi paremman suojan. Lentäessään ulkomaisten yhtiöiden koneilla he voivat kuitenkin joutua kohtaamaan rajoitetun vahinkovastuun Varsovan sopimuksen mukaisesti, sillä tätä sovelletaan edelleen niihin maihin, jotka eivät ole ratifioineet Montrealin sopimusta. Kansainvälisten sopimusten yhteydessä joudumme siis aina kohtaamaan sen hankaluuden, että siirtymäaikana on kaksi päällekkäistä järjestelmää. Siksi on erityisen tärkeää, että jäsenvaltiomme ratifioivat Montrealin sopimuksen niin pian kuin se ylipäätään on mahdollista.

<SPEAKER ID=227 LANGUAGE="ES" NAME="Izquierdo Collado">
Arvoisa puhemies, käytän puheenvuoron antaakseni tukeni esittelijä Sanders-ten Holten mietinnölle. Valiokunnassa välillämme vallitsi varsin hedelmällinen yhteistyö. Täysistunnossa käsiteltävät tarkistukset hyväksyttiin yksimielisesti, ja niihin sisältyy muiden ryhmien ehdotuksia. Saatoinkin heti todeta, että esittelijä Sanders-ten Holtenilla oli joidenkuiden parlamentin jäsenten esittämistä oikeudellisista epäilyistä huolimatta selkeä käsitys siitä, että meidän olisi päästävä eteenpäin ja vältettävä vanhakantaisia taktiikoita, koska meidän on ennen kaikkea otettava huomioon matkustajien edut. Parlamentti edistyi ilman viivästyksiä, ja osallistuessamme Montrealin sopimuksentekoon pyrimme nimenomaan käytännön saavutuksiin, sillä sopimuksen avulla saavutetaan matkustajien kannalta myönteisiä seikkoja, ja Euroopan unionin on siksi tuettava sopimusta.
<P>
Meidän on korostettava, että mukana on enemmän maita ja että on tarjoutunut uusia mahdollisuuksia: korvausmääriä on nostettu tässä yhteydessä käsiteltyjen eri seikkojen kohdalla, miehistöihin ja myöhästymisiin liittyvät kysymykset on otettu tärkeällä tavalla mukaan samoin matkustajille tiedottaminen.
<P>
Meidän mielestämme matkustajille tiedottaminen on olennainen asia. Se on olennainen asia, ja mahdollisesti sitä ei ole käsitelty esittelijä Sanders-ten Holten mietinnössä niin perusteellisesti kuin olisimme halunneet, sillä haluaisimme, että lentoyhtiöt vastaisivat kuluttajien valituksiin ehdoitta, välittömästi. Kyse on epäilemättä edistysaskeleesta, ja annamme sille tukemme.
<P>
Hyväksymme myös kokonaisuudessaan meille tehdyn tarkistuksia koskevan suosituksen. Tämän myötä yhteistyö saadaan päätökseen. Kannatamme kaikkia esittelijä Sanders-ten Holten meille ehdottamia tarkistuksia, ja vastustamme tarkistuksia 19 ja 20. Siksipä olemme sitä mieltä, että kyseessä on hyvä parlamentaarinen valmistelu, ja siitä on etua kansalaisille. Jos jonain päivänä lentoyhtiöt alkavat korvata kansalaisille omat myöhästymisensä, se merkitsee, että uskottavuutemme on noussut paljon.

<SPEAKER ID=228 LANGUAGE="NL" NAME="Bouwman">
Arvoisa puhemies ja hyvä jäsen Sanders-ten Holte, aluksi kiitokset tämän asetuksen muuttamisesta ja kiitokset muuten myös komissiolle. Uskoakseni keskustelemme tänä iltana matkustajien oikeuksista sitä taustaa vasten, että on joitakin ongelmia, jotka itse asiassa liittyvät lentoyhtiöiden tarjoamien palvelujen laatuun. Ajattelen tässä myöhästymisistä, katoamisista, vahingoittumisista jne. aiheutuvia vahinkoja, puhumattakaan onnettomuuksista.
<P>
Käsittelemme tässä yhteydessä korvausvastuuta ja kuluttajille tiedottamista. Kannatan painokkaasti jäsen Sandersin korvausvastuuehdotuksia sekä myös ehdotuksia, jotka koskevat kuluttajille tiedottamista. Emme todennäköisesti kuitenkaan onnistu puuttumaan palvelujen laatuun tällä tavalla. On kyseenalaista, onko tällä ennalta ehkäisevää vaikutusta erityisesti myöhästymisiin ja muuhun vastaavaan.
<P>
Olemme nyt sellaisessa tilanteessa, että meidät on vakuutettu Euroopassa. Niinpä voisi sanoa, että lentäkää Euroopassa, niin teidät on vakuutettu, mutta ehkä on kuitenkin parempi mennä suurnopeusjunalla.

<SPEAKER ID=229 LANGUAGE="NL" NAME="Van Dam">
Arvoisa puhemies ja arvoisa komission jäsen, eri liikennemuodot ylittävät maiden rajoja moneen kertaan. Tämän rajojen ylittämisen seurauksena ei saa olla, että vaatimukset ja edellytykset aina muuttuvat. Siksi näiden liikennemuotojen kannalta on toivottavaa, että saadaan aikaan lainsäädäntöä kansainvälisellä tasolla.
<P>
Lentomatkustajien asemaa koskevien sääntöjen on siksi oltava luonteeltaan ensisijaisesti maailmanlaajuisia. Vielä voimassa olevalla Varsovan yleissopimuksella on tällainen kansainvälinen asema, ja sen seuraaja, Montrealin yleissopimus, saa myös tällaisen aseman. Tämä tarkoittaa, että esittelijän lähestymistapa puhuttelee minua kovasti. Hänen tavoitteensa kytkeä EU:n lainsäädäntö suoraan Montrealin yleissopimukseen vaikuttaa minusta ilman muuta parhaalta ratkaisulta. Lisäksi matkustajien oikeuksien vahvistaminen ja selkeyttäminen - kun ajatellaan nykyistä käytäntöä - ei varmasti ole turhaa ylellisyyttä.
<P>
Lyhyesti sanottuna, myös meidän mielestämme kollega Sanders-ten Holte on laatinut erinomaisen mietinnön, josta hänelle kiitokset ja onnittelut.

<SPEAKER ID=230 NAME="Vatanen">
Arvoisa puhemies, hyvät kollegat, suomalaiset kilpa-autoilijat tunnetaan nimellä Flying Finns, mikä on ihan eri asia kuin lentävä hollantilainen, mutta me kaikki paljon lentävät voimme puhua ilmailusta myös omasta kokemuksestamme. Vaikka jokainen lentomatkustaja voi ottaa yksityisen vakuutuksen, on silti kohtuullista, että kaikille taataan onnettomuuden sattuessa tietty peruskorvaustaso.
<P>
Montrealin yleissopimuksen matkatavaroiden katoamista, vahingoittumista tai tuhoutumista sekä myöhästymisistä aiheutuvaa vahinkoa koskevat määräykset sisällytetään EU:n sääntöihin. Tämä on hyvä asia. Yleisesti ottaen en silti usko pitkälle menevään sääntelyyn, koska lentoyhtiöille on jätettävä myös riittävästi liikkumavaraa. Jos kaikki lentoyhtiöt pakotetaan samaan muottiin, hankaloitetaan eri asiakasryhmien tarpeiden huomioimista. Sekä halpayhtiöiden että enemmän palvelua tarjoavien lentoyhtiöiden toimintamahdollisuudet on turvattava riittävän väljällä lainsäädännöllä. Tämä on niin yritysten kuin kuluttajienkin etu, koska kaikki ylimääräiset vaatimukset näkyvät lipun hinnassa. Tätä perustotuutta eivät aina kuluttajajärjestöt muista suuressa innossaan.
<P>
Lentoyhtiöille tärkeä kysymys on erillisen ilmoituksen tekeminen lähtöselvityksen yhteydessä. Ilmoituksella matkustaja turvaa normaalirajaa korkeamman korvaustason. Tässä tulee ehdottomasti välttää liiallista byrokratiaa. Mielestäni lentoyhtiöiden vaatimus jo ennen lentoa tapahtuvasta ilmoituksesta on kohtuullinen. Asetuksen selkeyttä rajoittaa se, että niitä Montrealin yleissopimuksen kohtia, joihin asetuksessa viitataan, ei kuitenkaan löydy asetuksesta. Lainsäädännön helppotajuisuuden tulisi olla lähtökohta, eikä siinä nyt aivan onnistuta. Sisältönsä puolesta asetus on kuitenkin harppaus eteenpäin, ja onkin syytä iloita, että vanhentunut Varsovan sopimus on väistymässä. Moderneinkaan laki ei kuitenkaan takaa kiireisen matkustajan päivän onnistumista. Tiedättehän, mitä tarkoitan: aamiainen Roomassa, lounas Pariisissa, illallinen Helsingissä ja matkatavarat Moskovassa.

<SPEAKER ID=231 LANGUAGE="ES" NAME="De Palacio">
. (ES) Arvoisa puhemies, haluaisin onnitella esittelijä Sanders-ten Holtea hänen erinomaisesta mietinnöstään, jossa korostetaan, että on tärkeää soveltaa nopeasti Montrealin yleissopimusta ja tiedottaa perusteellisesti matkustajille tämän sopimuksen heille tarjoamista oikeuksista.
<P>
Olemme komissiossa täysin samaa mieltä mietinnön perussisällöstä, koska siinä tuetaan pyrkimystämme tarjota lentomatkustajille korkeatasoinen suoja onnettomuuden sattuessa, pyritään uudistamaan niitä normeja, jotka koskevat korvausvastuuta myöhästymisen ja matkatavaroihin liittyvien ongelmien yhteydessä, ja ennen kaikkea pyritään tiedottamaan käyttäjille paremmin heidän oikeuksistaan, koska usein suurin ongelma on se, etteivät he ole itse niistä tietoisia.
<P>
Olen iloinen voidessani kertoa teille, että liikenneasioiden neuvoston on tehtävä huomisessa kokouksessaan päätös yleissopimuksen vahvistamisesta, jotta yhteisö vahvistaa yleissopimuksen samaan aikaan jäsenvaltioiden kanssa.
<P>
Lisäksi yhteisön on mukautettava lentoyhtiöiden korvausvastuuta koskevia yhteisön normeja Montrealin yleissopimuksen mukaiseksi, mikä on tämän ehdotuksen tarkoituksena.
<P>
Esitetyistä tarkistuksista toteaisin, että ehkäpä tärkeimpiä ovat ne, jotka liittyvät tiedottamiseen, josta on huolehdittava matkustajille tiedottamiseksi lentoyhtiöiden korvausvastuuta koskevista määräyksistä. Ehdotuksessaan komissio vaatii lentoyhtiöiltä, että ne tiedottavat mahdollisimman yksityiskohtaisesti matkustajille. Mietinnössä pyritään vahvistamaan normin sanamuotoa velvoittamalla yhteisön lentoyhtiöt esittämään ehdotetun liitteen mukaisen tiedotteen. Tällä taataan, että lentoyhtiöt jakavat matkustajille tarpeellisen tiedon täsmällisesti, kuten asia kokemuksen valossa ei aina ole.
<P>
Arvoisat parlamentin jäsenet, komissio voi näin ollen hyväksyä tarkistukset 13 ja 18.
<P>
Kahdesta muusta tarkistuksesta 19 ja 20 jos ne hyväksytään, seuraisi, että kolmansien maiden lentoyhtiöillä ei olisi velvollisuutta tiedottaa matkustajille yhtiöiden korvausvastuuta koskevista säännöistä, ja tästä syystä emme voi hyväksyä tällaista syrjintää ja hylkäämme molemmat tarkistukset.
<P>
Kuitenkin tarkistukset 9 ja 10 herättävät meissä epäilyä, koska niiden mukaan lentoyhtiöiden korvausvastuu perustuu Montrealin yleissopimuksen määräyksiin, tarkentamatta, mistä artikloista on kyse. Kuitenkin komission ehdotuksen mukaisesti korvausvastuu perustuu siihen, mitä Montrealin yleissopimuksen seitsemässä eri artiklassa sanotaan, ja artiklat eritellään selvästi. Arvoisat parlamentin jäsenet, tämän asian muuttaminen voisi johtaa jonkin jäsenvaltion taholta torjuntareaktioon, ja siitä aiheutuva keskustelu hidastaisi asetuksen hyväksymistä matkustajien vahingoksi. Tästä syystä emme voi hyväksyä tarkistuksia 9 ja 10.
<P>
Emme voi hyväksyä myöskään tarkistusta 11, koska artiklaa ei voida jättää pois, jos tekstissä viitataan edelleen Montrealin yleissopimuksen yksittäisiin artikloihin. Tässä olemme johdonmukaisia edellisen hylkäämisen kanssa.
<P>
Komissio voi kuitenkin hyväksyä kaikki muut tarkistukset, joilla tätä tekstiä vahvistetaan tai selkiytetään.
<P>
Arvoisa puhemies, hyvät parlamentin jäsenet, arvoisa esittelijä, olen juuri kertonut tiivistetysti komission kannan tähän mietintöön. Haluaisin onnitella esittelijä Sanders-ten Holtea vielä kerran hänen tekemästään erinomaisesta työstä ja siitä, että hän on tukenut Montrealin yleissopimuksen välitöntä sisällyttämistä yhteisön lainsäädäntöön, ja kaikki tämä on varsin perusteltua, sillä näiden uusien lisäysten myötä pyritään siirtymään 72 vuotta sitten sovitusta kansainvälisestä järjestelmästä jolla pyrittiin viime kädessä rajoittamaan lentoyhtiöiden korvausvastuuta toiseen uudenaikaiseen järjestelmään, jonka päämäärä on nimenomaan päinvastainen: se, että taataan matkustajille korkeatasoinen oikeusturva.

<SPEAKER ID=232 NAME="Puhemies">
Paljon kiitoksia, komission jäsen De Palacio!
<P>
Keskustelu on päättynyt.
<P>
Äänestys toimitetaan huomenna klo 12.00.

<CHAPTER ID=9>
Tuen myöntäminen rautatie-, maantie- ja sisävesiliikenteen yhteensovittamiseen
<SPEAKER ID=233 NAME="Puhemies">
Esityslistalla on seuraavana Camisón Asension laatima aluepolitiikka-, liikenne- ja matkailuvaliokunnan mietintö (A5-0096/2001) ehdotuksesta Euroopan parlamentin ja neuvoston asetukseksi tuen myöntämisestä rautatie-, maantie- ja sisävesiliikenteen yhteensovittamiseen [KOM(2000) 5 - C5-0402/2000 - 2000/0023 (COD)].

<SPEAKER ID=234 LANGUAGE="ES" NAME="Camisón Asensio">
. (ES) Arvoisa puhemies, hyvät parlamentin jäsenet, arvoisa komission jäsen, on tiedossa, että myöhemmin tehdyistä uudistuksista huolimatta perustamissopimuksen 73 artikla on edelleen voimassa, mikä tarkoittaa, että eri liikennemuotojen välinen koordinointi on edelleen yhteisön velvoite. Toisin ei voisi olla, sillä vastakkaisessa tapauksessa, jos otetaan huomioon, mikä on nykysuuntaus, minkä voimme todeta päivittäin, on todennäköistä, että maantiet täyttyvät kuorma-autoista räjähtämispisteeseen asti.
<P>
Tällaista eri liikennemuotojen välistä koordinointia hoidettiin sellaisen asetuksen nojalla, joka oli ollut voimassa 30 vuotta ja josta oli tulossa yhä riittämättömämpi. Tästä komissiolle kehkeytyi erinomainen tilaisuus esittää tämä ehdotus, joka juuri ajallaan korvaa vanhan asetuksen. Tämä on ollut tarkoituksena, ja iloitsemme siitä.
<P>
Luulemme kuitenkin, että komissio on suhtautunut ehdotukseensa tietyssä määrin varovaisesti. Edistystä on saavutettu, mutta liian vaisusti. Kaikki viittaa jopa siihen, että myös parlamentin poliittisten ryhmien enemmistö on tällä kannalla, sillä tämä on pääteltävissä tarkistusten sisällön ja runsauden perusteella. Parlamentin liikennevaliokunnassa esitettiin ja käsiteltiin 116 tarkistusta, ja lähes kaikki olivat samansuuntaisia: tätä tilaisuutta on käytettävä hyväksi, jotta voidaan vahvistaa välttämätöntä ja asiaankuuluvaa liikenteen painopisteen siirtämistä ympäristöä säästävämpiin liikennemuotoihin. Arvelen, että olemme pääsääntöisesti onnistuneet tässä tavoittelemisen arvoisessa päämäärässä, jos otetaan huomioon valiokunnassa pidetyn kattavan äänestyksen tulokset. Tästä syystä minun on esittelijänä onniteltava näitä tarkistuksia esittäneitä parlamentin jäseniä, koska saavutettu tulos josta huomaamme tänään täysistunnossa, että se on syntynyt kaikkien yhteisistä ponnisteluista on tulosta laajasta yksimielisyydestä.
<P>
Käytän tilaisuutta hyväkseni, jotta komissio kiinnittäisi huomiota tähän seikkaan hyväksyessään ja hylätessään tarkistuksiamme. Pitäisimme hyvänä asiana, että parlamentti ja komissio olisivat kohtuullisessa määrin samoilla linjoilla.
<P>
Keskusteluissamme on otettu huomioon seuraavanlaisia seikkoja: Kiotossa tehty erittäin tärkeä sitoumus tarkoittaa kaasupäästöjemme vähentämistä 8 prosentilla vuoteen 2010 mennessä. Toisaalta jos eri liikennemuotojen välisessä jakaumassa ei tapahdu muutosta, on ennakoitu, että liikenteen alalla tällä ajanjaksolla ja näiden päästöjen pohjalta päästöt lisääntyvät 40 prosentilla. On myös laskettu, että tavaroiden kuljettamiseen rautateitse kuluu 4 kertaa vähemmän energiaa kuin maanteitse. Samaa voitaisiin sanoa vesiliikenteestä. Junaliikenteessä voidaan käyttää enemmän uusiutuvia energianlähteitä. Jos toimenpiteisiin ei ryhdytä ajoissa, maantieliikenne kaksinkertaistuu vuoteen 2010 mennessä.
<P>
Tarkoittaako tämä sitä, että maantieliikennettä on pyrittävä pikkuhiljaa vähentämään? Ehdottomasti. Voi olla, että eri liikennemuotoihin liittyvät vastakkaiset edut törmäävät toisiinsa. Muutoin ei voisi ollakaan, mutta tämän seikan päivänselvää seurausta on, että eri liikennemuotojen välinen koordinointi on edelleen ratkaisevan tärkeää.
<P>
Juuri tämä on tänään käsittelemämme ehdotuksen tavoite, sillä sen avulla voidaan pyrkiä jakamaan eri liikennemuotojen osuudet uudelleen ja järkevämmin. Tässä intermodaalisessa kiistassa on pakko myöntää, että komissio on ehdotuksessaan toiminut melko tasapainoisesti.
<P>
Omasta puolestamme ja kadottamatta koskaan tätä tavoiteltavaa tasapainoa näköpiiristä on sanottava, että olemme edistyneet, mutta kuitenkin vain sikäli, että olemme painaneet kaasua vain niissä tapauksissa, joita kutsuisin hätätapauksiksi, tai niiden tavoitteiden saralla, jotka eivät kestä pitkittämistä. On esimerkiksi hyväksyttävä, että käytännöllisesti katsoen siirtymisiin maa- ja meriliikenteen välillä, kuten kabotaasiinkiin, liittyy tärkeä maaliikenteellinen tekijä, ja siksi tätä puolta ei saa tässä direktiivissä väheksyä. On painotettava todellista ja kestävää kehitystä sekä tutkimusta ja kehitystä. On hyödynnettävä yhdistettyjä liikennemuotoja ja byrokratian välttämiseksi de minimis-asetusta sekä sopimussuhteita, jotta voidaan taata, että liikenteessä siirrytään toiseen parempaan liikennemuotoon.
<P>
Lopuksi: entäpä ulkoiset kustannukset? Tietääksemme jotkut varsin pätevät konsultit ovat esimerkiksi uskaltautuneet väittämään, että ulkoiset kustannukset, kun liikenteen ruuhkautuminen otetaan huomioon, nousevat 10 prosenttiin Euroopan bruttokansantuotteesta. Näistä luvuista voidaan olla eri mieltä, mutta ne ovat joka tapauksessa suuruudeltaan vaikuttavia.
<P>
Tämän tosiasian vuoksi olemme sitä mieltä, että komission olisi jo käsiteltävä tätä ongelmaa. Vaadimme komissiota laatimaan tällaisten ulkoisten kustannusten arviointia koskevan ehdotuksen, jotta ne sen myötä voidaan muuttaa sisäisiksi kustannuksiksi, ja tällöin pääsisimme tässä asiassa aimo harppauksen eteenpäin.

<SPEAKER ID=235 LANGUAGE="NL" NAME="Van Dam">
Arvoisa puhemies, käytän puheenvuoron talous- ja raha-asioiden valiokunnan lausunnon valmistelijan, kollega Bloklandin, puolesta. Talous- ja raha-asioiden valiokunta on arvioinut komission ehdotusta kilpailunäkökohtien ja kilpailun puolueettomuuden pohjalta.
<P>
Lähtökohtana on, että siirtymisen kestävämpään liikenteeseen on ennen kaikkea tapahduttava laskemalla oikeudenmukaisesti eri liikennemuotojen kustannuksia. Käyttäjän maksamaan hintaan ei ole kuitenkaan vielä sisällytetty ulkoisia vaikutuksia eikä erityisiä infrastruktuurikustannuksia. Siksi jäsenvaltioiden on voitava maksaa tästä korvauksia kilpaileville liikennemuodoille. Edessämme oleva ehdotus asetukseksi tarjoaa tämän mahdollisuuden valtiontukeen korvausten muodossa.
<P>
Talous- ja raha-asioiden valiokunta on puhunut lausunnossaan voimakkaasti oikeudenmukaisen kilpailun puolesta. Sitä varten valiokunta pyytää tarkentamaan erityisten infrastruktuurikustannusten ja ulkoisten vaikutusten määritelmiä. Myös termin "yhteinen etu" kuvaus vaatii huomiota. Komissio kuitenkin sallii tuen niin kauan kuin se ei ole ristiriidassa yhteisen edun kanssa. Oikeilla määritelmillä vältetään epäselvyyksiä tulkinnassa ja turvataan siten oikeudenmukainen kilpailu.
<P>
Mietintöön sisältyy taloudellisesti arka aihe eli tuki, jossa mennään laskematta jätettyjen vaikutusten korvauksia pitemmälle. Sen myötä kilpailun puolueettomuus voi vaarantua. Liikennemuotojen ja ennen kaikkea yritysten yhdenvertaisten edellytysten kannalta avoimuus on tässä tapauksessa oleellisen tärkeää. Lausunnon valmistelija olisi mielellään nähnyt tähän kiinnitettävän enemmän huomiota mietintöluonnoksessa, koska siinä vaaditaan aktiivista tukea, jossa mennään korvauksia pitemmälle. Yhdistettyjen kuljetusten terminaalien vapauttaminen ilman muuta ilmoitusvelvollisuudesta ei tule kysymykseenkään tässä yhteydessä.
<P>
Asetusteksti on ensi silmäyksellä jossakin määrin vaikeasti lähestyttävä, mutta siinä käsitellään oikeudenmukaista kilpailua sopivana välineenä kestävämmän liikenteen toteuttamiseksi. Tarkennetut määritelmät vaikuttavat komission kannan selkeyteen, kun on kysymys yhdenvertaisista edellytyksistä ja avoimuudesta. Tämä antaa tarvittavaa ennakoitavuutta komission arvioidessa tukijärjestelyjä. Peitelty tuki ja yritysten välinen eriarvoisuus eivät saa kuitenkaan muodostaa esteitä kestävälle liikenteelle.

<SPEAKER ID=236 LANGUAGE="DE" NAME="Jarzembowski">
Arvoisa puhemies, arvoisa varapuheenjohtaja, hyvät kollegat, hyvät naiset ja herrat, haluan ensin kiittää ryhmäni puolesta kollega Felipe Camisón Asensiota hänen mietinnöstään. Hän on laatinut sen hyvin huolellisesti. Hän ei sortunut kiusaukseen nostaa tukien määrää, vaan pysyi varapuheenjohtajan ehdottamissa rajoissa. Varapuheenjohtaja ja esittelijä Camisón Asensio olivat huomattavasti Eurooppa-neuvostoa edellä. Silti Eurooppa-neuvostoa voi siteerata. Tukholman Eurooppa-neuvosto julisti: Euroopan unionin valtiontukien määrää on vähennettävä ja tukijärjestelmä on tehtävä avoimemmaksi. Juuri tämä on mietinnönkin tavoitteena. Luulen, että kun vanha asetus 1107/70 korvataan uudella, järjestelmäkin tulee avoimemmaksi.
<P>
Käytöstä puheen ollen luulen, että tuet - sikäli kuin on kyse infrastruktuurin kehittämisestä sekä liikenneinfrastruktuurin käytöstä - korvaavat vain niin sanotut kattamattomat kustannukset. Tähän liittyy vielä yksi ongelma, koska ei ole aivan selvää, mitä ulkoiset kustannukset todella ovat. Annan teille esimerkin: ei ole itsestään selvä asia, että teoria, jonka mukaan tavaraliikenteen siirtäminen maanteiltä rautateille on ympäristönsuojelun kannalta parempi vaihtoehto, on oikein. Keskustelemme parhaillaan lentokenttien läheisyydessä esiintyvästä melusta. Aiomme juuri kieltää yölennot. Miettikääpä yöllä kulkevaa tavarajunaa - se pitää kovaa ääntä, se haisee, ja jarrut kirskuvat.
<P>
Haluaisin sanoa tällä, että meillä on vielä paljon tehtävää sellaisten kysymysten kohdalla, kuten "mitä ovat ulkoiset kustannukset, miten ne ymmärretään tieteellisesti ja millaisissa tapauksissa niiden nojalla voidaan vaatia korvausta?". Olen iloinen, että viittasimme mietinnössä tähän ongelmaan. Tämä asia komission on vielä hoidettava. Pidän komission jäsenelle peukkuja, että hän saa sen pian tehtyä.

<SPEAKER ID=237 LANGUAGE="DE" NAME="Stockmann">
Arvoisa puhemies, arvoisa komission jäsen, hyvät kollegat, haluaisin ensin kiittää esittelijää ryhmäni puolesta. Hän oli erittäin yhteistyöhaluinen mietintöä laatiessaan. Periaatteessa sisämarkkina-asioihin pätee, että tuet vääristävät kilpailua eikä niitä voi sen vuoksi hyväksyä. Edellinen puhujakin huomautti tästä. Tästä säännöstä tehdyt poikkeukset vaativat erityisen perustelun. Käsiteltävänä olevassa asetuksessa perusteluna on maaliikennemuotojen yhteensovittaminen. Tämän alan tukien on ensisijaisesti mahdollistettava oikeudenmukainen kilpailu maantie-, rautatie- ja sisävesiliikenteen välillä. Vain siten Euroopan yhteisliikennejärjestelmä voidaan optimoida pitkällä aikavälillä, erityisesti tavaraliikenteessä. Vain siten kovasti toivotut intermodaaliset kuljetusketjut voidaan toteuttaa. Jotta näistä kuljetusketjuista saataisiin mahdollisimman joustavia, haluamme laajentaa asetuksen soveltamisalaa koskemaan myös lyhyen matkan merenkulkua. Liikenneväylien rakentamiseen, kunnossapitoon ja myyntiin myönnettävät valtion varat eivät kuulu tukikiellon piiriin, jos ne ovat kaikkien käytettävissä, ketään syrjimättä. Näin pitäisi olla infrastruktuurin hallinnon oikeudellisesta muodosta riippumatta. Vain siten rautateistä ja satamista voi tulla maanteiden kanssa yhdenvertaisia.
<P>
Nyt infrastruktuurin käyttöä varten myönnettävään tukeen. Liikenneväylien käyttöä varten myönnettävän tuen pitäisi kuvastaa mitä erilaisimpia rasitteita, joita yhteiskunnalle kustakin kuljetustavan valinnasta aiheutuu. Toisin sanoen, infrastruktuuri ja ulkoiset kustannukset on sisällytettävä tuen laskentaan. Liikennemuotojen välisen kilpailun tasapuolisuus luodaan siten, että käyttäjiltä maksamatta jääneiden kustannusten ero kahden liikennemuodon välillä hyvitetään sosiaalisemmalle ja ympäristöystävällisemmälle liikennemuodolle tukena, jotta kyseisen liikennemuodon käyttö saataisiin entistä halvemmaksi ja kiehtovammaksi. Valitettavasti - tämäkin seikka otettiin jo esille - näiden kustannusten laskemiseen ei ole olemassa yhteisötasolla mitään poliittisesti legitiimiä mallia. Siksi päätin pitkän pohdinnan ja perusteellisen harkinnan jälkeen kannattaa täydennysmallia, jossa esitetään kuljetusten siirtämistä maanteiltä rautatie- ja sisävesiliikenteeseen sopimusten avulla. Tämä ajatus ilmaistaan tarkistuksessa 48, ja pyydän kollegojani kannattamaan sitä. Tämä malli voi tulla kyseeseen tosin vain siirtymäajaksi, sillä se on kaikista siinä esitetyistä hyvistä tavoitteista huolimatta ristiriitainen kilpailun tasapuolisuuteen pyrkivän asetuksen kanssa.
<P>
Nyt ilmoittamiseen liittyvää asiaa. Tuista ilmoittaminen on välttämätöntä, mutta byrokratiaa pitäisi välttää. Ehdotamme siksi, että kansallisen tai Euroopan laajuisen kehittämissuunnitelman mukaisten tai Euroopan laajuisiin tavaraliikenneverkkoihin kuuluvien terminaalien kohdalla tehtäisiin tässä asiassa poikkeus. Kannatamme myös kolmen vuoden kuluttua toteutettavaa 100 000 euron vähimmäismääräystä. Liikenneväylien käyttöä varten myönnettävästä tuesta puheen ollen vaadimme viiden vuoden voimassaoloaikaa ja tuen mahdollista jatkamista.
<P>
Kaiken kaikkiaan asetus selkeyttää menettelyä, jota käytetään maaliikenteen yhdenmukaistamiseen tarkoitettujen tukien myöntämisessä, ja auttaa poistamaan myös jäsenvaltioiden välisen kilpailun vääristymistä.

<SPEAKER ID=238 LANGUAGE="IT" NAME="Costa, Paolo">
Arvoisa puhemies, arvoisa komission jäsen, ensin haluan kiittää esittelijä Camisón Asensiota, että hän selvitteli näin monimutkaista aihetta, ja tämän jälkeen haluan myös ryhmäni puolesta ilmaista kannattavani asetuksen tuomaa merkittävää lähestymistapaa. Näin nimenomaan siksi, että mielestämme markkinoiden ja kuljetuspalveluiden vapauttamisprosesseja pitää kannustaa ja vauhdittaa, ja juuri tästä syystä jäsenvaltioille voidaan antaa liikkumavaraa, jotta ne voivat rajoitetuissa tapauksissa pitää kiinni oikeudestaan ja velvollisuudestaan puuttua toimintaan voidakseen varmistaa, että kaavoitusohjelman päämääriä tavoitellaan tai että sosiaalisia ja ympäristövaatimuksia noudatetaan.
<P>
Ei ole epäilystäkään, etteikö kannustaminen kestävään liikkumiseen olisi näiden päämäärien joukossa historiallinen päämäärä, jota tällä hetkellä pitää tavoitella; näin ajatellen on syytä hyväksyä myös yrityksille suunnattavat infrastruktuurien käyttöön liittyvät tuet, joiden tarkoituksena on korvata kilpailevien liikennemuotojen maksamatta jääneiden sisäisten ja ulkoisten kulujen väliset erot. Joudumme väistämättä toimimaan näin, koska asetuksen 4 artiklaan sisällytetty ennakkoarvio johtuu pelkästään puuttuvasta yhteisön yleisestä lainsäädännöstä, joka koskee käyttökustannusten määrittelyä, suuruutta ja niitä koskevia vaatimuksia, olivatpa kustannukset sitten sisäisiä tai ulkoisia. Parlamentti on jo ilmaissut aiheesta mielipiteensä mietinnössä, joka minulla oli kunnia parlamentin puolesta esitellä.
<P>
Tästä syystä uskon, että koska vielä odotamme komission ehdotusta tässä asiassa en ole niin skeptinen kuin kollega Jarzembowski, koska toivon, tai oikeastaan olen varma, että komissio onnistuu kehittämään teknisiä toimia ja muotoja, joilla ratkaistaan monet edelleen käsiteltävänä olevat teoreettiset ongelmat meidän pitäisi tukea tarkistuksissa 26, 40 ja 48 esitettyä mahdollisuutta luoda selkeä yhteys valtiontukien ja niiden tavoitteiden välille, joilla pyritään siihen, että tavaroita ryhdytään kuljettamaan kestävämmillä liikennemuodoilla. Olen siis kaiken kaikkiaan sitä mieltä, että niin sanottu sopimus, jonka ajattelemme voivamme tilapäisesti solmia niiden tahojen kanssa, jotka tekevät todellista työtä tukeakseen kestävää liikkuvuutta, on asia, jota voitaisiin hyödyntää sillä välin, kun odotamme yleisempiä sääntöjä.

<SPEAKER ID=239 LANGUAGE="DE" NAME="Markov">
Arvoisa puhemies, arvoisa komission jäsen, komission ehdottama asetus merkitsee tähänastiseen sääntelyyn verrattuna huomattavaa yksinkertaistamista. Tukia koskevat poikkeusjärjestelmät ovat tärkeitä ja ehdottomasti tarpeellisia, sillä toisaalta liikenneinfrastruktuurin rakentaminen, hallinnointi, ylläpito ja/tai käyttöön tarjoaminen tarvitsevat lisätukea. Toisaalta rautateitse, sisävesiliikenteessä tai yhdistetyillä liikennemuodoilla hoidettavalle tavaraliikenteelle olisi korvattava kilpailevien maaliikennemuotojen maksamatta jäävät kustannukset, jotta erityiset näkökohdat, kuten ympäristöystävällisyys ja alueellinen potentiaali, saadaan mukaan liikennepolitiikkaan.
<P>
Sellaista lähestymistapaa ei voida hyväksyä, jolla vältetään ainoastaan mahdollista kilpailun vääristymistä eikä huomioida ympäristöpoliittisia, sosiaalisia ja alueellisia näkökohtia. Esittelijä, joka ansaitsee kiitoksen erittäin hyvästä työstä, ja valiokunta asettavat pidemmälle meneviä tärkeitä edellytyksiä, joita ryhmäni kannattaa. Niitä ovat lyhyen matkan merenkulun sekä yhdistettyjen liikennemuotojen merisatamissa tapahtuvien kuljetusmenettelyiden sisällyttäminen tukien piiriin, tukien riippumattomuus siitä, onko kyseessä julkinen vai yksityinen yritys, byrokratian minimointi ottamalla käyttöön alempia tukirajoja, jolloin komission tarkistuksia ja ilmoittamisia ei tarvita, tuen voimassaoloajan jatkaminen sekä mahdollisuus tukijärjestelmän jatkamiseen. Tämän asetuksen täytäntöönpanon myötä tarjoutuu uusi mahdollisuus siirtyä entistä ympäristöystävällisempiin liikennemuotoihin.

<SPEAKER ID=240 LANGUAGE="DE" NAME="Grosch">
Arvoisa puhemies, arvoisa varapuheenjohtaja, minäkin haluaisin kiittää esittelijää hänen mietinnöstään. Lukuisat tarkistukset osoittavat, että hänen mietintönsä on herättänyt kiinnostusta. Liikenneinfrastruktuuria ja sen käyttöä koskevan tukijärjestelmän perustaminen oli tärkeää, sillä se lisää avoimuutta, ja odotamme tämän direktiivin lisäävän muutenkin tehokkuutta sekä liikenteen ympäristöystävällisyyttä ja turvallisuutta, vaikka edistys tapahtuukin hitaasti. Vaikka direktiivissä ei huomioidakaan erikseen mitään erityistä liikennemuotoa, odotamme kuitenkin, että maanteiden rasitusta pystytään vähentämään. Edellytyksenä kuitenkin on, ettei eri kuljetusmuotojen välillä ei ole vääristynyttä kilpailua.
<P>
Tällä asetuksella luodaan mielestäni uusia painopistealueita, ja valiokunta onkin esittänyt tarkistuksia, joissa keskitytään kahteen asiaan. Ensinnäkin - mitä kollega Jarzembowski juuri selvitti - meidän mielestämme on tärkeää, että ulkoisten kustannusten käsite määritellään tarkasti. Eihän voi olla mahdollista, että sitä tulkitaan eri tavalla valtiosta tai alueesta riippuen, koska silloin tilanne todellakin vääristyisi.
<P>
Toiseksi, oletamme, että kilpailun vääristymistä voidaan välttää siten, että eri liikennemuodot otetaan samalla tavalla huomioon. Jos valtio investoi liikenneinfrastruktuuriin, jonka käyttöön kaikilla pitäisi olla tasavertainen mahdollisuus, liikennemuotojen välillä ei silloin saisi tehdä eroa. Riippumatta siitä, kohdistetaanko tämä avustus rautatie-, maantie- vai sisävesiliikenteeseen, tuet on määritettävä sen mukaan, miten helposti liikennemuoto on käytettävissä, jolloin voidaan taata myös oikeudenmukainen kilpailu. Silloin emme myöskään ymmärrä - tähän vedotaan tarkistuksissakin - miksi tämän filosofian mukaan yhdistettyjä tavaraliikenteen muotoja tai myös sisävesisatamia voidaan oikeastaan todellisuudessa rasittaa ilmoittamisvelvollisuuksin. Odotamme toki yksinkertaisempaa hallintotapaa sekä kaikkien liikennemuotojen tasavertaista kohtelua.

<SPEAKER ID=241 LANGUAGE="NL" NAME="Sanders-ten Holte">
Arvoisa puhemies ja arvoisa komission jäsen, myös minä haluan kiittää esittelijää hänen mietinnöstään ja yhdyn pääosin siihen, mitä kollega Costa sanoi. On vielä kuitenkin seuraava asia, jonka kanssa minulla ja muillakin VVD-puolueen jäsenillä on vaikeuksia.
<P>
Johdanto-osan 14 kappaleessa ja 4 artiklassa poistetaan mahdollisuus antaa valtiontukea infrastruktuurin käyttöön. Tarkistusten mukaan se on mahdollista. Pidämme tätä poikkeusta valtiontuen kieltoon ei-toivottuna. Syynä tähän on ensinnäkin se, että lähtökohta on väärä, koska maantieliikenne maksaa jo suurimman osan ulkoisista kustannuksista, ja toiseksi se, että ei ole oikein antaa ylimääräistä tukea rautateiden käyttöön, koska kustannukset eivät ole tärkein näkökohta, jonka vuoksi kuljetusten harjoittajat eivät valitse rautateitä. Tarvitaan laadun parantumista ja luotettavuutta, ja silloin markkinoiden kurinalaisuus on paras kannustin. Pelkään, että tämä liikennemuotojen siirtymisen kannustin, jota luonnollisesti kannatamme, toimii päinvastaisesti, vääristää kilpailua sekä horjuttaa työtä, jota on tehty rautatieinfrastruktuuripaketin puitteissa. Äänestämme siis johdanto-osan 14 kappaletta ja 4 artiklaa vastaan. Ne eivät kuulu tähän.

<SPEAKER ID=242 LANGUAGE="FR" NAME="Bordes">
Arvoisa puhemies, Isossa-Britanniassa tapahtuneiden junaturmien vuoksi jotka näyttivät, minkä hinnan yhteiskunta on maksanut siitä, että se on tyydyttänyt rautatieyhtiöiden voitonnälkää unionin toimielimet aikovat antaa jäsenvaltioille mahdollisuuden myöntää tukia infrastruktuurien parantamiseksi. Euroopan unioni, joka pyrkii vastustamaan valtiontukien myöntämistä, koska ne voisivat vääristää jäsenvaltioiden välistä kilpailua, valmistautuu esitetyssä mietinnössä nojautumaan omiin ehdotuksiinsa voidakseen jatkaa yleisten palvelujen yksityistämispolitiikkaansa.
<P>
Tällä tavoin rautatieyhtiöt, jotka ovat saaneet määrärahoja, joita niille on myönnetty huolehtimatta lainkaan siitä, että osa näistä menoista käytettäisiin rautatiekaluston kunnostukseen ja uudistamiseen, eivät saa ainoastaan synninpäästöä, vaan niillä on myös oikeus saada lisätukia, jotta ne voisivat täyttää sellaiset investointivelvoitteet, jotka niiden pitäisi itse maksaa.
<P>
Vahvistamme uudelleen, että vastustamme yleisten palvelujen yksityistämistä ja kaikenlaista kannattavuusajattelua koko väestölle välttämättömien palvelujen yhteydessä. Hallinnointi, joka perustuu oikeuteen saada henkilökohtaista etua, on yhtä tuhoisaa koko taloudelle kuin rautatiesektorillekin.

<SPEAKER ID=243 LANGUAGE="DE" NAME="Rack">
Arvoisa puhemies, arvoisa varapuheenjohtaja, asetuksella, joka koskee rautatie-, maantie- ja sisävesiliikenteen yhteensovittamiseen tarkoitetun tuen myöntämistä, yritetään saada aikaan jotain hyvää, nimittäin uuden tukien hallinnoinnin avulla auttaa toteuttamaan lausekkeet, jotka ovat vakiintuneet liikennettä käsittelevissä korupuheissa, nimittäin siirtämään etenkin tavaraliikenne ympäristöystävällisempiin liikennemuotoihin, ennen kaikkea maanteiltä esimerkiksi rautateille tai sisävesiliikenteeseen. Kuten sanoin, tämä on hyvä ja kiitettävä asia. Ilahduttavaa onkin, että esittelijämme on käsitellyt tätä ehdotusta huolellisesti ja yksityiskohtaisesti ja että valiokunta on lisäksi tehnyt monia tarkistuksia, joita ovat lyhyen matkan merenkulun ja yhdistettyjen kuljetusmenettelyjen sisällyttäminen järjestelmään, käytäntö, jossa ei ole merkitystä liikennemuodon oikeudellisella luonteella eli sillä, onko yritys julkinen vai yksityinen, unohtamatta vähimmäismääräystä, jonka tarkoituksena on rajoittaa turhaa byrokratiaa.
<P>
On myös pahoiteltava, ettei tällä asetuksella pystytty saavuttamaan kaikkia asioita. Esittelijä Camisón Asensio puhui täällä jo itsekin. Liikennepolitiikkaa koskevat määräyksemme ovat viime vuosisadalta, myönnettäköön, että ne ovat peräisin 1900-luvun puolivälistä ja loppupuolelta, mutta ne eivät todellakaan ole tulevaisuuteen suunnattuja 2000-luvun malleja.
<P>
Jos haluamme tulevaisuudessa pysäyttää maanteiden liikennevyöryn, meidän pitää tehdä asian hyväksi enemmän eikä vain muuttaa paria tukijärjestelmää rautatie- ja vesiliikenteen hyväksi. Ja jos teemme enemmän, meidän on toimittava johdonmukaisesti. Komissio ehdotti taannoin, että Itävallan läpi tapahtuvaa kauttakulkuliikennettä koskevasta sopimuksesta poistetaan kokonaan 108 prosentin kvantitatiivinen yläraja. Rohkenen epäillä tämän ehdotuksen ja esittelijä Camisón Asension mietinnön yhteensopivuutta. Asia on mahdollista selvittää sitten, kun tästä uudesta esityksestä keskustellaan.

<SPEAKER ID=244 LANGUAGE="ES" NAME="De Palacio">
. (ES) Arvoisa puhemies, ensinnäkin haluaisin esittää kiitokseni esittelijä Camisónille hänen tekemästään erinomaisesta työstä sekä parlamentille nykyisen ehdotuksen parantamiseksi tehdyistä ponnisteluista. Tämähän käy ilmi aluepolitiikka-, liikenne- ja matkailuvaliokunnan esittämistä eri tarkistuksista sekä myös niistä tarkistuksista, joita on esitetty ja puolustettu tänään täysistunnon aikana.
<P>
Tämä maaliikennealalle myönnettäviä valtiontukia koskeva asetusehdotus liittyy perustamissopimuksen 73 artiklaan, jonka mukaan liikenteen koordinointiin myönnettävät tuet ovat yhteisön oikeuden mukaisia. Näin ollen pyrimme luomaan avoimen, johdonmukaisen ja selkeän kehyksen, jonka avulla vältämme vääristymät markkinoilla. Tärkeää onkin, että keskenään kilpaileviin maaliikenteen eri muotoihin sovelletaan samoja normeja. Tästä syystä komission ehdotuksessa asetetaan yhteiset kriteerit, joiden pohjalta voidaan myöntää poikkeuksia, joita sovelletaan yhtäläisesti kaikenlaiseen maaliikenteeseen.
<P>
Suunnilleen puolet tarkistuksista on komission näkemyksen mukaisia, ja siksi ne voidaan hyväksyä. Kuitenkin muutamissa mennään varsin eri suuntaan, ja siksi emme voi hyväksyä niitä. Käsittelen joitakin niistä.
<P>
Ensinnäkin valtiontuen käsite on unionin politiikan kulmakivi. Tämän käsitteen mukaisesti taloudellista toimintaa harjoittavalle yritykselle myönnetty kaikki julkinen tuki on yrityksen oikeudellisesta asemasta riippumatta valtiontukea, johon sovelletaan perustamissopimuksen määräyksiä. Edes tarkistuksilla 21 tai 37 ei voida muuttaa tätä yhteisön oikeuden perusperiaatetta.
<P>
Useilla tarkistuksilla pyritään edistämään rautatieliikennettä ja liikennemuotojen yhdistämistä siten, että myönnetään julkisia tukia muiden liikennemuotojen haitaksi. Emme voi yhtyä ehdotettuihin tapoihin, vaikka olemme samalla tavoin huolestuneita rautatieliikenteestä ja pidämme sen edistämistä tarpeellisena. Arvoisat parlamentin jäsenet, onnistumme tässä kuitenkin vain, jos rautatieliikenteen alalla taataan hyvä palvelutaso ja jos se on näin ollen kilpailukykyinen, ja sen tähden ne toimet, joita olemme toteuttamassa, ovat mielestäni parhaimpia.
<P>
Avainasia ehdotuksessa on, että luodaan yhtäläiset ehdot siten, että taataan yritysten välinen tasapuolinen kilpailu sen periaatteen pohjalta, että käyttäjä maksaa, ja että otetaan huomioon ulkoiset kulut ja infrastruktuurista aiheutuvat kulut. Tästä seuraa, että julkisten tukien on rajoituttava siihen, että niillä korvataan eräitä ulkoisia kustannuksia ja että kaiken tällaisen on tapahduttava rehellisen kilpailun puitteissa. Näitä kustannuksia suuremmat tuet, joita ei myöskään valvota, eivät ole kyseisille yrityksille sellaisia kannustimia, jotka ovat tehokkuuden ja kilpailukyvyn parantamisen mukaisia.
<P>
Toisissa tarkistuksissa ehdotetaan, että uudelleenlastausta koskeviin järjestelyihin liittyvät tuet yhdistettyjen kuljetusten terminaalit mukaan luettuina pitäisi jättää kaikenlaisen ilmoitusmenettelyn ulkopuolelle. Kuitenkin sen vuoksi, että terminaaleja käyttävät usein yksityiset yritykset ja ne kilpailevat muiden terminaalien kanssa liikennevirroista, on ilmeinen vaara, että kilpailu vääristyy. Siksi emme voi hyväksyä myöskään niiden ilmoittamatta jättämistä.
<P>
On myös ehdotettu, että yrityksille, jotka tarjoavat matkustajille liikennepalveluja, voitaisiin myöntää sellaisia tukia, joilla ulkoiset kustannukset ja infrastruktuurikustannukset korvataan. Kuitenkin matkustajapalveluja varten myönnettäviä tukia säännellään 73 artiklan mukaisesti komission julkisista palveluista annetulla lainsäädännöllä, joka toimii täydellisenä ja asiamukaisena kehyksenä siltä osin kuin julkinen valta voi tukea matkustajasisäliikennepalvelujen tarjoamista. Täten näiden tarkistusten tarkoituksena on viime kädessä tämän lainsäädännön muuttaminen, eikä komissio voi siksi hyväksyä niitä.
<P>
Lisäksi eräässä tarkistuksessa pyydetään, että asetetaan kriteerit ulkoisten vaikutusten ja infrastruktuurikustannusten korvausjärjestelmistä. Ulkoisten vaikutusten arvioimisesta väitellään jatkuvasti, kuten jäsen Jarzembowski totesi. Nykyään on olemassa tähän arviointiin soveltuvia menetelmiä, mutta komission tekemistä ponnisteluista huolimatta jäsenvaltiot näyttävät olevan varsin haluttomia omaksumaan yhteisiä menettelytapoja.
<P>
Tulevaisuudessa komissio ei jätä missään nimessä ehdotusta esittämättä tällä alalla, ja haluaisin vielä kerran kiittää jäsen Costaa hänen tähän asiaan liittyneen mietintönsä parissa tekemästä työstä. Kuitenkaan emme missään tapauksessa voi asettaa sellaisen tarpeellisen tukia koskevien käytännön suunnitelmien arvioinnin ehdoksi sopimusta, joka koskee unionin toimielinten yhteisiä normeja. Käytännön kannalta ja toissijaisuusperiaatteen mukaisesti sekä niin kauan kuin meillä ei ole kaikkien yhteisesti hyväksymiä sääntöjä, komissio jättää jäsenvaltioiden päätettäväksi, minkä menetelmän ne valitsevat näiden kustannusten arvioimiseksi kussakin yksittäisessä tapauksessa.
<P>
Jos otetaan huomioon esitetyt perusteet, komissio hyväksyy tarkistukset 1, 2, 3, 4, 5, 6, 7, 8, 13, 16, 18 (toinen osa), 19, 20, 24, 27, 33, 36, 40, 44, 45 ja 51. Emme voi hyväksyä tarkistuksia 9, 10, 11, 12, 14, 15, 17, 18 (ensimmäinen osa), 21, 22, 23, 25, 26, 28, 29, 30, 31, 32, 34, 35, 37, 38, 39, 42, 43, 46, 47, 48, 49 ja 52.

<SPEAKER ID=245 NAME="Puhemies">
Haluaisin ilmaista kunnioitukseni tulkkeja kohtaan. He pystyivät tulkkaamaan melkein samassa tahdissa!
<P>
Keskustelu on päättynyt.
<P>
Äänestys toimitetaan huomenna klo 12.00.

<CHAPTER ID=10>
Merisatamat, sisävesisatamat ja intermodaaliterminaalit
<SPEAKER ID=247 LANGUAGE="DE" NAME="Piecyk">
Arvoisa puhemies, täytyy myöntää, että tulee juhlava tunne, kun saa puhua tähän aikaan tällaisen yleisöjoukon edessä, ja vielä juhlavampi tunne tulee ehkä huomenna, kun mietintö hyväksytään pitkän ajan kuluttua lopullisesti, sillä tämä oli pitkä tie. Vuonna 1996, sovittelumenettelyn lopussa, komissio antoi tiedonannon, jossa ilmoitettiin, että Euroopan laajuiseen verkkoon kuuluvia satamia aiotaan parantaa. Sitten hyvin myöhään tehtiin ehdotus, ja maaliskuussa 1999 meillä oli ensimmäinen käsittely. Siellä oli oikeastaan tarkoitus saada jo käsiteltyä Euroopan laajuisen verkon tarkistukset. Sen jälkeen neuvosto ei pitänyt mitään kiirettä. Lokakuussa 2000 oli sitten toisen käsittelyn vuoro, ja vasta sovittelumenettelyn aiheuttaman paineen alaisena saimme aloitettua neuvoston kanssa varsinaiset keskustelut, ja näkemyksemme alkoivat lähentyä. Asiassa olisi voitu toimia myös yksinkertaisemmin ja nopeammin, nythän on meneillään jo vuosi 2001. Tulos on minusta silti merkittävä.
<P>
Olemme nyt jakaneet satamat järkevästi kansainvälisiin - yhteisön merisatamiin - ja alueellisiin merisatamiin sekä jaotelleet ne hyväksyttyihin luokkiin tonniston ja matkustajamäärän mukaan. Olemme tehneet samoin sellaisten sisävesisatamien kohdalla, joissa on 500 000 tonnin liikenne - se on mielestäni sopiva suuruusluokka. Muodostimme meri- ja sisävesisatamista Euroopan laajuisen verkon haarautumiskohtia, niiden on siis toimittava muiden Euroopan laajuisten yhteyksien solmukohtina. Kirjaisimme intermodaaliterminaalit asiakirjaan, jotta yhdistetyt liikennemuodot tukevat rautatie- ja vesiliikennettä ja korostavat niiden erityistä merkitystä.
<P>
Pitkän keskustelun tuloksena meillä on oikein järkevä ja hyväksyttävä määritelmä siitä, mikä infrastruktuuri on ja mitä meri- ja sisävesisatamissa voidaan tukea ja mitä ei. Aivan sivumennen muutimme hanketta n:o 8, joka on yksi niistä Essenin huippukokouksen 14 hankkeesta, jotka vahvistettiin myöhemmin Dublinissa aivan sulassa sovussa ja myös yhteispäätösmenettelyssä, mikä oli silloin erittäin hankalaa. Olen erityisen iloinen, että komissio lupasi ehdottaa tarkistuksen yhteydessä uudestaan muun muassa Elbe-Lyypekki-kanavaa. Arvoisa komission jäsen, olen myös kiitollinen siitä, että komissiossa oli meidän kanssamme samoin ajattelevia, joista oli loppuvaiheessa kovasti apua ja joilla oli koko ajan uusia ehdotuksia, niin ettei meidän tarvinnut loppujen lopuksi toteuttaa varsinaista sovittelumenettelyä, vaan pääsimme yksimielisyyteen jo sitä ennen.
<P>
Haluaisin vielä huomauttaa, että Euroopan laajuiset verkot kohotettiin alusta alkaen vähän liian korkealle. Olimme valiokunnassa ja parlamentissa sitä mieltä, että ne olisi syytä asettaa hieman matalammalle! Tällaisia virheitä ei saisi toistaa tarkistuksen yhteydessä. Euroopan laajuisesta verkosta käytävän neuvottelun alkuvaiheessa komissio esitti erittäin hyviä ehdotuksia. Sellaisia pitäisi tehdä uudestaan. Komission ei pidä vain koota ja liittää yhteen asioita, joita jäsenvaltiot sille toimittavat, sen on myös asetettava omia painopisteitä. Arvoisa komission jäsen, kun me kerran keskustelemme täällä niin paljon erityisasiakirjoista, rautateistä ja vesiliikenteestä, toivoisin, että rautatie- ja vesiliikenteen ensisijainen asema Euroopan laajuisessa verkossa kuvastuisi myös komission ehdotuksesta.
<P>
Olemme tehneet mielestäni kaiken kaikkiaan hyvää työtä, vaikka se kestikin kauan. Kiitän kaikkia mukana olleita: parlamentin ja komission jäseniä sekä myös puheenjohtajavaltio Ranskaa, joka vei asian hyvään päätökseen!

<SPEAKER ID=248 LANGUAGE="DE" NAME="Jarzembowski">
Arvoisa puhemies, arvoisa varapuheenjohtaja, hyvät kollegat, hyvät naiset ja herrat, haluan kiittää ensin esittelijää. Hän on hyväksyttänyt tämän hankalan asiakirjan, johon liittyi kovin raskas taistelu neuvoston kanssa, kahdessa toimielimessä ja sovittelukomiteavaltuuskunnassa, ja se on erittäin tärkeää. Esittelijällä on oltava vain rohkeutta pysyä tiukkana. Hänellä oli sitä, ja siksi hän myös onnistui tavoitteissaan. Yhdyn myös kiitoksiin, jotka hän esitti puheenjohtajavaltio Ranskalle, joka viime hetkellä sittenkin sai vielä aikaan kompromissin. Haluan kiittää myös varapuheenjohtajaa ja hänen yksiköitään, joista oli kompromissineuvotteluissa huomattavaa hyötyä. Siinä mielessä lämpimät kiitokset myös komissiolle.
<P>
Minäkin yritän sanoa sanottavani tänä iltana nopeasti. Otan siksi esille vain kolme asiaa. Ensiksi: merisatamiin, sisävesisatamiin ja intermodaaliterminaaleihin liittyvä kysymys oli tarkoitus saattaa tässä esityksessä oikeaan valoon. Siksi olimme sitä mieltä, että meillä on oltava verkkoon kuuluvia meri- ja sisävesisatamia, joilla on yhteyksiä syrjäseuduille, eikä vain yksittäisiä satamia, jotka saattavat kyllä olla erittäin mukavia, mutta joilla ei ole merkitystä Euroopan mittakaavassa. Uskon, että yhdessä neuvoston kanssa tekemämme jako on erittäin hyvä.
<P>
Toiseksi siinä oli tarkoitus tehdä ero infrastruktuurin ja suprastruktuurin välillä. Niistä, jotka eivät ole alan ammattilaisia, tämä kuulostaa hirveältä, mutta se on olennaista satamien välisen kilpailun tasapuolisuuden tai luvattoman kilpailun vääristymisen kannalta. Toisaalta oli tärkeää selvittää, mikä infrastruktuuri on. Mitä siis valtion kuuluu tehdä ja maksaa yhteisön puuttumatta asiaan, ilman ilmoittamisvelvollisuutta? Tyypillinen kysymys esimerkiksi kuuluu: pitääkö satamaan tuloväylän kaivuhankkeista ilmoittaa vai ei? Tässä asiassa jäsenvaltioiden ja komission välillä on ollut vaikeuksia. Oli kuitenkin tärkeää huolehtia siitä, että suprastruktuuri tulee määritellyksi palaamalla takaisin infrastruktuuriin, jotta voitaisiin varmistaa, ettei kilpailua vääristäviä tukia myönnetä. Uskon, että onnistuimme siinä erittäin hyvin.
<P>
Haluaisin huomauttaa vielä kolmannesta asiasta. Arvoisa varapuheenjohtaja, olkaa hyvä ja pitäkää tämä mielessänne - parlamentti sai ensimmäisen kerran olla mukana päättämässä ensisijaisista hankkeista yhteispäätösmenettelyssä. Viisaat valtion- ja hallitusten päämiehethän sanoivat Essenin ja Dublinin kokousten jälkeen, että he päättävät ensisijaisista hankkeista! Mikä parlamentti sitten oikein on? Saimme tässä tapauksessa toteutettua esittelijän avulla sen, että neuvosto ja parlamentti päättävät yhdessä ensisijaisista hankkeista. Meidän pitäisi muistaa tämä tarkistusvaiheessa.

<SPEAKER ID=249 LANGUAGE="EL" NAME="Mastorakis">
Arvoisa puhemies, arvoisa komission jäsen, hyvät kollegat, kuten aina silloin, kun pitkällinen prosessi päättyy onnellisesti, myös nyt meidän täytyy ilmaista tyytyväisyytemme siihen, että merisatamia, sisävesisatamia ja intermodaaliterminaaleja koskeva sovittelu on saatu päätökseen.
<P>
Parlamentin jäseninä meidän täytyy olla vieläkin tyytyväisempiä, koska lopullisessa tekstissä on hyväksytty useimmat parlamentin edellisissä käsittelyissä esittämistä tärkeimmistä tarkistuksista. Näin ollen investointien tukikelpoisuuden yhtäläisten kaikkia unionin satamia koskevien ehtojen kohdalla - mitä vaadittiin - ja merisatamien Euroopan laajuiseen verkostoon liittymisen entistä tiukempien kriteerien ja edellytysten sekä sisäsatamien tuen kohdalla ehdoiksi lopulta hyväksyttiin:
<P>
kansainvälisille merisatamille 1,5 miljoonaa rahtitonnia tai 2 miljoonaa matkustajaa vuodessa edellyttäen, että muuhun verkkoon on intermodaaliset yhteydet,
<P>
yhteisön satamille 500 000 rahtitonnia tai 100 000-200 000 matkustajaa vuodessa,
<P>
sisävesisatamille 500 000 rahtitonnia.
<P>
Mielestäni perusasia on, että liittymismahdollisuus annettiin myös satamille, jotka eivät täytä edellä mainittuja kriteerejä mutta jotka sijaitsevat saarialueilla, syrjäisillä alueilla tai etäisillä alueilla, mitä olimme itsepintaisesti vaatineet pitäen tätä oikeudenmukaisena, koska näin katetaan objektiiviset erityispiirteet. Huomautamme vielä, että komission pitää korjata lähetetyn asiakirjan liitteenä olevat kartat, koska niistä on jäänyt pois joitakin satamia siitä huolimatta, että ne täyttävät edellä mainitut kriteerit.
<P>
Lopuksi haluaisin kiittää ja onnitella kaikkia niitä menettelyyn osallistuneita kollegoita, puheenjohtajavaltio Ranskaa, komissiota ja tietenkin ennen kaikkea kollega Piecykiä.

<SPEAKER ID=250 LANGUAGE="ES" NAME="Sánchez García">
Arvoisa puhemies, arvoisa komission jäsen, arvoisat parlamentin jäsenet, saarialueiden tärkeimpiä infrastruktuureja ovat satamat. Jos nämä alueet sijaitsevat kaiken lisäksi kaukana, asialla on ratkaiseva merkitys. Tästä syystä olemme kiinnostuneita tämän vuonna 1996 hyväksytyn päätöksen muuttamista koskevasta neuvoston ehdotuksesta. Kävi heti ilmi, että näkemykset ovat eriäviä neuvoston alkuperäisen ehdotuksen ja Euroopan parlamentin välillä, kun merisatamia on luokiteltu Euroopan laajuisiin liikenneverkkoihin tavaroiden vuotuisiin kuljetuksiin tai kuljetettuihin matkustajamääriin pohjautuvien kriteerien perusteella.
<P>
Tämän tarkistamisen aikana on tehty sellaisia sopuratkaisuja, joilla saattaa olla Euroopan unionin syrjäisimpien alueiden kannalta yllättävästi kummallisia seuraamuksia, koska jäsen Mastorakis toi jo tämän esiin vaarana on, että jotkin saarten pääkaupungeissa sijaitsevat merisatamat, ainakin Kanariansaarten tapauksessa, sisältyvät eri luokkaan kuin matkailusatamat, mikä johtuu siitä, että käytetään vanhentuneita rahtilukuja tai että otetaan huomioon kotimainen matkustajaliikenne. Siksi on ryhdyttävä kaikkiin mahdollisiin varotoimiin niiden ongelmien välttämiseksi, jotka aiheutuvat määriteltäessä hanketyyppien kohdalla, mitkä satamat kuuluvat minkäkin piiriin tämän luokittelun perusteella jota pidän väliaikaisena kunnes saadaan ajanmukaiset tiedot unohtamatta myöskään muita edellytyksiä, kuten yhdistämistä Euroopan laajuisiin verkkoihin kuuluvien maaliikenteen pääväylien kanssa tai varustelutason nostamista.
<P>
Mielestäni kuitenkin tärkeintä on, että nämä satamat sisällytetään Euroopan laajuisiin liikenneverkkoihin kaikkine siitä seuraavine myönteisine vaikutuksineen.
<P>
Lopetan onnittelemalla esittelijää hänen tekemästään työstä.

<SPEAKER ID=251 LANGUAGE="ES" NAME="Ortuondo Larrea">
Arvoisa puhemies, arvoisa komission jäsen, arvoisat parlamentin jäsenet, haluaisin ensinnäkin onnitella esittelijä Piecykiä, sillä tämän asiakirjan ensimmäisestä käsittelystä on kulunut kaksi vuotta, ja tätä päivää voidaan pitää hänen työnsä huipentumana.
<P>
Olen pahoillani, että neuvosto pohtii edelleen valtioiden kohdalla, mitkä intermodaaliset terminaalit sisällytetään Euroopan yhdistettyjen kuljetusten verkkoon, mutta olen tyytyväinen niihin muutoksiin, joita on tehty liitteessä III olevaan tiettyyn hankkeeseen n:o 8 joka koskee aikaisempaa Lissabon-Valladolid-moottoritietä sillä uuden määritelmän mukaan se on "Portugalin ja Espanjan sekä muun Euroopan välinen multimodaalinen yhteys". Tarkoituksena on rautatie-, maantie- ja meri- ja ilmayhteyksistä huolehtiminen kolmella Iberian niemimaalla kulkevalla reitillä: Galician ja Portugalin välillä, Portugalin ja Sevillan/Andalusian välillä ja Irúnin (Baskimaassa) ja Portugalin välillä. Toivoisin, että mukaan otettaisiin suurten nopeuksien juna ja että rauhoitusapu ulotettaisiin koskemaan myös niin sanottua Baskimaan Y-linjaa, jolla saavutetaan kaikkien muiden rautatielinjojen tavoin taloudellisten etujen lisäksi suuria ympäristöetuja.

<SPEAKER ID=252 LANGUAGE="DE" NAME="Langenhagen">
Arvoisa puhemies, oikein hyvää iltaa, keskustelemme näin myöhään illalla Euroopan rannikoiden kannalta tärkeästä asiasta. Meillä on takanamme jo monta käsittelyä ja sovittelumenettely, ja pääsimme mielestämme hyvään lopputulokseen. Haluaisin ensin kiittää arvostettua kollegaani Willy Piecykiä hänen vakuuttavasta työstään. Hän omistautui satamillemme ja ansaitsee siitä kiitoksemme. Puhuin äsken hyvästä lopputuloksesta. Tarkoitan tällä onnellisella lopulla tietenkin sitä tosiasiaa, että - ja se kyllä näkyykin minusta - kotisatamani Cuxhaven sijoitettiin A-luokkaan.
<P>
Minun on tunnustettava, etten ainakaan riemastunut siitä, että A-luokan edellyttämä liikenteen vähimmäismäärä vahvistettiin 1,5 miljoonaksi rahtitonniksi. Pelkään edelleen, että syrjimme tällä päätöksellä ennen kaikkea unionin syrjäisimpiä alueita, joille haluaisin antaa kansainvälisen merkityksen siinä missä johtaville satamillemmekin Rotterdamille ja Hampurille. Huomatkaa, että en tarkoita mitään polkuvenesatamia, vaan sellaisia satamia, joiden vuosittainen liikenteen määrä on yli miljoona rahtitonnia. Minusta pientenkin satamien asettaminen kansainväliseen yhteyteen on tärkeää. Miksi me sitten puhumme maailmanlaajuistumisesta, jos kerran jaamme omat satamamme sillä periaatteella, että "se saa toimia kansainvälisissä ympyröissä, mutta se ei"? Meidän pitäisi päinvastoin olla iloisia, että meillä on EU:n alueella niin paljon kansainvälisten yhteyksien solmukohtia.
<P>
Euroopan laajuisessa verkossa ja muissa vastaavissa hankkeissa on jotakin mieltä vain siinä tapauksessa, että levitämme Euroopan yli oikean satamaverkon, joka ottaa satamat mukaan eikä jätä niitä ulkopuolelle. Viime vuosina Euroopan satamissa on tehty olennaisia uudistuksia, jotta voitaisiin vastata meriliikenteen ja merenkulkutekniikan uusiin vaatimuksiin.
<P>
Uskon eurooppalaisten satamiemme tulevaisuuteen niiden kaikkine moninaisuuksineen. Toivon tässä asiassa tulevaisuudessa tukea myös kollegoiltani!

<SPEAKER ID=253 LANGUAGE="EN" NAME="Watts">
Arvoisa puhemies, haluan lisäksi kiittää esittelijä Piecykiä erinomaisesta työstä. Olen erittäin hyvilläni siitä, että hän on suorastaan varmistanut, että Euroopan laajuisten verkkojen (TEN) palapelin viimeinen pala on pantu oikealle paikalleen. TEN-satamien poisjättäminen Euroopan laajuisia verkkoja koskevasta päätöksestä on aina ollut suuri puute, etenkin kun otetaan huomioon, että suurin osa kansainvälisestä liikenteestä on meriliikennettä. Nyt asioita ollaan panemassa oikealle tolalleen. Tämä on sitäkin suotuisampaa, kun meriliikenneala on luultavasti koko TEN-verkon ympäristöystävällisin osa.
<P>
On sääli, että tämä on vienyt näin kauan aikaa. Parlamentin, komission ja neuvoston liikenneasioista oppima läksy on, että tulevaisuudessa meidän kannattaa keskittyä enemmän laatuun kuin määrään. Toivon, että tämä on sanoma, jota voimme tukea tänä iltana. Se antaa satamille toivotun kasvusysäyksen kaikkialla Euroopan unionissa. Esimerkiksi omalla kotiseudullani sijaitseva Doverin satama uskaltaa nyt siirtää enemmän tavarakuljetuksia maanteiltä rautateille. Samalla Newhavenin kaltaiset satamat saavat kipeästi tarvitsemaansa lisäpotkua, kun ne yrittävät turvata asemansa tulevaisuudessa. Tästä päätöksestä on hyötyä meille kaikille, mutta meidän on katsottava tulevaisuuteen. Hyvin pian meillä on edessämme ehdotus koko TEN-verkon muuttamiseksi.
<P>
Toivon meidän voivan varmistaa, että satamat sisällytetään asianmukaisesti TEN-verkkoa koskeviin muutoksiin ja että jatkossa tehdään vähemmän tutkimuksia, enemmän ratahankkeita, enemmän merihankkeita ja vähemmän maanteitä.
<P>
Päätän puheenvuoroni kiittämällä esittelijää vielä kerran. Toivon meidän voivan nyt varmistaa, että nämä hankkeet pannaan täytäntöön koko EU:ssa ja että ne auttavat meriliikennealaa saavuttamaan täyden potentiaalinsa.

<SPEAKER ID=254 LANGUAGE="NL" NAME="Bouwman">
Arvoisa puhemies, arvoisa komission jäsen ja hyvä jäsen Piecyk, aluksi kiitokset tästä päätöksen muuttamisesta. Tämänkaltaisessa tilanteessa ei voi katsoa taakse- tai eteenpäin. Olen jo kuullut parin henkilön esittävän tärkeitä huomautuksia.
<P>
Keskustelemme täällä verkoista, vesiverkoista ja intermodaalisista verkoista. Ympäristöä ja tehokkuutta koskevat tavoitteet ovat selviä, mutta meiltä puuttuu vielä jonkinlainen tehokkuus. On puututtava toisella tavalla siihen, mitä me määrittelemme kiinteillä lukumäärillä, jotka ovat parempia kuin neuvoston ehdotukset. Kun puhumme Euroopan laajuisia verkkoja koskevien direktiivien muuttamisesta, mielestäni on tarkasteltava tavaravirtoja, siirtyviä tavaravirtoja ja tapaa, jolla voimme yhteistyössä jäsenvaltioiden kanssa vaikuttaa investointeihin, joita pitäisi tapahtua. Siksi olen hyvin utelias tietämään, mihin ryhdymme tässä asiassa.

<SPEAKER ID=255 LANGUAGE="ES" NAME="De Palacio">
. (ES) Arvoisa puhemies, arvoisat parlamentin jäsenet, haluaisin ensinnäkin onnitella esittelijä Piecykiä ja kaikkia tähän keskusteluun osallistuneita parlamentin jäseniä sekä myös neuvostoa siitä, että sovittelu saatiin päätökseen. Me kaikki halusimme, että se saataisiin päätökseen mahdollisimman pian. On ponnisteltu kolmen vuoden ajan, jotta saataisiin hyväksytyksi tämä ehdotus, jolla sisällytetään solmukohtia Euroopan laajuisiin verkkoihin.
<P>
Komissio on sangen tyytyväinen, kun se voi ilmoittaa, että tämän muutoksen myötä Euroopan laajuinen liikenneverkko on vihdoin valmis, ja vihdoinkin on otettu mukaan oikean Euroopan laajuisen verkon kannalta olennainen asia, eli satamat. Se, että ajatus solmukohdista sellaisenaan on otettu mukaan, merkitsee liikenteen käsittämistä uudella tavalla multimodaalisena järjestelmänä.
<P>
Merisatamissa ja sisävesisatamissa päätetään, kuinka tuotteet tuodaan Euroopan kansalaisten ulottuville: rautateitse, maanteitse vai sisävesitse. Asianmukaisin uudelleenlastauslaittein varustettujen solmukohtien avulla voidaan toteuttaa yhteisön suuntaviivoihin sisältyvä vaatimus Euroopan laajuisen liikenneverkon kehittämisestä, ja niiden avulla onnistutaan siinä, että kutakin liikennemuotoa käytetään sen tarjoamien etujen pohjalta. Tätenhän multimodaalisuus on helpommin toteutettavissa, ja erityisesti se, että voidaan hyödyntää maantieliikenteelle vaihtoehtoisia muotoja.
<P>
Satamien sisällyttäminen Euroopan laajuisiin verkkoihin on yleisesti ottaen kerta kaikkiaan olennainen asia, ja erityisesti Euroopan unionin syrjäisimmillä alueilla. Se, että Madeirassa otetaan mukaan Porto Santo tai Porto Funchal, Azoreilla Punta Delgada, Kanariansaarilla Tenerifen Santa Cruz, Palman Cristianos ja Santa Cruz, Gomeran San Sebastián, Las Palmas tai Arrecife, Réunionissa Pointe des Galets tai Guadalupe Pointe-à-Pitre, tai Martinique-saarilla Fort de France ja Basse-Terre, osoittaa selvästi, miten tärkeä asia on näille saarialueille, jotka otetaan kerralla mukaan Euroopan laajuisiin verkkoihin olennaisina osatekijöinä, mikä lähentää näitä syrjäisimpiä alueita muuhun Euroopan unioniin.
<P>
Lisäksi muutetaan liitettä 3, ja Lissabon-Valladoid-moottoritien nimitys muuttuu, sillä määritelmä oli täysin riittämätön, koska liikennevälineitä oli ainoastaan yksi. Nyt siitä tulee Portugalin ja Espanjan muuhun Eurooppaan yhdistävä multimodaalinen yhteys. Mielestäni tämä malli soveltuu paljon paremmin tarpeeseen yhdistää Iberian niemimaa muuhun Eurooppaan.
<P>
Liikenneasioiden neuvosto päättää tästä asiasta huomenna, ja toivon, että asia saadaan lopullisesti ja tyydyttävästi päätökseen. Lisäksi komissio jatkaa työtään sekä Euroopan laajuisten verkkojen tarkistamisen että intermodaalista liikennettä ja rannikkokabotaasia koskevien ohjelmien edistämisen alalla. Uskon myös, että tällaista kehitystä edistetään ehdotuksillamme, jotka koskevat merisatamien vastuualueiden laajentamista ja merenkulkualan turvallisuuden lisäämistä onhan syytä muistaa viime vuonna Erika I- ja Erika II-pakettien yhteydessä tehty työ hallinnollisten menettelyiden vähentämistä ja muita tulevia toimia, joilla pyritään edistämään kabotaasia tai yleensä merikuljetuksia sekä jokikuljetuksia.
<P>
Paljon kiitoksia, vielä kerran, esittelijälle. Onnitteluni. Ja paljon kiitoksia kaikille parlamentin jäsenille heidän kaikin puolin rakentavista puheenvuoroistaan.

<SPEAKER ID=256 NAME="Puhemies">
Paljon kiitoksia, komission jäsen De Palacio! Olitte täällä todella pitkään, mutta nyt päästämme teidät vapaalle. Nyt saatte tehdä, mitä haluatte!
<P>
Keskustelu on päättynyt.
<P>
Äänestys toimitetaan huomenna klo 12.00.

<CHAPTER ID=11>
Rahanpesu
<SPEAKER ID=257 NAME="Puhemies">
Esityslistalla on seuraavana Lehnen laatima kansalaisvapauksien ja -oikeuksien sekä oikeus- ja sisäasioiden valiokunnan suositus toiseen käsittelyyn (A5-0090/2001) neuvoston vahvistamasta yhteisestä kannasta Euroopan parlamentin ja neuvoston direktiiviksi rahoitusjärjestelmän rahanpesutarkoituksiin käyttämisen estämisestä annetun neuvoston direktiivin 91/308/ETY muuttamisesta [12469/1/2000 - C5-0678/2000 - 1999/0152(COD)].

<SPEAKER ID=258 LANGUAGE="DE" NAME="Lehne">
Arvoisa puhemies, arvoisa komission jäsen, hyvät naiset ja herrat, minäkin haluan toivottaa teidät tervetulleiksi tänä iltana tälle leppoisalle keskustelukierrokselle. Meillä on tänään tärkeä aihe käsiteltävänä. On kyse rahanpesun estämisestä, ja rahanpesu liittyy läheisesti kansainväliseen rikollisuuteen. Kansainvälinen rikollisuus - erityisesti järjestäytynyt rikollisuus - ei enää kannata, jos rahanpesu ei ole mahdollista. Siksi parlamentti on ottanut rahanpesun tehokkaan estämisen alusta alkaen asiakseen.
<P>
Muistan, kun vuonna 1995 - olin silloin tässä asiassa ensimmäistä kertaa parlamentin esittelijänä - vaadimme komissiota silloisessa mietinnössä, joka käsitteli komission laatimaa raporttia ensimmäisen rahanpesun estämistä koskevan direktiivin soveltamisesta, tekemään uuden ehdotuksen toiseksi rahanpesun estämistä koskevaksi direktiiviksi, koska yksi direktiivi ei riittänyt ja se vastasi vain vähimmäisvaatimuksia. Vahvistimme kantamme muutaman vuoden kuluttua uudelleen kollega Newmanin mietinnössä - silloin olin ryhmäni varjoesittelijänä. Kiitämme siksi komissiota, että se aloitti tämän lainsäädäntömenettelyn.
<P>
Olemme yrittäneet, kuten Tampereen huippukokouksessakin vaadittiin, saattaa tämän lainsäädäntömenettelyn mahdollisimman nopeasti päätökseen. Parlamentti ja erityisesti esittelijä - siis minä - pyrkivät aktiivisesti siihen, että tämä direktiivi olisi hyväksytty jo ensimmäisen käsittelyn jälkeen Amsterdamin sopimuksen nojalla määrätyn menettelyn puitteissa. Se ei ollut silloin mahdollista, koska neuvosto ei pystynyt viime vuoden kesään mennessä sopimaan, mitä se oikeastaan halusi.
<P>
Lopetimme sitten ensimmäisen käsittelymme neuvoston pyynnöstä. Neuvotteluja jatkettiin. Parlamentin ja neuvoston kantojakaan ei valitettavasti saatu sovitettua keskenään, ennen kuin neuvosto vahvisti yhteisen kantansa. Tämä johtui oleellisesti siitä, ettei neuvoston johdossa olleet oikeus- ja sisäministerit, vaan valitettavasti valtiovarainministerit, jotka eivät lähestyneet kaikkia olennaisia kysymyksiä tarpeeksi hienovaraisesti.
<P>
Tämän vuoksi meidän on esitettävä nyt toisessa käsittelyssä uudelleen 27 jo ensimmäisessä käsittelyssä ehdotettua tarkistusta. Meidän on tehtävä se, koska neuvosto ei käytännössä ottanut parlamentin näkemyksiä huomioon. Siksi on aivan järjetöntä, että neuvoston perusteluissa sanotaan, että parlamentin perustelut ja mielipiteet on olennaisilta osin huomioitu!
<P>
Mikä on sitten ongelman ydin? Ongelman ydin eivät ole rahanpesun kieltoon liittyvät kysymykset. Siitä on päätetty jo ajat sitten. Kaikissa jäsenvaltioissa on ollut jo monien vuosien ajan lakeja, jotka kieltävät rahanpesun, tarkemmin sanottuna jokaiselta, olkoonpa hän sitten rikollinen, asianajaja, pankkiiri tai kuka hyvänsä.
<P>
Tässä on kyse ilmoittamisvelvollisuuksien asettamisesta. On täysin selvää, että rahanpesumääräysten soveltaminen uusiin ammattiryhmiin on osittain ongelmallista, sillä nämä ammattiryhmät ovat sitoutuneet tiettyihin toimenpiteisiin. Asianajajilla on esimerkiksi vaitiolovelvollisuus, he ovat velvollisia pitämään asiakkaiden heille uskomat asiat salassa. Se on asiakkaan perusoikeus, joka on vahvistettu muun muassa vastikään Nizzassa juhlallisesti hyväksytyssä Euroopan perusoikeuskirjassa.
<P>
Tästä syystä voin vain sanoa, että se, mitä valtiovarainministerien neuvosto tässä asiassa päätti, menee aivan liian pitkälle, paljon pitemmälle kuin mitä perusoikeuksien kanssa on yhteensovitettavissa. Siksi kansalaisvapauksien valiokunnan oli suorastaan pakko huolehtia siitä, että täysistunnon toisessa käsittelyssä esitetään vastaavat tarkistukset.
<P>
Huomautan myös siitä, että 6 artiklan 3 kohdassa esitettyjä oikeudellisen aseman selvittämistä koskevia määräyksiä tulkitaan niiden nykyisessä muodossa neuvoston eri valtuuskunnissa sekä myös komissiossa aivan eri tavalla, ja niitä on siksi selvennettävä. Tähän direktiiviin sisältyvät henkilöllisyyden todistamista koskevat velvoitteet, kuten yhteisestä kannasta käy tällä hetkellä ilmi, ovat valtavan byrokraattisia ja käyttökelvottomia. Niiden mukaan monimutkaisia henkilöllisyyden todistamista koskevia velvoitteita on noudatettava esimerkiksi jo aivan pienen oikeudellisen kiistan yhteydessä, vaikka asianajaja ja asiakas olisivat satojen kilometrien päässä toisistaan.
<P>
Parlamentin mielestä tärkeintä on rahanpesun estäminen, ja siksi on tietenkin aivan riittävää, että henkilöllisyys on todistettava silloin, kun liiketoimi todellakin tapahtuu ja sen vähimmäisarvo ylittyy.
<P>
Viimeinen kohta on tasavertainen kohtelu. Tilanne on nyt sellainen, että eri vapaiden ammattien harjoittajia käsitellään tässä yhteisessä kannassa täysin eri tavalla, vaikka joissakin jäsenvaltioissa he voivat osittain työskennellä yhdessä, ja eihän voi ajatella, että tavallaan samassa yrityksessä toisen osapuolen kohdalla pätee sääntö X ja toisen kohdalla tiukempi sääntö Y. Sellainen menettely ei toimi, ja siksi tähänkin asiaan on esitetty korjauksia.
<P>
Euroopan parlamentti taistelee edelleen sen puolesta, että tämä direktiivi hyväksytään nopeasti. Odotamme neuvostolta lopultakin yhteistyöhalua asioiden sovittelussa emmekä valtiovarainministerien vitkastelua!
<P>

<SPEAKER ID=259 LANGUAGE="DE" NAME="Pirker">
Arvoisa puhemies, arvoisa komission jäsen, hyvät kollegat, Europolin arvioiden perusteella tiedämme, että jo noin 30 prosenttia kaikesta rikollisuudesta on järjestäytynyttä rikollisuutta. Tiedämme, että järjestäytynyt rikollisuus tuottaa nykyään miljardeja euroja liiketoiminnan eri aloilla. Esimerkiksi pelkästään ihmisten salakuljettajat - nämäkin luvut on saatu luotettavista lähteistä - tienaavat noin 1,1 miljardia euroa harjoittamallaan liiketoiminnalla, nimittäin sillä, että he avustavat ihmisiä laittomasti rajan yli, ja idän huumerahoista pestään vuosittain noin 51 miljardia euroa puhtaaksi Euroopan unionin alueella.
<P>
Kaikki nämä rahat - juuri se tässä on dramaattista - päätyvät kuitenkin lailliseen liiketoimintaan. Tämä vahingoittaa laillista taloutta ja murentaa lopulta yhteiskuntajärjestelmämme. Kaikkeen tähän järjestäytynyt rikollisuus tarvitsee rahanpesun välineitä. Uusia keinoja otettiin käyttöön, koska vanhat eivät enää toimineet. Uusia ammattiryhmiä hyödynnettiin, käytettiin hyväksi, tai ainakin sotkettiin mukaan toimintaan. Näin syntyi kaiken kaikkiaan välttämätön tarve luoda uusien olosuhteiden perusteella uusi väline, sillä emme tulleet enää toimeen vanhalla, vuonna 1991 annetulla direktiivillä.
<P>
Siksi siis tehtiin tämä uusi direktiiviehdotus, jossa esirikoksia koskeva luettelo ei koske enää vain huumerikollisuutta, vaan kaikkia järjestäytyneen rikollisuuden muotoja, ja jossa huomioidaan tietenkin kaikki ammatti- ja toimialat, jotka ovat vaarassa joutua osallisiksi rahanpesutoimintaan.
<P>
Kun laadimme tämän uuden direktiivin, emme saa unohtaa yhtä asiaa: tavoitteena on järjestäytyneen rikollisuuden estäminen, ja siihen luotavien välineiden on oltava käytännöllisiä. Siksi tuen tarmokkaasti kollega Lehnen mietinnössä esittämiä asioita, koska hän seuraa juuri näitä tavoitteita, osittain toisin kuin neuvosto, joka ei ole ottanut kaikkia niihin liittyviä asioita huomioon, ainakin käytännöllisyys siltä on näköjään jo unohtunut. Lehnen ehdotus - tästähän kollega Lehne itsekin muistutti - on ehdotus, josta ei koidu haittaa tavalliselle kansalaiselle, jos hän kyselee jostakin asuntoa, vaan siinä puututaan olennaiseen asiaan ja sanotaan: henkilöllisyyden todistaminen on tarpeellista vasta liiketoimen toteutuessa. Siinä tarkoitetaan sen suuruisia liiketoimia, jotka ovat rahanpesun kannalta merkityksellisiä, se ei koske tavallista, vaikkapa pankissa asioivaa kansalaista. Siinä tarkoitetaan kaikkia sellaisia ammattialoja, joilla käytetään esimerkiksi pankin palveluja. Hänen ehdotuksensa on toisin sanoen käytännöllinen. Siksi toivonkin, että se saa parlamentilta täyden ja laajan kannatuksen, sillä sen avulla voidaan luoda tehokas väline järjestäytyneen rikollisuuden torjumiseen.

<SPEAKER ID=260 LANGUAGE="DE" NAME="Schmid, Gerhard">
Arvoisa puhemies, rahanpesulla tarkoitetaan rikollisin keinoin hankitun rahan alkuperän peittämistä, jotta se näyttäisi laillisesti toimivan yrityksen tuotolta. Se, joka vaikeuttaa, häiritsee tai pystyy estämään rahanpesua, osuu järjestäytyneen rikollisuuden voitontavoittelun ytimeen - siitä olen edellä puhuneiden kanssa samaa mieltä. Euroopan yhteisö antoi jo hyvin aikaisessa vaiheessa rahanpesun estämisestä direktiivin, jonka tuloksena syntyi lakeja sellaisiin jäsenvaltioihin, joissa ei vielä ollut vastaavaa lainsäädäntöä. Silloin tämä laki oli hyvä, mutta nyt se kaipaa kunnostusta, samoin kuin kaikki vanhat rakennukset, sillä rikollista älymystöä ei voita kekseliäisyydessä mikään.
<P>
Mikäli direktiivi hyväksyttäisiin sellaisena kuin esittelijä Lehne ja valiokunta ovat sen laatineet, meillä olisi Euroopan unionissa maailman nykyaikaisin, paras ja tiukin rahanpesun vastainen laki. Sen läpimenoon liittyy oikeastaan vain kaksi ongelmaa. Ensimmäinen ongelma on parlamentin tietty epävarmuus siitä, miten pitäisi käsitellä jotakin erityistä, esimerkiksi asianajajan ja asiakkaan välistä suhdetta, koska rahanpesun epäilytapauksiinhan vaaditaan ilmoittamisvelvollisuutta. Esittelijä Lehnen ja valiokunnan kehittämä ehdotus on hyvä. Se on yksinkertainen ja käytännöllinen ehdotus, joka kuuluu oikeastaan näin: kun asianajaja antaa lainopillisia neuvoja, asiakkaan ja asianajajan välinen luottamussuhde on suojattu. Kun hän osallistuu jossakin muodossa tapahtuvaan rahansiirtoon - ostoihin, sijoituksiin tai mihin tahansa - hän ei kuulu enää tämän suojelun piiriin ja on täysin ilmoittamisvelvollinen. Näin tuetaan sekä luottamussuhdetta että noudatetaan rikollisuuden estämisen vaatimuksia.
<P>
Toinen ongelma on neuvosto, ja siihen ei ole tällä hetkellä ratkaisua. Neuvosto ei hyväksynyt tärkeitä ehdotuksia. Syy lienee siinä - tähän kollega Lehnekin viittasi - että asiasta vastaavat valtiovarainministerit, joilla on toisaalta vähän kokemusta yhteispäätösmenettelyllä tapahtuvasta lainsäädännöstä eikä toisaalta minkäänlaista kokemusta rikollisuuden estämisestä. Parlamentin ainoaksi mahdollisuudeksi jää se, mitä ehdotettiin, eli pitää kiinni ensimmäisen käsittelyn tarkistuksista. Aloitamme neuvottelumenettelyn. Koska neuvoston edustajia on paikalla, sanon heille: valmistautukaa hankalaan neuvotteluun. Emme hyväksy sitä, että jotkut rikollisuuden estämisen alan harrastelijat tuhoavat erinomaisen lakiehdotuksen!
<P>

<SPEAKER ID=261 LANGUAGE="EN" NAME="Ludford">
Arvoisa puhemies, pelkäänpä, että joudun rikkomaan tähän mennessä vallinneen yksimielisyyden. Esittelijä on nähnyt kovasti vaivaa, ja siksi olenkin erityisen pahoillani joutuessani sanomaan, ettei liberaaliryhmä valitettavasti voi tukea useimpia hänen tarkistuksistaan. Rahanpesun torjunnassa on nyt aika siirtyä sanoista tekoihin.
<P>
Lontoon alueen ja suurkaupungin edustajana kannatan luonnollisesti rahoituspalvelujen vapauttamista. Pääoman vapaata liikkuvuutta ei kuitenkaan saa käyttää vääriin tarkoituksiin. Rikollinen raha voi tuoda palvelujen vapauttamiselle huonoa mainetta. Tämä merkitsee sitä, että on rahoituspalveluyritysten etujen mukaista, että suojat saadaan toimiviksi, mutta on siitä etua muillekin ammatinharjoittajille, kuten kirjanpitäjille ja lakimiehille, joita on helppo käyttää hyväksi rikollisen rahan tahattomina välittäjinä. Euroopan parlamentti on itse vaatinut voimakkaasti nykyisen 10 vuotta vanhan direktiivin laajentamista rahoituspalvelualan ulkopuolelle ja sen ulkopuolisiin ammatteihin. Kun pankkien rahanpesusuojat ovat vahvistuneet, rikolliset ovat etsineet uusia tapoja piilottaa rahojaan. Siksi on kohtuullista vaatia muidenkin alojen ammatinharjoittajia tarkistamaan asianmukaisesti asiakkaidensa taustat ja ilmoittamaan epäilyttävistä liiketoimista rajoittamatta kuitenkaan liikaa kyseisten elinkeinoalojen toimintamahdollisuuksia. Siksi emme voi hyväksyä jäsen Lehnen tarkistuksia, jotka koskevat kirjanpitäjiä ja tilintarkastajia.
<P>
Mitä lakimiehiin tulee, on kohtuullista, että he saavat erityiskohtelun. Direktiivin velvoitteita sovellettaisiin vain joihinkin finanssi- ja yhtiöoikeudellisiin toimiin. Ryhmäni katsoo, että lakimiehen ja asiakkaan välisen suhteen suoja, joka on erittäin tärkeä, on neuvoston yhteisessä kannassa aivan riittävä. Lakimiesjärjestöjen käytäväpolitikointi tätä yhteistä kantaa vastaan on ollut jokseenkin yliampuvaa. ELDR-ryhmä ei äänestä Lehnen tarkistusten puolesta, koska haluamme olla äärimmäisen tarkkoja siitä, ettei sääntöjä lievennetä. Jotkin Lehnen tarkistuksista ovat täysin järkeviä ja kannatamme niitä, mutta suurinta osaa tarkistuksista emme valitettavasti voi tukea.

<SPEAKER ID=262 LANGUAGE="NL" NAME="Sörensen">
Arvoisa puhemies, hyvät naiset ja herrat, arvoisat kollegat, ryhmäni tukema Lehnen mietintö vaatii yhden selkeän huomautuksen. Nähtävästi neuvostossa ei olla täysin vakuuttuneita siitä, että rahanpesun vastaisessa taistelussa on keskityttävä ennen kaikkea ja hyvin pikaisesti järjestäytyneen rikollisuuden vastaiseen taisteluun. Siinä yhteydessä ei voida jäädä pitämään kiinni kansallisesta itsemääräämisoikeudesta. Rikolliset eivät todellakaan piittaa maiden rajoista, ja ilman tehokasta yhteistä toimintaa Eurooppa ei pelkästään jätä puuttumatta järjestäytyneeseen rikollisuuteen vaan edistää tehokkaasti sellaista toimintaa.
<P>
Euron käyttöönotto on myös hieno lahja rikollisuudelle. Lisäksi Eurooppa menee vielä laskemaan liikkeeseen 500 euron seteleitä. Rahanpesusta tulee lisäksi vielä paljon yksinkertaisempaa, koska vaihtaminen dollareiksi ei ole enää tarpeen. Kaikki voidaan tehdä pian euroissa. Lainaan journalisti Geoffrey Robinsonia: "Jos järjestäytynyt rikollisuus voisi esittää toiveen hyvälle haltiattarelle, se toivoisi Eurooppaa." Euroopassa nähdään tulevina vuosina, kuinka valtavasti kansainvälinen rikollisuus lisääntyy. Eurooppa on vasta tämän kehityksen alussa. Eurooppa on koskematon, neitseellinen maa. Järjestäytynyt rikollisuus on tuhatpäinen hirviö, jonka taloudellinen selkäranka on katkaistava.

<SPEAKER ID=263 LANGUAGE="PT" NAME="Ribeiro e Castro">
Arvoisa puhemies, hyvät kollegat, neuvosto on kehittynyt selvästi, joskaan ei riittävästi, ensimmäisen ja toisen käsittelyn välillä. Mikäli Euroopan parlamentissa pysytään lujana keskeisissä asioissa, uskon, että neuvosto kehittyy myös jäljellä olevissa asioissa. Asianajajien ja muiden vastaavien ammattisalaisuuden loukkaamista ei voida sallia, viranomaisten vaitiolovelvollisuus on koskematon. Toisaalta neuvosto, joka on juuttunut ammatilliseen vaitiolovelvollisuuteen puuttumista koskevaan pakkomielteeseensä, siirtyy yhä etäämmäksi siltä alueelta, jonka pitäisi olla direktiivin tarkistamisessa keskeisintä, kansainvälisen rikollisuuden torjumisen ensisijaisuus, jota ei ole korostettu riittävästi. Asianajajien ja muiden vastaavien ammatillinen vaitiolovelvollisuus ei ole vähäpätöinen kysymys, se on kulttuurin ja sivistyksen kannalta keskeinen asia. Missään tapauksessa ei voida sallia, että oikeusvaltion nimen ansaitsevassa valtiossa asianajajasta tehdään lain voimalla ilmiantaja. On yllättävää, että niin monien perusoikeuksien aikakaudella neuvosto horjuu tässä asiassa ja sallii kansalaisten perusturvaa loukattavan.
<P>
Uusi ehdotus ei ole yhtä huono kuin edellinen, mutta se ei riitä. Ammatillisen vaitiolovelvollisuuden koskemattomuus ei koske ainoastaan meneillään olevien oikeudenkäyntejä vaan myös oikeudellista neuvontaa. Asianajajat eivät saa tästä minkäänlaisia etuoikeuksia, vaan heitä voi ja täytyy ahdistella, mikäli he harjoittavat suoranaisesti rikollista toimintaa tai mikäli heitä epäillään siitä. Asianajajia ei kuitenkaan saa ahdistella heidän puheilleen hakeutuvien ihmisten takia ja vielä vähemmän heidän pitää muuttua asiakkaidensa vainoajiksi. Sitä paitsi ehdotus sisältää muitakin pieniä salakuoppia, kuten jäsenvaltioille annettavan mahdollisuuden laajentaa asianajajien ilmiantovelvollisuus muillekin alueille, mikä tekee neuvoston tekstistä erityisen vaarallisen ja vääristyneen. Direktiivin tehtävänä on turvata ammatillinen vaitiolo, millä ei suojata asianajajia, vaan yhteiskuntaa, oikeusvaltiota ja kansalaisia. Lisäksi siinä on erotettava asianajaminen, mukaan luettuna oikeudellinen neuvonta, muusta toiminnasta, jota asianajaja voi harjoittaa, vaikka se ei ole täsmällisesti asianajamista sanan varsinaisessa merkityksessä. Asianajan vaitiolovelvollisuus on koskematon, kun taas muissa toimissa asianajajaa voi aina kovistella hänen toimiessaan väärin, aivan kuten muitakin kansalaisia.

<SPEAKER ID=264 LANGUAGE="DE" NAME="Ilgenfritz">
Arvoisa puhemies, hyvät kollegat, itsenäiset ammatin harjoittajat - veroneuvojat, asianajajat ja notaarit - ovat tietoisia vaarasta, jonka rahanpesu aiheuttaa valtioiden sosiaaliselle ja taloudelliselle vakaudelle, ja tuomitsevat jokaisen kollegansa, joka osallistuu tieten tahtoen asiakkaansa rikolliseen toimintaan. Silti kaikki vastustavat neuvoston ehdotusta ja suhtautuvat parlamentin ehdotukseen myönteisesti.
<P>
Meidän tehtävänämme - tarkoitan veroneuvojia, joihin tunnen itsekin kuuluvani - ei nimittäin ole pitää silmällä ja mahdollisesti ilmiantaa asiakkaitamme, tehtävänämme on pikemminkin antaa heille lakiin perustuvia oikeudenmukaisia neuvoja ja estää heidän rikollinen toimintansa ennalta ehkäisevällä valistuksella. Meiltä poistetaan tämä valistustehtävä, jos neuvoston ehdotus hyväksytään, ja asiakkaat saavat jatkossa pelätä, että ilmiannamme heidät luottamuksellisen keskustelun jälkeen.
<P>
Kansalaisten oikeus luottamukselliseen neuvontaan kuuluu oikeusvaltion periaatteisiin, eikä siihen saa vastaisuudessakaan puuttua!

<SPEAKER ID=265 LANGUAGE="IT" NAME="Andria">
Arvoisa puhemies, arvoisa komission jäsen, Lehnen direktiiviehdotus on todella merkittävä ja hyvin laadittu, mutta toivoisin, että kiinnittäisimme ehdotuksessa huomiota kolmeen seikkaan: rahanpesuun liittyvien esirikosten lisääntymiseen, asiakkaiden henkilöllisyyden etätarkastamiseen, saatujen tietojen luottamuksellisuuteen.
<P>
Ensimmäisenä asiana yhteisessä asiakirjassa esitetään teksti, jossa määritellään järjestäytynyt rikollisuus ja liitetään siihen kuuluviin rikoksiin määritelmä rahanpesun esirikoksista. Tämän määritelmän liittämisestä voidaan varmasti olla samaa mieltä. Emme sen sijaan voi hyväksyä, että määritelmän alaisuuteen liitetään muita rikoksia ainakaan törkeää petosta tai korruptiota koska rikosten vakavuusaste käy selväksi sikäli kuin nämä rikokset vaikuttavat Euroopan unionin taloudellisiin etuihin Euroopan yhteisöjen taloudellisten etujen suojaamista koskevan yleissopimuksen toisen pöytäkirjan 1 artiklan e kohdan tarkoittamalla tavalla. Itse asiassa ei olekaan täysin selvää, minkä tahon tehtäväksi rikosten vakavuuden määritteleminen on annettu.
<P>
Toisena asiana tekstissä ehdotetaan asiakkaiden henkilöllisyyden etätarkastamista sen jälkeen, kun suunnitteilla oleva monimutkainen ja vaikeasti toteutettava erityismenettely tarkoituksenmukaisesti poistettiin edellistä yhteistä kantaa koskevasta tekstistä. Uusi muotoilu vaikuttaa liioitellulta, koska nykyisten erilaisten käytäntöjen kanssa yhteen sovitettavien sääntöjen hyväksyminen pitäisi sen sijaan jättää yksittäisten valtioiden määriteltäväksi. Huolta tässä asiassa herättää sellaisten sitovien Euroopan erityissäännösten mahdollinen hyväksyminen, jotka liittyvät joustamattomiin ja vaikeasti toteutettavien menettelyjen soveltamiseen.
<P>
Kolmas seikka koskee saatujen tietojen luottamuksellisuutta. Liian usein epäilyttäviä liiketoimia koskevien tietojen käsittelyyn ei liity riittävää luottamuksellisuutta, mikä on selvästi vaarallista tietojen toimittajalle. Epäilyttäviä liiketoimia koskevia tietoja varten tarvittaisiin siis tiukkoja luottamuksellisuussääntöjä. Tämän asian puitteissa tunnistustietojen ylimääräiset siirrot pitäisi poistaa esimerkiksi silloin, kun tietoja siirretään pankeilta välittäjänä toimiville elimille tai ammattikunnilta ammattiliittojen edustajille.

<SPEAKER ID=266 LANGUAGE="EN" NAME="Evans, Robert">
Arvoisa puhemies, tämä on hyvin tärkeä mietintö, ja siinä käsitellään vaikeaa aihetta. Esittelijän vilpittömistä ponnisteluista huolimatta tulee aina olemaan niitä, jotka pyrkivät kiertämään lakeja ja jatkamaan epärehellisiä liiketoimiaan millä keinolla hyvänsä. Jäsen Ludford osui oikeaan puhuessaan siitä, miten tämä vaikuttaa Lontoon kaupunkiin ja lakimiesammattien harjoittajiin. Hänhän on itse ammatiltaan lakimies tai asianajaja ja ehkä hänellä onkin omia pyyteitä. Hän jos kuka tietää, että kaikkien lakimiesammattien ja niihin liittyvien ammattien harjoittajat - kirjanpitäjät ja tilintarkastajat - tekevät kaikkensa auttaakseen asiakkaitaan. Asiakkaat voivat olla sotkeutuneita ties minkälaisiin hämäriin liiketoimiin. Myös näiden ammattien harjoittajat olisi otettava huomioon. Rahanpesua voidaan torjua vain tekemällä kansainvälistä yhteistyötä kaikkien niiden osapuolten kanssa, joita asia koskee. Haluaisin myös puuttua rahanlainaukseen, mutta se on jo toinen asia.
<P>
Brittiläiset pankit ovat pyrkineet ankarasti vaikuttamaan minuun tarkistuksen 17 kohdalla; ne eivät pidä tästä tarkistuksesta, koska sillä yritetään estää asiakkaita, jotka eivät ole itse läsnä, suorittamasta suuria maksusuorituksia käteisrahalla. Tämä on juuri niitä asioita, jotka meidän on pantava järjestykseen, mikäli aiomme tosissamme torjua rahanpesua. Jos tämä vaikuttaa Internet-pankkitoimintaan, kuten pankit väittävät, niin sitten on löydettävä muita tapoja varmistaa niiden ihmisten taustat, jotka haluavat avata tilin.
<P>
Rahanpesu liittyy järjestäytyneeseen rikollisuuteen. Me tiedämme sen. Se liittyy huumeiden salakuljetukseen, terrorismiin ja setelirahan väärennökseen. Olen tästä samaa mieltä jäsen Sörensenin kanssa. Euron käyttöönottosuunnitelman laatijat haluavat ottaa käyttöön 500 euron setelin - sen arvo on noin 300 puntaa eli yli kymmenen kertaa suurempi kuin suurimman Yhdistyneessä kuningaskunnassa yleisessä käytössä olevan setelin nimellisarvo. Meillä on 50 punnan seteli, jonka arvo on noin 80 euroa, mutta se on hyvin harvinainen. Jos minä olisin rahanväärentäjä, aloittaisin 500 euron setelien väärentämisen nyt heti ja levittäisin väärennöksiä kentällä parin seuraavan kuukauden aikana, ennen kuin ihmiset ovat ehtineet tottua seteliin. Tässä järjestelmässä on porsaanreikiä. Meidän on tehtävä kaikkemme, jotta ne saadaan paikattua.

<SPEAKER ID=267 LANGUAGE="DE" NAME="Schröder, Ilka">
Arvoisa puhemies, Euroopan yhteisön asianajajien ammattieettisissä säännöissä sanotaan, että asianajan ammatin luonteeseen kuuluu, että asiakas uskoo hänelle salaisuuksia ja että hänelle ilmoitetaan muita luottamuksellisia tietoja. Jos luottamuksellisuus ei ole taattu, luottamusta ei voi syntyä. Tästä syystä ammattisalaisuus on asianajajan perusoikeus sekä perusvelvollisuus. Tämä perusvelvollisuus, joka kaikkien oikeusalalla toimivien on soveltuvin osin taattava ja jonka täytyy koskea kaikkia heitä, on samalla jokaisen neuvontaa tarvitsevan, siis mahdollisesti jokaisen ihmisen perusoikeus.
<P>
Meiltä ei voi poistaa enempää perusoikeuksia, vaikka sen sanotaankin olevan järjestäytyneen rikollisuuden torjumisen kannalta muka välttämätöntä. Siksi yhdymme kollega Lehnen mielipiteeseen ja äänestämme tarkistusten puolesta.

<SPEAKER ID=268 LANGUAGE="EN" NAME="Bolkestein">
. (EN) Arvoisa puhemies, tämä aihe on saanut oikeutetusti paljon huomiota sekä parlamentissa että muualla. Haluaisin vakuuttaa jäsenille, että asian käsittely kerää paljon huomiota parlamentin ulkopuolisissa rahanpesua torjuvissa instituutioissa. Ehkä itse rahanpesijätkin seuraavat kiinnostuneina tätä käsittelyä, koska sen myönteisenä lopputuloksena niiden elämä voi muuttua paljon hankalammaksi.
<P>
Lisäksi haluaisin aivan ensimmäiseksi kiittää esittelijä Lehneä sekä kansalaisvapauksien ja -oikeuksien sekä oikeus- ja sisäasioiden valiokuntaa niiden jatkuvista ponnisteluista tämän tärkeän mutta erittäin arkaluonteisen ehdotuksen hyväksymiseksi mahdollisimman nopeasti. Rahanpesun torjunta on, kuten parlamentin jäsenet ovat korostaneet, huipputärkeä poliittinen painopiste, ja se on nyt olennainen osa törkeän ja järjestäytyneen rikollisuuden vastaista kampanjaa.
<P>
Kansainvälistä painostusta lisätään yhteisön ulkopuolisiin maihin ja niihin ulkomaisiin rahoituslaitoksiin, joita ei pidetä riittävän yhteistyöhaluisina tässä asiassa. Samanaikaisesti Euroopan unionin, joka on kansainvälisellä rintamalla taistellut aina eturivissä rikollista rahaa vastaan, on edelleen näytettävä tietä toisille kehittämällä ja hiomalla sisäisiä rahanpesun torjuntatoimiaan.
<P>
Näistä syistä parlamentti ja jäsenvaltiot pyysivät selväsanaisesti ehdotusta, jolla ajantasaistettaisiin ja laajennettaisiin vuoden 1991 rahanpesudirektiiviä. Komission mielestä viime marraskuussa yksimielisesti hyväksytty yhteinen kanta on järkevä kompromissiratkaisu tähän rikolliseen toimintaan - nimittäin esirikoksiin - liittyvään kysymykseen, kuten myös suojalausekkeisiin, jotka liittyvät ammattien, etenkin lakimiesammattien, sisällyttämiseen direktiivin soveltamisalaan.
<P>
Vastaukseksi parlamentin huoleen tapauksista, joissa asianajaja puolustaa tai edustaa asiakasta oikeudenkäynnissä tai selvittää asiakkaan oikeudellista asemaa, painottaisin, ettei tässä ole kyse velvoitteesta ilmoittaa rahanpesuepäilyjä. Nähdäkseni on kyllä suojattu ihmisten perusoikeudet, joihin täällä on viitattu. Ne eivät suinkaan ole vaarassa, kun tämä ehdotus tulee voimaan. Olen samaa mieltä jäsen Ludfordin kanssa siitä, että tässä suhteessa ehdotus on hyvä kompromissiratkaisu perusoikeuksien suojaamiseksi sellaisissa tapauksissa, kun lakimiehet puolustavat asiakkaitaan oikeudessa tai selvittävät asiakkaiden oikeudellista asemaa, mutta ei silloin, kun lakimiehet osallistuvat sellaisiin valmistelutöihin, joiden taustalla on tässä direktiivissä tarkoitettua toimintaa. Haluaisin myös muistuttaa, että työmme on saanut huomattavasti kansainvälistä huomiota esimerkiksi G7-kokouksessa ja rahanpesunvastaisessa toimintaryhmässä (FATF). Kansainvälinen yhteisö odottaa Euroopan unionilta ratkaisuja näihin vaikeisiin kysymyksiin.
<P>
Nyt siirryn käsittelemään suosituksessa toiseen käsittelyyn esitettyjä yksittäisiä tarkistuksia. Tarkistukset 1 ja 10 koskevat esirikoksia ja merkitsisivät perääntymistä yhteisen kannan kunnianhimoisista tavoitteista. Soveltamisalaa on päätetty laajentaa vähitellen kattamaan kaikki vakavat rikokset. Koska komissio on suostunut tähän laajennukseen, se ei voi hyväksyä näitä tarkistuksia. Tarkistukset 2, 3, 4, 5, 6, 8, 12, 13 ja 22 liittyvät oleellisesti ammattien kohteluun. Komissio ei valitettavasti voi hyväksyä tarkistuksia tässä sanamuodossa. Komission mielestä lakimiesammattikunta muodostaa erityistapauksen ja vaatii erityiskohtelua.
<P>
Sen vuoksi komissio ei hyväksy periaatetta, jonka mukaan kaikki ammatit saisivat täsmälleen saman kohtelun kuin lakimiesammatin ja notaarin ammatin harjoittajat. Tämä liittyy esimerkiksi sellaiseen toimintaan, joka saattaa kyseiset ammatit tämän direktiivin alaisiksi.
<P>
Komissio ei myöskään haluaisi sallia sitä, että jäsenvaltioilla olisi oikeus antaa kaikille ammatinharjoittajille mahdollisuus ilmoittaa epäilyistään sääntelyelimelle, mutta tukee tämän mahdollisuuden suomista lakimiesammatin harjoittajille. Mitä tulee vaikeaan neuvontakysymykseen, komissio on edelleen sitä mieltä, että rahoitusneuvonta tai yritystoimintaan liittyvä neuvonta olisi sisällytettävä direktiivin soveltamisalaan, kunhan se ei ole kytköksissä vireillä oleviin tai mahdollisiin oikeudenkäynteihin tai asiakkaan toiveeseen selvittää oikeudellinen asemansa.
<P>
Komissio tietenkin myöntää, ettei rajaa aina ole helppo vetää. Siitä huolimatta se pysyy tiukasti tällä kannalla. Kysyisin parlamentin jäseniltä, mitä he ajattelisivat, jos lakimies epäilee asiakkaansa suunnittelevan rahanpesua? Mitä jäsenet ajattelisivat, jos lakimies päättäisi olla ilmoittamatta epäilyistään esimerkiksi maansa asianajajayhdistykselle? Ei tällä asialla ole mitään tekemistä ihmisoikeuksien kanssa; tässähän on kyse yksinomaan tehokkaasta kampanjoinnista rahanpesutoimintaa vastaan, joka on vakava asia. Haluaisin jäsenten pitävän tämän mielessään.
<P>
Tarkistukset 7 ja 11 liittyvät toimivaltaisten viranomaisten rooliin. Komission mielestä yhteisen kannan teksti on täysin selkeä ja tyydyttävä, joten se ei voi hyväksyä näitä kahta tarkistusta. Tarkistus 9 laajentaisi rahoituslaitosten määritelmän koskemaan tiettyjä markkinoiden valvontaviranomaisia. Komission mielestä tällainen lisäys ei ole aiheellinen. Tarkistus 14 muuttaisi direktiivin soveltamisalaa muun kuin rahoitustoiminnan kohdalla sellaiseksi, että komissio ei voi sitä hyväksyä.
<P>
Tarkistukset 15 ja 16 koskevat asiakkaan henkilöllisyyden todistamista. Aikaisemmin tänä iltana esitettiin joitakin kommentteja siihen suuntaan, että asiakkaan henkilöllisyyden todistaminen voisi osoittautua kohtuuttoman hankalaksi ja byrokraattiseksi. Haluaisin lukea ehdotuksen 3 artiklan 1 kohdan, jossa sanotaan seuraavaa: "Jäsenvaltioiden on huolehdittava, että laitokset ja henkilöt, joihin tätä direktiiviäsovelletaan, vaativat asiakkaitaan todistamaan henkilöllisyytensä todistusvoimaisella asiakirjalla, kun ne aloittavat liikesuhteen, ja, laitosten kyseessä ollessa, erityisesti kun avataan tili tai säästötili taikka tarjotaan säilytyspalveluja." Tässä ei siis tosiaankaan ole kyse asiakkaasta, joka tilaa puhelimitse esitettä, tai muusta sellaisesta, vaan tässä on kyse liikesuhteen aloittamisesta.
<P>
Voiko kukaan teistä kuvitella, että pankki tai jokin muu rahoituslaitos aloittaisi liikesuhteen tarkistamatta asiakkaan henkilöllisyyttä? Minä en. Jos minun pitäisi aloittaa liikesuhde, haluaisin tietää hyvin tarkasti, kenen kanssa olen tekemisissä, missä asiakas asuu, mikä on hänen kansallisuutensa jne. En ymmärrä ollenkaan, mikä tässä olisi niin kohtuuttoman hankalaa ja byrokraattista. Komissio on siis sitä mieltä, että yhteinen kanta tarjoaa tässä suhteessa riittävän joustovaran.
<P>
Tarkistukset 17 ja 28 - joista jälkimmäinen jätettiin tänään - koskevat sellaisen asiakkaan henkilöllisyyden todistamista, joka ei itse ole läsnä. Komissio pelkää, että tarkistus 17 tekisi tekstistä liian joustamattoman, millä voisi olla kielteisiä jälkivaikutuksia sähköiseen kaupankäyntiin. Tarkistuksessa 28 on kyllä säilytetty komission tavoittelema joustavuus, mutta tarkassa sanamuodossa on vielä tiettyjä ongelmia. Siksi tarkistusta ei valitettavasti voida hyväksyä sellaisenaan.
<P>
Tarkistuksessa 18 pyritään muuttamaan poikkeuksia henkilöllisyyden todistamiseen tietyissä vakuutussopimuksissa. Komission näkemyksen mukaan tämä kysymys vaatisi tarkan teknisen tutkimuksen, ennen kuin näitä määriä voitaisiin tarkistaa. Tarkistukset 19 ja 20 koskevat kasinoasiakkaiden henkilöllisyyden todistamista koskevia vaatimuksia. Komissio katsoo, että nämä tarkistukset eivät paranna yhteistä kantaa.
<P>
Komission näkemyksen mukaan tarkistukset 21 ja 24 poikkeavat rahanpesun torjunnan perussäännöstä, jonka mukaan ei pitäisi varoittaa etukäteen asiakasta, josta ilmoitus tehdään. Komissio ei voi hyväksyä tätä poikkeusta. Tarkistuksilla 23 ja 25 muutetaan vuoden 1991 direktiivin säännöksiä epäilyttävien liiketoimien ilmoittamisesta; nämä säännökset eivät ole aikaisemmin aiheuttaneet mitään ongelmia, ja niitä ei komission mielestä tarvitse muuttaa.
<P>
Lopuksi tarkistukset 26 ja 27 viittaavat OLAFiin. Neuvosto poisti yhteisestä kannasta kaikki viittaukset OLAFiin ja pyysi komissiota esittämään erillisen ehdotuksen perustamissopimuksen 280 artiklan nojalla. Komissio valmistelee parhaillaan tätä ehdotusta. Sen vuoksi komissio katsoo, että nämä tarkistukset ovat tarpeettomia.

<SPEAKER ID=269 NAME="Puhemies">
Paljon kiitoksia, arvoisa komission jäsen!
<P>
Keskustelu on päättynyt.
<P>
Äänestys toimitetaan huomenna klo 12.00.

<CHAPTER ID=12>
Yhteisön ohjelmat / Oikeudellinen verkosto
<SPEAKER ID=270 NAME="Puhemies">
Esityslistalla on seuraavana yhteiskeskustelu seuraavista Keßlerin laatimista kansalaisvapauksien ja -oikeuksien sekä oikeus- ja sisäasioiden valiokunnan mietinnöistä:
<P>
(A5-0091/2001) ehdotuksesta neuvoston päätökseksi siviili- ja kauppaoikeutta koskevan Euroopan oikeudellisen verkoston perustamisesta (KOM(2000) 592 - C5-0561/2000 - 2000/0240(CNS));
<P>
(A5-0094/2001) ehdotuksesta neuvoston päätökseksi oikeusalalla toimiville tarkoitetun kannustus-, vaihto-, koulutus- ja yhteistyöohjelman toisen vaiheen perustamisesta (yleisiä ja rikosoikeudellisia asioita koskeva Grotius II) (KOM(2000) 828 - C5-0754/2000 - 2000/0339(CNS));
<P>
ehdotus neuvoston päätökseksi Euroopan unionin jäsenvaltioiden lainvalvontaviranomaisille tarkoitetun kannustus-, vaihto-, koulutus- ja yhteistyöohjelman toisen vaiheen perustamisesta (Oisin II) (KOM(2000) 828 - C5-0755/2000 - 2000/0340(CNS));
<P>
ehdotuksesta neuvoston päätökseksi ihmiskaupan ja lasten seksuaalisen hyväksikäytön torjunnasta vastuussa oleville henkilöille tarkoitetun tuki-, koulutus-, vaihto- ja yhteistyöohjelman toisen vaiheen perustamisesta (STOP II) (KOM(2000) 828 - C5-0746/2000 - 2000/0341(CNS));
<P>
ehdotuksesta neuvoston päätökseksi tuki-, vaihto-, koulutus- ja yhteistyöohjelman perustamisesta rikollisuuden ehkäisemiseksi (Hippokrates) (KOM(2000)786 - C5-0753/2000 - 2000/0304(CNS)).

<SPEAKER ID=271 NAME="Keßler">
Arvoisa puhemies, aloitan urakkani. Käsittelemme neljästä yhteistyöohjelmasta tehtyä ehdotusta neuvoston päätökseksi; ne koskevat yhteistyötä ja vaihtoa rikosasioissa tehtävässä poliisi- ja oikeudellisessa yhteistyössä. Vielä lyhyesti näistä ohjelmista: Grotiuksessa on kyse oikeusalalla toimivien yhteistyöstä, käytettävissä on 8,8 miljoonaa euroa. Oisin on lainvalvontaviranomaisten yhteistyöohjelma, ja käytettävissä on 8 miljoonaa euroa. STOPissa on kyse ihmiskaupan ja lasten seksuaalisen hyväksikäytön torjunnasta, käytettävissä on 6,5 miljoonaa euroa. Hippokrates on uusi ohjelma, joka koskee ennen kaikkea rikollisuuden ehkäisemiseksi järjestettävää koulutusta, ja siihen on tarkoitus käyttää 2 miljoonaa euroa. Hippokrates sopii muiden ohjelmien yhteyteen, sillä sen oleelliset näkökohdat, kuten voimassaoloaika, rahoitustapa ja rahoitusjärjestelmä ovat samoja kuin muita ohjelmia koskevissa ehdotuksissa.
<P>
Komissio on ehdottanut monivuotisten ohjelmien, Grotiuksen, Oisinin ja STOPin, jatkamista kahdella vuodella. Ohjelmien jatkaminen on periaatteessa myönteinen asia, sillä - vaikka kaikki jäsenvaltiot eivät osallistukaan niihin - on osoittautunut, että niiden avulla pystytään tehostamaan rikollisuuden estämisessä ja ehkäisemisessä tehtävää yhteistyötä ja edistämään siten myös Tampereen huippukokouksen päätelmän toteuttamista.
<P>
Komission täytäntöönpanokertomukset todistavat, että ohjelmien tavoitteet saavutettiin. Eräs ulkopuolinen tutkimus paljasti kuitenkin heikkoja kohtia näiden kolmen ohjelman täytäntöönpanossa, esimerkiksi hankkeiden tulosten hallinnassa ja levittämisessä. Kyseenalaista on myös, tuleeko hankkeeseen osallistujista todella entistä aktiivisempia, jos yhteisrahoituksen osuus lasketaan 80 prosentista 70 prosenttiin.
<P>
Kannatan sitä, että ehdokasvaltiot otetaan mahdollisimman varhaisessa vaiheessa mukaan näihin ohjelmiin, sillä näiden valtioiden poliisi- ja oikeudellisissa asioissa on vielä paljon korjattavaa, ja minä haluan, että ne otetaan mukaan mahdollisimman varhaisessa vaiheessa.
<P>
Aikakysymys on Ainoa asia, jossa mielipiteeni todella poikkeaa komission ehdotuksesta. Olisin halunnut, että meillä olisi ollut jo tällä hetkellä vain yksi puiteohjelma. Olen vakuuttunut siitä, että se olisi ollut mahdollista, jos komissio olisi sitoutunut asiaan paremmin. Kansalaisvapauksien ja -oikeuksien sekä oikeus- ja sisäasioiden valiokunta olisi toivonut komissiolta mittavampaa ja kunnianhimoisempaa ohjelmaa.
<P>
Seuraavat syyt puoltavat sitä, ettei eri rahoitusohjelmia pitäisi jatkaa toisistaan erillään. Hankkeen sijoittaminen konkreettiseen rahoitusohjelmaan vaikeutuu, kun hanke koskee jotakin yleistä aihetta, esimerkiksi perusoikeuskirjaa, tai samanaikaisesti useampaa aihealuetta tai kun siihen osallistuvat samanaikaisesti sekä jäsenvaltiot että ehdokasvaltiot.
<P>
Yksittäisten ohjelmien kasaantuminen lisää konfliktien todennäköisyyttä, vaikeuttaa taloudellista arviointia sekä yksittäisten ohjelmien ja unionin yleisten tavoitteiden johdonmukaisuuden tarkistamista. Parlamentin on vaikeampi seurata tapahtumien kulkua.
<P>
Se tosiasia, että ensisijaisesti rahoitetaan kolmansien osapuolten hankkeita, herättää kysymyksen, eikö toimielimillä ole mitään omia painopistealueita, jotka tarvitsevat rahoitusta. Ajattelen esimerkiksi turvapaikan hakijoita, rikoksen uhreja tai infrastruktuurin parannushankkeita. Tämän lisäksi koehankkeille ehdotetaan erillistä talousarviota. Kansalaisvapauksien ja -oikeuksien sekä oikeus- ja sisäasioiden valiokunta täten ehdottaa, että täysistunto kannattaa komission ehdotuksia, mutta samalla kehotamme komissiota esittämään hyvissä ajoin ennen vuoden 2001 loppua ehdotuksen kaikkien sellaisten aloitteiden vahvistamiseksi, joilla pyritään luomaan vapauteen, turvallisuuteen ja oikeuteen perustuva alue ja jotka perustuvat Euroopan unionista tehdyn sopimuksen VI osastoon ja Euroopan yhteisön perustamissopimuksen IV osastoon, jotta kansalaisten oikeuksia ja perusoikeuksia voitaisiin vahvistaa. Siinä oli kaikki tästä aiheesta.
<P>
Nyt siirryn käsittelemään siviili- ja kauppaoikeutta koskevaa oikeudellista verkostoa. Rikosasioita käsittelevän oikeudellisen verkoston perustamisesta päätettiin jo vuonna 1988. Tämä toimii sellaisten kansallisten yhteysviranomaisten välityksellä, jotka auttavat paikallisia viranomaisia neuvomalla niitä. Vaikka verkostolla oli aluksi ongelmia - luonteeltaan lähinnä teknisiä ja lingvistisiä - sillä on merkittävä panos rajat ylittävien rikosoikeudellisten menettelyjen yksinkertaistamisessa.
<P>
Komission ehdotuksella on tarkoitus laajentaa kansallisten yhteysviranomaisten yhteistyötä myös siviili- ja kauppaoikeudellisiin asioihin. Tämä toimenpide on mielestäni auttamattomasti myöhässä. Panen ehdotuksen tyytyväisenä merkille mahdollisuutena yksinkertaistaa jäsenvaltioiden oikeudellista yhteistyötä ja erityisesti helpottaa rajatylittäviä oikeudellisia menettelyjä. Kansalaisten on viime kädessä hyödyttävä verkoston toiminnasta, ja oikeudellisen yhteistyön tiivistäminen on vain välitavoite, jotta kansalaisille voitaisiin lopulta luoda oikeuteen perustuva alue. Sen vuoksi valiokunnan tarkistuksissa täsmennetään, että kansalaiset voivat kääntyä missä tahansa jäsenvaltiossa tuomioistuimien ja viranomaisten puoleen yhtä vaivattomasti kuin omassa maassaankin. Näin Eurooppa-neuvoston Tampereen toimintalinjoissa asetettu tavoite sisältyy ehdotukseen. Perimmäisenä tavoitteena on oltava oikeussuojan tehostaminen sekä nopeiden ja luotettavien oikeusasioita koskevien menettelyjen varmistaminen.
<P>
Uskon, että tämä verkosto voi olla samalla Bryssel II -yleissopimuksen täytäntöönpanon väline. Tämänhetkisestä rikosasioita käsittelevästä oikeudellisesta verkostosta saadut kokemukset ovat opettaneet, että uuden verkoston ja rikosasioita käsittelevän verkoston yhteysviranomaisten välillä on oltava tiivistä yhteistyötä. Tuleva luotettava sähköinen tiedonvaihtojärjestelmä voidaan rakentaa myös olemassa olevan hallinnon sähköisen tiedonvaihto-ohjelman pohjalta. Painotakin tässäkin asiassa ehdokasvaltioiden mukaan ottamista mahdollisimman aikaisessa vaiheessa.
<P>
Sellaisen keskitetyn, sähköisen Euroopan unionin tietokannan perustaminen, johon koottaisiin tiedot oikeusjutuista ja tuomioista, olisi tuomioistuimille ja oikeudenkäynnin osapuolille korvaamattoman arvokas väline. Sitä varten on olemassa jo valmis ehdotus. Kiitän jäsen Wallisia tarkistuksista, joista oli apua tekstin muotoilussa, ja kiitän valiokuntaa tarkistusteni tukemisesta. En voi kannattaa tarkistusta 8, joka koskee osanottajamäärän rajoittamista, ja yhdyn siten komission näkemykseen. Kukaan ei saanut minua vakuuttumaan tarkistuksesta 13, joka käsittelee tämän verkoston sisällä toteutettavaa koehanketta.

<SPEAKER ID=272 LANGUAGE="DE" NAME="Wuermeling">
Arvoisa puhemies, hyvät naiset ja herrat, kello on 23.15, ja hämärien tyyppien yö alkaa. Strasbourgissa, Brysselissä, niin, ympäri Eurooppaa, ympäri maailmaa, yli valtioiden rajojen harjoitetaan tänä yönä rikollisuutta, ihmisiä loukkaantuu, omaisuutta vahingoitetaan. Siinä mielessä tämä on oikea hetki keskustella Grotius-yhteistyöohjelmasta.
<P>
Kiitän kovasti esittelijä Keßleriä perusteellisesta pohjatyöstä Grotius-ohjelman analysoimisessa. Komission jäsen Vitorino, minusta tämä ohjelma on vapauteen, turvallisuuteen ja oikeuteen perustuvan alueen tärkeimpiä osatekijöitä. Haluaisin myös tunnustaa ryhmäni puolesta, että komissio sitoutuu tällaisella ohjelmalla alaan, joka on sille oikeastaan suhteellisen uusi, kun otetaan alkuperäinen tehtävänasettelu huomioon.
<P>
Grotius-ohjelman avulla luodaan oikeusalalle niin sanottuja toimivaltasaarekkeita, joita voimme pala palalta laajentaa ja jotka tihenevät pikku hiljaa, sillä voimme hyväksyä näitä asioita koskevia direktiivejä, asetuksia tai sopimuksia niin paljon kuin haluamme: ellei niitä toteuteta käytännössä, kaikki nämä yritykset menevät hukkaan. Juuri rahanpesu, josta äsken puhuimme, on sellainen ala, jolla oikeudelliset edellytykset ongelman torjumiseen ovat oikeastaan jo suhteellisen edistyksellisiä, myös yhteisötasolla. Vika on viime kädessä siinä, ettei näitä välineitä hyödynnetä tarpeeksi.
<P>
Grotius-ohjelma auttaa omasta puolestaan tekemään yhteisön lainsäädännöstä ei vain kirjoitetun vaan myös käytännön lain. Voin siksi sanoa ryhmäni puolesta, että kannatamme ehdottomasti Grotius-ohjelman jatkamista, ja haluaisin vielä sanoa, että Euroopan raha on erityisen hyvin sijoitettu.
<P>
Pidämme ohjelman pääkohtia myönteisinä, sillä ne vastaavat täysin oikeusalan tarpeita. Koulutustoimet, vaihto-ohjelmat, tutkimukset, seminaarit, julkaisut, juuri niiden avulla oikeuskäytäntömme pystyy hyödyntämään eurooppalaista lainsäädäntöä ja eurooppalaisia mahdollisuuksia. Haluaisin kuitenkin myös sanoa teille, että oikeuskäytännön tarpeet ovat kovin erilaisia. Se johtuu siitä, että koulutusjärjestelmät ovat erilaisia, että asioilla on Euroopan unionin eri alueilla hyvin erilainen merkitys ja että kansalliset oikeusjärjestelmät määrittävät tietenkin yksittäisten ammattiryhmien - tuomareiden, yleisten syyttäjien, asianajajien - tehtävät hyvin eri tavalla. Tämä oli muuten myös yksimielinen arvio oikeudellisten asioiden valiokunnassa, jonka puolesta puhun täällä. Oikeudellisten asioiden valiokunnassahan on koolla paljon oikeusalan toimijoita.
<P>
Haluan selventää asiaa konkreettisen esimerkin avulla. Suurkaupungeissa, kuten Frankfurtissa, Lontoossa tai Pariisissa Euroopan rahanpesua koskevaan lainsäädäntöön liittyvällä koulutuksella on ehkä aivan ratkaiseva merkitys, kun taas vaikkapa Saksan ja Ranskan tai Italian ja Ranskan rajaseuduilla se on suhteellisen pieni ongelma. Siksi - tämä asia on minulle erityisen tärkeä - joustavuus on Grotius-ohjelman menestyksen kannalta erittäin oleellista.
<P>
Vaikka jokin toimenpide vastaa ehkä täysin jonkin jäsenvaltion tarpeita, se ei välttämättä kohtaa lainkaan jonkin toisen alueen tarpeita. Sen vuoksi olemme esittäneet keskusteluissa epäilyjä, onko komission järkevää lyödä lukkoon esimerkiksi koulutuksen painopisteitä vuotuisissa ohjelmissa. Uskomme, että on järkevämpää luoda joustavat, pragmaattiset ja käytännölliset puitteet, joissa niillä, jotka haluavat yhteisön lainsäädäntöön liittyvää koulutusta, on mahdollisuus päättää koulutuksen sisällöstä itse ja räätälöidä toimenpiteet sen mukaisesti.
<P>
Kannatamme ohjelmaa ja toivomme, että se tuo Euroopan unionin oikeuskäytännölle menestystä jatkossakin.

<SPEAKER ID=273 LANGUAGE="EN" NAME="Wallis">
. (EN) Arvoisa puhemies, käytän oikeudellisten ja sisämarkkina-asioiden valiokunnan puolesta puheenvuoron, joka koskee Euroopan oikeudellista verkostoa käsittelevää ehdotusta.
<P>
Parlamentissa järjestettiin tänään vuotuinen keskustelu vapauteen, turvallisuuteen ja oikeuteen perustuvasta alueesta. Keskustelussa ei kumma kyllä sivuttu lainkaan tätä aihetta, nimittäin kansalaistemme oikeussuojaa siviili- ja kauppaoikeudellisissa asioissa. Tämä on kovin outoa, onhan kyse sisämarkkinoista, joilla kannustamme aktiivisesti kansalaisiamme matkustamaan ja yrityksiä harjoittamaan rajatylittävää toimintaa. Meidän vastuullamme on sen vuoksi tarjota oikeussuojaa, kun asiat menevät vikaan.
<P>
Ehdotuksen tavoitteena on sellaisen oikeuteen perustuvan alueen luominen Eurooppaan, josta on kouriintuntuvia etuja jokaiselle kansalaiselle. Toivon, ettei se tuota kenellekään pettymystä. Ehdotus on kaksitasoinen. Ensimmäinen taso muodostuu oikeusviranomaisten ja -henkilöstön verkostosta, jolla helpotetaan rajatylittävien riita-asioiden oikeuskäsittelyä siviili- ja kauppaoikeudellisissa asioissa. Mutta lähinnä minua kiinnostaa ehdotuksen toinen taso: tiedon jakaminen kansalaisille rajatylittävien riita-asioiden ratkaisemisesta.
<P>
Näiden asioiden ratkaiseminen on vaikeaa, eikä siihen kannata ryhtyä ilman päteviä ja erikoistuneita oikeudellisia neuvonantajia. Kansalaisemme joutuvat yhä useammin selvittelemään monimutkaisia rajatylittäviä ongelmia: tieliikenneonnettomuuksia, kiinteistökauppoja tai kiinteistöjen osa-aikaiseen käyttöoikeuteen liittyviä asioita - nämä ovat kansalaisten kohtaamia todellisia ongelmia. Vaikka olemmekin siirtymässä yhä enemmän tuomioistuinten ulkopuolisiin riitojenratkaisukeinoihin, meidän on varmistettava, että saatavilla on myös oikeudellista apua. Siksi ryhmäni kannattaa oikeudellisten asioiden valiokunnan tapaan tarkistusta, joka koskee asiantuntevan oikeudellisen neuvonnan tarjoamiseen liittyvää koehanketta. Tämän tulisi olla verkoston keskeinen ajatus - oikeusviranomaisten verkosto on asia erikseen, mutta todellisen rajatylittävän oikeussuojan tarjoavan verkoston perustaminen olisi paras tapa viestittää, että Euroopassa on toteutumassa todellinen oikeuteen perustuva alue kansalaisille, ja tämä olisi tehtävä sinä päivänä, kun käymme vuotuista keskustelua tästä aiheesta.

<SPEAKER ID=274 LANGUAGE="PT" NAME="Coelho">
Arvoisa puhemies, arvoisa komission jäsen, hyvät kollegat, kuten äsken kerrottiin, tämän aloitteen avulla ulotamme yksityis- ja kauppaoikeuden alalle rikosoikeudellisen verkoston kautta keräämämme kokemuksen. Ennen kaikkea olemme pitäneet kiinni jäsenvaltioiden oikeusviranomaisten välisen yhteistyön ja tietojenvaihdon merkityksestä vapauteen, turvallisuuteen ja oikeuteen perustuvan alueen luomisessa.
<P>
Käytän tilaisuutta hyväkseni ja kiitän jäsen Keßleriä erinomaisesta työstä, sillä hänen mietintönsä ansaitsee tukemme, sitäkin suuremmalla syyllä, kun siinä esitetään osuvia ehdotuksia, jotka koskevat erityisesti tämän uuden verkoston ja jo olemassa olevan rikosoikeudellisen verkoston välistä yhteistyötä, ehdokasvaltioiden osallistumista, toivottavaa ja tarpeellista avoimuutta verkon toiminnassa ja ennen kaikkea kansalaisten tiedonsaannin parantamista. Kannattaa pitää mielessä, että lopullisena tavoitteena on varmistaa, että Euroopan kansalaiset pääsevät kaikkien jäsenvaltioiden tuomioistuinten ja viranomaisten puheille yhtä helposti kuin omassa maassaan. Tämän tavoitteen saavuttamiseksi on myös tärkeää perustaa kansalaisille tarkoitettu tiedotusjärjestelmä, jolla kansalaisille tiedotetaan heidän oikeuksistaan. Mielestämme tässä asiassa on olemassa tiedotus- ja selkeysvaje. Me iloitsemme myös siksi komission jäsen António Vitorinon uusista toimivaltuuksista, joiden nojalla hänelle annetaan vastuu parempien viestintä- ja tiedotusstrategioiden laatimisesta komissiossa. Toivon, että hänen työssään aina osoittamansa kyvyt mahdollistavat sen, että tässä hankalassa ja arkaluonteisessa asiassa saadaan aikaan parannuksia, joiden kiireellisyys ja tarpeellisuus ovat ilmeisiä meille kaikille.
<P>
Lopuksi sananen ohjelmista, jotka ovat myös keskustelunaiheena: olemme kaikki yhtä mieltä niiden tärkeydestä ja lisäksi olemme samaa mieltä esittelijän ehdotuksesta, jossa pidetään järkevänä sulattaa eri ohjelmat yhdeksi ainoaksi puiteohjelmaksi: hajonnasta ei ole mitään etua ja uskon, että näin voimme saada synergiaetua ja selkeyttää asioita. Tästä asiasta haluaisimme kuulla myös komission jäsen António Vitorinon mielipiteen.

<SPEAKER ID=275 LANGUAGE="NL" NAME="Sörensen">
Arvoisa puhemies ja arvoisat kollegat, haluan aluksi kiittää jäsen Keßleriä hänen kahdesta mietinnöstään. Haluaisin lainata muutamia katkelmia eräästä haastattelusta, joka ilmestyi hiljattain alankomaalaisessa aikakauslehdessä. Kansainvälinen rikollisuus on menestyksekkäämpää, osaavampaa ja vaarallisempaa kuin koskaan. Samalla oikeuslaitos menettää kaikkialla maailmassa lähes kokonaan otteensa kansainvälisestä suurrikollisuudesta. Samalla kun huumeiden välittäjät, ihmisten salakuljettajat ja asekauppiaat hyötyvät täysin maailmanlaajuistumisesta, oikeuslaitos jää toivottomasti maan rajojen vangiksi. Tästä tulee kansainvälisen rikollisuuden kultainen vuosisata. Nykyiset kansainväliset rikollisjärjestöt ovat maailmanlaajuisia yrityksiä. Ne toimivat Harvardin kauppakorkeakoulussa hankittujen oppien mukaan niin kuin maailmanlaajuisesti toimivien yritysten on toimittava. Ajatelkaa kansainvälisesti, perustakaa yhteisyrityksiä ja tehkää strategisia liittoutumia. Euroopan unionista, Euroopasta, tulee suuri Disneyland järjestäytyneelle rikollisuudelle. Siksi on erittäin tärkeää, että eurooppalaista oikeusalan verkostoa aletaan kehittää nopeasti. Sitä ei tarvita pelkästään rikosasioita varten vaan myös siviili- ja liikeasioita varten. On sekä kiireellistä että välttämätöntä, että Eurooppa järjestäytyy ammattimaisesti ennen kaikkea oikeudellisissa asioissa. Siinä yhteydessä järjestäytyneen rikollisuuden on ehkä oltava meille esimerkkinä. Ryhmämme tukee jäsen Keßlerin laatimaa kahta mietintöä.

<SPEAKER ID=276 LANGUAGE="FR" NAME="Vitorino">
. (FR) Arvoisa puhemies, aivan ensimmäiseksi haluan kiittää kansalaisvapauksien ja -oikeuksien sekä oikeus- ja sisäasioiden valiokunnan puheenjohtajaa ja jäseniä sekä heidän esittelijäänsä Keßleriä siitä, että he ovat tukeneet komission ehdotuksia ja antaneet tietoja ohjelmien uudelleenorganisointia koskevasta strategiasta, joka kävi ilmi myös komission itse esittämien ehdotusten perusteluosasta.
<P>
Komission aikomuksena on jatkaa nykyisiä ohjelmia kahdella vuodella ja käynnistää samanaikaisesti Hippokrates-ohjelma yhtä pitkäksi ajaksi. Tavoitteena on ennen kaikkea olla keskeyttämättä rahoitusta ja välttää katkoksia ohjelman toiminnassa, sillä tämä saattaisi vain heikentää hankkeita ja vaikeuttaa asetettujen tavoitteiden saavuttamista. Todellinen tilanne on se, että näiden ohjelmien voimassaolo päättyi vuonna 2000. On siis erittäin tärkeää uusia ne mahdollisimman pian.
<P>
Uusi Hippokrates-ohjelma rikollisuuden ehkäisemiseksi joka on yksi tärkeimmistä tekijöistä rikollisuuden torjunnassa on saanut nimensä kuuluisan kreikkalaisen lääkärin mukaan, joka piti ennaltaehkäisyä parantamista parempana vaihtoehtona, ja se perustuu komission kokemuksiin muissa VI osastoon kuuluvissa ohjelmissa.
<P>
Uuden Hippokrates-ohjelman oikeusperusta ja hallintomenetelmät on luotu saman mallin mukaisesti kuin muissakin ohjelmissa, minkä ansiosta olen varma siitä voidaan yksinkertaistaa hallinnointia ja käyttää viiden vuoden kokemuksella huolellisesti käytännössä hiottuja rahoitusmuotoja.
<P>
Keßlerin mietintöluonnoksessa eri ohjelmien yhteensulautuminen näkyy selvästi niiden voimassaoloajan päättymisessä, joka on itse asiassa sama kuin komissio oli toivonut. Lisäksi tämä menetelmä antaa komissiolle mahdollisuuden kehittää sitä ennen hallinnoinnin rationalisointia ja yhdistää ohjelmia sellaiseksi kokonaisuudeksi, joka vastaa vapauteen, turvallisuuteen ja oikeuteen perustuvaa aluetta, johon perustamissopimuksissa, Wienin toimintasuunnitelmassa ja Tampereen Eurooppa-neuvoston päätelmissä pyritään.
<P>
Komission tavoitteena on siis yhdistää kaikki ohjelmat yhdenmukaisiksi kokonaisuuksiksi, ja se voi johtaa myös siihen, että esitämme puiteohjelmia, jotka liittyvät ensinnäkin Euroopan unionista tehdyn sopimuksen VI osastoon tai EY:n perustamissopimuksen IV osastoon, ja toiseksi turvapaikka- ja maahanmuuttoasioihin, joita mielestäni kannattaa ehdottomasti käsitellä eri tavalla kuin muita tavoitteita. Tämä ohjelmien sulauttamisstrategia lisää varmasti hallinnoinnin tehokkuutta ja avoimuutta ja sen avulla voidaan myös parantaa parlamentin mahdollisuuksia pysyä ajan tasalla siitä, mitä tapahtuu.
<P>
Komissio on siis täysin samalla aaltopituudella kuin Euroopan parlamentti, ja siitä voin olla vain iloinen. Meidän tehtävämme on kuitenkin valmistella tämä koordinointi oikein. Tämän vuoksi komissio jatkaa jo aloittamiaan pohdintoja ja käyttää tämän ajan keskeisimpien kysymysten selvittämiseen. Esitämme ohjelmien konsolidointiin liittyvät ehdotukset Keßlerin mietinnön linjausten mukaisesti vuoden 2001 loppuun mennessä.
<P>
Luotamme rakentavaan vuoropuheluun ja Euroopan parlamentin tukeen tämän toimenpiteen onnistumiseksi.
<P>
Seuraavaksi käsittelen ehdotusta neuvoston päätökseksi siviili- ja kauppaoikeutta koskevan Euroopan oikeudellisen verkoston perustamisesta. Kuten tiedätte, Euroopan unionin perustamissopimuksen 2 artiklassa asetetaan tavoitteeksi vapauteen, turvallisuuteen ja oikeuteen perustuvan alueen säilyttäminen ja kehittäminen. Wienin toimintasuunnitelmassa ja Tampereen Eurooppa-neuvoston päätelmissä tunnustettiin, että kaikki kansalaiset eivät voi nauttia vapaudesta todellisella oikeuteen perustuvalla alueella, jossa jokainen kansalainen voisi lähestyä minkä hyvänsä jäsenvaltion tuomioistuimia ja viranomaisia yhtä helposti kuin omassa jäsenvaltiossaan. Yhdessä tarkistuksessa te ehdotattekin aivan oikeutetusti, että tämä on tehtävä selväksi tänään käsiteltävässä päätöstekstissä.
<P>
Wienissä ja Tampereella tässä asiassa oltiin hyvin tarkkoja ja vaadittiin, että meidän pitäisi tutkia mahdollisuuksia laajentaa oikeudellista verkostoa myös siviilioikeuden alueelle ja luoda kansalaisia varten helppokäyttöinen tiedotusjärjestelmä, jota ylläpitäisivät kansalliset viranomaisverkostot.
<P>
Tämä on siis se Wienin ja Tampereen sopimusten luoma konteksti, johon tänään keskustelun aiheena oleva päätösehdotus sijoittuu.
<P>
Pyrimme ennen kaikkea löytämään kouriintuntuvaa hyötyä kansalaisille. Haluamme, että he voivat lähestyä minkä tahansa jäsenvaltion tuomioistuimia yhtä helposti kuin oman jäsenvaltionsa tuomioistuimia, jotta yksityishenkilöt ja yritykset voisivat toteuttaa oikeuksiaan. Aiomme saavuttaa tämän ottamalla käyttöön järjestelmän, joka perustuu kahteen asiaan. Haluan korostaa näitä kahta asiaa, koska mielestämme ne ovat yhtä tärkeitä.
<P>
Ensinnäkin on kyse sellaisen joustavan ei siis byrokraattisen rakenteen luomisesta, joka sujuvoittaa jäsenvaltioiden välistä oikeudellista yhteistyötä. Sellainen on jo käytössä rikosoikeuden alalla, ja olemme saaneet siitä paljon opettavaista kokemusta. Toinen asia on aivan yhtä tärkeä. ja kyse on siitä, että mennään pidemmälle kuin rikosoikeuden alalla ja otetaan käyttöön järjestelmä, jonka avulla kansalaisille annettaisiin helposti ymmärrettävää ja saatavilla olevaa tietoa, jonka avulla he voivat ainakin puolustaa rohkeammin oikeuksiaan muussa kuin omassa jäsenvaltiossaan, ja jonka avulla heidän on myös helpompi lähestyä tämän toisen jäsenvaltion tuomioistuimia.
<P>
Minun on siis kiitettävä esittelijä Keßleriä sekä lausunnon valmistelijoita Wallisia ja Wenzel­Perilloa siitä, että he ovat tukeneet aloitettamme.
<P>
Lainsäädäntötekstiin sisältyvistä tarkistusehdotuksista voin hyväksyä tarkistukset 1, 2, 3, 5 ja 9. Tarkennan kuitenkin tarkistuksen 3 kohdalla, että mielestämme ei ole esteitä sille, että uudet välineet voisivat sisältää erityisiä yhteistyömekanismeja. Toisaalta tarkistuksen 9 soveltamiselle on syytä jättää hieman liikkumavaraa.
<P>
Tarkistukseen 4 komissio suhtautuu varauksellisesti. Se ei tarkoita kuitenkaan sitä, että komissio hylkää ajatuksen kehittää oikeudellisen yhteistyön alalla siviili- ja kauppaoikeutta koskevia tietokantoja. Päinvastoin, kehittäisimme hyvin mielellämme sellaisia tietokantoja tällä alalla, sillä niistä voisi olla paljon hyötyä esimerkiksi hyväksyttyjen tai uusien välineiden käytön seurannassa. Pidämme tätä verkostoa siis välineenä, josta voi olla tässä tehtävässä todella paljon hyötyä. Tämän vuoksi, vaikka emme voikaan hyväksyä tarkistusta sellaisenaan, haluaisin vastata parlamentin toiveisiin ja todeta perusteluissa selvästi, että verkosto voi toimia tämän alan erityishankkeiden kehittämiseksi. Nämä hankkeet ovat erittäin tarkasti kohdennettuja ja niiden ensisijaiset tavoitteet on määritelty asianmukaisesti siviilioikeutta koskevan oikeudellisen verkoston välittömien toimien valossa.
<P>
Toinen tarkistus, jota komissio ei voi hyväksyä sellaisenaan, mutta johon sisältyvä ajatus tullaan ottamaan huomioon päätöstekstissä, on tarkistus 7. Komissio haluaisi, että verkosto voisi mahdollisimman hyvin hyödyntää hallintojen välisen telemaattisen tietojenvaihto-ohjelman (HVT) tarjoamia palveluja.
<P>
Lisäksi komissio voi hyväksyä osittain tarkistukset 10 ja 11 ja korostaa, että suunniteltu kolmen vuoden määräaika alkaa siitä, kun verkoston varsinainen toiminta käynnistyy. Minun on kuitenkin myönnettävä, että tilastotietoja sisältävien kertomusten esittäminen vuosittain rasittaisi kuitenkin liikaa itse verkostoa.
<P>
Sen sijaan komissio ei kannata tarkistusta 8 ja se suhtautuu varauksellisesti myös tarkistuksessa 6 esitettyyn yhteistyöhön rikosasioita koskevan oikeudellisen verkoston kanssa. Teemme tietenkin kaiken voitavamme sen hyväksi, että tätä yhteistyötä tehtäisiin käytännössä. Koska siviilioikeudellisen yhteistyöllä ja rikosoikeudellisella yhteistyöllä on erilainen oikeusperusta ja ne kuuluvat eri pilareihin, ei mielestämme ole tarkoituksenmukaista sisällyttää tähän tekstiin sellaista, mikä joka tapauksessa olen varma siitä tulee tapahtumaan käytännössä.
<P>
Lopuksi, arvoisa puhemies, hyvät parlamentin jäsenet, tämän ehdotuksen myötä haluamme ottaa käyttöön tehokkaan välineen, jolla voimme saavuttaa lopullisen tavoitteemme, joka on eurooppalaisen oikeuteen perustuvan alueen toteuttaminen siviili- ja kauppaoikeuden alalla, joka liittyy erityisesti paitsi kansalaistemme tahtoon ja arkielämään, myös yhteismarkkinoiden toimivuuteen.

<SPEAKER ID=277 NAME="Puhemies">
Paljon kiitoksia, komission jäsen Vitorino!
<P>
Keskustelu on päättynyt.
<P>
Äänestys toimitetaan huomenna klo 12.00.

<CHAPTER ID=13>
Tukijärjestelmä tiettyjen peltokasvien viljelijöille
<SPEAKER ID=278 NAME="Puhemies">
Esityslistalla on seuraavana Auroin laatima maataloutta ja maaseudun kehittämistä käsittelevän valiokunnan mietintö (A5-0117/2001) ehdotuksesta neuvoston asetukseksi tukijärjestelmästä tiettyjen peltokasvien viljelijöille annetun asetuksen (EY) N:o 1251/1999 muuttamisesta.

<SPEAKER ID=279 LANGUAGE="FR" NAME="Auroi">
. (FR) Arvoisa puhemies, BSE-kriisin vaikean tilanteen vuoksi ja jotta sato voitaisiin korjata 15. elokuuta 2001 jälkeen, arvoisa komission jäsen on ehdottanut kiireellisesti tukijärjestelmästä tiettyjen peltokasvien viljelijöille annetun neuvoston asetuksen muuttamista. Tämä toimenpide, joka on yksi seitsemästä kiireelliseksi luonnehtimastanne kohdasta, mahdollistaisi tiettyjen kesannoitujen alojen ottamisen jälleen viljelykäyttöön esimerkiksi apilaa varten.
<P>
Karjankasvattajat pitävät varmasti tätä päätöstä muuttaa asetusta kiireellisesti toivon merkkinä. Eurooppa ei hylkää heitä eikä halua asettaa heitä vastuuseen tilanteesta, jossa he ovat usein uhrin asemassa.
<P>
Kiireellinen tai ei, tämä päätös on suoraa jatkoa elintarvikkeiden turvallisuutta käsittelevälle valkoiselle kirjalle, jossa esitettiin myös eläinrehutuotantoon liittyvien ongelmien sisällyttämistä ehdotuksiin.
<P>
Ehdotus antaa myös tilaisuuden käsitellä nautakarjan terveessä ruokinnassa välttämättömiin kasviproteiineihin liittyvää ongelmaa. Kasviproteiineja ei tuoteta Euroopassa tarpeeksi, muun muassa Blair House -sopimusten vuoksi. Kesannointi on johtanut viljelymaan poistamiseen viljelykäytöstä samalla kun eläimiä on ruokittu osittain lihajauhoja sisältävillä eläinproteiineilla. Jotta kaiken karjan ruokinnassa voitaisiin palata terveen rehun käyttöön ja näin päästä eroon myös hullun lehmän taudin aiheuttamasta kriisistä, on välttämätöntä muuttaa kesannointijärjestelmää siten, että viljelykäytöstä poistettuja alueita voitaisiin käyttää rehukasvien tuotantoon.
<P>
Arvoisa komission jäsen, teidän ehdotuksenne on kyllä oikeansuuntainen, vaikka se tuokin vain pienen muutoksen asetukseen. Muutoksella on vain symbolista arvoa, mutta me parlamentin jäsenet voimme mennä pitemmälle ja pitää sitä alkusysäyksenä pohdinnoille, jotka johtavat aikanaan koko Agenda 2000 -ohjelman tarkistamiseen.
<P>
Ehdotettujen toimenpiteiden ensivaiheen tavoitteena on siirtyminen viljelykäytöstä poistamisesta sellaiseen järjestelyyn, jossa vuoroviljelyä laajennetaan ainoastaan luonnonmukaiseen viljelyyn. Tällöin tiettyjä kesannointialueita voitaisiin käyttää sellaisten kasvien viljelyyn kuten herneet, härkäpavut, linssit, kahviherne, lupiini, virnat, sinimailanen, sarviapila, hunajalootus, apila, valkoapila ja muut, joita en muista. Järjestelyllä olisi myönteinen vaikutus luonnonmukaisen, rehutuotantoon perustuvan karjankasvatuksen kannustamiseen. Sillä olisi myös myönteisiä vaikutuksia ympäristöön, koska - kuten tiedämme - maan viljelykäytöstä poistaminen on usein ympäristölle haitallista.
<P>
Sen sijasta, että kannustettaisiin proteiinipitoisten kasvien ja valkuaispitoisten öljykasvien viljelyä massatuotantona ja suosittaisiin vuoroviljelyä pinta-alaan tai määrään perustuvilla palkkioilla, ehdotetun mukautuksen jälkeen kesannointialueita voitaisiin osittain käyttää ihmisravinnoksi kelpaamattomien rehupalkokasvien viljelyyn.
<P>
Ehdotus on myös askel kohti yhteisen maatalouspolitiikan uudelleen suuntaamista meidän kaikkien toivomaan, laatuun perustuvaan karjankasvatukseen ja laajaperäiseen tuotantoon. Kysymys onkin siitä, olisiko tällainen uudelleen suuntaaminen rajoitettava pelkästään luonnonmukaiseen viljelyyn asetuksen 2092/1991/ETY mukaisesti vai olisiko mahdollista mennä vielä pidemmälle? Jälkimmäisessä tapauksessa perinteistä viljelyä harjoittavien maatilojen olisi voitava saada samat edut, jos ne sitoutuvat viljelemään kesannointialueillaan ainoastaan rehukasveja.
<P>
Näin ollen tukien saamisen edellytyksenä oleva velvoite täydentää viljanviljelyä rehupalkokasvien ja rehukasvien viljelyllä voi osaltaan edistää ekologisen vuorottelun käyttöönottoa ja maaperän tervehdyttämistä. Tällainen velvoite yhdessä hyvien viljelykäytäntöjen kanssa mahdollistaisi paluun terveeseen kasvinvuorotukseen kuten jo tehdään luonnonmukaisessa maataloudessa.
<P>
Jos vaatimus kesannointialueiden käyttöönotosta kuitenkin rajoitetaan vain luonnonmukaiseen viljelyyn, toimenpide on vain kosmeettinen. Komissio ehdottaa liian rajoittavasti, että kesannointialueet otettaisiin käyttöön vain luonnonmukaisessa viljelyssä. Se ei johdu siitä, että komissio ihailisi luonnonmukaisia viljelijöitä, vaan siitä, että komissio ei halua vahingoittaa WTO:n kanssa tehtyjä sopimuksia ryhtymällä toimiin, jotka hyödyttäisivät kaikkia Euroopan unionin viljelijöitä. Kun otetaan huomioon elintarviketurva WTO:n kanssa tehtyjä sopimuksia silmällä pitäen, näitä sopimuksia ei kuitenkaan rikottaisi, jos jäsenvaltiot muuttavat näitä sääntöjä, kuten talous- ja sosiaalikomiteakin korostaa.
<P>
Lisäksi, jos kyse on kuluttajien terveydestä ja maanviljelijöiden selviytymisestä, täytyisi meidän uskaltaa myös tarkistaa näitä kuuluisia sopimuksia. Presidentti George Bush junior ei kursaile läheskään yhtä paljon ilmastonmuutoksia koskevaa Kioton pöytäkirjaa! Nyt on tärkeintä tehdä pikaisesti ensimmäinen päätös, jotta maanviljelijät voivat kylvää kasveja jo tänä markkinointivuonna. Paras vaihtoehto olisi ollut se, että kaikki perinteistä viljelyä harjoittavat tilat olisivat voineet kylvää kesannointialueille proteiinipitoisia peltokasveja ennen 15. elokuuta, mutta komissio ei sitä hyväksy.
<P>
Arvoisa komission jäsen, koko maatalouden ja maaseudun kehittämisen valiokunta ehdottaa teille kompromissia vuodelle 2001: pelkän luonnonmukaisen viljelyn lisäksi se koskee kaikkia maatiloja, joilla sovelletaan maatalouden ympäristötoimia. Vuodesta 2002 lähtien näitä toimia voitaisiin soveltaa laajemmin myös perinteiseen maatalouteen.
<P>
Tämän täsmällisen ehdotuksen pitäisi olla vain ensimmäinen askel kohti yhteisen maatalouspolitiikan kokonaisvaltaisempaa uudistusta.

<SPEAKER ID=280 LANGUAGE="DE" NAME="Jeggle">
Arvoisa puhemies, arvoisa komission jäsen, hyvät kollegat, käsiteltävänä olevassa ehdotuksessa tiettyjen peltokasvien viljelijöille annetun asetuksen muuttamisesta komissiolla on tarkoitus edistää luonnonmukaista maataloutta tukemalla rehupalkokasvien viljelyä kesannoiduilla aloilla. Tämä mahdollisuus pitäisi tarjota kuitenkin muillekin kuin vain tuotantonsa perusteella asetuksen (EY) N:o 2092/91 mukaiseen järjestelmään osallistuville yrityksille, siis luonnonmukaisille tiloille. Kritiikkimme kohdistuu tähän, ja neuvostokin on asiasta pääosin samaa mieltä. Haluan korostaa sitä tässä yhteydessä. Vaadimme, ettei rehupalkokasvien viljelyä kesannoiduilla aloilla sallita vain luonnonmukaisilla tiloilla, vaan kaikilla karjankasvatustiloilla BSE- ja suu- ja sorkkataudin aiheuttaman tilanteen vuoksi. Näin monet karjankasvatustilat voisivat saada hieman korvausta BSE:n ja suu- ja sorkkataudin aiheuttamista, osittain todella vakavista, taloudellisista menetyksistä. Luonnonmukaisten tilojen lisäksi pitäisi ottaa huomioon ainakin maatalouden ympäristöohjelmiin osallistuvat yritykset, siis yritykset, jotka osallistuvat asetuksen 1257/99 mukaisiin komission hyväksymiin kansallisiin ympäristöohjelmiin.
<P>
Komission tässä yhteydessä esittämä väite, että meidän ehdotuksemme merkitsisivät kesannointikeinosta luopumista, ei ole varmastikaan perusteltu. Jokaiselle BSE:n ja suu- ja sorkkataudin takia ryövätyksi joutuneelle maanviljelijälle, joka osallistuu tähän tukitoimenpiteeseen, on selvää, ettei EU:n tarkoituksena ole avata mitään uutta rahahanaa. Hän on kiitollinen ja pitää sitä vain erittäin viisaana tekona tässä lohduttomassa tilanteessa, joka jättää meille kovin pienen pelivaran karjankasvatustilojen asioissa.
<P>
Toiseksi, komissio itse on sitä mieltä, että rehupalkokasvien viljelyllä pystytään palauttamaan maaperän viljavuutta entiselleen, mihin on kovasti pyritty. On käsittämätöntä, miksi vain luonnonmukaisesti viljelevien yritysten tulisi hyötyä tästä jälleenkäsittelystä. Lihajauhojen käytön kieltämisen jälkeen vahvasti proteiinipitoisten rehupalkokasvien viljelyn tukemisessa on jo jotain järkeäkin. Tarvitsemme niitä paljon enemmän kuin tällä hetkellä tuotetaan. Olkoonpa soijan tuominen kuinka kannattavaa tahansa. Jos kuitenkin haluamme kestävän maatalouden, meidän on edistyttävä tässä asiassa.

<SPEAKER ID=281 LANGUAGE="FR" NAME="Souchet">
Arvoisa puhemies, hyvin pieniä muutoksia sisältävässä asetusluonnoksessa esittelijä Auroin ansioksi voidaan lukea se, että hän avaa konkreettisen reitin, jonka avulla voidaan vaikkakin hyvin vaatimattomalla tavalla alkaa pienentää valtavaa valkuaispitoisten öljykasvien vajetta.
<P>
Vaikka suurin osa tiloista onkin sekatuotantotiloja, komissio ehdottaa, että vain sataprosenttisesti luonnonmukaista viljelyä harjoittaville tiloille mikä vastaa tuskin 2 prosenttia unionin viljelyaloista annettaisiin mahdollisuus viljellä rehupalkokasveja kesannointialueilla, mikä vastaa alle 10 prosenttia näiden tilojen viljan, öljykasvien ja valkuaiskasvien viljelyyn tarkoitetusta alasta.
<P>
Jäsen Auroi ehdottaa, että tämä mahdollisuus annettaisiin myös perinteistä viljelyä harjoittaville maatiloille, erityisesti karjatiloille, ja hän on oikeassa. Vaikka ehdotusta muutettaisiinkin tällä tavoin, se ei silti riitä ratkaisemaan ongelmaa. Valkuaispitoisten öljykasviemme vaje, joka on pahentunut huomattavasti Blair House -sopimukseen sisältyvien velvoitteiden vuoksi, ylitti 35 miljoonaa tonnia jo ennen kuin yksimahaisten ruokkiminen lihajauholla kiellettiin. On lisättävä, että sen jälkeen tuonti on lisääntynyt 300 000 tonnilla kuukaudessa.
<P>
Näin ollen tilannetta voidaan elvyttää ja kuluttajiemme jäljitettävyyttä koskeviin vaatimuksiin voidaan vastata vain kunnianhimoisella "valkuaisaineohjelmalla". Tämän vuoksi olen todella pettynyt siihen torjuvaan asenteeseen, jota komissio osoittaa 16. maaliskuuta antamassaan tiedonannossa, jossa sovelletaan lyhytnäköistä vapaakauppaan perustuvaa politiikkaa. Palaan tähän asiaan huomisessa keskustelussa.

<SPEAKER ID=282 LANGUAGE="DE" NAME="Fischler">
Arvoisa puhemies, hyvät naiset ja herrat, haluaisin esittää ensin lämpimät kiitokseni teille, esittelijä Auroi. Haluaisin kiittää myös maataloutta ja maaseudun kehittämistä käsittelevää valiokuntaa, joka tarkisti nopeasti ja perusteellisesti luonnonmukaisten tilojen kesannoitujen alojen käyttöä koskevan ehdotukseni, jonka esitin täysistunnossa jo seitsemän kohdan ohjelman yhteydessä.
<P>
Haluaisin kuitenkin korostaa, ettei ehdotetun toimenpiteen tarkoituksena ole korvata tällä hetkellä eläinten ruokinnassa kiellettyä lihajauhoa. Meillä on huomenaamulla tilaisuus keskustella tästä asiasta. Meillä, siis komissiolla, on aivan toisenlainen tavoite, nimittäin luonnonmukaisen viljelyn tuen lisääminen, sillä luonnonmukaiset viljelijät ovat huomattavasti riippuvaisempia rehupalkokasvien, kuten apilan ja sinimailasen, viljelystä kuin perinteisen viljelyn harjoittajat. Olen siksi sitä mieltä, että komission ehdottamasta mahdollisuudesta on luonnonmukaisten viljelijöille suurta hyötyä.
<P>
Emme saisi myöskään unohtaa, että luonnonmukaisiin yrityksiin rajoittumiseen on hyviä syitä. Toisaalta on varmistettava, että kesannointi pysyy tehokkaana tuotannonvalvonnan välineenä, jotta vesiviljelyyn myönnettävät tukemme pysyisivät sinisessä laatikossa. Toisaalta luonnonmukaisten yritysten tietty suosiminen on paikallaan, koska tuotantoehtojen täyttäminen olisi niille muuten vielä paljon vaikeampaa. Nämä perustelut on syytä pitää mielessä, kun keskustelemme huomenna proteiinipitoisten peltokasvien kysynnästä ja tarjonnasta.
<P>
Tästä syystä minun on hylättävä tarkistukset, joilla pyritään siihen, että kesannoituja aloja käytettäisiin kaikenlaisten rehupalkokasvien ja proteiinipitoisten kasvien viljelyyn sekä siihen, että järjestelmä koskisi muitakin kuin vain luonnonmukaisia tiloja. Tarkistukset 1, 2, 3, 4 ja 5 liittyvät proteiinipitoisten peltokasvien kysynnän ja tarjonnan suhteeseen. Yksikköni arvioivat tätä asiaa ja tekivät siinä päätöksen, kun neuvosto oli antanut sen joulukuussa Nizzan huippukokouksen yhteydessä komission tehtäväksi. Selvitän sitä huomenna aamupäivällä pidettävässä täysistunnossa. En haluaisi siksi käsitellä sitä tänään enempää.
<P>
Lopuksi vielä yksi huomautus, joka liittyy läheisesti tänään keskustelun aiheena olleeseen ehdotukseen: luonnonmukaiset viljelijät voivat hyötyä heille tarjotusta mahdollisuudesta vielä tänä vuonna vain, jos neuvosto pystyy päättämään asiasta nopeasti, sillä ehdotuksissamme esitetty järjestely koskisi jo 15. tammikuuta 2001 alkanutta kesannointikautta ja olisi siitä lähtien voimassa.

<SPEAKER ID=283 NAME="Puhemies">
Paljon kiitoksia, arvoisa komission jäsen!
<P>
Maataloutta ja maaseudun kehittämistä käsittelevän valiokunnan puheenjohtaja on pyytänyt lyhyen puheenvuoron. Hyvä puheenjohtaja, saatte siihen luvan!

<SPEAKER ID=284 LANGUAGE="DE" NAME="Graefe zu Baringdorf">
Arvoisa puhemies, vetoaisin työjärjestyksen 122 artiklaan. Se koskee henkilökohtaisia lausumia. Artiklassa sanotaan, että jäsen voi antaa henkilökohtaisen lausuman, jos hänestä on esitetty huomautuksia. Valitan nyt siitä, ettei minusta esitetty minkäänlaista huomautusta. Ehkäpä saan siitä huolimatta antaa henkilökohtaisen lausuman. Olisin nimittäin halunnut jonkun sanovan, että komission ehdotukset ja meidän edelleen tekemämme tarkistukset ja ehdotukset tuottavat maatalousvaliokunnan puheenjohtajalle suurta mielihyvää. Kukaan ei sanonut, että me - erityisesti minä - olemme työskennelleet tämän asian parissa vuosia ja että olemme kovin iloisia tästä komission jäsen Fischlerin tekemästä ehdotuksesta ja että me - vaikka emme käsittelekään kaikkia ehdotuksia - kannatamme kaikesta huolimatta kesannoitujen alojen käyttöä sekä vuoroviljelyn ekologista hyödyntämistä. Halusin sanoa tämän henkilökohtaisena huomautuksena. Arvoisa puhemies, paljon kiitoksia, että annoitte minulle siihen mahdollisuuden.

<SPEAKER ID=285 NAME="Puhemies">
Kollega ei tuoreena puheenjohtajana unohtanut, mitä temppuja voi käyttää saadakseen vielä puheenvuoron. Puheenjohtaja Graefe zu Baringdorf, se, mitä sanoitte, oli kuitenkin mielenkiintoista!
<P>
Käsittely on päättynyt.
<P>
Äänestys toimitetaan huomenna klo 12.00.
<P>
Kiitän kaikkia, jotka jaksoivat näin pitkään, erityisesti komission jäseniä ja sen virkamiehiä!
<P>
(Istunto päättyi klo 23.50.)

<CHAPTER ID=15>
Saksan liittotasavallan presidentin Johannes Raun puhe
<SPEAKER ID=286 NAME="Puhemies">
Euroopan parlamentilla on kunnia ja ilo ottaa ystävyyden hengessä vastaan sen uuden Saksan liittopresidentti, joka on pystynyt esimerkillisesti vastaamaan kansan yhdistämisen haasteeseen ennen uudelle vuosituhannelle siirtymistä.
<P>
Saksan, joka Berliinin muurin rauhanomaisen murtumisen jälkeen on halunnut liittää tämän kansojen jälleenyhdistymisen kiinteästi Euroopan integroitumisprosessin vahvistamiseen ja joka on antanut siitä myös selkeitä viestejä ennen kaikkea liittymällä yhteiseen rahaan siitäkin huolimatta, että se oli kiintynyt markkaan ja ylpeä sen mukanaan tuomasta kukoistuksesta ja vakaudesta.
<P>
Saksan, jossa uudet sukupolvet ovat oikeutetusti sitä mieltä, ettei heidän tarvitse kantaa niiden synkkien vuosien taakkaa, jolloin heitä ei vielä ollut.
<P>
Saksan, joka Kosovon kauhistuttavien tapahtumien edessä otti ratkaisevan historiallisen askeleen ja liittyi kansainvälisen yhteisön joukkoihin, joiden tehtävänä oli puolustaa ihmisen perusoikeuksia, ja joka on nyt hyvin keskeisellä sijalla muodostamassa turvallisuudesta vastaavia eurooppalaisia joukkoja, jotka puolustavat rauhaa.
<P>
Saksan, jonka väestömäärä Unionissa otettiin aikaisempaa paremmin huomioon Nizzan sopimuksessa ja jolta muut jäsenvaltiot erityisesti pienimmät jäsenvaltiot odottavat, että se valvoo jatkossakin muiden suurten valtioiden kanssa, että unionin päätöksenteossa yhteisön henki on tärkeämpi kuin lukumäärä.
<P>
Maantieteellisen asemansa ja dynaamisen taloutensa vuoksi Saksa on avainasemassa seuraavassa koko Euroopan mantereen yhdistymisessä Euroopan unioniin. Sillä on enemmän kokemusta äskettäin koetusta alkuinnostuksesta, mutta myös niistä tilapäisistä vaatimuksista, vaikeuksista ja turhautumisista, joita tällainen prosessi merkitsee.
<P>
Myös liittovaltiorakenteesta saamansa kokemuksen vuoksi teidän johtamallanne Arvoisa presidentti, Saksalla on merkittävä asema niissä tulevaisuutta koskevissa pohdinnoissa, jotka aloitettiin Nizzassa teidän ja Italian aloitteesta unionin tulevaisuutta koskevan julistuksen välityksellä, jotta voisimme yhdessä määritellä uudelleen laajentuneen unionin laadullisen rakenteen tasapainottamalla paremmin yhteisön, jäsenvaltioiden ja alueiden keskinäisiä toimivaltuuksia.
<P>

<P>
Euroopan rakentamisen ensimmäisten 50 vuoden aikana Saksan myöntämä rahoitus yhteisön hyväksi, olipa kyse sitten yhteisestä maatalouspolitiikasta tai koheesiorahastosta, on ollut huomattavan suuri. Annan tästä tunnustusta toisiaan seuranneille liittokanslereille, jotka ovat pysyneet tällä solidaarisuuden tiellä, joka on ollut todisteena heidän päättäväisyydestään rakentaa yhtenäinen Eurooppa. Viime vuosikymmenten osalta haluan aivan erityisesti antaa tunnustusta liittokansleri Schmidtille, liittokansleri Kohlille ja tänään myös liittokansleri Schröderille.
<P>
Nykyisin ehdokasvaltioiden talouden ja perusrakenteiden nostaminen tyydyttävälle tasolle vaatii edelleen ja tulee vaatimaan jatkossakin unionilta merkittävää taloudellista tukea. Se on näiden valtioiden etu ja se on myös meidän etumme, sillä ei riitä, että laajentuminen toteutetaan, vaan se täytyy toteuttaa myös onnistuneesti.
<P>
Vaikka ponnistukset täytyykin jakaa tasapuolisesti, uskon, että Saksa tulee huolehtimaan todella tarkasti siitä, että niitä uusia tukia, joita joudumme myöntämään yksille, ei kuitenkaan jouduta vain ottamaan pois toisilta. Toivon nimittäin, että tässä asiassa unionin sisäisten alueiden välinen koheesio säilyy, että ne taloudelliset mutta ennen kaikkea inhimilliset tragediat, joita BSE:hen ja suu- ja sorkkatautiin liittyvät eläintaudit nykyisin tietyissä maissa aiheuttavat, hoidetaan todellakin solidaarisesti, ja että unioni tukee Välimeren etelänpuoleisia maita, jotka kärsivät raskaasti alikehittymisestä ja sellaisista paikallisista ongelmista, jotka ovat yhtä suuri vaiva omalletunnollemme kuin riski koko maailman vakaudelle ja rauhalle.
<P>
Lopuksi haluan korostaa, että kaikista niistä maista, jotka ovat tunnustaneet Euroopan parlamentin keskeisen merkityksen unionin demokraattiselle toimivuudelle, Saksa on aina ollut etusijalla. On vielä paljon tehtävää sellaisissa asioissa, joita Nizzan huippukokouksessa ei pystytty viemään niin pitkälle kuin olisimme toivoneet. Tiedän, että aiotte tänään hahmotella suuntaviivoja kunnianhimoiselle Euroopan rakennushankkeelle, ja olen kiitollinen teille, arvoisa presidentti, että olette tulleet tekemään sen tänne Euroopan parlamenttiin. Pitemmittä puheitta, annan teille puheenvuoron.
<P>
(Suosionosoituksia)

<SPEAKER ID=287 LANGUAGE="DE" NAME="Rau">
Arvoisa puhemies, hyvät parlamentin jäsenet, kiitän teitä, arvoisa puhemies, että kutsuitte minut esittämään tänään korkea-arvoisen parlamentin eteen ajatuksiani Euroopan tulevaisuudesta.
<P>
Eurooppa tulee kansalaisilleen yhä vain konkreettisemmaksi, yhä havainnollisemmaksi, koska se on aina vain suoremmassa kosketuksessa heihin. 271 päivän kuluttua 12 Euroopan valtion kansalaisilla on yhteistä valuuttaa lompakossaan. Matkustamme vapaasti Euroopassa, Nordkappista Gibraltariin. Mutta tunnemmeko myös olevamme eurooppalaisia?
<P>
Koen tämän asian, kuten suurenmoinen eurooppalainen toimittaja, italialainen Luigi Barzini, sen kerran muotoili, "... että olemme kiistämättömästä monimuotoisuudesta ja erilaisuudesta huolimatta pohjimmiltamme kaikki samasta puusta veistetty..."
<P>
Meillä on paljon yhteisiä perinteitä, mistä Winston Churchillkin muistutti kuuluisassa puheessaan, jonka hän piti Zürichissä syyskuussa 1946. Hänen mielestään yhteinen eurooppalainen perintö muodostui kristinuskosta ja kristillisestä etiikasta, kulttuurista, taiteista, filosofiasta ja tieteestä, aina antiikista uuteen aikaan asti.
<P>
Me kaikki tiedämme myös ajankohtaisia esimerkkejä Euroopan yhteisistä tavoitteista. Eikö viimeistään maailmanlaajuistuminen pakota meidät eurooppalaiset tiedostamaan, ettei kulttuurisen rikkautemme monimuotoisuus saa joutua maailmanlaajuisten mediamahtien yhdenmukaistamisen pelipalloksi tai uhriksi, että meiltä vaaditaan yhteistä vastausta Euroopan fundamentalistien ja etnisten puhdistusten vaikeuttamaan arvokysymykseen ja että markkinoille on asetettava sosiaalisia ja ekologisia rajoja?
<P>
Huomaamme, miten suurta mielenkiintoa Euroopan unionia kohtaan nykyään tunnetaan monessa valtiossa. Tähän on varmasti käytännön syitä, ja onhan totta, että Euroopan unionista on kaikille sen jäsenille hyötyä. Se ei ole kuitenkaan vain jotakin tiettyä tarkoitusta palveleva yhteisö. Eurooppa merkitsee tiettyä käsitystä ihmisen olemassaolosta, ihmisten yhteiselosta. Siksi pyrimme jatkuvasti luomaan tasapainon yksittäisen ihmisen vapauden sekä hänen yhteiskunnasta ja yhteisöstä kantamansa vastuun välille.
<P>
Etevimmät ennustajatkaan eivät osanneet 1950-luvulla edes uneksia, millaisen konkreettisen muodon Euroopan yhdentyminen saisi, miten monelle alalle se ulottuisi. Yhteistoiminnalla saavutettujen tulosten pitäisi rohkaista meitä asettamaan uusia tavoitteita. Meidän on kuitenkin todettava itsekriittisesti, että kansalaisten laajan kannatuksen ohella esiintyy myös epäilyä ja epäluottamusta, jopa Euroopan yhdentymishankkeen torjumista.
<P>
Minusta on tärkeää, etteivät epäily ja kritiikki kohdistuisi niin selvästi yksittäisiin toimenpiteisiin ja niiden vaikutuksiin. Suurin osa ihmisistä tietää, mitä merkitsee elää vuosisatoja kestäneiden erimielisyyksien jälkeen sovussa keskenään, miten hyvin olemme onnistuneet lisäämään yhdessä hyvinvointiamme, kuinka paljon yrityksemme hyötyvät sisämarkkinoista, kuinka paljon parempaa tutkimusta Euroopan yhteistyöllä voidaan saada aikaan, että on suuri edistysaskel, kun muihin Euroopan valtioihin voi asettua asumaan suuremmitta vaikeuksitta tai että yhä useampia tutkintoja hyväksytään Euroopan laajuisesti.
<P>
Euroopan ihmisten huolet liittyvät siihen, miten vaikeasti selkiytyvää yhdentymishanketta organisoidaan ja miten vähäinen merkitys heillä näyttää siinä olevan. Monet kansalaiset kysyvät aivan oikeutetusti: Kuka oikeastaan ohjaa Euroopan yhdentymisjunan veturia? Millaiset nopeusrajoitukset tällä junalla on? Millaiset liikennesäännöt? Minkä suunnan se valitsee ja miten? Mitkä vaunut siihen liitetään ja mitkä siitä irrotetaan? Ja, mihin juna lopulta vie?
<P>
Nämä eivät ole mitään akateemisia kysymyksiä. Ne ovat kysymyksiä, joita suvereeni, eli kansa, esittää kaikissa Euroopan valtioissa. Ei saa olla epäilystäkään siitä, että näistä kysymyksistä voisi päättää joku muu kuin jokaisen eurooppalaisen demokratiamme suvereeniset elimet, siis kansa.
<P>
Joskus kuulen sellaista, ettei perinteisessä mielessä tarkoitettu demokraattinen prosessi voi tulla Euroopassa kysymykseen jo senkään vuoksi, että ei ole olemassa yhdessä valtiossa asuvaa yhtenäistä Euroopan kansaa. Euroopassa ei tietysti olekaan sellaista yhdessä valtiossa asuvaa kansaa eikä yhteistä julkisuutta kuin Euroopan unionin yksittäisissä jäsenvaltioissa. Se ei saisi kuitenkaan estää meitä vahvistamasta demokratian periaatteita Euroopan tasolla.
<P>

<P>
Demokratiahan tarkoittaa oikein ymmärrettynä vain sitä, että ihmiset, jotka haluavat toimia yhdessä jotain tiettyä tarkoitusta varten, luovat itselleen sääntöjä ja menettelyjä. Ei haittaa alkuunkaan, että näillä ihmisillä sattuu olemaan aivan erilaisia tavoitteita ja että he haluavat varmistaa näiden eroavaisuuksien säilymisen.
<P>
Juuri tästä Euroopassa on kysymys. Haluamme saavuttaa yhdessä tiettyjä päämääriä ja tavoitteita mutta säilyttää samalla Euroopan valtioiden ja kansojen moninaisuuden, joka on Euroopan unionin perusta ja rikastuttava ominaispiirre. Se säilyy ja sen myös pitää säilyä tulevaisuudessakin.
<P>
Meidän on siis vastattava seuraaviin kysymyksiin: Miten voimme organisoida Euroopan unionin siten, että kansalaiset tuntevat olonsa sen alueella kotoisaksi? Mitä meidän on tehtävä, jotta Euroopan unionin päätökset saavuttaisivat laajemman legitimaation myös Euroopan tasolla? Millainen organisatorisen kehyksen pitäisi loppujen lopuksi olla? Olen vahvasti vakuuttunut siitä, ettei näihin kysymyksiin ole muuta vastausta kuin, että me tarvitsemme Euroopalle perustuslain.
<P>
(Suosionosoituksia)
<P>
Euroopan perustuslaki ei ole mikään eurooppalaisen rakennelman loppusilaus, siitä on tultava sen perusta. Euroopan perustuslain pitäisi vahvistaa, ettei Euroopasta tule keskusjohtoinen supervaltio, vaan että rakennamme "kansallisvaltioiden liittovaltion". Tiedän, että käsitteet "perustuslaki" ja "liittovaltio" herättävät Euroopassa epäilyä. Mutta eikö se ole usein vain käsitteistä kinastelemista? Olen varma, että pääsemme helpommin yksimielisyyteen käsitteiden merkityksestä kuin itse käsitteistä. Silloin meidän pitää vain keskustella niillä tarkoitetuista asioista eikä kinastella käsitteistä.
<P>
(Suosionosoituksia)
<P>
Euroopan perustuslain on synnyttävä kaikissa valtioissa käytävän laajan keskustelun tuloksena. Tässä keskustelussa on myös epäileviä ja kriittisiä ääniä. Siinä esitetään monia painavia vastaväitteitä, joihin suhtaudun vakavasti, vaikka olisinkin itse toista mieltä. Haluaisin käsitellä tänään joitakin niistä, ja haluaisin selvittää teille, millaiseksi kuvittelen Euroopan perustuslain ja siihen johtavan kehityksen.
<P>
Jokainen uusi askel Euroopan yhdentymisessä - näin kuuluu usein esitetty perustalain vastainen väite - on uusi askel kohti Euroopan "supervaltiota" ja kansallisvaltioiden häviämistä. Se, joka puolustaa kansallisvaltioiden liittovaltiota, kuten minä, haluaa kuitenkin juuri päinvastaista! Euroopan unionin kehitys liittovaltioksi vahvistaa yhteisötason toiminnan demokraattista legitimaatiota ja takaa samalla kansallisvaltioille toimivaltuudet, jotka ne haluavat ja jotka niiden pitääkin säilyttää. Yhteisölle voidaan siirtää uusia toimivaltuuksia vain, jos kaikki liittovaltion jäsenet hyväksyvät sen avoimessa ja demokraattisesti valvotussa menettelyssä.
<P>
Saavutettujen asioiden säilyttäminen, epätoivottujen seikkojen estäminen ja avoimena pysyminen kaikelle uudelle - ne ovat kansallisvaltioiden liittovaltion perustuslain kulmakiviä, ja niistä haluaisin nyt mielelläni puhua.
<P>
Kukaan ei halua poistaa kansallisvaltioita ja niiden suvereenisuutta - päinvastoin: tarvitsemme niitä kaikkine eroavaisuuksineen vielä pitkään Euroopan monimuotoisuuden takeina. Joskus peitellysti ja joskus avoimesti esitetty ajatus on: eikö kansallisvaltioiden federaatio merkitse todellisuudessa Euroopan muotoilemista Saksan liittotasavallan mallin mukaan?! Se, joka pohtii asiaa tarkasti, huomaa kuitenkin, että liittovaltioajatusta kannatetaan aivan muista syistä. Valtiojärjestykset ovat muotoutuneet Euroopassa historiallisten syiden tuloksena, toisin sanoen: ne ovat erilaisia, mutta tasavertaisia demokraattisia reaktioita tiettyihin historian tapahtumiin. Ja juuri siksi, ettei Euroopan kehitys johda, eikä sen pidäkään johtaa, yhtenäisen valtion syntyyn, meidän on löydettävä sellainen järjestysmalli, joka noudattaa tätä toivomusta, joka säilyttää erilaiset perinteemme mutta on samalla kuitenkin ajan hermoilla. Tämä järjestysmalli on liittovaltio.
<P>
Liittovaltion tunnusmerkkeihin kuuluu, että jokainen jäsenvaltio päättää omasta perustuslakimallistaan sekä valtiorakenteestaan itsenäisesti. Niin vähän kuin haluan, että yhteisössä päätetään Saksan liittotasavallan sisäisistä järjestelyistä, yhtä vähän haluan määrätä muille, miten heidän tulee järjestää asiat omassa valtiossaan. Tuskin mikään voisi olla kauempana tavoitteistani, kuin tyrkyttää esimerkiksi Tanskan kuningaskunnalle, Helleenien tasavallalle, Espanjan kuningaskunnalle tai vielä jonakin päivänä Unkarin tasavallalle liittovaltioratkaisua, jota ne eivät halua! Tarvitsemme siis perustuslain juuri siksi, että emme halua yhtenäistä valtiota.
<P>
Mikä tehtävä perustuslailla on poliittisessa yhteisössä? Se on "vapauden ohjekirja" ja Euroopassa nimenomaan myös "yhteisvastuullisuuden ohjekirja". Sen avulla suvereeni, eli kansa, päättää, mihin arvoihin se sitoutuu, missä asioissa ja kenelle se siirtää valtaa sekä miten se haluaa organisoida ja rajoittaa tätä valtaa. Perustuslaki sääntelee lisäksi toimivaltakysymystä. Näin syntyy pohja Euroopan kansallisvaltioiden liittovaltion perustuslaille. Sen pitäisi koostua kolmesta osasta. Ensimmäisen osan pitäisi muodostaa Nizzan huippukokouksessa julistettu perusoikeusasiakirja.
<P>
(Suosionosoituksia)
<P>
Sen tulee sitoa unionin toimielimiä ja sen tulee sitoa jäsenvaltioita, kun on kyse yhteisön lainsäädännön täytäntöönpanosta. Se ei vaikuta mitenkään jäsenvaltioiden perusoikeusluetteloon eikä Euroopan ihmisoikeussopimukseen. Euroopan perustuslain toisen osan on rajattava selkeästi jäsenvaltioiden ja Euroopan unionin väliset toimivaltuudet. Se määrää siten oleellisesti jäsenvaltioiden ja liittovaltion välisen suhteen. Meidän pitäisi pyrkiä juurruttamaan toissijaisuusperiaate vankemmin tähän yhteyteen. Yhteisön tasolla pitäisi päättää ainoastaan sellaisista asioista, joita ei voida hoitaa paremmin jäsenvaltioissa. Tämän on oltava ohjenuoramme! Kaikki asiat, joiden ei perustuslaissa mainita erikseen kuuluvan yhteisön toimivaltaan, kuuluvat jäsenvaltioiden toimivaltaan. Vastataksemme Euroopan asteittaiseen keskittämiseen kohdistuvaan pelkoon, pidän harkitsemisen arvoisena toimenpiteenä myös sitä, että jäsenvaltioille jäävät toimivaltuudet vahvistettaisiin selkeästi. Haluaisin mainita tästä vain kaksi esimerkkiä. Unionin sosiaalipolitiikan on annettava jäsenvaltioille mahdollisuus kulkea myös omaa tietään eläkejärjestelmään liittyvissä asioissa, sama koskee ympäristöpolitiikkaa, kun on kyse uusiutuvan energian tukemisesta.
<P>
(Suosionosoituksia)
<P>
Tiedän toki, ettei täydellinenkään toimivaltuuksien rajaaminen estä tulevaisuudessa konfliktien syntymistä. Olen pääministeri Jean-Claude Junckerin sekä monien muiden eurooppalaisten kanssa samaa mieltä siitä, ettei meidän pitäisi lyödä lukkoon sitä, mihin asioihin EU ei saa koskaan puuttua. Perustuslakiin on sisällytettävä se mahdollisuus, että toimivaltuuksia voidaan järjestellä uudestaan liittovaltion jäsenten yksimielisellä päätöksellä. Perusoikeuskirjan ja toimivaltuuksien järjestelyn ohella perustuslain kolmannessa osassa pitäisi vahvistaa yhteisön tuleva toimielinrakenne.
<P>
Puhuin alussa monien kansalaisten epämukavasta olosta, koska he kokevat ja tuntevat pystyvänsä vaikuttamaan liian vähän siihen, miten nopeasti, mihin suuntaan ja mihin määränpäähän Euroopan yhdentymisjuna kulkee. Heidän mielestään demokraattisia oikeuksia on loukattu. Siksi meidän on asetettava Euroopan demokraattista legitimaatiota koskeva kysymys tämän keskustelun keskipisteeksi.
<P>
(Suosionosoituksia)
<P>
Parlamentista ja ministerineuvostosta pitäisi minun mielestäni muodostaa oikea kaksikamarinen parlamentti.
<P>
(Voimakkaita suosionosoituksia)
<P>
Ministerineuvostosta pitäisi tehdä valtiokamari, jossa hallituksen edustamat valtiot äänestävät. Tämä kamari puolustaa kansallisvaltioiden suvereenisuutta. Euroopan parlamentista - teistä, hyvät parlamentin jäsenet - tulisi kansalaiskamari. Kamareiden pitäisi olla yhdenvertaisessa ja tasa-arvoisessa asemassa kaikista lainsäädäntöä koskevista asioista päätettäessä.
<P>
(Voimakkaita suosionosoituksia)
<P>
Komissio saa paljon kritiikkiä osakseen, joskus aivan oikeutetusti. Komissiosta tehdään kuitenkin usein vain syntipukki, ja syntipukkien etsiminenhän on kaikkein suosituin metsästysmuoto!
<P>
(Naurua, suosionosoituksia)
<P>
Tiedän, että lähes kaikkien jäsenvaltioiden hallituksilla on taipumus moittia yhteisötasolla itse tekemiään päätöksiä Euroopan sääntelyvimman tulokseksi, ...
<P>
(Voimakkaita suosionosoituksia) ... kun he kohtaavat omassa maassaan vastustusta, eikä tämä ole varmasti teillekään vieras asia. Siitä huolimatta on aivan oikeutettua arvostella sitä, ettei komission työllä ole sellaista demokraattista legitimaatiota, jonka sen painoarvo edellyttäisi. Tämä asia on muutettava.
<P>
Te tiedätte, että siihen on olemassa kaksi ratkaisutapaa: se, että joko kansa tai molemmat parlamentin kamarit yhdessä valitsevat komission puheenjohtajan.
<P>
(Voimakkaita suosionosoituksia)
<P>
Minä kannatan parlamentaarista mallia, jossa komissio nauttii parlamentin enemmistön luottamusta.
<P>
(Voimakkaita suosionosoituksia)
<P>
Valitaanpa perustuslaissa sitten kumpi tapa tahansa, entistä vahvempi kaksikamarinen parlamentti ja demokraattisesti paremmin legitimoitu komissio voivat antaa Eurooppa-ajatukselle uusia ja merkittäviä virikkeitä.
<P>
Euroopan kansalaisia kiinnostaa jatkossa enemmän, mitä Brysselissä, Strasbourgissa ja Luxemburgissa tapahtuu, ja he samastuvat tapahtumiin voimakkaammin myös silloin, kun he ovat olleet yksittäisistä päätöksistä eri mieltä. Olen vakuuttunut, että vahvistettu parlamentti vaikuttaisi myös siihen, etteivät puolueet olisi eurooppalaisia vain nimensä, vaan myös käytöksensä perusteella.
<P>
(Suosionosoituksia)
<P>
Unionin toimielinten uudistus auttaisi myös laajentamaan eurooppalaista julkisuutta. Sitähän me tarvitsemme! Nytkin on jo olemassa aiheita, jotka puhuttavat ihmisiä kaikkialla Eurooppaa. Ajatelkaapa euroa, sen sisäistä vakautta ja ulkoista arvoa. Ajatellaanpa lähialueidemme rauhaa, toivetta terveellisistä elintarvikkeista tai sääntöjä, joiden mukaan jalkapalloilijat saavat vaihtaa seuraa Euroopan sisällä.
<P>
Meidän on huolehdittava perustuslakikeskustelussa siitä, että komissio ajaa jatkossakin yhteisön etua.
<P>
(Suosionosoituksia)
<P>
Tämä Euroopan yhdentymiskehityksen kulmakivi, komission aloiteoikeus, on säilytettävä!
<P>
(Suosionosoituksia)
<P>
Viime kuukausien aikana käydyt keskustelut ovat osoittaneet, että hallitusten välinen menetelmä on saavuttanut suorituskykynsä äärirajat.
<P>
(Voimakkaita suosionosoituksia)
<P>
Ja me olemme vielä 15 jäsenvaltion unionissa! Me kaikki tiedämme, että politiikassa ei ole tärkeää pelkästään oikeat tavoitteet, vaan myös se, miten ne parhaiten saavutetaan. Millainen Euroopan perustuslakiin johtavan kehityksen, "Euroopan tulevaisuuden prosessin" - kuten sitä osuvasti nimitetään - tulee olla?
<P>
Euroopan tulevaisuudesta pitäisi keskustella laajemmin kuin perinteisessä hallitustenvälisessä konferenssissa.
<P>
(Suosionosoituksia)
<P>
Kun Euroopan perusoikeuskirjan valmistelukunta perustettiin vuonna 1999, monet suhtautuivat asiaan epäilevästi. Olette kanssani varmasti samaa mieltä siitä, että viime vuosina harvat unionin toimielimet ovat tehneet yhtä hyvää työtä kuin tuo valmistelukunta.
<P>
(Suosionosoituksia)
<P>
Minusta se on esimerkillistä. Meidän pitäisikin neuvotella Euroopan tulevaisuudesta monista eri tahoista koostuvassa elimessä, jossa hallitusten edustajien ohella kansallisten parlamenttien ja tietenkin Euroopan parlamenttien jäsenien täytyy olla tärkeässä asemassa.
<P>
(Suosionosoituksia)
<P>
Tarpeelliset päätökset pitäisi valmistella siellä mahdollisimman pitkälle.
<P>
Meidän pitäisi tehdä kaikkemme sen hyväksi, ettei Euroopan tulevaisuudesta keskusteltaisi ainoastaan asiantuntijapiireissä. Meidän otettava kaikki siitä kiinnostuneet kansalaiset mukaan. Olen italialaisen kollegani, presidentti Ciampin, ja monien muiden kanssa samaa mieltä siitä, että meidän on otettava myös ehdokasvaltioiden kansalaiset mukaan tähän keskusteluun.
<P>
(Suosionosoituksia)
<P>
Euroopan tulevalla perustuslailla järjestellään heidänkin tulevaisuutensa.
<P>
Hyvät naiset ja herrat, hyödyntäkää oikeutenne, jotka olette saaneet vapaasti valittuina parlamentin jäseninä. Hyödyntäkää mahdollisuutenne kehittää Eurooppaa. Teillä on vaikutusvaltaa enemmän kuin monet luulevatkaan. Auttakaa tekemään Euroopasta valtioidemme kansalaisille kokemisen arvoinen. Te olette saaneet jo paljon aikaiseksi. Jatkakaa vain samalla tavalla. Minä olen teidän puolellanne!
<P>
(Parlamentin jäsenet nousevat seisomaan ja osoittavat voimakkaasti ja pitkään suosiotaan.)

<SPEAKER ID=288 NAME="Puhemies">
Arvoisa presidentti, kun muutama kuukausi sitten tapasin teidät virallisella vierailulla Saksassa, halusitte hyväksyä teille esittämäni kutsun vierailla Euroopan parlamentissa. Vastasitte minulle, että muistan sen teillä on joitakin Euroopan tulevaisuuteen liittyviä ajatuksia, joista haluaisitte kertoa meille. Voin varmasti kiittää teitä Euroopan parlamentin puolesta koko sydämeni pohjasta erinomaisesta puheestanne.
<P>
Saimme juuri kuulla merkittävän eurooppalaisen ja suuren visionäärin puhetta. Meillä on kuitenkin hyvin vähän tällaisia kaukokatseisia henkilöitä.
<P>
(Suosionosoituksia)Arvoisa presidentti, saatoitte kuulla, missä määrin esittämänne ajatukset ovat samansuuntaisia kuin parlamentin jäsenten hyvin suurella enemmistöllä. Hahmottelitte sen eurooppalaisen perustuslain suuntaviivoja, johon me pyrimme. Hahmottelitte ne tarkasti, taitavasti ja vielä kerran: kaukokatseisesti. Korostitte demokraattista legitiimiyttä. Hahmottelitte myös jäsenvaltioiden muodostaman liittovaltion ääriviivat, ja teitte kaiken tämän äärimmäisen rohkeasti ja vakaumuksellisesti. Toitte tänään hyvin tärkeän näkökulman tähän keskusteluun. Haluan esittää teille vielä kerran todella lämpimät kiitokset!
<P>
(Suosionosoituksia)
<P>
(Juhlaistunto päättyi klo 12.30.)

