<CHAPTER ID="004">
Komission lainsäädäntö- ja työohjelma vuodeksi 2008 (keskustelu)
<SPEAKER ID="008" NAME="Puhemies">
(DE) Esityslistalla on seuraavana keskustelu komission lainsäädäntö- ja työohjelmasta vuodeksi 2008.
<SPEAKER ID="009" NAME="José Manuel Barroso">
komission puheenjohtaja.-(EN) Arvoisa puhemies, seuraavat kaksitoista kuukautta ovat äärimmäisen tärkeitä Euroopan kannalta, kun otetaan huomioon tehokas toimintamme tulevaisuudessa, paikkamme maailmassa ja kansalaistemme luottamus siihen, että voimme täyttää heidän odotuksensa. Meillä on täysi syy olla luottavaisia. Lissabonin sopimusta koskeva yksimielisyys oli erittäin myönteistä, samoin kuin se tapa, jolla se saavutettiin. Kukaan ei halunnut poiketa tärkeimmästä päämäärästä, joka koskee Euroopan unionin varustamista asianmukaisilla välineillä, joita se tarvitsee tulevaisuudessa. Neuvotteluissa osoitettiin todellista päättäväisyyttä ryhtyä toimeen.
<P>
Talousohjelmamme on samanaikaisesti lisännyt talouskasvua ja työpaikkoja, ja olemmekin sen avulla pystyneet tasoittamaan tämän tavallista hankalamman vuoden aiheuttamia riskejä. Tartumme suuriin ongelmiin, jotka liittyvät energiaan, siirtolaisuuteen, työttömyyteen ja etenkin Afrikkaan suuntautuvaan kehitysapuun. Kahden viikon päästä meillä on myös mahdollisuus korostaa Balissa johtavaa asemaamme ilmastonmuutoksen torjumisessa.
<P>
Lyhyesti sanottuna Euroopan unioni täyttää siihen kohdistetut odotukset. Se selviytyi vuoden 2005 erittäin hankalasta tilanteesta. Euroopan komission vuonna 2006 ehdottama kaksitasoinen strategia on tuottanut hyviä tuloksia ja sen avulla olemme voineet keskittyä kansalaisia koskeviin konkreettisiin tuloksiin ja panostaa samanaikaisesti institutionaaliseen ratkaisuun.
<P>
Euroopan unioni on mielestäni hyvällä mallilla vuotta 2008 varten. Meidän on hyödynnettävä tätä tilannetta parhaalla mahdollisella tavalla. Meidän on toteutettava sitoumuksemme, vietävä eteenpäin tällä hetkellä käsiteltävinä olevia tärkeitä ehdotuksia, pidettävä yllä liikettä uusien aloitteiden avulla ja pidettävä samanaikaisesti katseemme pitkän aikavälin haasteissa. Tämän lisäksi meidän on tietenkin kunnioitettava ja edistettävä sopimuksen ratifiointia ja myös osoitettava kansalaisille, mitä Euroopan unioni pystyy tarjoamaan ennen vuoden 2009 Euroopan parlamentin vaaleja.
<P>
Suhtaudun tästä syystä myönteisesti mahdollisuuteen määritellä komission panos onnistuneen vuoden 2008 saavuttamiseksi esittelemällä komission lainsäädäntö- ja työohjelman vuodeksi 2008. Haluan tällä tavoin kiittää Euroopan parlamenttia sen aktiivisesta osallistumisesta kyseisen ohjelman kehittämiseen. Erityisesti valiokuntien puheenjohtajakokouksen laatiman ja puheenjohtajakokouksen tukeman kattavan yhteenvetoraportin avulla edistettiin ohjelman laatimista ja muokkaamista. Useimmat komission laatimista ehdotuksista vastaavat täysin laatimanne yhteenvetoraportin ensisijaisia tavoitteita.
<P>
Haluaisin kuitenkin puhua pikaisesti vuoden 2007 ohjelman toteuttamisesta.
<P>
Tasan vuosi sitten keskustelimme tänä vuonna täytäntöönpantavien strategisten aloitteiden luettelosta. Mainitsen pikaisesti muutaman tunnetuimmista ja useita tärkeitä toimenpiteitä mahdollistaneista aloitteista, esimerkiksi strategisen energiakatsauksen, hiljattain tehdyt työvoiman muuttoliikettä koskevat ehdotukset, joustoturvan, viinimarkkinat ja markkinoillepääsyn.
<P>
Ensi kuun loppuun mennessä kaikki strategiset aloitteet on pantu täytäntöön yhtä lukuun ottamatta. Kyseinen aloite on päästökauppadirektiivi, jota päätin lykätä kuukaudella tammikuulle. Halusin näin varmistaa, että mikään ei pääse häiritsemään Balin ratkaisevan tärkeitä neuvotteluja, joissa haluan Euroopan unionin toimivan yhtenäisenä. Lykkäys antaa meille myös aikaa, jota tarvitsemme saadaksemme päätöksen neuvottelut, joiden avulla voimme selvittää, miten Euroopan unionissa sovitut, kasvihuonekaasuja ja uusiutuvia energianlähteitä koskevat tavoitteet voidaan saavuttaa. Olen varma siitä, että teistäkin tämä oli järkevä ratkaisu ja että lykkäystä voidaan pitää voitettuna aikana, sillä valmistelun avulla jäsenvaltiomme voivat uskoakseni päästä helpommin yksimielisyyteen.
<P>
Strategisten aloitteiden lisäksi sitouduimme julkistamaan suuren määrän ensisijaisia tavoitteita 18 kuukauden aikana. Useimmat kyseisistä ensisijaisista tavoitteista ovat tällä hetkellä työn alla. Seuraavina viikkoina näemme aloitteita, jotka koskevat muun muassa kiinnitysluottoa, kaupan suojavälineitä ja autojen hiilidioksidipäästöjen vähentämistä. Aloitteista saadaan valmiiksi noin 70 prosenttia ensimmäisen vuoden aikana ja melkein 100 prosenttia 18 kuukauden mittaisen määräajan loppuun eli ensi kesäkuuhun mennessä.
<P>
Vuosi 2007 vaikuttaa olevan myös ratkaisevan tärkeä vuosi valmistautuessamme tulevaisuuteen. Ensi viikolla julkistamme aloitteita, jotka ovat ratkaisevan tärkeitä Euroopan unionin taloudellisen ja yhteiskunnallisen tulevaisuuden kannalta. Yhtenäismarkkinakatsauksen avulla vahvistetaan yhtenäismarkkinoiden asemaa voimakkaina, innovatiivisina ja kilpailukykyisinä markkinoina ja sen avulla luodaan myös välittömiä etuja kuluttajille, yrittäjille. Sen avulla Eurooppa voi myös vaikuttaa globalisaation parhaalla mahdollisella tavalla. Tämän lisäksi omaksumme toimintatavan, jonka avulla voimme edistää mahdollisuuksia, palveluiden saatavuutta ja solidaarisuutta 2000-luvun Euroopassa. Kyseistä toimintatapaa tuetaan ensi vuonna tarkistettua sosiaalista toimintaohjelmaa koskevalla kattavalla tiedonannolla.
<P>
Kiinnitämme erityistä huomiota siihen, miten voimme hyödyntää Lissabonin sopimusta ja siihen kuuluvia pöytäkirjoja kehittääksemme yleishyödyllisiä palveluita ja siihen, miten voimme hyödyntää näitä uusia mahdollisuuksia siinä, millä tavoin luomme kyseisiin palveluihin todellista lisäarvoa turvaamalla niiden aseman kaikkien eurooppalaisten elämänlaadun parantamisessa.
<P>
Odotan erittäin innokkaana Euroopan parlamentin ja neuvoston yhtenäismarkkinakatsaukseen ja sosiaaliseen visioon liittyviä reaktioita. Uskon, että voimme yhdessä luoda tarvitsemamme tasapainon edetäksemme talous- ja sosiaalipoliittisen ohjelman keskeisillä aloilla. Voimme osoittaa, että Euroopalla on käytössään asianmukaiset välineet ja että Euroopan avulla kansalaisemme voivat sopeutua globalisaatioon ja vaikuttaa sen kehitykseen.
<P>
Keskustelkaamme nyt komission vuotta 2008 koskevasta lainsäädäntö- ja työohjelmasta. Se on tärkein ohjelmamme vuodeksi 2008. Siinä määritellään tärkeimmät aloitteemme, ja se perustuu sitoumukseemme tarjota lisäarvoa Euroopan kansalaisille. Olemme pyrkineet vahvistamaan sekä politiikan sisältöä että toimintamallia.
<P>
Vuotta 2008 koskevassa työohjelmassa keskitytään vuoden 2007 aikana rajattuun määrään uusia poliittisia aloitteita, joihin kuuluvat muun muassa 26 strategista aloitetta, jotka on ryhmitelty 12 paketiksi ja jotka komissio sitoutuu julkaisemaan vuosittain, sekä 61 ensisijaista aloitetta, jotka on ryhmitelty 49 paketiksi ja jotka julkaistaan 12-18 kuukauden pituisen ajanjakson aikana.
<P>
Keskitämme aloitteemme viiteen alaan, joilla on välitön ja merkittävä vaikutus kaikkiin Euroopassa eläviin ihmisiin: talouskasvu ja työllisyys, kestävän kehityksen mukainen Eurooppa, muuttoliikkeen hallinta, kansalaisten asettaminen ensisijaiseen asemaan, Eurooppa maailmanlaajuisena kumppanina. Pyrimme päättäväisesti vahvistamaan sitoumustamme entistä paremman sääntelyn saavuttamiseksi ja turvaamaan sen, että saavutamme lupaamamme tavoitteet.
<P>
Olemme erittäin tyytyväisinä huomanneet, että Euroopan parlamentin yhteenvetoraportissa ollaan samaa mieltä kanssamme vuotta 2008 koskevista erittäin tärkeistä ja keskeisistä tekijöistä. Toimielinten ja jäsenvaltioiden on työskenneltävä läheisesti yhdessä tavoitteidemme saavuttamiseksi. Lukuisten raportissa mainittujen alojen osalta on täytäntöön pantu jo konkreettisia toimenpiteitä tai niitä koskevia toimenpiteitä on suunniteltu toteutettaviksi vuoden 2007 aikana.
<P>
Voin tyytyväisenä todeta, että ensi vuonna ohjelmaan sisällytetään lukuisia aloitteita, jotka ovat erityisen tärkeitä Euroopan parlamentille.
<P>
Tässä muutamia keskeisiä aloja: Lissabonin kasvu- ja työllisyysstrategia, jonka osalta olemme yksimielisiä siitä, että se on ratkaisevan tärkeässä asemassa vauraamman, ympäristön kannalta vastuullisemman ja sosiaalisesti osallistuvan Euroopan unionin saavuttamisessa; liikenteen ympäristöystävällisyyden parantaminen; eurooppalaisia pk-yrityksiä tukeva aloite (, joka on todellisuudessa pk-yrityksiä koskevien toimenpiteiden kokonaisuus); kuluttajasuojaa koskevan lainsäädännön vahvistaminen sopimusoikeuksien ja kuluttajien tulostaulun osalta; lainsäädännön parantaminen Euroopassa entistä parempaa lainsäädäntöä koskevan strategisen katsauksen avulla.
<P>
Euroopan komissio ja parlamentti ovat suurelta osin yksimielisiä esityslistan tehtävien osalta toiminnan tarpeellisuudesta ja siitä, että olemme menossa oikeaan suuntaa.
<P>
Yhteenvetoraportissa on kuitenkin muutamia ehdotuksia, joiden osalta emme voi vielä tällä hetkellä antaa lopullista vastausta. Työskentelemme esimerkiksi aktiivisesti tekijänoikeuksiin ja rahoituspalveluihin liittyvien seikkojen parissa, mutta tällä hetkellä on liian aikaista lyödä lukkoon niitä koskevien yksityiskohtaisten aloitteiden muoto tai tavoitteet.
<P>
Jätehuollon osalta haluaisimme muokata aiheita, jotka esititte jätelainsäädännön tehokkaampaa täytäntöönpanoa koskevassa toimintasuunnitelmassa, sen sijaan, että loisimme uuden aloitteen tässä vaiheessa.
<P>
Haluan tehdä yhden asian selväksi: emme laiminlyö aiheita, joita ei sisällytetä uusien aloitteiden luetteloon. Komissio jatkaa tärkeintä tehtäväänsä, joka koostuu yhteisön lainsäädännön täytäntöönpanemisesta, ohjelmien toteuttamisesta ja kansainvälisten sopimusten tekemisestä, ja sen toiminnasta tulee entistä näkyvämpää ohjelman muilla osa-alueilla. Uudessa uusien politiikanalojen luomista käsittelevässä luvussa pyritään käsittelemään komission toimien monivuotista luonnetta.
<P>
Olemme myös ottaneet työohjelmaan mukaan viestintäpainopisteet, joihin olemme kuitenkin lisänneet uudistuksen: ehdotamme muille toimielimille useita painopisteitä, jotta voimme yhdessä edistää niitä.
<P>
Tässä ei ole kyse keskittämisestä - päinvastoin. Uskomme, että pääsemällä yhteisymmärrykseen painopisteistä voimme hyödyntää kansalaisia lähellä olevia kanavia ja muokata viestintää siten, että se vastaa parhaiten erilaisia tarpeita eri puolilla Euroopan unionia. Uskomme myös, että kyseisessä viestinnässä kumppanuus on ratkaisevan tärkeässä asemassa, jos haluamme saavuttaa yhteyden Euroopan ja sen kansalaisten välille.
<P>
Komissio odottaa innolla vilkasta ja hedelmällistä keskustelua, jossa käsitellään komission työohjelman ja Euroopan kansalaisille lähetettävän vahvan poliittisen viestin strategista ulottuvuutta. Vuosi 2008 on todellakin ratkaisevan tärkeä vuosi Euroopalle. Euroopan komissio ja parlamentti voivat yhdessä hyödyntää vuoden 2007 aikaista loistavaa yhteistyötään, ja voimme jopa parantaa sitä. Olenkin varma, että voimme tehdä vuodesta 2008 hienon vuoden Euroopan unionille.
<P>
(Suosionosoituksia)
<SPEAKER ID="010" NAME="Puhemies">
(DE) Arvoisa komission puheenjohtaja, haluisin toivottaa tervetulleeksi myös lukuisat Euroopan komission jäsenet, jotka ovat täällä tänään seuraamassa tätä keskustelua.
<SPEAKER ID="011" NAME="Hartmut Nassauer">
PPE-DE-ryhmän puolesta. - (DE) Arvoisa puhemies, hyvät naiset ja herrat, sallikaa minun aloittaa sanomalla teille, hyvä komission puheenjohtaja, että kuultuani viime vuonna teidän uhkailevan puheenne Euroopan parlamentin jäsenten osallistumisesta, haluan todeta, että täällä on tänään läsnä enemmän Euroopan parlamentin jäseniä kuin Euroopan komission jäseniä. Uskon, että olette myös huomannut tämän seikan tyytyväisenä. Sallikaa minun sanoa muutama rohkaiseva sana PPE-DE-ryhmän puolesta. Kannustamme teitä tämän tulevan ja samalla uuden perussopimuksen kannalta ratkaisevan vuoden aikana hyödyntämään komission tärkeintä toimivaltaa eli oikeutta ottaa käsiteltäväksi Eurooppaa koskevia lainsäädäntöehdotuksia siten, että voitte käsitellä kansalaisten vakavia huolenaiheita tehokkaasti ja että voitte käytössänne olevien mahdollisuuksien avulla kaventaa kansalaisten ja Euroopan unionin välistä kuilua.
<P>
Tuemme ohjelmassanne esiteltyä yleisnäkemystä sekä valitsemianne ensisijaisia tavoitteita, jotka liittyvät ratkaisevasti Euroopan sosiaalisen koheesion paranemiseen ja työllisyyteen sekä muihin yksityiskohtaisiin aiheisiin, muun muassa muuttoliikkeeseen ja tutkimukseen. Kollegani keskittyvät yksityiskohtaisiin aiheisiin.
<P>
Suhtaudumme myönteisesti siihen, että olette todellakin ottaneet käsiteltäviksi lukuisia ehdotuksia, jotka ovat syntyneet valiokuntien jäsennetyn vuoropuhelun kautta. Haluaisimme, että tällaista vuoropuhelua tiivistettäisiin jatkossa. Suhtaudumme myös myönteisesti suunnitelmiinne, jotka eivät kata ainoastaan vuoden 2009 ensimmäisiä kuukausia vaan jotka koskevat mahdollisesti kahden vuoden jaksoa, jota voitaisiin kehittää vuosittain. Mielestämme tarvitaan kuitenkin vielä alustava aikataulu. Olemme myös havainneet ohjelmanne ja talousarviomenettelyn välillä kuilun, jota olisi syytä kaventaa.
<P>
Aikomuksenanne on ottaa käsiteltäväksi yhteensä 79 lainsäädäntöaloitetta ja suunnilleen yhtä monta muunlaista aloitetta. Jos katselemme tätä ilmoittamanne byrokratian vähentämistä koskevan tavoitteenne valossa, en usko, että tällainen toiminta on kyseisen tavoitteen mukaista. Kumottavaksi julkaisemiinne säädöksiin sisältyy myös monia sellaisia säädöksiä, jotka olisivat muutoinkin rauenneet. Tältä osin byrokratian vähentäminen vaikuttaa pikemminkin tyhjältä puheelta kuin todellisten ja tehokkaiden tavoitteiden saavuttamiselta.
<P>
Ensi vuosi on uuden perussopimuksen vuosi. Teillä on mahdollisuus sisällyttää perussopimus ohjelmaanne jo tässä vaiheessa, ja olen varma siitä, että perussopimus tulee voimaan. Uusi perussopimus tuo mukanaan uusia tärkeitä elementtejä: toimivuuden, avoimuuden ja demokratian. Siihen liittyy myös meille elintärkeä elementti, nimittäin toissijaisuudenperiaate, johon suosittelen teidän kiinnittävän huomiota. Toissijaisuudesta on ryhdytty keskustelemaan uudestaan Euroopassa, ja kyseisen keskustelun tärkein keskustelukumppani olette te, arvoisa komission puheenjohtaja, ja teidän komissionne.
<P>
Vastalauseiden myrsky puhkesi Saksan eräissä osissa muutama päivä sitten hedelmä- ja omenaviinien vuoksi. En halua käydä tässä läpi yksityiskohtaisesti yleistä suhtautumista tähän asiaan, mutta haluan sanoa seuraavan, arvoisa puheenjohtaja: millainen hallinto tuhoaa yhdellä kylmällä, tunteettomalla ja byrokraattisella iskulla vuosisatoja vanhat alueelliset perinteet? Tällaiseen lähestymistapaan liittyy ongelmia, ja ne ovat teidän ongelmianne, arvoisa puheenjohtaja. Ne ovat teidän komissioonne liittyviä ongelmia. Teillä on nyt mahdollisuus luoda uuden perustamissopimuksen hengessä uusi toissijaisuuden kulttuuri. Tämä on komissiollenne loistava mahdollisuus lisätä unionin väestön yksimielisyyttä. Se on myös mahdollisuus, johon me PPE-DE-ryhmässä avoimesti kannustamme teitä tarttumaan molemmin käsin.
<P>
(Suosionosoituksia)
<SPEAKER ID="012" NAME="Hannes Swoboda">
PSE-ryhmän puolesta. - (DE) Arvoisat puhemies ja komission puheenjohtaja, hyvät komission jäsenet, hyvät naiset ja herrat, sallikaa myös minun toivottaa teidät ryhmäni puolesta tervetulleiksi. Hyväksymme suuren osa komission puheenjohtajan puheesta ja kyseisen asiakirjan kohdista. Haluan keskittyä kahteen kohtaan, joita pidämme ratkaisevan tärkeinä. Kyseisiä kohtia käsiteltiin puheenne lopussa. Olisin mielelläni nähnyt ne jo puheenne alussa, mutta niiden paikka puheessanne ei vähennä niiden tärkeyttä.
<P>
Ensimmäinen kohta koskee viestintää. Voin vain tukea HartmutNassauerin puhetta. Meidän on välitettävä kansalaisillemme selkeä viesti siitä, mistä Euroopassa on oikein kyse ja mitä me yritämme saavuttaa lukuisilla säädöksillämme. Muussa tapauksessa hukkaamme vain aikaamme. Olen erittäin tyytyväinen viestintää koskevaan ja varapuheenjohtajan vastuualaan kuuluvaan lähestymistapaan ja hänen laatimiin ehdotuksiin, joissa visioidaan yhteinen lähestymistapa Euroopan parlamentin kanssa. Samalla herää kuitenkin kysymys siitä, mitä kieltä meidän on käytettävä kansalaisiin kohdistuvassa viestinnässä ja miten voisimme välittää tavoitteeseemme liittyvän viestin.
<P>
Käsittelimme viime vuonna monia säädöksiä, joiden avulla parannettiin kuluttajien oikeusasemaa etenkin televiestinnän ja muiden toimialojen osalta. Emme ole tästä huolimatta vieläkään pystyneet vakuuttamaan kansalaisillemme, että olemme täällä heitä varten ja että emme ole mikään elitistinen joukko, joka toimii kaukaisessa Brysselissä. Meidän on parannettavaa toimintaamme tältä osin. Arvoisa varapuheenjohtaja, toivon, että voitte kertoa lyhyesti mutta täsmällisesti tämän keskustelun lopussa suunnitelmistanne. Kyse on yhteisestä tavoitteestamme, ja on tärkeää, että välitämme tämän viestin etenkin vuonna 2008.
<P>
Asiakirjan loppupuolelta löytyy myös toinen tärkeä lause. Siinä käsitellään yhteiskunnallisia ongelmia ja Euroopan unionin sosiaalista ulottuvuutta globalisaatiossa ja etenkin työllisyyttä, muuttoliikettä ja kansalaisten huolenaiheita. Arvoisa puhemies, valitettavasti asiakirjassanne, jonka esittelitte meille, ei mainita vastauksia kyseisiin kysymyksiin. Tämä aihe ei kuulu ainoastaan työllisyys-, sosiaali- ja tasa-arvoasioista vastaavalle komission jäsenelle, joka tekee myös osaltaan hyvää työtä. Koko komission on tartuttava yhteisesti tämän ulottuvuuden käsittelyyn. Tämä on todellakin komission puheenjohtajan tehtävä. Hänen on myös keskityttävä sosiaalisen Euroopan saavuttamiseen.
<P>
Tähän aiheeseen liittyy monia eri aloja, ja haluankin mainita lyhyesti niistä muutaman. Yksi niistä on kansainvälinen kauppa. Eikö ole häpeällistä, että vieläkin on olemassa eurooppalaisia yhtiöitä, jotka käyttävät yhä lapsityövoimaa Intiassa ja muissa maissa? Miten voimme puuttua tähän ongelmaan? Tilanne herättää pelkoa täällä Euroopassa ja pahentaa köyhyyttä. Tämä on vahvistettu lukuisissa tutkimuksissa: tällainen tilanne pahentaa köyhyyttä valtiossa, joiden kanssa käymme kauppaa. Kauppapolitiikassa on toisin sanoen oltava sosiaalinen ulottuvuus, joka on mahdollisesti turvattu sosiaalilausekkeilla.
<P>
(Suosionosoituksia)
<P>
Asiakirjassanne puhutaan ”muuttoliikkeen yhdennetystä lähestymistavasta” maahanmuuttopolitiikassa. Eikö olisi parempi sanoa: ”ei siirtolaisuutta ilman kotouttamista”? Eikö komission olisi pitänyt lähettää entistä selvempi ja yksiselitteisempi viesti tässä aiheessa? Keskustelimme asiasta eilen komission jäsenen Franco Frattinin kanssa. Hänen ensimmäiset kommenttinsa muun muassa Roomassa elävän romaniväestön tilanteesta eivät olleet erityisen rohkaisevia. Hänen eiliset lausuntonsa olivat huomattavasti aikaisempia selvempiä ja hyödyllisempiä. Emmekö ole kuitenkin suhtautuneet usein välinpitämättömästi romaniväestön tilanteeseen niin uusissa kuin myös vanhoissa jäsenvaltioissa?
<P>
Angela Merkel ja Nicolas Sarkozy sanovat, että ”ei maahanmuuttopolitiikkaa ilman kotouttamispolitiikkaa”. Tämä on epäilemättä lähestymistapa, jota komission olisi pitänyt ryhtyä noudattamaan aikoja sitten. Epäilen, että Nicolas Sarkozy ja Angela Merkel tarkoittavat samaa kuin sosiaalidemokraatit puhuessaan kotouttamisesta. Tästä huolimatta viesti on oikeanlainen ja komission on sovellettava entistä selkeämpää lähestymistapaa tässä aiheessa.
<P>
(Suosionosoituksia)
<P>
Äärioikeiston torjuminen ei koske ainoastaan ongelman torjumista ideologisella tasolla, vaan se liittyy tietenkin myös ongelman yhteiskunnallisiin aiheisiin. Työttömyyttä, sosiaalista syrjäytymistä ja yhteiskunnanvastaisia elementtejä esiintyy edelleen yhteiskunnassamme, ja äärioikeisto hyödyntää niitä Euroopan vastaisessa kampanjassaan. Tämän vuoksi Euroopan unionin ja Euroopan komission on ryhdyttävä toimiin tässä ongelmassa.
<P>
Kollegani Martin Schulz, Euroopan parlamentin sosialidemokraattisen ryhmän puheenjohtaja, on sanonut usein, että haluamme sosiaalisen Euroopan. Se on tärkein tavoitteemme, ja sen pitäisi olla myös tämän ohjelman tärkein tavoite. Sanoitte, että voimme tehdä vuodesta 2008 loistavan vuoden Euroopalle. Meidän mielestämme vuoden 2008 pitäisi olla loistava vuosi sosiaaliselle Euroopalle. Pyydän teitä, arvoisa komission puheenjohtaja: ottakaa keskeinen rooli tämän sosiaalisen Euroopan saavuttamisessa!
<P>
(Suosionosoituksia)
<SPEAKER ID="013" NAME="Andrew Duff">
ALDE-ryhmän puolesta.-(EN) Arvoisa puhemies, kyseessä on poliittinen ohjelma, joka soveltuu hyvin vuoteen, jonka aikana Euroopan yhdentymisen tahti kiihtyy huomattavasti uudistussopimuksen valmistelun päättymisen ja Schengen-alueen ja euroalueen laajentumisen myötä.
<P>
Perustussopimuksen voimaan saattamiseen liittyvät valmistelut ovat kuitenkin tärkein tavoitteemme, ja Euroopan liberaalidemokraattien liiton ryhmällä on tässä kaksi keskeistä huolenaihetta. Vapauden, turvallisuuden ja oikeuden alan kehittämisen osalta kolmannen pilarin liittämisen ensimmäiseen pilariin on ensinnäkin oltava mahdollisimman nopeaa ja laaja-alaista.
<P>
Yhteisen ulko- ja turvallisuuspolitiikan (YUTP) osalta neuvoston, Euroopan komission ja parlamentin on päästävä laadukkaaseen sopimukseen, jossa yhteisön ulkopuolisia palveluita koskevat lupaukset määritellään suhteellisen mielenkiintoisiksi ja monimutkaisiksi.
<P>
Meidän on painotettava entistä enemmän yhtenäismarkkinoiden sosiaalista ja kulttuurista ulottuvuutta, kuten maahanmuuttopolitiikkaa ja ilmastonmuutoksen torjuntaa, jotta voimme selventää perussopimusta ja vakuuttaa kansalliset parlamentit ja kansalaiset sopimuksen tarpeellisuudesta. Näiden toimien avulla voimme myydä perussopimusta.
<P>
Yhteisen maatalouspolitiikan tarkistus on liitettävä suoraan rahoitusjärjestelmän tulevaan uudistukseen yhteisen maatalouspolitiikan osarahoituksen laajentamisen kautta.
<P>
Tämän lisäksi minun pitäisi olla kiitollinen kuullessani kollegani arviot Ranskan presidentin Nicolas Sarkozyn suunnitelmasta luoda niin kutsuttu viisaiden komitea, jonka tehtävänä olisi pohtia ja suunnitella Euroopan unionin tulevaisuutta.
<SPEAKER ID="014" NAME="Pierre Jonckheer">
Verts/ALE-ryhmän puolesta. - (FR) Arvoisa puhemies, hyvät komission puheenjohtaja ja komission jäsenet, olette esitelleet meille 26 strategista aloitetta ja 61 ensisijaista aloitetta. En aio kommentoida niitä kaikkia neljässä minuutissa. Tällaisissa keskusteluissa on aina muistettava, että komissiolla on vastuunsa ja hieman erityinen asemansa yhteisön päätöksenteossa. Teillä on monopoli lainsäädännöllisiin aloitteisiin ja teillä on valta Euroopan parlamentin ja neuvoston laatimien erinäisten tarkistusten seulomiseen. Teillä on valtaisa vastuu siitä tuloksesta, jonka voimme saavuttaa yhteisön lainsäädännössä. Voin täten vakuuttaa teille, että Vihreät / Euroopan vapaa allianssi -ryhmä tukee kuten aina tätä yhteisön menettelytapaa todennäköisesti kaikkein yhtenäisimmin kaikista Euroopan parlamentin ryhmistä. Tämä johtuu siitä, että uskon, että komission vastuulle on uskottu tämä valtava tehtävä, jossa se joutuu kohtaamaan ja käsittelemään kansallisten etujen lisäksi myös aiheita, jotka ovat vaikeita ja arkaluonteisia lukuisille kansallisille hallituksille.
<P>
Haluan nostaa esiin kolme keskeistä aihetta päästäkseni asian ytimeen. Ensimmäinen koskee energiapolitiikkaa, jonka osalta vuosi 2007 on ollut erittäin tärkeä vuosi. Nobelin rauhanpalkinto myönnettiin, ja maaliskuun Eurooppa-neuvostossa hyväksyttiin tavoitteita, jotka olisivat meidän mielestämme voineet olla kunnianhimoisempia, mutta joita kuitenkin tuimme. Kuten olette todenneet, vuosi 2008 on erittäin tärkeä vuosi täytäntöönpanon osalta. Meidän on oltava tässä erittäin valppaita ja tarkkaavaisia. Olemme erittäin pettyneitä ajoneuvojen päästöjä koskeviin tuloksiin. Mielestämme biopolttoaineita koskevassa lähestymistavassanne ei oteta huomioon sitä, millaisia haitallisia vaikutuksia tällaisella teknologialla on ympäristöömme. Mielestämme päästölupien toisessa vaiheessa meidän on pikemminkin siirryttävä kohti tarjousjärjestelmää sen sijaan, että vain jakaisimme vapaasti uusia rahavaroja vastaavia osuuksia. Olemme jokseenkin yllättyneitä siitä, että olette tyytyneet ilmoittamaan vain metodologisia tutkimustuloksia liikennepolitiikan kustannusten kansainvälistämisen osalta. Vaikuttaa siltä, että taloustieteilijät ovat keskustelleet tästä aiheesta vähintäänkin 15 vuotta ja että komissio voisi seurata hyvien kansallisten kokemusten viitoittamaa tietä.
<P>
Mielestämme tätä ajattelua on sovellettava energiapolitiikan kaikilla osa-alueilla, ja teidän on vastustettava niin kutsuttujen pehmeiden välineiden liiallista käyttöä erinäisten eturyhmien miellyttämiseksi tai eri hallitusten vaatimusten tyydyttämiseksi. Meidän on hyödynnettävä rajoittavia välineitä, koska autoteollisuuden esimerkki osoittaa sen, että vapaaehtoiset sopimukset eivät ole tehokkaita. Uusiutuvien energialähteiden osalta emme usko, että jäsenvaltioiden väliset joustavat järjestelyt olisivat hyvä ajatus. Kaikkien on osallistuttava omalla panoksellaan.
<P>
Toinen aihe, jonka haluan tuoda esille, koskee maahanmuuttopolitiikkaa. Tämä on ala, jonka osalta teillä on äärimmäisen suuri vastuu. Muistan Kofi Annanin Euroopan parlamentille muutama vuosi sitten pitämän puheen. Olisi todella hienoa, jos Euroopan unioni voisi voittaa Nobelin rauhanpalkinnon onnistuneen maahanmuuttopolitiikkansa ansiosta. Luotamme, että huolehditte siitä, että tällainen maahanmuuttopolitiikka, joka on sisällytetty työohjelmaanne ja jota on alettu noudattaa, ei johda kaikissa jäsenvaltioissa käytettävään yhteiseen biometriseen passiin. Tämä voisi aiheuttaa tuhoisan tilanteen täällä oleville ihmisille, ja se voisi myös vaurioittaa EU:n uskottavuutta muun maailman silmissä.
<P>
Haluan vielä tuoda esille yhden asian. Pidän erittäin yllättävänä sitä, että ohjelmassanne ei ole yhtäkään kohtaa, joka liittyisi kansainvälisiin rahoitusmarkkinoihin. Jos haluatte, että yhteisön kansalaiset, tai ainakin suurin osa heistä, suhtautuu entistä myönteisemmin globalisaatioon ja siihen liittyviin lukuisiin kysymyksiin, ei Euroopan unioni ja etenkään Euroopan komissio voi irrottaa itseään rahoitusmarkkinoiden tilanteesta, veroparatiisien jatkuvasta tutkimisesta ja kyvyttömyydestämme keskustella euron, Kiinan yuanin ja Yhdysvaltain dollarin välisistä valuuttakursseista.
<P>
Uskon, että ihmiset odottavat Euroopan unionin tekevän kunnianhimoisia aloitteita, joiden avulla voidaan turvata se, että rahoitusmarkkinat toimivat kansantalouden ja yhteiskunnan eduksi eikä päinvastoin. Muistan hyvin keskustelut, joita Euroopan parlamentissa käytiin tästä aiheesta nykyisen lainsäädäntökauden alussa. Monet ihmiset näyttävät unohtaneen tämän kokonaan. Mielestäni vaikuttaa asialliselta, että te panisitte tällaisen aloitteen täytäntöön etuajassa Euroopan parlamentin tuella.
<SPEAKER ID="015" NAME="Francis Wurtz">
GUE/NGL-ryhmän puolesta. - (FR) Arvoisa puhemies, arvoisat komission puheenjohtaja ja komission jäsenet, hyvät naiset ja herrat, kuuntelin kollegojeni tavoin hyvin tarkkaavaisesti José Manuel Barroson puhetta.
<P>
Hän mainitsi komission strategiset tavoitteet, joista kasvu ja työllisyys ovat luonnollisesti ensisijaisten tavoitteiden luettelon kärkipäässä.
<P>
Huomasin kuitenkin, että niin komission puheenjohtajan puheesta kuin myös komission tiedonannosta jäi hyvin epätavallisesti puuttumaan eräs tietty asia, mistä haluankin kysyä yksityiskohtaisesti komission puheenjohtajalta.
<P>
Onko totta, että komission kollegion 23. lokakuuta pidetyssä kokouksessa keskusteltiin Peter Mandelsonin ehdotuksesta, joka koskee eurooppalaisia yhtiötä ja liikeyrityksiä, jotka ovat siirtäneet tuotantoaan yhteisön ulkopuolisiin alhaisen palkkatason maihin? Kyseisellä ehdotuksella pyrittiin mahdollisesti vapauttamaan kyseiset yhtiöt polkumyyntitulleista, joita sovelletaan tuotteisiin, joita tuodaan Euroopan unioniin niiden tavallista hintaa huomattavasti halvemmalla.
<P>
Onko totta, että enemmistä tuki kyseistä ehdotusta ja että komissio tekee asiasta päätöksen 5. joulukuuta jälkeisenä ajankohtana?
<P>
Miten vastaatte niille, jotka pitävät kyseistä toimintaa ainoastaan tuotannon siirtämisestä tarjottavana rahallisena tukena. Eikä tällainen teko olisi täysin ristiriidassa niiden komission tiedonannon kohtien kanssa, joista keskustelimme, mukaan lukien seuraava:
<P>
(EN) Viimeaikaisissa tutkimuksissa on todistettu, että Euroopan unionin keskeisin huolenaihe on ”EU:n sosiaalinen ulottuvuus globalisoituvassa maailmassa” (etenkin työpaikkojen ja työttömyyden pelon osalta). Tai myös, että globaalia kilpailukykyä koskeva toimintasuunnitelma tukee kestävää kasvua ja työllisyyttä EU:n sisällä.
<P>
(FR) Miksi puheessanne tai komission tiedonannossa ei mainittu vuoden 2008 lainsäädäntöohjelmaa tai muita hankkeita, jotka liittyvät tärkeisiin poliittisiin aiheisiin kuten työllisyyden edistämiseen Euroopan unionissa, elinkeinopolitiikkaan tai yleisemmin niihin globalisaatioon liittyviin nykyisiin ilmiöihin, joista yhteisö voisi hyötyä?
<P>
Onko tämän lisäksi totta, että pyritte jättämään lainsäätäjät huomiotta soveltamalla sen sijaan suuntaviivoja, koska tällaisissa aiheissa Euroopan parlamentin äänestys, neuvostosta puhumattakaan, voisi aiheuttaa mittavaa häiriötä?
<P>
Uskon, että ryhmäni ei ole Euroopan parlamentin ainoa ryhmä, joka haluaisi teiltä selkeän vastauksen näihin kysymyksiin, joissa meidän kaikkien on harkittava sitä, minkälainen reaktio olisi kaikkein sopivin laiminlyöntitapauksessa. Jos nautitte tavasta, jolla Euroopan parlamentti panee voimavaransa liikkeelle Bolkesteinin direktiiviä vastaan, ihastutte varmasti siihen voimakkaaseen paheksuntaan, jota Mandelsonin asetus aiheuttaa.
<SPEAKER ID="018" NAME="Brian Crowley">
UEN-ryhmän puolesta. - (EN) Arvoisa puhemies, haluaisin teidän luvallanne aloittaa puheeni iirin kielellä.
<P>
(GA) Suhtaudun myönteisesti komission suunnittelemaan lainsäädäntö- ja työohjelmaan. Komission tavoitteena on ennen kaikkea edistää työllisyyttä ja kehitystä Euroopassa, saada Eurooppa tarttumaan ilmastonmuutosongelmaan, luoda yhteistä maahanmuuttoa koskeva politiikka, asettaa Euroopan unionin kansalaiset etusijalle ja turvata se, että Euroopan unioni edistää hyviä asioita kaikkialla maailmassa.
<P>
(EN) Meidän on kiinnitettävä globalisaatioon huomiota lukuisten seuraavien vuosien aikana, eikä vain lyhyen aikaa vuonna 2008. Suhtaudunkin myönteisesti komission laatimiin aloitteisiin, joiden avulla komissio valmistelee Eurooppaa vastaamaan globalisaation myönteisiin ja kielteisiin seurauksiin ja vaikutuksiin.
<P>
Näemme myös, että demokratiaan kohdistuu uhka kaikkialla maailmassa. Meidän onkin turvattava se, että voimme tarjota avun lisäksi myös demokraattisia arvoja, oikeusjärjestystä ja vallanjakoa. Olemme nähneet viime viikkoina, että Pakistanissa, Georgiassa ja muissa osissa maailmaa kärsitään uudenlaisista tekijöistä, jotka vastustavat demokraattisia arvoja, uhkaavat lehdistön vapautta ja tuhoavat ihmisten tahdon tulla kuulluiksi ja tunnistetuiksi kyseisissä verkostoissa.
<P>
Jatkuvat kriisit ympäri maailmaa, etenkin kehitysmaissa AIDSin ja HI-viruksen takia, edellyttävät, että meidän on oltava kriisitoiminnassamme entistä kekseliäämpiä ja innovatiivisempia.
<P>
Mielestäni yksi tulevaisuuden kannalta erityistä huolta aiheuttava asia, etenkin lyhyen aikavälin tulevaisuuden kannalta, koskee verotusta Euroopan unionissa. Monet meistä ovat erittäin huolestuneita komission ehdotuksista, jotka liittyvät yhtiöveroon, yhtiöveron yhteiseen yhtenäistettyyn veropohjaan ja etenkin tiettyjen komission jäsenten heltymättömään haluun toteuttaa ehdotus, jonka toteuttamiseksi komissiolla minun ja muiden parlamentin jäsenten mielestä ei ole lainsäädännöllistä tai oikeudellista toimivaltaa.
<P>
Olen ilahtunut, että Lissabonin uudistussopimuksessa turvataan, että verotukseen liittyvissä päätöksissä vaaditaan yhä yksimielistä päätöstä. Suhtaudun myönteisesti myös siihen, että mitään muutoksia ei voida tehdä ilman 27 hallituksen hyväksyntää.
<P>
Euroopassa voimme turvata kilpailun, ei ainoastaan talouden ja ympäristön osalta vaan myös koko verotusta koskevan kilpailun. Tällainen verokilpailu on terveellistä, ja meille on luvattava, että mitkään toteutettavat ehdotukset eivät vaikuta haittaavasti talouden ja työllisyyden kasvuun, joka on tärkeää Euroopan unionin kansalaisille. Myös Yhdysvalloissa harrastetaan verokilpailua osavaltioiden välillä, ja se näyttää toimivan erittäin hyvin.
<P>
Viimeisenä kohtana haluan mainita, että katsoessamme tulevaisuuteen ja edetessämme sitä kohti Euroopan kansalaiset eivät pyydä lisää byrokratiaa tai sääntelyä. Euroopan kansalaiset pyytävät näkemystä ja nopeaa toimintaa todellisiin ongelmiin, joita he kohtaavat jokapäiväisessä elämässään. He eivät pyydä menneisyyden käsitteellisiä teorioita, jotka olemme toivottavasti pystyneet jättämään taaksemme.
<SPEAKER ID="021" NAME="Jens-Peter Bonde" LANGUAGE="DA">
Arvoisa puhemies, Tanskassa järjestetään tänään vaalit. Toivon, että Tanskan uudessa parlamentissa on jäseniä, jotka vaivautuvat lukemaan komission vuosittaisen ohjelman ja Euroopan unionin säädösehdotuksia ja harkitsemaan niitä. Euroopan unionissahan määrätään lakimme, ja tästä syystä on ollut erittäin surullista seurata vaalitaistoa, jossa lainsäädännöstä ei keskustella lainkaan. Sen sijaan Tanskassa on keskusteltu kunnallisista ja alueellisista aiheista, kuten päiväkotien ruoka-aterioista, koulutuksesta ja sairaaloista. Valitut kansanedustajat eivät ole keskustelleet lainkaan Tanskan osallisuudesta lainsäädäntöön Euroopan unionissa; demokratia hallintotapana on päästetty valumaan hukkaan.
<P>
Komission vuotuinen ohjelma pitäisi ihannetilanteessa jakaa kaikkien kansallisten parlamenttien erityisvaliokunnille, ja kaikkien puolueiden pitäisi ottaa kantaa siihen, minkä asioiden osalta lainsäädäntöä voitaisiin harjoittaa Euroopan unionin tasolla ja miltä osin lainsäädännön pitäisi kuulua kansallisen toimivallan piiriin. Kansallisten parlamenttien pitäisi päättää läheisyyttä ja välttämättömyyttä - tai Euroopan unionin ammattikielen mukaan toissijaisuutta ja suhteellisuutta - koskevista toimista ensin vuotuisen ohjelman yhteydessä ja sen jälkeen aina, kun komissio julkaisee säädösehdotuksia. Näin voisimme liittää kansalliset parlamentit Euroopan unioniin ja antaa kansalaisille mahdollisuuden osallistua lainsäädäntötoimintaan, ennen kuin he saavat säädöksen Brysselistä, jossa on myös lupauduttu noudattamaan kansallisten parlamenttien ehdotuksia, vaikkakin vain muutamia ehdotuksia on lähetetty. Kansalliset parlamentit nukkuvat työssään, mikä masentaa meitä, jotka taistelevat niiden puolesta. Kaikesta huolimatta on mukavaa nähdä näinkin usean komission jäsenen olevan paikalla samaan aikaan.
<SPEAKER ID="022" NAME="Frank Vanhecke" LANGUAGE="NL">
Arvoisa puhemies, kyseinen työohjelma todistaa sen, kuinka helposti virallinen Eurooppa hokee toissijaisuuden ratkaisevaa käsitettä.
<P>
Komissio anastaa Franco Frattinin aikaisempien aloitteiden mukaisesti näin itselleen ratkaisevan toimivallan työvoiman muuttoliikettä koskevissa kysymyksissä, jotka mielestäni kuuluvat yksinomaan jäsenvaltioiden toimivallan piiriin.
<P>
Komissio painostaa eurooppalaisia mielestäni erittäin kyseenalaisella vastauksella, joka koskee Euroopan ulkopuolisista maista tulevien työläisten tulvan väestöllisiä haasteita ja jota Euroopan unionin kansalaiset eivät hyväksy tai tue demokraattisesti lainkaan.
<P>
Haluan olla erittäin selvä tässä asiassa: uusi maahanmuuttoaalto, vaikka laillinenkin, ja kaikki, mikä liittyy jatkuvaan maahanmuuttoon ja niin kutsuttuun perheiden yhdistämiseen, vaikeuttavat nykyisiä ja jo nytkin vakavia yhdentymisongelmia puhumattakaan aivoviennistä, jonka sallimme häpeilemättä ja joka vaikuttaa haitallisesti lähtömaihin.
<P>
Haluan painottaa, että tällä kertaa Euroopassa on jo useita miljoonia entisiä maahanmuuttajia, jotka ovat saapuneet Euroopan unionin ulkopuolelta ja jotka ovat kolmannen tai neljännen polven maahanmuuttajia mutta jotka ovat yhä työttömiä ja tuskin kouluttautuneet niin hyvin, että heitä voitaisiin kotouttaa yhteiskuntaan puhumattakaan sopeuttamisesta: he muodostavat sosiaaliturvan varassa elävän köyhälistön.
<P>
On uskomatonta, että komissio on päättänyt sekaantua jäsenvaltioiden koulutuspolitiikkaan. Kumppanuuteen perustuvaa viestintää koskevassa tiedonannossa, johon kyseinen työohjelma viittaa, todetaan, että komissio tutkii, miten koulut voivat tarjota oppilaille tärkeää osaamista ja miten koulut voivat auttaa nuoria olemaan vastuullisia kansalaisia Euroopan perusarvojen mukaisesti. Ihmettelen, kertovatko Euroopan valistuneet virkamiehet meille tulevaisuudessa, miten meidän on ajateltava ja miten meidän on käyttäydyttävä. Onko valvovan isoveljen Eurooppa näinkin lähellä?
<P>
Komissio väittää asettaneensa Euroopan unionin kansalaiset etusijalle, mutta todellisuudessa komissio käyttäytyy keisarin tai itsevaltiaan tavoin; se osoittaa irvaillen myös usein syyttävällä ja toruvalla sormellaan ja turhautuneen opettajan tavoin. José Manuel Barroso kävi henkilökohtaisesti Alankomaissa aikaisemmin tänä vuonna kertomassa hollantilaisille, että heidän toimintansa sai luvan loppua että heidän ei enää kannattaisi murehtia kansanäänestyksestä koska heidän oli jo korkea aika hyväksyä Euroopan unionin perustuslain periaatteet.
<P>
Tällä tavoin nämä suuret ja kuuluista Eurooppalaiset demokraatit pyrkivät kaikin keinoin varmistaman sen, että kansalaisemme eivät pääse ilmaisemaan mielipidettään teennäisen perustuslain ja Turkin mahdollisen liittymisen osalta. Oman maani osalta José Manuel Barroso ja muut Euroopan unionin korkea-arvoiset virkamiehet opastavat meitä siinä, miten meidän pitäisi ratkaista Flanderin ja Vallonian väliset ongelmat, vaikka he eivät viitsi edes selvittää tilanteen todellista kehitystä.
<P>
Yhteenvetona voin sanoa, että virallinen Eurooppa ei nähtävästi turvaa demokratiaa, se ei turvaa toissijaisuutta eikä se myöskään turvaa selvää vallanjakoa Euroopan unionin ja sen jäsenvaltioiden välillä. Tämä ei ole ensimmäinen kerta, kun sanon tämän parlamentin keskusteluissa, ja pelkään myös, että se ei jää viimeiseksi. Tämän vuoksi minua ei hätkähdytä tieto siitä, että tämä niin kutsuttu uudistussopimus on muutamia pinnallisia muutoksia lukuun ottamatta identtinen aiemman perustuslain kanssa. Tästä syystä se onkin vain naamioitu versio kyseisestä epäselvästä, hämärästä ja peitellystä asiakirjasta, jonka avulla lakkautetaan kansalaisten valvoman demokratian normaali toiminta.
<SPEAKER ID="023" NAME="Hans-Peter Martin" AFFILIATION="NI">
(DE) Arvoisa puhemies, o sonho europeo, eurooppalainen unelma, der Europäische Traum! Mielestäni suurimmalla osalla eurooppalaisista on suhteellisen selkeä kuva eurooppalaisesta unelmasta, ja he ovat usein samaa mieltä siitä, millainen sen pitäisi olla. Jos tilanne on tämä, miksi monien eri jäsenvaltioiden kansalaiset suhtautuvat näinkin epäilevästi komissioon? Te sanotte, että asia liittyy viestintään. Monet eurooppalaiset ja jopa ne, jotka miettivät näitä ongelmia vain ohimennen, ovat sitä mieltä, että tämä ei pidä paikkaansa. Heidän mielestään tilanne liittyy tiettyihin hankkeisiin ja Lissabonin strategiaan, joka on ollut ilmeisen epäonnistunut tähän päivään saakka.
<P>
Hannes Swoboda on sitä mieltä, että unionista puuttuu sosiaalinen ulottuvuus, ja minun on myönnettävä, että hän on oikeassa tässä asiassa. Samaan aikaan Andrew Duff on todennut, että perustuslakisopimuksen - anteeksi, te kutsuitte sitä uudistussopimukseksi - sosiaalisen ulottuvuuden on oltava toiminnan keskipisteessä. Tämä on kaikki hyvin myönteistä, mutta missä kohtaa kyseisessä sopimuksessa käydään läpi sosiaalista ulottuvuutta? Missä muodossa tätä sopimusta voidaan oikein lukea ja missä tämän sopimuksen kohdassa käydään läpi keskeisiä demokraattisia periaatteita, kuten muun muassa vallanjakoa? Jos te oikeasti tekisitte sen, mitä sanotte tai sen mitä ilmeisesti aiotte eli välittäisitte viestinne tehokkaasti ja toteuttaisitte aikomuksianne siten, että toimintanne voitaisiin tarkistaa luotettavien tietojen pohjalta, ei viestintä olisi enää niinkään suuri ongelma.
<P>
Euroopan tilintarkistustuomioistuimen presidentti tarjosi teille eilen illalla hyvin selkeän lähtökohdan. Hän antoi ensimmäistä kertaa hyvin tarkat luvut: pelkästään rakennerahaston kautta annettiin väärin perustein neljä miljardia euroa. Sallikaa minun lainata hänen puhettaan: ”Useimmiten virheet liittyivät tukeen oikeuttamattomia menoja koskeviin hakemuksiin ja tarjouskilpailumenettelyiden noudattamatta jättämiseen sekä yleiskulujen laskemisen tueksi tarvittavan tai henkilöstömenoja koskevan todentavan aineiston puuttumiseen. Jäsenvaltioiden valvontajärjestelmät eivät olleet yleensä vaikuttavia tai olivat vain kohtalaisen vaikuttavia, ja niiden toimintaa koskeva komission valvonta oli vain kohtalaisen vaikuttavaa.”
<P>
Teidän on tehtävä asialle jotakin. Älkää yrittäkö parantaa tekemättä jättämiänne toimia koskevaa viestintää! Se on tuomittu epäonnistumaan.
<SPEAKER ID="024" NAME="José Manuel Barroso">
komission puheenjohtaja.-(EN) Arvoisa puhemies, haluan kiittää kaikki ryhmiä erittäin mielenkiintoisista ja haastavista kommenteista. Sallikaa minun ensin vastata tiettyihin erityisaiheisiin, ja sen jälkeen annan muutaman yleisen kommentin.
<P>
Haluan kiittää Hartmut Nassaueria siitä, että hän tukee ensisijaisia tavoitteitamme. Hänen mainitsemansa keskeisen aiheen eli toissijaisuuden osalta haluan sanoa, että olemme yhtä sitoutuneita kuin hän on asetetun tavoitteen saavuttamiseksi eli tarkemmin sanottuna uuden toissijaisuuden luomiseksi Eurooppaan ja asiassa oman esimerkkimme antamiseksi. Olen todellakin sitoutunut tähän. En väitä, että olisimme täydellisiä. Joskus on vaikeaa vaihtaa vanhoja tapoja, mutta olemme menossa oikeaan suuntaan. Virheiden tapahtuessa pyrimme aina korjaamaan ne. Viimeisin mainitsemamme tapaus Apfelwein-asiassa tarjoaa hyvän esimerkin tästä, ja meidän on hyväksyttävä se tosiseikka, että emme voi aina ennustaa valmistelemiemme asetusten kaikkia mahdollisia seurauksia.
<P>
Haluan vakuuttaa teille, että minä ja läsnä olevat kollegani olemme sitoutuneet toissijaisuuden saavuttamiseen. Tarkastelemme nyt kaikissa aloitteissamme erityisen lainsäädäntöaloitteen tarvetta - vaikutustenarviointia ja ehdotusten laatuarviointia - ja pyrimme toimimaan tällä tavoin.
<P>
Haluan vielä korostaa, että ilmoittamistani 26 strategisesta aloitteesta vain kahdeksan on lainsäädännöllisiä aloitteita ja että 61 ensisijaisesta aloitteesta vain 28 on lainsäädännöllisiä aloitteita. Täten 87 aloitteesta vain 36 on lainsäädännöllisiä aloitteita. Tämän lisäksi kumoamme 30 säädöstä.
<P>
Haluan kuitenkin painottaa teille seuraavaa asiaa: kun puhumme toissijaisuuden uudesta kulttuurista, tarvitsen apuanne, jotta voimme selventää kansalaisillemme, että toissijaisuudella voimme vahvistaa eikä heikentää Euroopan unionia ja että sen avulla voimme tehdä toimielimistämme entistä demokraattisempia ja vastuullisempia. Meidän ei pidä antaa periksi Eurooppaa ja Euroopan unionia vastaan populistisesti ja kansaa kiihottavasti hyökkääville tahoille. Mielestäni toissijaisuus ei tarkoita tätä. Jotkut jäsenvaltiot tai henkilöt saattavat joskus sanoa, että toissijaisuuden vuoksi Euroopan komission tai parlamentin ei pitäisi laatia tällaista ohjelmaa, koska se on ristiriidassa toissijaisuuden periaatteen kanssa. Jos he eivät halua, että Euroopan unioni toimii silloin, kun tarvitaan eurooppalaista toimenpidettä, en ole heidän kanssaan samaa mieltä siitä, että tällainen toiminta edistäisi toissijaisuutta.
<P>
Annan teille tuoreen esimerkin: Eurooppa-neuvosto hyväksyi maaliskuussa - kuten tiedätte - muutamia erittäin tärkeitä energiaa ja ympäristöä koskevia ajatuksia, nimittäin ilmastonmuutoksen torjunnasta. Hyväksyimme esimerkiksi eriyttämistä koskevat yleiset periaatteet. Tämä oli Eurooppa-neuvoston päätös. Olen kuitenkin kuullut usein muutamien jäsenvaltioiden toteavan, että komission ei pitäisi vaatia eriyttämistä, koska se on toissijaisuuden periaatteen vastaista. Minun on sanottava, että en yhdy tällaiseen mielipiteeseen. Sen kautta vastustetaan itse asiassa tärkeää eurooppalaista kehitystä, jolla voidaan luoda energian sisämarkkinat ja johon sisältyy erittäin tehokas politiikka ilmastonmuutoksen torjumiseksi. Tällainen toiminta ei ole toissijaisuuden mukaista.
<P>
Tarvitsemmekin tässä kohtaa teidän apuanne. Tarvitsemme teidän apuanne siinä, että kerrotte, milloin tarvitaan Euroopan unionin toimia, ja jos teidän mielestänne eurooppalaisia toimia ei tarvita, teidän on suhtauduttava meihin kriittisesti, jolloin voimme tarvittaessa perua tiettyjä säädöksiä.
<P>
Palaan myöhemmässä vaiheessa Hannes Swobodan puheeseen, mutta hän on mielestäni oikeassa. Itse asiassa minä ja komission varapuheenjohtaja Margot Wallström sekä koko kollegio työskentelemme tämän aiheen parissa. Perimmäisenä ajatuksena ovat kuitenkin kumppanuudet. Olkaamme rehellisiä tämän suhteen. Emme voi tehdä kaikkea itse. Kun sanon ”me”, tarkoitan sillä Euroopan unionin toimielimiä - Euroopan komissiota ja parlamenttia. Tarvitsemme kaikkien tasojen johtajien aktiivista osallistumista. Juuri tämä on tärkeää toissijaisuudessa. Saksan osavaltiot ja useimpien jäsenvaltioiden alueet ovat erittäin tärkeitä, ja kollegani ja minä olemme käyneet kaikkialla Euroopassa selittämässä tätä kansallisissa parlamenteissa ja joskus myös eri alueiden hallintoelimissä. Olin hiljattain Puolassa painottamassa juuri tätä samaista asiaa sanomalla, että Eurooppa ei ole niitä varten, jotka ovat Brysselissä tai Strasbourgissa: me olemme Eurooppa kaikkialla Euroopassa, ja meillä on siitä yhteinen vastuu. Tämä on taas kerran paradigman vaihtamista, koska jos haluamme, että kansalaiset suhtautuvat myönteisesti Euroopan ideaan, meidän on jaettava heidän kanssaan kyseiset ensisijaiset tavoitteet eikä vain ajateltava muutamia Brysselissä tai Strasbourgissa olevia ihmisiä, jotka kertovat muille kansalaisille, mitä heidän pitäisi tai ei pitäisi tehdä.
<P>
Olemme maininneet sosiaalisen ulottuvuuden. En voinut tietenkään painottaa kaikkia kohtia. Haluankin kertoa teille, että ohjelmaamme kuuluu lukuisia lainsäädännöllisiä ja muunlaisia aloitteita, jotka liittyvät sosiaaliseen ulottuvuuteen. Tärkeintä on, että päätämme työn eurooppalaisen yhteiskunnan kartoitukseen, jossa pohditaan, miten voimme edistää mahdollisuuksia, saatavuutta ja solidaarisuutta 2000-luvun Euroopassa. Tämä näyttää suunnan uudelle sosiaaliselle toimintaohjelmalle sekä dynaamiselle ja nykyaikaiselle lähestymistavalle, jonka avulla voidaan edistää nykyiseen eurooppalaiseen yhteiskuntaan kohdistuvaa Euroopan unionin politiikkaa.
<P>
Komissio laatii myös ehdotuksia eurooppalaisesta yritysneuvostosta annetun direktiivin tarkistamiseksi, jotta ehdotusten avulla voidaan ennakoida ja tukea uudistamista. Toinen säädös koskee raskaana olevien naisten tilannetta, ja sillä pyritään edistämään nykyisiä äitiyden suojelua koskevia säädöksiä raskaana olevien työ-, yksityis- ja perhe-elämän yhteensovittamiseksi.
<P>
Yksi aloitteista koskee avoimen koordinointimenetelmän laajentamista sosiaaliturvan ja sosiaalisen osallisuuden osalta. Tätä aloitetta tuetaan suosituksella, joka koskee työmarkkinoilta kauimmas etääntyneiden ihmisten aktiivista osallisuutta, ja siinä keskitytään kolmeen keskeiseen aiheeseen: työmahdollisuuksiin ja ammattikoulutukseen, toimeentulotukeen ja laadukkaiden palveluiden entistä parempaan saatavuuteen. Tämä tehdään kasvua ja työpaikkoja koskevan Lissabonin sopimuksen mukaisesti.
<P>
Komissio antaa lopuksi tiedonannon, joka koskee muutoksen ennakointia ja vastuullista hallintaa ja jonka avulla aloitetaan eurooppalaisten työmarkkinaosapuolten kanssa käytävien ja yhtiöiden uudelleenjärjestelyn ennakoimista koskevien neuvotteluiden toinen vaihe. Nämä ovat muutamia esimerkkejä siitä, että olemme sitoutuneita Euroopan sosiaaliseen toimintaohjelmaan.
<P>
Hyvä Andrew Duff, kuten voitte ymmärtää, olen kanssanne aivan samaa mieltä perussopimuksen ratifioinnin tarpeellisuudesta ja siitä, että Euroopan sosiaalista ja kulttuurillista ulottuvuutta on korostettava. Teen parhaani tässä asiassa ja yritän selittää, että vaikka tarvitsemme vahvat sisämarkkinat Euroopassa, on Eurooppa paljon enemmän kuin pelkkä markkina-alue. Uskon, että olette samaa mieltä siitä, että tämä on yhteinen sitoumus.
<P>
Kysyitte mielipidettäni Ranskan presidentti Nicolas Sarkozyn ehdottamasta viisaiden komiteasta. Voin sanoa, että olemme keskustelleet tästä aiheesta komissiossa. Tuemme luonnollisesti aloitteita, joiden avulla edistetään keskustelua ja mietiskelyä Euroopan tulevaisuudesta. Aitojen demokraattien tavoin pidämme asioista keskustelemisesta. Se onkin ehkä meidän tropismimme, mutta pidämme keskusteluista, pidämme ajatuksista ja ajatusten vaihtamisesta. Tämän vuoksi Ranskan presidentin Nicolas Sarkozyn aloitetta pitäisi mielestäni tarkastella tällaisen keskustelun ja ajattelun edistämisen kannalta. Komissio haluaa kuitenkin varmistaa, että jos Eurooppa-neuvosto hyväksyisi tämän aloitteen, sillä ei heikennettäisi pyrkimyksiämme hyödyntää Lissabonin sopimuksen menestystä ja ennen kaikkea kyseisen sopimuksen vahvistamista.
<P>
Meidän on oltava selkeitä tässä asiassa. Tämän vuoksi kyseisen ryhmän ei mielestämme pitäisi osallistua uuteen toimielinten väliseen keskusteluun, jos Eurooppa-neuvosto hyväksyy sen. En pitäisi sitä hyvänä ratkaisuna, joten pyydänkin kyseisiä viisaita miehiä (ja toivottavasti myös naisia!) olemaan tarpeeksi viisaita välttämään uusien toimielinten välisten keskusteluiden aloittamista ja keskittymään pikemminkin siihen, millainen visio heillä on Euroopasta 20 tai 30 vuoden päästä. Tämä on tärkeää. Miksi meidän ei siis pitäisi käydä tätä asiaa käsittelevää aiheellista keskustelua?
<P>
Meidän ei pitäisi myöskään osallistua kielteiseen keskusteluun Euroopan unionin rajojen maantieteellisistä rajoituksista. Tämä voi aiheuttaa erimielisyyksiä, eikä se saisi myöskään uhata nykyisiä toimiamme Euroopan tasolla, esimerkiksi talousarviotarkistusta ja Euroopan laajentumiseen liittyviä neuvotteluja. Tämä on tärkeää toimielinten puolustamisen vuoksi. Suhtaudumme myönteisesti kaikenlaiseen keskusteluun, mutta olkaamme rehellisiä: meillä on toimielimet. Meillä on Euroopan parlamentti, meillä on Euroopan komissio, meillä on Eurooppa-neuvosto, ja loppujen lopuksi toimielimet ovat vastuussa ja vastuullisia - eivät viisaat miehet, tai kuten me ehkä sanoisimme välkyt lapset - siitä, miten ne voivat edistää keskusteluitamme.
<P>
Mielestämme kyseisen komitean raportin julkaisemisajankohtaa pitäisi myös harkita erittäin tarkkaan, ja vuoden 2009 loppu vaikuttaakin asianmukaiselta ajankohdalta.
<P>
(FR) Hyvä Pierre Jonckheer, kiitän teitä kommenteistanne ja etenkin yhteisömenetelmää koskevista huomioistanne. Kiitän teitä myös vihreiden asialle antamasta tuesta. Meidän on otettava tämä huomioon. Huomasitte varmaankin, että uudistussopimusta - Lissabonin sopimusta - koskevan keskustelun aikana yhteisömenettely pyrittiin heikentämään. Komissio, joka oli työskennellyt tiiviisti Euroopan parlamentin kanssa, pystyi välttämään yhteisömenettelyn kaikenlaisen heikentämisen.
<P>
Sanoitte, että vuosi 2007 on tärkeä vuosi suuren vastuun osalta, nimittäin ilmastonmuutoksen haasteen osalta. Me Euroopan komissiossa ja parlamentissa olemme ylpeitä siitä, että olemme edistäneet ilmastonmuutoksen torjuntaa. Komission vihreässä kirjassa luotiin pohja sopimukselle, johon päästiin lopulta maaliskuun Eurooppa-neuvostossa. Euroopan unioni voi olla ylpeä siitä, että se on ottanut johtoaseman tässä asiassa, ja se aikoo jatkaa työtään samansuuntaisesti etenkin tulevassa Balin konferenssissa ja viimeaikaisten tärkeiden kokousten, esimerkiksi New Yorkissa pidetyn korkean tason tapaamisen ja ratkaisevaksi osoittautuneen Heiligendammissa pidetyn G8-kokouksen, jälkeen. EU:n tavoitteena on toteuttaa Kööpenhaminassa vuonna 2009 pidättävään kokoukseen mennessä uusi toimintamenetelmä, jonka avulla voidaan luoda uusi Kioton jälkeinen sopimus vuoteen 2012 mennessä. Tämä on todellakin kunnianhimoinen tavoite. Tiedämme kuitenkin, että meidän on joka tapauksessa motivoitava muita kumppaneitamme tähän suuntaan.
<P>
Muuttoliikkeen osalta sanoitte, että Euroopan unionille pitäisi myöntää Nobelin rauhanpalkinto. Euroopan unionille voitaisiin myös antaa tunnustusta sen muita aloja koskevista toimista. Euroopan unioni on mielestäni jo pitkään ansainnut Nobelin rauhanpalkinnon. Maailmassa on vain muutamia alueita, jotka ovat Euroopan yhteisöä, nykyisin Euroopan unionia, kokeneempia maailmanrauhan turvaamisessa. Sallikaa minun antaa tästä asiasta esimerkki. Menen tässä kuussa Singaporeen, jossa osallistun Kaakkois-Aasian maiden yhteistyöjärjestön kokoukseen. Kyseinen liitto kutsui minut kokoukseen, koska se etsii inspiraatiota, joka liittyy oleellisesti kokemukseemme alueellisesta yhdentymisestä, rauhan edistämisestä, talouskasvusta ja sosiaalisesta kehityksestä. Meillä on syytä olla ylpeitä muille antamastamme esimerkistä, ja työskentelemmekin tämän parissa jatkuvasti.
<P>
Muuttoliikkeen osalta haluan vastata Euroopan parlamentin jäsenten lukuisiin kysymyksiin. Olen sanonut tämän usein ja sanon sen toistamiseen vielä tässä: mielestäni on järjetöntä, että Euroopassa pitää toimia 27 erilaisen muuttoliikepolitiikan kanssa. Muuttoliike on yhtenäinen aiheala, ja meillä on tämän vuoksi oltava käytössämme yhteinen lähestymistapa. Olkaamme rehellisiä: muutamat jäsenvaltiot vastustavat sitä. Me kuitenkin vaadimme tätä, koska yhtenäisen aihealan osalta on suurempi mahdollisuus joutua käsittelemään sellaisia ongelmia, joita Italia on joutunut viime aikoina torjumaan, eli Romaniasta saapuvien tiettyjen kansalaisten luoma ongelma. Tarvitsemme enemmän emmekä vähemmän Eurooppaan suuntautuvaa maahanmuuttoa: se on totta tämän asian osalta.
<P>
Tämän vuoksi vaadimme maahanmuuttopolitiikkaa, joka on vastuullista ja joka perustuu kahteen keskeiseen tekijään. Meidän on ensinnäkin oltava määrätietoisia turvallisuuden osalta vastustamalla avoimesti kaikenmuotoista työpaikalla tapahtuvaa hyväksikäyttöä ja ryhtymällä toimiin laittomien työmarkkinoiden poistamiseksi. Tämän vuoksi tuemme täysin varapuheenjohtaja Franco Frattinin laatimaa aloitetta direktiiviksi, jossa laittomasti EU:n alueella olevien henkilöiden työllistämisestä tehdään rangaistavaa. Aloitteen tavoitteena on estää kyseisten työntekijöiden hyväksikäyttö ja lakkauttaa kyseiseen toimintaan sekaantuneet rikolliset verkostot. Meidän on torjuttava päättäväisesti laitonta maahanmuuttoa ja kaikkia muita toimia, joita tietyt verkostot, jotka muodostuvat usein vain rikollisjärjestöjä, harjoittavat tämän toiminnan varjolla. Tämä johtuu siitä, että kyseisten ryhmien toiminta ei liity ainoastaan laittomaan maahanmuuttoon, vaan myös huumeiden salakuljetukseen, ihmiskauppaan ja järjestäytyneen rikollisuuden muunlaiseen rikollistoimintaan.
<P>
Samanaikaisesti meidän on sovellettava avointa, aulista ja yhtenäistä lähestymistapaa, jotta voimme ratkaista ongelman, joka liittyy siihen, miten voimme kotouttaa ensisijaisesti yhteisön kansalaiset ja yleisesti ottaen kansalaiset, jotka kuuluvat erinäisiin vähemmistöryhmiin. Meillä on oltava tarpeeksi rohkeita sanoaksemme, että meidän on ratkaistava tämä ongelma yhdessä. Euroopan toimielinten tehtävänä on luoda tarvittavat puitteet toiminnalle, mutta kuka huolehtii käytännön asioista ja varsinaisesta yhdentymisestä kentällä. Siitä ei vastaa Euroopan parlamentti eikä komissio vaan kansalliset hallitukset, alueet, paikalliset viranomaiset, kansalaisjärjestöt ja joissain tapauksessa myös kirkot ja kaikki, jotka toimivat kentällä ja joiden tehtävänä on edistää yhdentymistä. Tämä on merkittävä haaste.
<P>
Mainitsitte puheessanne Kofi Annanin. Olen keskustellut hänen kanssaan tästä aiheesta useaan otteeseen. Jos jotakin alaa säännellään maailmanlaajuisesti huonosti, on se ala maahanmuutto. Olemme luoneet toimielimiä koskevat periaatteet maailmankaupalle sekä myös ympäristölle. On ällistyttävää, että maahanmuutto, joka on yksi maailman suurimmista haasteista, on ala, jolle ei ole minkäänlaista maailmanlaajuista organisaatiota. Tuen ehdotustanne siitä, että meidän Euroopan unionissa - olemmehan yhdentymisen ja vapaan liikkumisen osalta erityisasemassa - pitäisi edistää entistä vahvemmin tiettyjä periaatteita, koska muukalaisviha, populistiset liikkeet ja menneisyyden kielteiset voimat uhkaavat Eurooppaa ja muuta maailmaa ja koska ne vastustavat edustamiamme arvoja, nimittäin humanismia ja vieraanvaraisuutta. Meidän on vältettävä äärimmäisiä näkökantoja ja pyrittävä saavuttamaan järkevä, oikeudenmukainen ja asteittainen lähestymistapa.
<P>
(Suosionosoituksia)
<P>
Hyvä Francis Wurtz, te esititte lukuisia kysymyksiä kaupan suojavälineistä. Viittasin jo näihin välineisiin puheessani, jossa totesin, että meidän on hyvin pian toteutettava monia uudistuksia niiden osalta. Haluan sanoa teille, että suhtaudumme myönteisesti tehokkaiden mekanismien luomiseen kaupallisten etujemme turvaamiseksi ja hyvän kauppatavan vastaisten käytäntöjen torjumiseksi. Tästä syystä pyrimme parhaillaan löytämään uusia keinoja, joilla voimme tehostaa näiden välineiden tehokkuutta. Tämän lisäksi teemme tämän avoimesti. Hiljattain toteutetussa laajassa kuulemisessa pyrittiin turvaamaan se, että eurooppalaiset yhtiöt, etenkin pk-yritykset, pystyvät vastaamaan entistä paremmin kansainvälisen kilpailuun. Aiomme tehdä joulukuussa tämän asian osalta asiaankuuluvia päätöksiä.
<P>
Meidän on tunnustettava, että eurooppalaiset yhtiöt ovat maailman kansainvälisimpiä. Eurooppalaiset tuotanto- ja jakeluketjut eivät rajoitu pelkästään jäsenvaltioihin, vaan ne ovat levittäytyneet nykyään maailman kaikkiin kolkkiin. Mielestämme liiketoiminnan harjoittaminen maailmanlaajuisella tasolla lisää eurooppalaisen talouden ja eurooppalaisten työpaikkojen kilpailukykyä ja kasvua. Voin vakuuttaa teille, että meillä ei ole aikomustakaan palkita tai tukea eurooppalaisia yrityksiä, jotka päättävät siirtyä kolmansiin maihin tai jotka päättävät siirtää osan tuotannostaan kolmansiin maihin. Olen kuitenkin rehellinen kanssanne ja sanon, että emme aio asettaa pakotteita ja rangaista eurooppalaisia yhtiöitä, jotka ovat maailmanlaajuisimpia ja kilpailukykyisimpiä yhtiöitä maailmassa. Tämän vuoksi tarvitsemme kaupan suojavälineitä, jotka ovat sekä vankkoja että avoimia. Käymme läpi käytössä olevat kaupan suojavälineet ja pyrimme näin ottamaan käyttöön vahvempia toimia sopeuttamalla ne tietenkin uuteen, globaaliin todellisuuteen. Emme missään tapauksessa pyri heikentämään kyseisiä välineitä.
<P>
En aio puhua loputtomasti globalisaatiosta. Palaan tänne takaisin huomenna ja keskustelen silloin asiakirjasta, jonka esittelimme viimeisimmälle Eurooppa-neuvostolle ja muulle yhteisölle ja jossa käsiteltiin lisäarvon luomista Euroopalle globalisaatiota hyödyntämällä. Olemme hyvin tietoisia siitä, että meidän on puolustettava Euroopan etuja kaikkialla maailmassa, puolustettava etujamme sortumatta protektionismiin ja ymmärrettävä, että meidän on sanottava Euroopan kansalaisille, että eurooppalaiset kärsivät ensimmäisinä, jos Eurooppa sulkee ovensa. Tämä ei ole helppo tehtävä, mutta se on tehtävä. Eurooppa on maailman suurin maastaviejä. Jos sortuisimme protektionismiin, huijaisimme vain itseämme ja toimisimme vastoin omia etujamme. Meidän on selvitettävä, miten voimme pitää ovemme auki olematta kuitenkaan sinisilmäisiä ja miten voimme ylläpitää ja jopa laajentaa maailmanmarkkinoiden avautumista ja puolustaa samanaikaisesti omia etujamme, joihin sisältyy muun muassa työllisyyssektoriamme koskevien huolenaiheiden huomioiminen.
<P>
(EN) Hyvä Brian Crowley, kiitän myös teitä siitä, että tuette yleistä ohjelmaamme. Haluan olla erittäin selvä verotusta koskevien aloitteiden yhden tietyn kohdan osalta, josta tiedän teidän olevan huolestunut.
<P>
Kuten tiedätte, komissio on työskennellyt jo jonkin aikaa yhteisen yhtenäistetyn veropohjan parissa. Tämä on erittäin monimutkainen ala, ja eri jäsenvaltiot suhtautuvat siihen eri tavoin. Tiedän aiheen olevan arka Irlannille. Tunnen muidenkin jäsenvaltioiden huolenaiheet. Komissio suorittaa tavanomaisen toiminnan mukaisesti vaikutusten arvioinnin analysoidakseen ongelmat ja tutkiakseen eri vaihtoehtojen todennäköiset vaikutukset ennen virallisten ehdotusten tekemistä. Tämä on julkista tietoa, ja on erittäin asianmukaista, että komissio sivuaa tätä vuoden 2008 työohjelmassaan.
<P>
Olen kanssanne kuitenkin samaa mieltä siitä, että on selvää, että uudistussopimuksessa verotusta koskevan lainsäädännön osalta on päästävä yksimielisyyteen. Tästä syystä uskonkin, että huolenne on otettu hyvin huomioon.
<P>
Olen mielestäni vastannut useimpiin kiinnostavista huomautuksistanne. Sallikaa minun sanoa, että olen tietenkin keskittynyt useimpiin niin kutsuttuihin kiistanalaisiin aiheisiin. Tarkoitan tällä sitä, että voisimme nähdä tältä osin jonkinlaista yksimielisyyttä Euroopasta. Yksimielisyyttä, joka on mielestäni vahvempaa toimielinten välillä, koska poliittisten perheiden välillä on luonnollisia eroja. Toivon myös, että voimme päästä yksimielisyyteen monimuotoisen unionimme eri alueiden välillä.
<P>
En pidä tätä yksimielisyyttä alhaisimman tason yhteisenä nimittäjänä. Tämä johtuu pääsääntöisesti kolmesta tekijästä. Useimpia kohtaamistamme haasteista on ensinnäkin mahdotonta kieltää tai todistaa vääriksi. Ilmastonmuutoksen kannalta välttämättömät asiat, maahanmuuton realiteetit ja maailmanlaajuisen köyhyyden luomat uhat: nämä ovat selkeitä haasteita. Voitte edustaa vasemmistoa, oikeistoa tai keskustaa, voitte tulle Pohjois- tai Etelä-Euroopasta, voitte tulla vanhoista tai uusista jäsenvaltioista, pienistä tai isoista jäsenvaltioista, mutta nämä ovat yhteisiä haasteita, joita pystymme torjumaan vain yhdessä.
<P>
Meidän on toiseksi tehtävä asteittain selväksi, että Euroopan unioni on oleellisen tärkeässä asemassa näiden haasteiden ja ongelmien ratkaisemisessa. Yksittäisten jäsenvaltioiden toimilla voidaan saavuttaa tuloksia vain rajatusti. Onkin tullut entistä ilmeisemmäksi, että eurooppalainen ulottuvuus on korvaamattoman tärkeä.
<P>
Meidän on tietenkin selvitettävä, millä tasolla eurooppalaista ulottuvuutta on toteutettava - tämä koskee teidän mainitsemaanne toissijaisuutta - mutta uskon, että voimme olla yksimielisiä siitä, että edes isoimmat jäsenvaltiot eivät voi yksinään tarttua kaikkiin yllämainittuihin haasteisiin ja että tarvitsemme jonkinlaista eurooppalaista sitoutumista.
<P>
Uskon tämän lisäksi, että kaikkien toimielinten tekemä työ vuoropuhelun ja yhteistyön puolesta on alkanut tuottaa tulosta. Käytämme entistä vähemmän energiaa kinasteluun keskenämme ja keskitymme entistä tiiviimmin siihen, miten voimme palvella kansalaisiamme - ja asetamme kansalaisemme aina etusijalle. Haluamme vahvan unionin, mutta emme halua vahvaa unionia pelkästään toimielinten vuoksi. Haluamme vahvan unionin, jotta voimme tarjota todellisia tuloksia kansalaisillemme: tämä on ohjelmamme. Olenkin sitä mieltä, että nyt 50 vuotta myöhemmin unionin perustajien henki ainutlaatuisten toimielinten luomisessa on kaikkein vahvimmillaan.
<P>
Odotan innolla pääseväni työskentelemään Euroopan parlamentin kanssa ja panemaan ehdotuksia täytäntöön, muuttamaan aatteitamme konkreettisiksi teoiksi ja kehittämään uutta työjärjestystämme tulevaisuutta varten.
<P>
Haluan kertoa teille omasta ja kollegojeni puolesta, että haluamme tehdä tehokasta, luotettavaa ja dynaamista yhteistyötä Euroopan parlamentin kanssa.
<P>
(Suosionosoituksia)
<SPEAKER ID="028" NAME="Piia-Noora Kauppi">
PPE-DE-ryhmän puolesta. - (EN) Arvoisa puhemies, haluan käsitellä komission asialistaa ja etenkin sen taloudellista osa-aluetta. En käsittele kyseistä osa-aluetta kuitenkaan ainoastaan siksi, että se on talous- ja raha-asioiden valiokunnan kannalta tärkein ala, vaan myös siksi, että se on olennaisen tärkeä Lissabonin strategian kannalta.
<P>
Komissiolla on oltava jatkossakin aktiivinen rooli rahoituspalveluiden todellisten yhteismarkkinoiden luomisessa. Tämä on hyvästä syystä ajankohtainen aihe. Varainhoidon luotettavan seurannan tarve on noussut esiin rahamarkkinoiden viimeaikaisen kuohunnan aikana. Tämän lisäksi rahoitusmaailman tekijät ovat kietoutuneet toisiinsa entistä tiukemmin. Meidän on pystyttävä lähestymään keskeisiä ulkomaisia kumppaneitamme. Transatlanttisia markkinoita koskevilla aloitteilla ryhdyttiin erittäin tärkeään prosessiin, joka on pääomamarkkinoiden kannalta äärimmäisen tärkeässä asemassa.
<P>
Muutama vuosi sitten pantiin onnistuneesti täytäntöön mullistava lainsäätämisprosessi, joka tunnetaan nimellä Lamfalussy-prosessi. Lamfalussy-prosessin avulla pyrittiin ensimmäisen kerran siirtymään EU:ssa pääsääntöisesti johdettuun oikeuteen. Vaikkakin alustavat kokemukset kyseisestä prosessista ovat myönteisiä, on erittäin tärkeää jatkaa toimielinten välisen luottamuksen edistämistä. Tämän prosessin kannalta on erittäin tärkeää, että Euroopan parlamentin ja Euroopan komission väliset suhteet toimivat hyvin.
<P>
Jatkon osalta voidaan sanoa ensinnäkin se, että Lamfalussy-prosessi on vakaa ja että toimijat suhtautuvat siihen myönteisesti. Se on kuitenkin vielä alkuvaiheessa. Se kehittyy koko ajan. Tämän vuoksi sen perusteellinen uudistaminen ei ole tässä vaiheessa asianmukaista, eivätkä useimmat toimijat toivo sitä. Tarvitsemme pikemminkin kohdistettuja parannuksia etenkin kolmannen tason komiteoiden osalta. Kyseisten komiteoiden kansainvälisessä yhteistyössä on myös paljon parannettavaa, ja niiden onkin haastettava toisensa ja selitettävä toimensa.
<P>
Haluan tämän lisäksi käsitellä veroihin liittyviä asioita, joiden osalta komission on toimittava jatkossakin aktiivisesti. Vaikka verotus saattaakin vaikuttaa hieman hankalalta ja vaikka me kaikki tiedämme, että olemme kaukana yksimielisyydestä, on meidän pantava rohkeasti täytäntöön verotusta koskevia toimia.
<P>
Entistä tiiviimpi yhteistyö mahdollistaa hyvän innovaation, ja komission asialistan muutkin kohdat ovat erittäin tärkeitä.
<SPEAKER ID="029" NAME="Harlem Désir">
PSE-ryhmän puolesta. - (FR) Arvoisat puhemies ja komission puheenjohtaja, mielestäni Euroopan kansalaisilla on erittäin korkeat odotuksen Euroopan yhdentymisen sosiaalisen ulottuvuuden osalta. Tämän sosiaalisen pilarin vahvistaminen on komission strategian heikoin, ellei jopa puuttuva lenkki.
<P>
Meidän on lopetettava kasvustrategian, yhteismarkkinoiden luomisen ja sosiaalisen pilarin vahvistamisen vastustaminen. Tämä on erittäin tärkeää Euroopan kansalaisten tuen saamiseksi, ja se on myös hyvin yksinkertaisesti perusedellytys Lissabonin strategian menestykselle ja Euroopan unionin kilpailukyvyn ja taloudellisen tehokkuuden vahvistamiselle.
<P>
Tältä osin tilanne on ilmeisen erilainen verrattuna ilmastonmuutoksen haasteista kerättyyn tietämykseen, joka vaikutti lisääntyneen huomattavasti viime vuoden huippukokouksen ansiosta. Komission työohjelman sisältämät ensisijaiset tavoitteet todellakin vahvistavat tämän selkeästi. Kun aiheena ovat haasteet, jotka liittyvät sosiaaliseen osallisuuteen ja kaikkia palvelevan Euroopan luomisen tarpeeseen, työllisyyden kasvuun ja työllisyyden laadukkuutta edistävään Eurooppaan, olemme kaukana ilmastonmuutoksen aikaansaamasta innokkuudesta.
<P>
Asiakirjan johdannossa ja sen alkusanoissa on aiheisiin liittyviä aiejulistuksia ja viittauksia, mutta itse toimintaohjelmassa niitä on vähän eikä niitä ole edes liitetty lainsäädäntöaloitteisiin.
<P>
Voimme mainita esimerkkinä elinikäisen oppimisen, joka mainitaan ohjelmassa ja jolla tuetaan työmarkkinoiden uudistamispolitiikan menestystä. Elinikäinen oppiminen on olennaisen tärkeää, jos haluamme saavuttaa oikeudenmukaisen ja tehokkaan joustoturvan. Toimintaohjelmassa ei ole yhtään suurta ja kunnianhimoista ohjelmaa, joka vastaisi muun muassa vanhaa Erasmus-ohjelmaa, joka ei ainoastaan tuota tuloksia vaan jonka avulla Euroopan unionin kansalaiset havaitsevat ja tiedostavat erittäin tehokkaasti Euroopan unionin työn ja toiminnan.
<P>
Sosiaalista syrjäytymistä ja köyhyyden torjumista sekä sosiaalisen suojelun edistämistä koskevat ehdotukset toimintasuunnitelmaksi rajoittuvat pääsääntöisesti muihin kuin lainsäädännöllisin aloitteisiin.
<P>
Pidämme myös valitettavana sitä, että työaikadirektiivin ja osa-aikatyötä koskevan direktiivin osalta ei ole saavutettu minkäänlaista edistystä. Voimme myös todeta verotuksen alalta vain, että emme ole vieläkään saavuttamassa oikeudenmukaisen kaupan mukaisia yhteismarkkinoita todellisen yhtiöveropohjan aloitteen kannatuksen osalta, vaikka Euroopan parlamentti on vaatinut sitä ja vaikka asiasta vastaava komission jäsen on työskennellyt sen eteen.
<P>
Tämän lisäksi odotamme kärsimättöminä kahta ilmoittamaanne aloitetta. Ensimmäinen aloite koskee eurooppalaisesta yritysneuvostosta annetun direktiivin tarkistusta, jota Euroopan parlamentti on pyytänyt vuodesta 2001 lähtien. Toinen aloite koskee, kuten totesitte, äitiyslomaa.
<P>
Haluan päättää puheeni viittaamalla kahteen umpikujaan, joita ei meidän mielestämme voi käsittää tai hyväksyä: ne liittyvät ensinnäkin yleistä taloudellista etua koskeviin palveluihin ja toiseksi yleishyödyllisiin sosiaalipalveluihin.
<P>
Vaikka julkisista palveluista, jotka ovat yleishyödyllisiä palveluita, on laadittu lukuisia valkoisia ja vihreitä kirjoja sekä tiedonantoja; vaikka Euroopan yhteisöjen tuomioistuimessa on käsitelty niihin liittyviä tapauksia; vaikka alueiden komitea ja Euroopan talous- ja sosiaalikomitea ovat laatineet toistuvia vaatimuksia ja vaikka jäsenvaltiot ja neuvosto sopivat yhteisymmärryksessä uuden artiklan sisällyttämisestä Lissabonin sopimukseen lainsäädäntöaloitteen turvaamiseksi Euroopan parlamentin yhteispäätösmenettelyn mukaisesti, emme ole nähneet yhtäkään todellista ehdotusta.
<P>
Julkiset palvelut muodostavat yhteiskunnallisen mallimme perustan. Euroopan kansalaiset odottavat, että vahvistamme sen, että kilpailusääntöjä ja yhteismarkkinasääntöjä ei määrätä heille äkkinäisesti. Arvoisa puheenjohtaja, teidän on esitettävä tätä aihetta koskeva aloite Euroopan parlamentille.
<SPEAKER ID="030" NAME="Elizabeth Lynne" LANGUAGE="EN">
Arvoisa puhemies, suhtaudun myönteisesti komission ohjelman moniin osa-alueisiin. Olen erityisen tyytyväinen komission sitoumukseen ottaa käsiteltäväksi erityinen 13 artiklan mukainen monialainen direktiivi, jonka avulla voidaan torjua tavaroiden ja palveluiden saatavuuteen liittyvää eriarvoisuutta. Olisin tietenkin ollut tätäkin tyytyväisempi, jos komissio olisi laatinut toimialakohtaisia direktiivejä kaikille toimialoille. Tästä huolimatta suhtaudun myönteisesti direktiiviin. Minä ja kollegani olemme vaatineet tätä, ja odotan innolla, että pääsen työskentelemään komission kanssa tiiviisti tässä aiheessa.
<P>
Suhtaudun myös myönteisesti komission sitoumukseen luoda sairaalainfektioita koskeva tiedonanto. Meidän on yhdessä luotava hyvien käytäntöjen säännöstö Euroopan tasolle, jotta voimme turvata sen, että kokemuksia vaihdetaan ja vaatimustasoja nostetaan, sillä jäsenvaltioiden väliset erot ovat suuria. Haluaisin myös, että vuonna 2000 annettua biologisia aineita koskevaa direktiiviä tarkistettaisiin, jotta voisimme suojella terveydenhoitoalan työntekijöitä siltä, että he saisivat injektioruiskujen käsittelyssä tapahtuvien tapaturmien kautta HI-viruksen tai hepatiitti C:n. Euroopan unionissa tällaisia tapaturmia tapahtuu vuosittain yli miljoona, ja olen erittäin pettynyt siihen, että vuoden 2008 työohjelmassa ei ole laadittu minkäänlaisia toimia niitä varten. Kehotankin komissiota ottamaan käsiteltäväksi asiaa koskevan tarkistuksen Euroopan parlamentin pyynnön mukaisesti.
<P>
Haluan myös sanoa terveyttä ja turvallisuutta koskevan lainsäädännön osalta, että olen tyytyväinen siihen, että olette sitoutuneet laatimaan vaikutustenarviointeja ennen lainsäädännön täytäntöönpanemista. Pyydän teitä kuitenkin varmistamaan, että keskitytte myös nykyisen lainsäädännön toteuttamiseen ja noudattamiseen.
<SPEAKER ID="031" NAME="Konrad Szymański" LANGUAGE="PL">
Arvoisa puhemies, olen tyytyväinen siihen, että energiapolitiikalle on annettu komission suunnitelmissa keskeinen asema. Haluan kuitenkin kiinnittää huomiota siihen, että meidän on saavutettava tasapaino ympäristöön liittyvien ja strategisten tavoitteiden välillä. Rakennustoimialalle ja teollisuudelle on hyvin helppoa määrätä uusia ympäristöveroja ja asettaa myös entistä parempia ympäristövaatimuksia, mutta tämänkaltainen toiminta ei kuitenkaan ratkaise energiavarmuuteemme liittyvää ongelmaa. Tarvitsemme poliittisia toimenpiteitä, joilla pyritään saavuttamaan energia-asioita koskeva yhteisvastuu.
<P>
Yhteismarkkinoiden periaatteita on pikaisesti sovellettava energia-alan yrityksiin, jotka hallitsevat energian jakelua. Tämä on erityisen tärkeää, jos energia-alan yritykset ovat peräisin kolmansista maista, kuten Venäjältä, joissa toissijaisuuden periaatetta ei sovelleta ulkomaisiin investointeihin.
<P>
Taloudelliselle kiristykselle altistuvat valtiot joutuvat todennäköisesti kantamaan ympäristöohjelmien kustannukset, jos viimeksi mainitut kulkevat käsi kädessä Euroopan energiavarmuuden kannalta elintärkeiden strategisten ratkaisujen kanssa. Omasta mielestäni emme ole pystyneet luomaan tasapainoa kyseiselle alalle.
<SPEAKER ID="032" NAME="Nigel Farage">
IND/DEM-ryhmä. - (EN) Arvoisa puhemies, José Manuel Barroson tämän aamuinen puhe kuulosti huonon ensimmäisen maailmansodan kenraalin puheelta: meidän on tehtävä samoin kuin viime viikolla, vaikka se ei toiminutkaan.
<P>
Ei ole myönnetty lainkaan, että malli ei yksinkertaisesti toimi. Miten hän voi puhua kasvusta ja työllisyydestä tunnustamatta sitä seikkaa, että tämä ihana ja kuuluisa Lissabonin strategia on täysi fiasko? Emme ole saavuttaneet yhtäkään sen tavoitteista. Puhumme silti kasvusta ja työllisyydestä, mutta mitä aiomme tehdä? Vähennämmekö sääntelyä? Helpotammeko yhtiöiden taakkaa? Ei, emme tee mitään tämänkaltaista.
<P>
Ihmettelen, miten José Manuel Barroso julkesi puhua kestävän kehityksen mukaisesta Euroopasta, vaikka käytössämme on sama vanha yhteinen kalastuspolitiikka, jonka vuoksi heitämme 50 prosenttia saaliistamme kuolleina kaloina takaisin mereen. Kaikesta tästä huolimatta pidämme kalastuskiintiöitä yllä.
<P>
Omasta mielestäni kaikkein hupaisinta tässä komission ohjelmassa oli sen tavoite asettaa kansalaiset etusijalle. Se on täysin naurettavaa! Jos haluaisitte asettaa kansalaiset etusijalle, teidän pitäisi kunnioittaa kansalaisten mielipiteitä. Teidän olisi pitänyt kuunnella, mitä ranskalaiset ja alankomaalaiset sanoivat, ja teidän olisi pitänyt antaa heille tämän uuden sopimuksen myötä mahdollisuus vapaaseen ja avoimeen kansanäänestykseen, jonka avulla olisitte voineet saada selville, jakavatko he kanssanne saman vision Euroopan tulevaisuudesta.
<P>
Mutta te ette tee mitään tämänsuuntaista. Hautaatte päänne hiekkaan. Teeskentelette, että mitään ei tapahdu, ja itse asiassa tuhoatte Euroopan unionianne, koska kansalaiset väheksyvät sitä entistä enemmän.
<SPEAKER ID="033" NAME="László Surján" AFFILIATION="PPE-DE">
(HU) Kiitos mahdollisuudesta puhua, arvoisa puhemies. Hyvät naiset ja herrat, PPE-DE-ryhmän jäsenet, jotka ovat huolestuneita talousarviota koskevista kysymyksistä, hyväksyvät mielellään komission vuotta 2008 koskevat suunnitelmat. José Manuel Barroso on laatinut selkeän viestin, joka heijastaa poliittista sitoutumista. Työohjelma on itsessään kuitenkin loputon toivomuslista. Jos voisimme keskustella lainsäädäntöohjelmasta ja vuosittaisesta poliittisesta strategiasta heti vuoden alusta lähtien ja sulauttaa ne yhteen, voisimme muokata talousarviotamme tavoitteidemme mukaisesti eikä päinvastoin.
<P>
Euroopan parlamentti on sitoutunut Galileo-ohjelmaan ja Euroopan innovaatio- ja teknologiainstituuttiin, ja odotammekin Euroopan komission ja neuvoston tekevän päätöksiä kyseisillä aloilla Euroopan kansalaisten etujen mukaisesti. Haluan lopuksi vielä painottaa, että komissio ei edistä ainoastaan kasvun ja työllisyyden luomista lukuisilla ohjelmillaan, vaan se käyttää vastuullisesti myös veronmaksajien rahoja ja edellyttää vastaavanlaista vastuullisuutta jäsenvaltioilta.
<P>
Hyväksyn sen, että vakavissa väärinkäytöstapauksissa komissio on valmis lakkauttamaan kyseiselle jäsenvaltiolle myönnetyt maksut. Toivottavasti tähän kivuliaaseen toimenpiteeseen ei tarvitse turvautua, ja toivottavasti kaikki Euroopan hallitukset ja kansalaiset tietävät sen, että tällä avulla on tarkoitus kehittää alikehittyneitä alueita ja että kasvun ja työllisyyden edistämisellä ei lisätä siipeilijöiden ja väärinkäyttäjien tuloja. Komissio luottaa myös Euroopan parlamentin vahvaan tukeen ja yhteistyöhön tämän toiminnan osalta. Kiitän teitä teidän tarkkaavaisuudestanne.
<SPEAKER ID="034" NAME="Dariusz Rosati" AFFILIATION="PSE">
(PL) Arvoisa puhemies, olen tyytyväinen siihen, että kasvuun ja työllisyyteen liittyvät aiheet ovat Euroopan komission vuotta 2008 koskevan ensisijaisten tavoitteiden luettelon etupäässä.
<P>
Tämä vahvistaa sen, että olemme yleisesti hyväksyneet, että täystyöllisyyttä ja Euroopan yhteiskuntamalliin liittyvien lukuisten sosiaalipalveluiden säilyttämistä ei voida saavuttaa ilman nopeaa ja kestävän kehityksen mukaista kasvua. Komission asiakirja tuottaa valitettavasti pettymyksen, koska siitä puuttuu yksityiskohtia. Tilannetta ei voida parantaa viittaamalla toistuvasti mantroihin kuten ”tietoyhteiskuntaan” ja ”joustoturvaan” samalla, kun Lissabonin strategiassa ei ole pääsääntöisesti edetty sen paperimuotoa pidemmälle.
<P>
Tarvitsemme yksityiskohtaisia ja entistä määrätietoisempia toimia, jotta voimme kannustaa Euroopan yhteiskuntia toimimaan aktiivisemmin työllisyysmarkkinoilla, poistamaan yhtenäismarkkinoiden rajoitteita, etenkin työvoiman ja palveluiden vapaan liikkuvuuden osalta, ja meidän on luotava suotuisammat olosuhteet yksityisyrittäjille.
<P>
Euroopalla on maailmanlaajuinen johtoasema sosiaalisessa suojelussa ja ympäristönsuojelussa. Euroopan kasvumahdollisuudet ovat kuitenkin liian alhaiset, minkä vuoksi se ei pysty säilyttämään pitkään kyseistä johtoasemaansa. Toiminnassa pitäisi keskittyä pääsääntöisesti koulutuksen kehittämiseen sekä työn joustavuuden ja työssä tarvittavien valmiuksien edistämiseen. Meidän on otettava etäisyyttä holhoavasta sosiaalipolitiikasta, joka pahentaa toimettomuutta, ja pyrittävä siirtymään sosiaalipolitiikkaan, jonka avulla kannustetaan aktiivisuuteen työmarkkinoilla.
<P>
Yhteisellä valuutalla on tärkeä rooli talouskilpailun luomisessa. Suhtaudun myönteisesti siihen, että Slovenia, Kypros ja Malta liitetään euroalueeseen. Joihinkin euroalueeseen pyrkiviin uusiin jäsenvaltioihin kohdistuneen syrjivän kohtelun pitäisi kuitenkin aiheuttaa huolia. Liettua on käsiteltävä tapaus. Kaikkien vastaavien virheiden toistuminen voi olla haitallista koko euroalueelle.
<P>
Luotamme siihen, että Euroopan komissio esittelee meille yksityiskohtaiset työllisyyttä ja kasvua tukevat ehdotukset, jotta voimme turvata korkealuokkaisen ja alati kasvavan elintason yhdistyneessä Euroopassa.
<SPEAKER ID="035" NAME="Andreas Schwab" AFFILIATION="PPE-DE">
(DE) Arvoisat puhemies ja komission puheenjohtaja, hyvät naiset ja herrat, PPE-DE-ryhmän osalta tulevan vuoden sisämarkkinoita ja kuluttajansuojaa koskevat tavoitteet ovat hyvin selkeitä. Haluamme ensinnäkin nähdä, että jäljellä olevat esteet ja rajoitteet poistetaan sisämarkkinoiden viimeisen vaiheen loppuun saattamiseksi. Tämän vuoksi, hyvä Markos Kyprianou, suhtaudumme myönteisesti ehdotukseenne terveydenhoitoalan direktiiviksi, joka perustuu 95 artiklaan ja jossa sovellettaisiin hyvin laajaa ja yleisluontoista terveydenhoitoalan lähestymistapaa. Suhtaudumme myös myönteisesti siihen, että Charlie McCreevy ja hänen pääosastonsa tutkivat tarkemmin julkisia hankintoja palveludirektiivin osalta.
<P>
Haluamme tämän lisäksi nähdä, että vertailukelpoisia kuluttajansuojanormeja luodaan Euroopan unionin jäsenvaltioissa ja, arvoisa Meglena Kuneva, suhtaudumme myönteisesti laatimaanne tarkistukseen, joka koskee Euroopan unionin aihepiiriin liittyvää asianmukaista lainsäädäntöä. Olemme myös tyytyväisiä siihen, että voimme käyttää tätä tarkistusta kahdessa direktiivissä, ensin monialaisessa välineessä ja sen jälkeen tarkistetussa direktiivissä, joka koskee kaikkia muita käsiteltäviä aiheita.
<P>
Haluamme tämän lisäksi myös päästä tilanteeseen, jossa Euroopan unionin säännöt ovat selkeämpiä ja yksinkertaisempia ja niitä on myös entistä vähemmän. Käännyn nyt teidän puoleenne, arvoisa Günter Verheugen: Euroopan parlamentin jäseninä meidän on seurattava erittäin tarkkaavaisesti kaikkia ehdotuksia, jotka liittyvät tavaroiden vapaaseen liikkuvuuteen. Saamme varmasti lelujen turvallisuutta koskevan direktiivin sekä rakennustuotedirektiivin, ja olen varma, että näemme kehitystä myös traktorien ja puolustustuotteiden osalta. Toivomme, että saavutamme todellisia tuloksia tämän osalta. Odotamme myös innolla tulevaa kuluttajien tuoteselostuksia koskevaa tutkimustanne.
<P>
Kestävän kehityksen Eurooppa
<SPEAKER ID="037" NAME="John Bowis">
PPE-DE-ryhmän puolesta. - (EN) Arvoisa puhemies, kiitän komissiota.
<P>
Komission politiikka on Lissabon. Euroopan parlamentin politiikka on Lissabon, mutta Lissabonin tavoitteissa ei edetä. Haluamme tietää, miksi. Haluamme nähdä edistystä ja tuloksia sekä seurantaa ja täytäntöönpanoa. Komission puheenjohtaja José Manuel Barroso puhui palkinnoista. Meidän on annettava José Manuel Barroson myöntää edistystä koskeva vuosittainen palkinto jäsenvaltiolle, joka on saavuttanut eniten tavoitteita. Miksipä ei? Se kannustaisi jäsenvaltioita hieman.
<P>
Haluamme, että saavutamme edistystä ohjelman tietyillä aloilla. Haluamme, että saavutamme edistystä päästökaupassa. Emme halua, että tavoitteista livetään yhtään enempää komission puheenjohtajan mainitsemasta kuukaudesta. On hyvin selvää, että haluamme edistystä ilmastonmuutoksen osalta. Haluamme, että saavutamme edistystä päästöjä rajoittavassa lainsäädännössä. Tämän lisäksi haluamme, että saavutamme edistystä yksittäisten henkilöiden rohkaisemisessa. Tämän vuoksi meidän on edistettävä ympäristömerkintöjen kaltaisten ehdotusten käsittelyä.
<P>
Haluamme myös nähdä edistystä potilaille tiedottamisessa - Günter Verheugenin ehdotus. Haluamme nähdä edistystä potilaiden liikkuvuuden ja rajat ylittävän terveydenhoidon osalta. Meillä on asian suhteen kiire. Muutoin lakimiehet päättävät politiikasta meidän puolestamme. Haluamme nähdä, että kyseisiä aiheita viedään eteenpäin samanaikaisesti muun muassa potilasturvallisuutta, terveydenalan ammattilaisia koskevaa tiedotusta sekä sairaalainfektioiden ja lääkeväärennösten torjuntaa koskevien toimenpiteiden kanssa. Haluamme myös nähdä mielenterveyttä koskevan ehdotuksen, joka on luvattu mutta, joka ei vielä ole ilmestynyt. Se luvattiin täksi vuodeksi. Antakaa se meille. Se on tärkeä kehitysaskel.
<P>
Haluan viimeiseksi sanoa, että tällä viikolle vietämme ensimmäistä maailman diabetespäivää, jota Yhdistyneet Kansakunnat sekä Euroopan unionin jäsenvaltiot, neuvosto ja Euroopan parlamentti ovat tukeneet. Haluammekin nähdä hieman tukea komission suunnalta tässä asiassa ja haluamme, että he tulevat katsomaan symbolia, jonka aiomme pystyttää huomenna Euroopan parlamentin pihalle. Olkoon se muistutus siitä, että haluamme sellaisia toimia, joilla voidaan tukea lukuisia perheitä ja etenkin lapsia, jotka kärsivät kyseisestä heikentävästä sairaudesta.
<SPEAKER ID="038" NAME="Linda McAvan" LANGUAGE="EN">
Arvoisa puhemies, olen erittäin tyytyväinen nähdessäni, että ilmastonmuutos on edelleen yksi komission tärkeimmistä ensisijaisista tavoitteista ensi vuodelle. Meillä on sen osalta vielä erittäin paljon saavutettavaa, ja mielestäni meidän pitäisi keskittyä juuri tavoitteisiin pääsemiseen.
<P>
Ymmärrän, miksi komission jäsen Stavros Dimas lykkää päästökauppajärjestelmän ja energianpaketin muiden osien julkistamista ensi vuodelle, mutta toivon, että tämä ei tarkoita sitä, että menettäisimme määrätietoisuuttamme ilmastonmuutoksen suhteen. Yhdysvaltain hallinnossa ja muualla suhtaudutaan epäilevästi siihen, kuinka tosissaan Euroopan unioni suhtautuu ilmastonmuutokseen. Olisi todella häpeällistä, jos epäonnistuisimme ilmastonmuutosta koskevan uudistuspakettimme luomisessa nyt, kun Yhdysvaltain hallinnossa sekä demokraattien ja republikaanien osalta on havaittavissa muutoksia, kun Australiassa nähdään muutoksia ja kun Kiinassa ja Intiassa on havaittavissa halukkuutta aloittaa vuoropuhelu.
<P>
Pidimme huippukokouksemme maaliskuussa, mutta tavoitteista puhuminen ei riitä. Meidän on pantava ne täytäntöön. Emme voi vain puhua ilmastonmuutoksesta, vaan meidän on toteutettava ilmastonmuutosta koskevat toimemme.
<P>
Te ette komissiona pysty tähän yksin. Tarvitsette siihen Euroopan unionin jäsenvaltioiden hallitusten tukea, ja vastuun jakamisesta käydään vaativia ja tiukkoja keskusteluja ensi vuonna. Toivon, että Euroopan parlamentti osallistuu myös tähän keskusteluun eikä jää vain seuraamaan sitä sivusta. Odotammekin innolla osamme selkeytymistä tässä keskustelussa.
<P>
Tarvitsette myös Euroopan parlamentin tukea, ja sanonkin tämän vastapuolen kollegoilleni ja liberaaleille: viime kuussa te tuotitte meille pettymyksen autojen ja ilmastonmuutoksen suhteen, koske vesititte komission ehdotuksen. Myöhemmin tänä aamuna meillä on uusi testi, joka koskee lentoliikennepäästöjä. Toivonkin, että voimme luoda vahvan paketin.
<P>
Tämän lisäksi José Manuel Barroso mainitsi puheessaan viisaiden komitean, jonka Ranskan presidentti Nicolas Sarkozy haluaa perustaa. Olen samaa mieltä siitä, että näiden viisaiden ei pitäisi keskittyä toimielinten uudistukseen, mutta miksi viisaat eivät voisi tarkastella saavutuksiamme ja sitä, että todellakin toteutamme Euroopan lupaukset ja ryhdymme luomaan paljon puhuttua yhteyttä kansalaisiimme.
<SPEAKER ID="039" NAME="Fiona Hall">
ALDE-ryhmän puolesta. - (EN) Arvoisa puhemies, suhtaudun erittäin myönteisesti siihen, että vuoden 2008 työohjelmassa painotetaan eurooppalaista kestävän kehityksen mukaista energiapolitiikkaa.
<P>
Komission puheenjohtaja José Manuel Barroso puhui liikenteen ympäristöystävällisyyden parantamisesta, mikä on tietenkin erittäin tärkeää. Omasta mielestäni on kuitenkin erittäin järkyttävää, että käytämme Euroopassa 40 prosenttia energiastamme rakennuksiin - niiden lämmittämiseen, viilentämiseen ja valaistukseen - vaikka meillä on käytössämme tekniikkaa, jonka avulla voimme suunnitella ja rakentaa rakennuksia, jotka eivät vaadi tai kuluta melkein lainkaan energiaa.
<P>
Tämän vuoksi haluankin pyytää Euroopan komissiota uudistamaan oleellisesti ensi vuonna rakennusten energiatehokkuutta koskevaa direktiiviä ja etenkin strategisten aloitteiden 2 c kohtaa. Tarvitsemme kahta asiaa. Meidän on ensinnäkin tiukennettava uusien rakennusten energiatehokkuuden vähimmäisvaatimuksia. Meidän on siirryttävä hyvin pikaisesti passiivisten rakennusten tai hiilipäästöttömien rakennusten normiin, johon ei liity hyötyenergian vaatimusta. Euroopassa rakennetaan tällä hetkellä tuhansia passiivisia taloja, mutta niiden rakentaminen rajoittuu kuitenkin valitettavasti vain muutamiin maihin ja alueisiin.
<P>
Tämän lisäksi meidän on poistettava 1 000 m2:n kynnysarvo ja laajennettava direktiivin lämmitystä ja viilentämistä koskevien vaatimusten soveltamisalaa koskemaan kaikkia rakennuksia. Tämä on erittäin tärkeää. Tämä tarkoittaa sitä, että kaikissa rakennuksissa, joissa suoritetaan mittavia korjauksia, noudatettaisiin korkeita energiavaatimuksia. Meidän on tutkittava nykyisissä rakennuksissa eikä ainoastaan uusissa rakennuksissa hukkaan menevää energiaa, sillä 75 prosenttia kaikista nykyisistä rakennuksista on yhä käytössä vuonna 2050.
<P>
Euroopan parlamentin jäsenet ovat keskustelleet komission energiatehokkuutta koskevasta toimintaohjelmasta teollisuus-, tutkimus-, ja energiavaliokunnassa, ja minusta vaikuttaa siltä, että Euroopan parlamentista löytyy poliittista tahtoa rakennusten energiatehokkuutta koskevan direktiivin tarkistamiseksi perinpohjaisesti. Toivon, että voimme luottaa siihen, että komissio ottaa ensi vuonna käsiteltäväksi varteenotettavia ehdotuksia, jotta voimme lopettaa tämän täysin tarpeettoman rakennustemme energian tuhlauksen.
<SPEAKER ID="040" NAME="Adamos Adamou">
GUE/NGL-ryhmän puolesta. - (EL) Arvoisa puhemies, mekin suhtaudumme myönteisesti komission tarmokkaisiin pyrkimyksiin, lainsäädäntöohjelmaan ja työohjelmaan. Ohjelmassa tuodaan esiin tarve panna kuljetussektorilla täytäntöön entistä ympäristöystävällisempiä toimenpiteitä, ja siinä korostetaan Euroopan unionin strategista energiakatsausta, luonnon monimuotoisuuden köyhtymistä ja meriympäristöstrategiaa.
<P>
Tiedostamme Euroopan unionin merkittävän panoksen ilmastonmuutoksen torjumisessa, josta useat jäsenet ovat jo puhuneet. En ole samaa mieltä siitä, että meidän on hyväksyttävä vääjäämätön ilmastonmuutoksen ajanjakso, jonka joudumme kokemaan. Hyväksymisen sijaan meidän pitäisi painostaa kumppaneitamme noudattamaan Kioton pöytäkirjaa ja Kioton jälkeisiä sitoumuksia kasvihuonekaasupäästöjen vähentämiseksi. Meidän on myös toimittava puheidemme mukaisesti.
<P>
Euroopan komissio painottaa myös terveyttä, ja se ehdottaa monia lainsäädännöllisiä ja muita kuin lainsäädännöllisiä paketteja. Komissio aikoo muun muassa sisällyttää ohjelmaansa sairausvakuutuksen, terveydenhuoltopalveluiden laadukkuuden, farmaseuttiset tuotteet, elinsiirrot, harvinaiset sairaudet ja kroonisten sairauksien torjunnassa käytettävät innovatiiviset teknologiat. Komission tavoitteet ovat erittäin kunnianhimoisia, mutta meidän on odotettava ja tarkasteltava yksityiskohtaisemmin kyseisiä aloitteita.
<P>
Haluan tämän lisäksi puhua terveyspalveluita koskevasta direktiivistä. Missä tapauksissa voidaan sallia potilaiden ja terveydenhoitoalan ammattilaisten vapaa liikkuvuus? Miten voimme välttää sairauskassojen suhteettoman rasituksen? Tässä oli vain muutamia kysymyksiä, jotka on otettava huomioon uudessa direktiivissä.
<SPEAKER ID="041" NAME="Giles Chichester" AFFILIATION="PPE-DE">
(EN) Arvoisa puhemies, suhtaudun myönteisesti komission työohjelmaan ja odotan erittäin innoissani, että saan kuulla siitä, miten Euroopan unioni aikoo saavuttaa äärimmäisen kunnianhimoiset kasvihuonekaasupäästöjä ja energiaa koskevat tavoitteet.
<P>
Kävin hiljattain Washingtonissa tapaamassa Yhdysvaltain kongressin jäseniä. He olivat erittäin kiinnostuneita päästökauppajärjestelmästämme ja puhuvat tällä hetkellä rajoitus- ja kauppajärjestelmästä, mutta he suhtautuvat kuitenkin hieman epäilevästi siihen, kuinka kunnianhimoisia tavoitteemme ovat.
<P>
Odotan innolla, että saan lisää tietoa siitä, miten aiomme kehittää entisestään yhteistä tutkimusalaa. Koska komission puheenjohtaja José Manuel Barroso ei ole täällä paikalla, pidättäydyn kommentoimasta Euroopan innovaatio- ja teknologiakeskusta ja siirryn pikaisesti eurooppalaisia pk-yrityksiä tukevaan aloitteeseen, komission pieniä yrityksiä koskevaan tiedonantoon, koska pienillä yrityksillä on suuria odotuksia tältä ehdotukselta. Minun on kuitenkin sanottava, että ehdotus on aiheuttanut jonkin verran hämmennystä omassa jäsenvaltiossani, sillä muunlainen kuin lainsäädännöllinen toimi, joka on määritelty säädökseksi, on Yhdistyneessä kuningaskunnassa mahdottomuus.
<P>
Tästä huolimatta pienyrityssektorimme on erittäin tärkeä taloudellemme, innovoinnillemme, joustavuudellemme ja työllisyyden luomiselle. Meidän onkin tuettava sitä. Olemme kuitenkin Euroopan tasolla usein vahvoja retoriikassa mutta heikkoja toimissamme pienten yritysten tukemiseksi.
<SPEAKER ID="042" NAME="Karin Scheele" AFFILIATION="PSE">
(DE) Arvoisa puhemies, keskittyminen kestävän kehityksen mukaiseen Eurooppaan perustuu muun muassa ilmastonsuojelun ensisijaiseen tavoitteeseemme. Tänään pidetyissä puheissa on viitattu usein liialliseen byrokratiaan, liialliseen sääntelyyn ja toissijaisuuden rikkomiseen. Samalla on tehty myös erittäin selväksi se, että tällaiset argumentit ovat poikkeuksetta edistyksellisiä aina, kun sääntöön tai lakiin suhtaudutaan kielteisesti. Tehokkaan ilmastonsuojelun osalta on kuitenkin selvää, että jos olisimme kymmenen vuotta sitten hyväksyneet säännöt autojen hiilidioksidipäästöjen leikkaamiseksi, Euroopan unioni olisi nyt tällä hetkellä paremmassa asemassa, emmekä kokisi tämänhetkisiä paineita luoda tarvittavaa ja tehokasta ilmastonsuojeluohjelmaa.
<P>
Euroopan komission lukuisat arviot ovat myös tehneet selväksi sen, että päätöksemme leikata hiilidioksidipäästöjä 20 prosentilla vuoteen 2020 mennessä voidaan saavuttaa yksinkertaisesti noudattamalla nykyistä lainsäädäntöä. Tämän vuoksi kysymykseni komissiolle on seuraava: mihin toimiin ryhdytään nykyisen lainsäädännön noudattamisen ja täytäntöönpanemisen seuraamiseksi?
<P>
Minulla on myös toinen kysymys, joka liittyy muuntogeenisten organismien riskinarviointiin, johon viitattiin myös komission työohjelmassa. Kysymykseni on seuraava: millaista kehitystä komissio aikoo saavuttaa kyseisellä aihealalla? Tiedämme monien keskusteluiden perusteella sen, että tämä on yksi kritiikin keskeisistä kohdista, ja se koskee työtämme ja lainsäädäntöämme tällä aihealalla.
<SPEAKER ID="043" NAME="Lambert van Nistelrooij" AFFILIATION="PPE-DE">
(NL) Arvoisat puhemies ja komission jäsen, koheesio- ja aluepolitiikassa noudatetaan asetuksia, joiden avulla olemme luoneet seitsemän vuoden kehyksen vuonna 2006. Yhteensä 350 miljardia euroa on osoitettu kasvulle ja työllisyydelle ja erityisesti Lissabonin sopimuksen tavoitteille, ja meillä oli erityinen tavoite mielessämme.
<P>
Voidaan sanoa, että tämä kaikki oli hienoa, mutta mitä siitä puuttui? Siitä puuttuu ensi vuotta koskeva viides koheesiokertomus, joka luvattiin vuoden 2008 kesäkuuksi. Kertomuksella oli tarkoitus luoda perusta pitkän aikavälin koheesiopolitiikan mukautuksille ja alueita ja kaupunkeja koskeville suunnitelmillemme. Jäsenvaltioissamme esiintyy uudelleenkansallistamista, johon Euroopan parlamentti suhtautuu erittäin kielteisesti, koska se koskettaa politiikan monia erinäisiä osa-alueita: tutkimus- ja kehittämistoiminta, innovointi, alueellinen yhteenkuuluvuus ja maaseutupolitiikka.
<P>
Haluankin tältä osin osoittaa sanani komission jäsenille Danuta Hübnerille ja Janez Potočnikille. PPE-DE-ryhmä on aloittanut keskustelun keskipitkän aikavälin lähestymistavasta viime viikon parlamentaarisen kuulemisessa, ja sen tavoitteena on tarkastella kyseistä kysymystä syvällisemmin ja asettaa kansalaiset ja alueet toiminnan keskipisteeseen seuraavina vuosina.
<P>
Neuvosto on torjunut aloitteen, jonka avulla oli tarkoitus muuttaa uutta solidaarisuusrahastoa entistä joustavammaksi, ja me haluaisimme nähdä, että kyseisessä asiassa otetaan ratkaiseva edistysaskel. Komissiolta tarvitaan huomattavasti enemmän tukea.
<SPEAKER ID="044" NAME="Lutz Goepel" AFFILIATION="PPE-DE">
(DE) Arvoisa puhemies, haluan mainita hyvin lyhyesti kaikkein tärkeimmät seikat, jotka liittyvät tähän työohjelmaan. Vuoden 2008 tärkein teema on kiistattomasti yhteisen maatalouspolitiikan niin kutsuttu terveystarkastus. Olemme kaikki samaa mieltä siitä, että yhteisen maatalouspolitiikan uudistus olisi pitänyt tarkistaa ja yksinkertaistaa vuonna 2003, ja toivon esittelijänä, että Euroopan parlamentin tekemä tärkeä työ valiokunta-aloitteisen mietinnön laatimiseksi otetaan huomioon sitä seuraavassa säädösehdotuksessa. Tämän niin kutsutun terveystarkastuksen avulla meidän on löydettävä oikeat keinot vuoden 2013 jälkeisen yhteisen maatalouspolitiikan saavuttamiseksi.
<P>
Täydentävänä hankkeena on suunniteltu maataloustuotannon laatupolitiikkaa koskevaa vihreää kirjaa. Maatalouden laatuun on kiinnitettävä entistä enemmän huomiota, ja tämä seikka koskee myös kolmansista maista tulevia maataloustuotteita, joissa on noudatettava samoja normeja, joita sovelletaan Euroopan unionin tuottajien tuotteisiin.
<P>
Odotan erittäin innolla aloitetta, jolla edistetään hedelmien syömistä kouluissa. Olemme PPE-DE-ryhmässä taistelleet tämän puolesta jo jonkin aikaa ja olemme tyytyväisiä siihen, että Euroopan komissio aikoo ottaa kyseisen aloitteen käsiteltäväksi. Vuotta 2008 koskevat muut tärkeät aiheet, esimerkiksi maidon yhteisten markkinajärjestelyiden paketti, vuosia 2008 ja 2009 koskeva talousarviotarkistus, eläinten terveyttä koskevan strategian toimintaohjelma ja epäsuotuisille alueille myönnettävän tuen tarkistus, takaavat sen, että Euroopan parlamentissa aika ei tule pitkäksi!
<SPEAKER ID="045" NAME="Mathieu Grosch" AFFILIATION="PPE-DE">
(DE) Arvoisa puhemies, liikennettä ja liikkuvuutta koskeva kysymys on vuoden 2008 ohjelman painopisteala. Meillä on tietenkin hyvin selkeitä haasteita näissä aiheissa. Meidän on asetettava vuodelle 2008 painopistealat, jotka liittyvät muun muassa taloudelliseen tehokkuuteen, ympäristövaikutuksiin ja erityisesti käyttäjien oikeuksiin ja heidän turvallisuuteensa. Nämä ovat aiheita, joita voimme käsitellä vain pinnallisesti tässä yhteydessä.
<P>
Muun muassa lentokenttien turvavalvontatoimet pantiin täytäntöön vastauksena silloisten hyvin ajankohtaisten vaatimusten vuoksi. Olemme PPE-DE-ryhmässä sitä mieltä, että kyseistä direktiiviä voitaisiin nyt tarkistaa. Matkustajien oikeuksia voitaisiin käsitellä vakuuttavasti, jos keskittyisimme läheisemmin myös kansainvälisen reittiliikenteen matkustajien oikeuksiin. Tämä tarkoittaisi sitä, että matkustajien oikeudet kattaisivat Euroopassa kaikki matkustamismuodot: lentoliikenteen, junaliikenteen ja tieliikenteen.
<P>
Euroopan laajuisten verkkojen osalta olemme keskustelleet tästä aiheesta useaan otteeseen viime kuukausien aikana. Olemme erityisessä tilanteessa: meillä on liian vähän varoja ja monia eri hankkeita, etenkin nyt, kun neuvosto on julkistanut lukuisia uusia hankkeita viime viikkojen aikana. Olemme sitä mieltä, että Euroopan laajuisten verkkojen osalta on tehtävä selkeitä päätöksiä vuoden 2008 aikana ja että rajoja ylittävät reitit on asetettava ensisijaiseksi tavoitteeksi, jotta voimme poistaa niin kutsutut pullonkaulat mahdollistaen täten multimodaalisen kuljetuksen periaatteen tehokkaan soveltamisen.
<P>
Nopea päätös on saavutettava, ja se voidaan saavuttaa siten, että otamme huomioon ne valtiot, joissa on jo suunniteltu yhteisrahoitusta ja joissa aloitettujen hankkeiden tekninen taso on ollut korkealaatuista.
<SPEAKER ID="046" NAME="Carmen Fraga Estévez" AFFILIATION="PPE-DE">
(ES) Arvoisa puhemies, PPE-DE-ryhmän puolesta haluan sanoa, että joudumme jälleen käsittelemään lukuisia ongelmia, joita komissio ei ole seurannut tarpeeksi pikaisesti komission yhteiseen kalastuspolitiikkaan liittyvien ehdotusten suhteen.Riittänee, kun sanon, että olemme muutamia vuosia jäljessä Atlantilla käytettäviä teknisiä toimenpiteitä koskevan uuden asetuksen osalta: tämä muodostaa keskeisen osuuden kalastustoiminnan hallinnosta, jonka toivoimme saavamme päätökseen vuoteen 2008 mennessä, koska sen avulla voitaisiin tukea parhaalla mahdollisella tavalla yksinkertaisempaa lainsäädäntöä yhteisessä kalastuspolitiikassa.
<P>
Haluaisimme myös nähdä komission julkaisevan tarkat suuntaviivat, joiden avulla se pyrkii soveltamaan kestävän enimmäistuoton mallia Euroopan unionin kalastuksessa ja etenkin monilajikalastuksessa. Meidän mielestämme on tärkeää, että esitämme kalastustuotteiden ympäristömerkintöjä koskevia säädösehdotuksia, koska voimme näin parantaa huomattavasti kyseisten tuotteiden jäljitettävyyttä ja estää laittomasti kalastettujen kalastustuotteiden kulutuksen ja myynnin.
<P>
Komissio on ilmoittanut, että se aikoo peruuttaa Tansanian kanssa tehdyn sopimusluonnoksen. Minun on välitettävä eteenpäin sektorin pyyntö siitä, että komissio tekee kaikkensa jatkaakseen neuvotteluja Tansanian kanssa: kyseiset sopimusluonnokset ovat erittäin tärkeitä, sillä niiden avulla tonnikalaa pyytäville laivastoille voidaan myöntää kalastusalueita Afrikan kyseisiltä alueilta viereisten talousalueiden kanssa solmittujen sopimusten kautta.
<P>
Maahanmuuton yhtenäinen hallinta
<SPEAKER ID="048" NAME="Manfred Weber">
PPE-DE-ryhmän puolesta. - (DE) Arvoisa puhemies, hyvät naiset ja herrat, vaikka keskustelemmekin vuotta 2008 koskevasta ohjelmasta, haluaisin aloittaa puheeni huomauttamalla, että olemme saavuttaneet viime kuukausina huomattavaa edistystä Euroopan sisäpolitiikassa. Haluankin kiittää tästä edistyksestä komission jäsentä Franco Frattinia. Meillä on Schengen, ja olemme tämän viikon täysistunnossa ottaneet merkittäviä edistysaskelia Prümin sopimuksessa, viisumitietojärjestelmässä (VIS) ja tietosuojassa. Tämä on ollut merkittävää edistystä.
<P>
Emme voi kuitenkaan jäädä lepäämään laakereillemme. Käsittelen nyt tulevaa käytännön työtä. Meidän kaikkien tärkeimpänä käytännön tavoitteena on saavuttaa huomattavaa edistystä toisen sukupolven Schengenin tietojärjestelmän (SIS II) osalta. PPE-DE-ryhmän keskeisin huolenaihe on se, että Schengen-alueen erittäin onnistuneen laajentumisen jälkeen esiintyy tällä hetkellä väsymystä ja että monet jäsenvaltiot kärsivät pysähtyneisyydestä. Meillä ei ole tähän varaa. Meidän on varmistettava, että SIS II on ensi vuoden keskeinen hanke.
<P>
Lainsäädännön osalta haluan ottaa jälleen esiin rajaturvallisuuden. Meidän on harkittava tältä osin, vastaavatko EU:n ulkoisten rajojen suojelun arvioinnista jatkossa Schengeniin kuuluvien jäsenten muodostamat arviointiryhmät vai Frontex-virasto. Frontexilla pitäisi olla vastuu tästä asiasta.
<P>
Pyydänkin komissiota toimimaan rohkeasti maahanmuuttoa koskevien ehdotusten osalta ja määrittelemään Euroopan tasolla saatavan lisäarvon. Jos hyvin koulutetuille työntekijöille myönnettävää EU:n sinistä korttia koskeva aloite tehdään, kyseisessä ehdotuksessa ei pitäisi vain tukea kansallisia sääntöjä eikä siinä pitäisi soveltaa vain yhteistä merkkiä: sen on todellakin oltava Euroopan tason ehdotus. Sama koskee myös terrorismin torjuntaa. Jos lentoliikennematkustajia koskevien tietojen välitysjärjestelmä luodaan, me emme voi välittömästi antaa 27 erilaista määräystä. Tarvitsemme todellakin Euroopan tason ehdotuksen.
<SPEAKER ID="049" NAME="Claudio Fava">
PSE-ryhmän puolesta. - (IT) Arvoisa puhemies, hyvät naiset ja herrat, emme voi hyväksyä suurta osaa komission puheenjohtaja José Manuel Barroson puheesta. Emme voi etenkään hyväksyä sitä, että Barroso sanoo komission ryhtyvän voimakkaisiin toimiin laittoman maahanmuuton ehkäisemiseksi samalla, kun se tukee kotouttamista ja suhtautuu siihen myönteisesti.
<P>
Voimme tietenkin tukea direktiiviä, jolla rankaistaan työnantajia, jotka palkkaavat laittomasti yhteisön ulkopuolelta saapuneita työntekijöitä. Emme kuitenkaan löydä tästä ohjelmasta varapuheenjohtaja Franco Frattinin aiemmin mainitsemia lainsäädännöllisiä toimenpiteitä, jotka koskivat laillista maahanmuuttoa. Direktiiveissä ei mainita lainkaan kausityöntekijöitä, korkeasti koulutettuja työntekijöitä tai laillisten maahanmuuttokanavien avaamista yhteisön ulkopuolelta saapuville kouluttamattomille työntekijöille, jotka muodostavat suurimman osan Euroopan unionissa olevista maahanmuuttajista. Meidän mielestämme kyseiset toimenpiteet ovat välttämättömiä, jotta voimme torjua hyväksikäyttöä ja paljastaa laittoman työnteon.
<P>
Viittaus yhteiseen ja yleiseen lähestymistapaan on hyvä, eikä kukaan voi olla tunnustamatta sitä, että meidän on vältettävä 27 erilaisen maahanmuuttopolitiikan kehittyminen. Odotamme kuitenkin innolla saavamme todellista tietoa ohjelmassa mainitusta Euroopan valvontajärjestelmästä. Arvoisa puhemies, haluan lopuksi muistuttaa, että uuden Lissabonin sopimuksen mukaan monet näistä aiheista käsitellään yhteispäätösmenettelyn mukaisesti 1. tammikuuta 2009 lähtien, jolloin Euroopan parlamentti omaksuu täyden lainsäädännöllisen vastuunsa neuvoston ja komission rinnalla. Tämän vuoksi voisi olla hyödyllisempää tehdä valmisteluja, joilla voidaan saavuttaa entistä parempi yhteistyö Euroopan unionin toimielinten välillä.
<SPEAKER ID="050" NAME="Sarah Ludford">
ALDE-ryhmän puolesta. - (EN) Arvoisa puhemies, halusin mainita asian, joka on hyvinkin samansuuntainen Claudio Favan mielipiteen kanssa siitä, että missään ei painoteta tarpeeksi sitä, että tarvitsemme Euroopan tason politiikkaa, joka koskee laillista maahanmuuttoa. Olemme saaneet komission jäsenen Franco Frattinin ehdotukset, joista kaikki kunnia kuuluu hänelle. Meidän on kuitenkin painostettava enemmän jäsenvaltioita, jotta ne vastaisivat kyseisiin ehdotuksiin, sillä monipuolisen ja hyvin hallinnoidun laillista maahanmuuttoa koskevan järjestelmän luomisen pitäisi olla yhtä tärkeää kuin ilmastonmuutoksen torjuminen. Se liittyy niin moniin muihin taloudellisiin ja sosiaalisiin seikkoihin.
<P>
Meidän pitäisi järjestää jäsenvaltioiden pääministerien huippukokous, jossa tarkasteltaisiin EU:n toimivallan lisäksi myös maahanmuuton hallintaa ja kotouttamista koskevien parhaiden käytäntöjen vaihtamista. Minun on tunnustettava, että suhtaudun epäillen komission painotukseen, joka koskee kiertomuuton hyödyllisyyttä. En ole varma, onko tämä samanlainen epäonnistuminen kuin monta vuotta sitten saamamme kokemus siirtotyöntekijöistä. En ole varma tämän onnistumisesta. Ihmiset eivät välttämättä poistu maasta aiempien suunnitelmiensa mukaisesti.
<P>
Haluan vielä tuoda esille huolenaiheita, jotka liittyvät suunnitellun maahantulo- ja maastapoistumisjärjestelmän ja sähköisen matkustamislupajärjestelmän tietosuojaan. En ole varma, millä tavoin sähköinen matkustamislupajärjestelmä täydentää viisumitietojärjestelmää, ja odotankin innolla saavani tarkempia tietoja näistä järjestelmistä komission jäseneltä Franco Frattinilta.
<SPEAKER ID="051" NAME="Jan Tadeusz Masiel">
UEN-ryhmän puolesta. - (PL) Arvoisat puhemies ja komission jäsen, vuosien 2004 ja 2007 laajentumiset, joiden yhteydessä 12 uutta jäsenvaltiota liittyi Euroopan unioniin, ovat nyt takanamme. Meidän on nyt keskityttävä kaikkien 27 jäsenvaltion kansalaisten yhdentämiseen ja meidän on myös asetettava yhteinen kurssi Euroopalle ja sitä koskevat haasteet.
<P>
Komission ohjelmassa asetettiin kansalaiset ensisijaiseen asemaan. Meidän onkin tästä syystä lähestyttävä uusia laajentumisia varovaisesti ja harkiten. Kansalaisten vastustamia laajentumisia on vältettävä. Tarkoitan tällä Turkin mahdollista liittymistä unioniin.
<P>
Kuten José Manuel Barroso mainitsi puheessaan, meillä ei ole yhteistä maahanmuuttopolitiikkaa. Uskon, että hyväksyttävä periaate koskee valvottua ja tarkasti valikoitua maahanmuuttoa Yhdysvaltain mallin mukaan. Maahanmuutto ei ole vain ainoastaan seurausta tietyistä työmarkkinoihin tai eläkkeisiin vaikuttavista tekijöistä. Se liittyy ihmisiin, joiden kanssa meidän on elettävä sovussa vuosisatojen ajan. Meidän pitäisikin valita yksilöitä, jotka eivät pidä kotouttamista pakotteena vaan jotka suhtautuvat myönteisesti siihen, että heitä kotoutetaan eurooppalaiseen sivilisaatioon.
<SPEAKER ID="052" NAME="Stavros Lambrinidis" AFFILIATION="PSE">
(EL) Arvoisa puhemies, Eurooppa hyötyy maahanmuuttajistaan, mutta muukalaisviha lisääntyy heikentymisen sijaan nyky-Euroopassa. Italian tuore esimerkki on yhä muistissamme. Euroopan parlamentin valtuuskunta näki omassa maassani Kreikassa Samosin saaren vastaanottokeskuksen kelvottomat elinolosuhteet, joissa satoja maahanmuuttajia ja turvapaikanhakijoita pidetään. Ministerit lupasivat sulkea tämän vastaanottokeskuksen välittömästi, mutta tästä huolimatta se on yhä käytössä, vaikka kansainvälinen kansalaisjärjestö on paljastanut, että siellä on kidutettu laittomia maahanmuuttajia. On valitettavaa, että komissio vastaa tietyillä alueilla taitavasti luotuun pelon ilmapiirin sen sijaan, että se edistäisi maahanmuuton myönteisiä puolia näinä nykyisinä vaikeina aikoina.
<P>
Meille esittämässänne ongelmassa keskitytään pääsääntöisesti poliisitoimintaan, mikä on jokseenkin yksipuolista. Meidän on tietenkin torjuttava laitonta maahanmuuttoa. Maat, jotka vastaanottavat suuria määriä maahanmuuttajia, tarvitsevat solidaarisuutta. Tarvitsemme asianmukaisia Euroopan tason sopimuksia, jotka koskevat takaisinottoa, ja sitä, että maahanmuuttajien perusoikeudet turvataan Euroopassa yleisellä suojatoimella. Maahanmuuttajia ei voida lähettää takaisin vaaraan ja puutteeseen. Eurooppa tarvitsee varteenotettavan ulko- ja talouspolitiikan, jolla se torjuu maahanmuuton keskeisiä tekijöitä, esimerkiksi köyhyyttä ja sotaa, rauhanomaisten mutta tiukkojen toimien avulla. Tarvitsemme ennen kaikkea monenvälistä politiikkaa maahanmuuttajien kotouttamiseksi yhteiskuntiimme.
<P>
Tämän sijasta ohjelmassanne maahanmuutto liitetään rikollisuuteen. Te, komission jäsenet, toteatte erityisesti, että Euroopan rajahallintajärjestelmän avulla, joka on maahanmuuttopolitiikkojen kehykseen sisällytetty ohjelma, voidaan lisätä Schengen-alueen sisäistä turvallisuutta, koska sillä torjutaan muun muassa laitonta maahanmuuttoa ja terrorismia. Millä tavoin turvallisuus liittyy maahanmuuttoon ja etenkin laittomaan maahanmuuttoon? Millä tavoin se liittyy terrorismiin? Pelkään, että olette sortuneet pelaamaan Euroopan unionin äärioikeiston säännöillä, koska liitätte yleisen mielipiteen ja Euroopan unionin politiikan osalta nämä kaksi uhkaa maahanmuuttoon.
<P>
Poistakaa nämä vaaralliset näkökannat strategisista asiakirjoistanne. On olemassa kiistattomasti rikollisia maahanmuuttajia samassa määrin kuin on olemassa englantilaisia, saksalaisia ja kreikkalaisia rikollisia. Maahanmuuttajien ainoa todellinen rikos on se, että he ovat syntyneet köyhyyden ja sotien runtelemilla alueilla.
<P>
Kansalaiset etusijalla
<SPEAKER ID="054" NAME="Ingeborg Gräßle" LANGUAGE="DE">
Arvoisat puhemies ja komission jäsenet, hyvät naiset ja herrat, talousarvion valvonnan osalta komission vuotta 2008 koskeva lainsäädäntö- ja työohjelma on pettymys, koska siinä ei käydä läpi talousarvion keskeisiä aiheita ja ongelmia.
<P>
Voidaan väittää, että tämä koskee nykyistä hallintaa, mutta huolenaiheemme on seuraava: jos tarkastelemme viime vuosien ”nykyistä hallintaa”, on selvää, että komission olisi pitänyt hyväksyä nykyistä hallintaa laajempi ohjelma ongelmien ratkaisemiseksi.
<P>
On epätodennäköistä, että saavutamme edistystä tarkastuslausuman osalta, vaikka komissio painostaakin huomattavasti jäsenvaltioita tässä asiassa. Annamme teille tukemme, mutta siitä huolimatta ette ole ryhtyneet toimiin. Tämän vuoksi on hyvin todennäköistä, että ette saavuta omia tavoitteitanne, joihin komission puheenjohtaja sitoutui henkilökohtaisesti tämän komission puolesta. Hän lupasi saavuttaa edistystä myönteisen tarkastuslausuman saavuttamiseksi. Eilisillasta lähtien olemme tienneet, että olemme vähintään yhtä kaukana tämän tavoitteen saavuttamisesta kuin monia vuosia sitten.
<P>
Mielestämme meillä ei ole vakavasti otettavaa lähestymistapaa sitoumusten täytäntöönpanemiseksi. Sama koskee myös komission lainsäädäntöohjelmaa. Teidän pitäisi olla maailman parhaita käytännöllisessä täytäntöönpanossa eikä suunnittelussa! Vuonna 2007 kodifiointiin ilmoitettiin 200 kohtaa, joista vain 23 on tähän mennessä välitetty Euroopan parlamentille ja uusista 43 julkistetusta kohdasta vain kuusi on käsitelty tähän päivään mennessä.
<P>
Tämän vuoksi haluankin esittää seuraavan kysymyksen: miksi edes puhumme tästä ohjelmasta, jos ette aio panna sitä täytäntöön? Teidän on todellakin toimittava paremmin vuonna 2008.
<SPEAKER ID="055" NAME="Bárbara Dührkop Dührkop">
PSE-ryhmän puolesta. - (ES) Arvoisa puhemies, haluan kiittää komissiota.Työohjelma ei ole ainoastaan periaatteiden julistus, vaan se on myös väline, jolla voidaan panna täytäntöön erityisiä toimenpiteitä.
<P>
Nöyrinkin pyyntö toimenpiteen täytäntöönpanosta voi olla todellinen helmi. Mielestäni tämän työohjelman todelliset helmet ovat ne aloitteet, joilla Euroopan kansalaiset asetetaan keskeiselle sijalle: ne aloitteet, jotka koskevan muun muassa potilasturvallisuutta, terveyspalveluiden laatua ja perhe- ja työelämän yhteensovittamista, kuten José Manuel Barroso totesi puheessaan.Olisimme halunneet saada tämän kirjallisena yhtä yksityiskohtaisesti osana työohjelmaa.
<P>
Kaikkein kaunein helmi on ehkä kuitenkin direktiiviehdotus, joka koskee syrjinnän estämistä kaikissa jäsenvaltioissa. Tarvitsemme tätä direktiiviä Euroopan yhdenvertaisten mahdollisuuksien teemavuonna, koska meidän on näytettävä, että syrjintä ei ole ainoastaan sosiaalinen, moraalinen ja poliittinen virhe vaan että se on myös inhimillisten voimavarojen hukkaamista.
<P>
Uudistussopimuksessa todetaan, että Euroopan unionin on tuettava sosiaalisen yhteenkuuluvuuden lisäksi myös syrjintäkieltoa. Tämän vuoksi tarvitsemme asianmukaisia direktiivejä, koska kaikissa maissa on oltava samantasoinen suoja syrjintää vastaan. Syrjintähierarkiaa ei saa olla olemassa.Eurooppa, jossa hyväksytään minkäänlaista syrjintää, ei voi väittää olevansa esimerkiksi muille.
<P>
Koen kuitenkin Euroopan parlamentin aseman tässä asiassa hieman ongelmalliseksi. Meillä on vain sen lausunto, ja on suhteellisen ironista, että tuemme täällä tasa-arvoa ja että kaikki toimielimet ovat tasa-arvoisia, mutta jotkut ovat muita tasa-arvoisempia.
<P>
Olen hieman pahoillani siitä, että tämän työohjelman johdannossa ei mainita tai viitata tarpeeksi maahanmuuttajien syrjintään ja kotouttamiseen.Vaadimme komissiota pitämään Euroopan parlamentille tekemänsä lupauksen siitä, että Euroopan unionin toimet kattavat syrjinnän kaikki muodot.
<SPEAKER ID="056" NAME="Sophia in 't Veld">
ALDE-ryhmän puolesta. - (NL) Arvoisa puhemies, José Manuel Barroson iskulause on ”EU:n tuloksenteko”, mutta nämä tulokset on myös saavutettava aineettoman liiketoiminnan eikä ainoastaan markkinoiden osalta.
<P>
José Manuel Barroson johtamasta komissiosta oli tarkoitus tulla kansalaisten vapauksien ja oikeuksien suurin puolustaja. Komission toiminta on kuitenkin tuottanut suuren pettymyksen, mutta valoa saattaa kuitenkin näkyä tunnelin päässä, kun komissiolla on alle kaksi vuotta toimikautta jäljellä. Mielestäni vuoden 2008 työohjelman kohokohta on ehdotus direktiiviksi, joka koskee työelämän ulkopuolista tasa-arvoa eli syrjinnän yleistä kieltoa.
<P>
Komissio on viimeinkin kuunnellut pyyntöjä, joita Euroopan parlamentti on esittänyt viimeisten vuosien ajan. Tämän asian on oltava ensisijainen tavoitteemme. Komission on kuitenkin turvattava olemassa olevan lainsäädännön entistä parempi noudattaminen, koska nykyiset ja hyvät syrjinnän vastaiset lakimme ja komission kykenemättömyys panna niitä täytäntöön ovat ristiriidassa keskenään.
<P>
Syrjinnän vastaista periaatetta on laajennettava koskemaan muita aloja, kuten perintöveroja ja testamentteja, ja komission on tältä osin myös tunnistettava nykyaikaiset perhemuodot.
<P>
Suhtaudun myönteisesti myös miesten ja naisten välisen tasa-arvon vahvistamiseen, muuan muassa työ- ja perhe-elämän yhteensovittamisen avulla.
<P>
Ehdotukset laajemman joustavuuden puolesta ovat tärkeitä, kun tarkastellaan naisten asemaa työmarkkinoilla. Joustavuus on itse asiassa hyväksi naisille. Jäykät säännöt, joilla suojellaan työntekijöiden oikeuksia, asettavat naiset epäsuotuisaan asemaan.
<P>
Kulttuurien välistä vuoropuhelua on painotettu ensisijaisena painopistealana. Tavoitteena on poistaa yhteiskunnallisia jännitteitä vuoropuhelun avulla, mutta tämä on todellisuudessa rajoittunut uskontojen väliseksi vuoropuheluksi, minkä vuoksi vastustan sitä, arvoisa komission jäsen. Seuraavaa vuotta koskevassa ehdotuksessa ei ole lainkaan konkreettista sisältöä, minkä vuoksi on epäselvää, millaista kulttuurien välinen vuoropuhelu on. Pelkään kuitenkin, että se jää vuosittaiseksi valokuvaksi José Manuel Barrososta ja vanhoillisista kirkollisista ja uskonnollisista johtajista.
<P>
Haluaisin näiden ohjelman...
<SPEAKER ID="057" NAME="Tatjana Ždanoka">
Verts/ALE-ryhmän puolesta. - (EN) Arvoisa puhemies, haluaisin kiinnittää huomionne seuraaviin aiheisiin. Vapauden, turvallisuuden ja oikeuden alan luomista koskeva monivuotinen strategia: ehdotuksessa uudistussopimukseksi ennakoidaan vähemmistöihin kuuluvien henkilöiden oikeuksien kunnioittaminen. Mielestäni tarvitsemme nyt todella paljon yhteistä vähemmistöjen oikeuksia ja yhteiskunnallista osallisuutta koskevaa politiikkaa Euroopan tasolla - Italian viimeaikaiset tapahtumat ovat vahvistaneet tämän. Kansalaisten etusijalle asettamisen osalta olen varma, että meidän on palattava takaisin yhteiskunnan kansalaisuuden käsitteeseen, joka kattaa kaikki Euroopan unionin vakituiset asukkaat. Arvoisa Franco Frattini, komission pitäisi ottaa tähän asiaan kantaa.
<P>
Monikielisyyden osalta Euroopan kielten monimuotoisuutta edistävissä politiikoissa on otettava huomioon, että virallisten kielten lisäksi on olemassa myös alueellisia kieliä ja vähemmistökieliä. Kyseisten kielten on myös hyödyttävä monikielisyyttä koskevista politiikoista.
<SPEAKER ID="058" NAME="Patrick Louis">
IND/DEM-ryhmän puolesta. - (FR) Arvoisa puhemies, hyvät naiset ja herrat, on tavallaan ironista, että komissio väittää haluavansa asettaa kansalaiset Euroopan hankkeen keskeiseen asemaan sen vuotta 2008 koskevassa lainsäädäntöohjelmassa.
<P>
On totta, että kansalaiset, köyhät ja alhaiset kansalaiset, eivät ole koskaan olleet Bryssel-Frankfurt-Luxemburg-kolmion huolenaiheissa keskeisessä asemassa. Käytännössä kaikki toimivalta on nykyään keskittynyt kyseiseen kolmioon, eli toisin sanoen valta on toimielimillä, jotka eivät kunnioita edes demokratian alkeellisia periaatteita.
<P>
Miten voimme siis väittää, että edistämme kansalaistemme hyvinvointia globalisaation aikakautena, kun olemme itse asiassa hylkäämässä tasavallan periaatteen, jossa kansalaiset hallitsevat ja hoitavat valtiota kansalaisia varten?
<P>
Kansalaisista huolehtiminen tarkoittaa kansalaisten mielipiteen kunnioittamista. Tältä osin Lissabonin sopimus loukkaa kansalaisiamme, koska se on kopio Euroopan unionin perustuslaista, joka hylättiin ylivoimaisesti, ja koska siinä vahvistetaan nykyisten sopimusten logiikka, joka estää meitä hallinnoimasta euroa, suojelemasta markkinoitamme, suojelemasta rajojamme laittomalta maahanmuutolta ja puolustamasta itseämme kansainvälisissä kauppaneuvotteluissa.
<P>
Seuraavat huomautukset on suunnattu etenkin Euroopan parlamentin poliittisten ryhmien muille ranskalaisille kollegoilleni. Lissabonin sopimuksessa ei muuteta ahdasmielistä käsitettä kilpailusta, johon ei liity minkäänlaisia vastapainoja, kansallisia etuja, rajoja tai demokratiaan liittyviä huolenaiheita. Euroopan unionin perusoikeuskirja, joka ylittää yksittäisten jäsenvaltioiden oikeudet, pyyhkäisee pois Ranskan perustuslaissa vahvistetun käsitteen tasavallan kansalaisesta ja korvaa sen erittäin vaarallisella monikulttuurisuuden muodolla. Kukaan ei ole koskaan tavannut Euroopan unionin kansalaista: häntä ei ole oikeasti edes olemassa.
<P>
Haluan lopuksi sanoa, että jos joku on täällä huolissaan kansalaisista, hänen on pyydettävä. että Lissabonin sopimuksesta järjestetään kansanäänestys.
<SPEAKER ID="059" NAME="Klaus-Heiner Lehne" AFFILIATION="PPE-DE">
(DE) Arvoisa puhemies, hyvät naiset ja herrat, haluaisin mainita seuraavat kolme seikkaa Euroopan parlamentin oikeudellisten asioiden valiokuntaan kuuluvan PPE-DE-ryhmän näkökannasta.
<P>
Suhtaudumme erittäin myönteisesti siihen, että Euroopan komissio on sisällyttänyt ehdotuksen eurooppayhtiön säännöistä sen ensi vuotta koskevaan lainsäädäntöohjelmaan. Euroopan parlamentti on halunnut tätä jo erittäin pitkään, ja tämä onkin erittäin myönteistä. Olemme kuitenkin pettyneitä siihen, että komissio todellakin pakotettiin tähän toimintaan, koska käytimme 192 artiklan oikeudellista välinettä ja päätimme esittää valiokunta-aloitteisen ja lainsäädäntöä koskevan mietinnön huolimatta siitä, että komissio oli jo hyvin pitkään tietoinen kyseisestä ongelmasta. Sama asia on todettu toistuvasti lukuisten yhtiöoikeutta koskevien ohjelmien osalta aina komission jäsen Frits Bolkesteinin ajoista lähtien.
<P>
Tämän lisäksi pidämme erityisen valitettavana sitä, että komissio keskeytti tänä vuonna neljännentoista yhtiöiden sääntömääräisen kotipaikan siirtoa jäsenvaltioiden välillä koskevan yhtiöoikeusdirektiivin valmistelun. Se on todellakin suuri ongelma. Odotamme komission harkitsevan asiaa uudelleen ja sisällyttämään sen seuraavaan lainsäädäntöohjelmaansa. Jos komissio ei toimi toiveiden mukaisesti, haluan tehdä tässä ja nyt selväksi sen, että hyödynnämme jälleen kerran 192 artiklaa ja pakotamme täten komission ottamaan asianmukaisen säädösehdotuksen käsiteltäväksi.
<P>
Komission jäsenen näkemys siitä, että yhtiöitä koskevia sulautumisia koskevan direktiivin soveltamiseksi on ensin perustettava yhtiö toisessa jäsenvaltiossa yhteensulautumisen mahdollistamiseksi, on byrokraattinen ja mieletön. Emme voi hyväksyä tällaista ratkaisua.
<P>
Toivoisimme myös, että komissio pystyisi viimeistään seuraavan lainsäädäntökauden aikana etenemään tekijänoikeutta koskevan aiheen osalta ja laatimaan ehkä vihreän kirjan, jossa käsitellään kyseistä aihetta.
<SPEAKER ID="060" NAME="Mikel Irujo Amezaga" AFFILIATION="Verts/ALE">
(ES) Arvoisa puhemies, olemme tietenkin erittäin tyytyväisiä siihen, että kansalaiset on asetettu etusijalle eurooppalaisessa hankkeessa, mutta minun on kuitenkin huomautettava, että yksi Euroopan unionin suurimmista ongelmista on se, että suurin osa kansalaisista ei tiedä, mitä Euroopan unioni on.Uskon, että me kaikki, jotka pidämme puheita, opetamme tai puhumme tästä aiheesta, olemme havainneet tämän ilmiön.
<P>
Muutama päivä sitten oman maani tiedotusvälineissä pidettiin kollegaanne Benita Ferrero-Waldneria komission sveitsiläisenä jäsenenä.Tämän vuoksi tarvitsemme vuosittain toistuvia erityisiä ja laajoja tietoisuuden lisäämiskampanjoita, joiden avulla voimme tuoda eurooppalaisia hankkeita lähemmäksi kansalaisia ja lisätä asteittain tietoisuutta toimielimistä ja niiden toiminnasta.
<P>
Haluan myös kysyä komissiolta entistä tarkempaa määritelmää ja sujuvampaa viestintää Euroopan parlamentin ja kulttuuri- ja koulutusvaliokunnan kanssa Euroopan kulttuurienvälisen vuoropuhelun vuoden 2008 teemavuoden osalta, koska sen Internetsivusto on erittäin suppea.
<P>
Eurooppa maailmanlaajuisena kumppanina
<SPEAKER ID="062" NAME="José Ignacio Salafranca Sánchez-Neyra">
PPE-DE-ryhmän puolesta. - (ES) Arvoisa puhemies, vuosi 2008 on todellakin erittäin tärkeä vuosi, kuten komission puheenjohtaja totesi, mutta se on myös siirtymäkauden vuosi ennen nykyisen komission toimikauden päättymistä.
<P>
Mielestämme voimme tehdä sen johtopäätöksen, että José Manuel Durão Barroson johtama komissio on kaikista vaikeista EU:n asioiden käsittelyyn vaikuttavista olosuhteista huolimatta pystynyt vastaamaan tehtävänsä haasteisiin sekä sisäisesti - työohjelma - että sen ulkoisen kuvan osalta.
<P>
Toimin ulkoasiainvaliokunnassa ryhmän koordinaattorina ja olen huolestunut lukuisista tulevista kansainvälisistä tapahtumista, kuten esimerkiksi seuraavista Yhdysvaltain presidenttivaaleista, ja siitä, miten vaalitulos vaikuttaa Keski-Aasian konflikteihin, neuvotteluihin Venäjän uuden presidentin kanssa, Euroopan naapuruuspolitiikkaan ja liittymisneuvotteluihin, Kosovon mahdolliseen asemaan, Annapolisin kokouksen tuloksiin Lähi-idässä, toivomiimme Pakistanissa järjestettäviin vaaleihin, kommunistipuolueen kongressin jälkeen Kiinassa järjestettäviin olympialaisiin ja Perussa järjestettävään seuraavaan EU:n ja Latinalaisen Amerikan väliseen huippukokoukseen.
<P>
Arvoisa varapuheenjohtaja, pyytäkää kuitenkin komission puheenjohtajaa toistamaan kehumme, jotka koskevat Euroopan unionin ulkoasioista vastaavaa komission jäsentä.Huomaan, että ainoastaan Olli Rehn on täällä tänään paikalla, ja haluan myös onnitella Peter Mandelsonia, Louis Micheliä ja tietenkin Benita Ferrero-Waldneria.
<P>
Kaikkein tärkeintä on se, että Euroopan unionin ulkoiset toimet ovat näkyviä ja tehokkaita, ja pyydänkin teitä, arvoisa varapuheenjohtaja, toimimaan äärimmäisen varoen, kun sovellatte uuden perussopimuksen säännöksiä, jotta ette vaarantaisi EU:n saavutuksia ja menestystä ulkopolitiikassa.
<SPEAKER ID="063" NAME="Jan Marinus Wiersma">
PSE-ryhmän puolesta. - (NL) Arvoisa puhemies, suurin osa Euroopan unionin kansalaisista on sitä mieltä, että EU:lla on oltava tärkeämpi asema maailmanpolitiikassa. Neuvostolla on oltava tässä suhteessa isompi asema, mutta se on usein halvaantunut tai sen toiminta on tehotonta sisäisten erimielisyyksien vuoksi.
<P>
Toivottavasti komissio toimii hyvänä esimerkkinä ensi vuodesta alkaen Eurooppaa koskevissa asioissa. Neuvotteluiden on edettävä sujuvasti Turkissa, ja meidän on tarkkailtava, että neuvottelut pysyvät oikeilla raiteilla. Balkanin alueella on paljon tehtävää: Bosnia tarvitsee apua valtion muodostamisessa, ja Makedonian on aloitettava valmistautuminen jäsenyysneuvotteluihin. Tämän lisäksi Euroopan unioni tukee toivottavasti oleellisesti Kosovon jälleenrakentamista, ja sen asemaan liittyvään kysymykseen löydetään toivottavasti ratkaisu tämän vuoden loppuun mennessä tai ensi vuoden aikana.
<P>
Haluamme että komissio jatkaa käynnistämäänsä Mustanmeren aloitetta. Euroopan unionille on hyvin tärkeää, että se pyrkii edistämään alueellista yhteistyötä rajojensa lähiympäristössä. Mitä komissio aikoo tehdä hiljattain Eurooppa-neuvoston hyväksymän Euroopan unionin Keski-Aasian strategian suhteen?
<P>
Haluan myös kysyä, onko energiapolitiikassa odotettavissa kehitystä, jota Euroopan parlamentti pyysi aiemmin tänä vuonna. Tämä on erittäin tärkeää myös EU:n ja zonet-alueeksi nimeämäni alueen välisten suhteiden osalta.
<P>
Tämän lisäksi on myös Euroopan naapuruuspolitiikka. Mielestäni ensi vuoden ensisijaisena tavoitteena on aloittaa neuvottelut Ukrainan kanssa. Toivomme - Euroopan parlamentti keskustelee tästä aiheesta huomenna iltapäivällä - voivamme luoda Ukrainassa sellaisen tilanteen, joka mahdollistaa seuraavien vuosien aikana uudenlaisen sopimuksen, eräänlaisen yhteistyön, jonka avulla Ukrainan uusi hallitus voi jatkaa uudistuksiaan kohti tiiviimpää yhdentymistä Euroopan unionin kanssa.
<P>
Tässä prosessissa ei pidä myöskään unohtaa Moldovaa, joka tarvitsee myös uutta kumppanuussopimusta. Toivon, että komissio laatii myös tähän aiheeseen liittyviä ehdotuksia ensi vuonna.
<P>
Meidän on luonnollisesti myös mietittävä, miten voimme toimia Georgian kaltaisen maan kanssa: Voimme keskustella myös tästä aiheesta huomenna iltapäivällä ja pyydämmekin komissiota toimimaan asiassa ennakoivasti.
<P>
Tämän lisäksi Venäjän suhteessa on saavutettu vain vähäistä edistystä, mutta haluaisimme edistykseen lisää vauhtia. Ehdottaisimme uusia toimia Venäjän presidentinvaalien jälkeen.
<SPEAKER ID="064" NAME="Annemie Neyts-Uyttebroeck">
ALDE-ryhmän puolesta. - (NL) Arvoisa puhemies, hyvät naiset ja herrat, minun on valitettavasti sanottava, että olen pettynyt lainsäädäntö- ja työohjelmanne kohtaan, jossa käsitellään Eurooppaa maailmanlaajuisena toimijana.
<P>
Tiedämme kaikki hyvin, että ulkosuhteiden osalta on olemassa vain vähän lainsäädäntöä, mutta meidän on tehtävä paljon työtä asiassa. Omasta mielestäni se, mitä kyseisestä aiheesta on kirjoitettu, muutamaa poikkeusta lukuun ottamatta, on erittäin puutteellista ja riittämätöntä.
<P>
On myös ilmeisen vaikeaa tunnistaa selkeästi Euroopan unionin keskeistä ongelmaa ulkopolitiikassa. Tekstissä todetaan kaunistelevasti, että Euroopalla on johtava asema köyhyyden torjumisessa ja muun muassa kestävän kehityksen, ihmisoikeuksien ja hallintotavan edistämisessä. Tämä voi hyvinkin olla totta, mutta muu maailma ja etenkään jäsenvaltiot eivät näe asiaa samalla tavoin. Kuulen hyvin usein valitettavan, että asia ei ole näin.
<P>
On kuitenkin totta, että Euroopan unioni on kaikkien näiden mainittujen asioiden suurin tarjoaja. Kun pohdimme kuvaamme maailman johtavana tekijänä, toimijana, jolla on maailmanlaajuisesti johtava asema, totuus mielikuvastamme onkin hyvin erilainen.
<P>
Olen tyytyväinen ohjelman Afrikkaa koskevien ehdotusten myönteisestä suunnasta. Mielestäni muun muassa ehdotus Euroopan unionin, Afrikan ja Kiinan välisten keskusteluiden aloittamiseksi on erityisen lupaava ja myönteinen. Mielestäni myös ehdotukset Afrikan taloudellisen kehityksen edistämisen vahvistamisesta ovat myös tärkeitä. Olemme siis menossa oikeaan suuntaan, vaikka kaikki tavoitteet eivät ole vielä tarpeeksi tarkkoja.
<SPEAKER ID="065" NAME="Ryszard Czarnecki">
UEN-ryhmän puolesta. - (PL) Arvoisa puhemies, vuosi 2008 on erilainen tähän vuoteen verrattuna siinä, että vuoden 2008 aikana Euroopan unioni ei laajene. Seuraava vuosi mahdollistaa kuitenkin taloudellisten ja poliittisten suhteiden kehittämisen useiden tärkeiden aasialaisten, afrikkalaisten ja latinalaisamerikkalaisten maiden kanssa sekä myös eteläkaukasialaisten maiden kanssa, kuten aiemmat puhujat ovat todenneet.
<P>
Meidän on pidettävä mielessämme kaksi Euroopan unionin ensisijaista tavoitetta: osallistuminen rauhanomaiseen vakauttamiseen etenkin Lähi-idässä ja Etelä-Aasiassa sekä kaikkien kumppaneidemme painostaminen, jotta voimme turvata sen, että kahdenvälisten suhteidemme taloudellisten ja poliittisten osa-alueiden kehittäminen liittyy läheisesti ihmisoikeuksien kunnioittamiseen. Tämä koskee kaikkia kumppaneitamme huolimatta siitä, onko kyseinen valtio köyhä afrikkalainen tai aasialainen valtio, voimakas Venäjä tai nopeasti kehittyvä Kiina. Suhteiden poliittista ja taloudellista osa-aluetta ja ihmisoikeuksia koskevaa osa-aluetta ei voida erottaa toisistaan tai käsitellä erillään.
<SPEAKER ID="066" NAME="Tobias Pflüger">
GUE/NGL-ryhmän puolesta. - (DE) Arvoisa puhemies ”Eurooppa, maailmanlaajuinen kumppani” on erittäin hieno otsikko komission ohjelmassa, mutta puhummeko tässä yhteydessä Euroopan unionista vai Euroopasta. Tämän otsikon käyttö on hyvin ylimielistä, sillä Eurooppa on Euroopan unionia huomattavasti suurempi käsite.
<P>
Euroopan unioni haluaa pitää itseään maailmanlaajuisena kumppanina, ja komission ohjelmassa tähän suhtaudutaan erittäin vilpittömästi: siinä puhutaan ulkopolitiikasta, jolla voidaan suunnitella, edistää ja suojella - ja tästä syystä myös vahvistaa - Euroopan etuja ja arvoja onnistuneesti. Miten tämä on tarkoitus saavuttaa? Vastaukseksi voidaan sanoa, että yhä useammin sotilaallisten toimien avulla. Euroopan unioni on nyt sotilaallinen tekijä, joka toimii kaikkialla maailmassa. Paperilla sen tavoitteena on tarjota ihmisille tukea, mutta käytännössä sen tavoitteena on suojata Euroopan unionin etuja tai Euroopan unionin jäsenvaltioiden etuja sotilaallisin keinoin. Kongon tapaus tarjoaa tästä hyvän esimerkin. Euroopan sotilaallinen väliintulo Kongossa on mahdollistanut sen, että Joseph Kabila, joka on EU:n hyväksymä itsevaltias, on noussut valtaan vaalien tukemana ja että hänen vastustajansa on joutunut lähtemään maanpakoon. Verinen sota on syttynyt itäiseen Kongoon, ja sen seurauksena noin 350 000 ihmistä on joutunut jättämään kotinsa.
<P>
Euroopan unionin väliintulo Tšadissa on myös edistänyt pääsääntöisesti sotilashallitsijan ja Ranskan vanhan ystävän Idriss Débyn asemaa.Tämänkaltainen Euroopan unionin sotilaallinen toiminta on yksinkertaisesti vain jatkoa jäsenvaltioiden uuskolonialistisille politiikoille. Vaikuttaa siltä, että on vaikeaa kritisoida suorasukaisesti vanhoja poliittisia ystäviä. Pakistan on tästä hyvä esimerkki. Kaiken tämän takana on uudistussopimus, jossa mahdollistetaan Euroopan unionin selkeästi sotilaallinen politiikka. Seuraava aihe on Kosovo, ja me näemme, mitä siellä tapahtuu. Yksittäiset jäsenvaltiot ovat ilmoittaneet, että ne tunnustavat yksipuolisesti Kosovon.
<P>
Pyydän komissiota hylkäämän tällaiset toimenpiteet yksiselitteisesti ja pyydän, että se ei suvaitse ainuttakaan Kosovon yksipuolista tunnustamista.
<SPEAKER ID="067" NAME="Robert Sturdy" AFFILIATION="PPE-DE">
(EN) Arvoisa puhemies, haluan toistaa osan eilisestä puheestani, vaikka saatankin taas jälleen järkyttää komission jäsentä Stavros Dimasia. Arvoisa komissio, antakaa lainsäädäntöä ainoastaan niiltä osin, kuin sitä tarvitaan uudessa työohjelmassa. Pankaa täytäntöön valmiiksi säädettyjä asetuksia ja pankaa ne täytäntöön asianmukaisesti kaikkialla Euroopan unionissa. Älkää luoko politiikkaa, jolla syrjitään teollisuutta, liiketoimintaa ja mahdollisuuksia Euroopan unionin sisällä.
<P>
Komission jäsen José Manuel Barroso mainitsi puheessaan asian, joka on lähellä sydäntäni toimiessani kansainvälisen kaupan valiokunnassa. Asia koskee kaupan suojatoimia. Niitä on käytettävä, kun suojelemme Euroopan unionin kuluttajien terveyttä ja turvallisuutta, mutta niitä ei pidä käyttää protektionistisena välineenä. Me elämme, kuten komission puheenjohtaja Barroso oikein totesi, globaalissa taloudessa, ja odotan innolla sen toteutumista.
<P>
Toivotan komission jäsenelle Peter Mandelsonille onnea Maailman kauppajärjestön Dohan sopimuksen osalta ja toivon, että maataloudessa saavutetaan edistystä Yhdysvaltojen ja Euroopan unionin avulla, jotta voimme päästä sopimukseen, joka pohjautuu muun muassa Euro-Välimeri-kumppanuuteen ja joka on erittäin tärkeä Euroopan unionille. Olemme solmineet sopimuksia Marokon kanssa, ja meidän on tutkittava tämänkaltaisia tilanteita. Yhdysvallat on laatinut asiaa koskevan vapaakauppasopimuksen.
<P>
Tämän lisäksi haluan sanoa talouskumppanuussopimuksista, että Peter Mandelson, EU:n kauppapolitiikasta vastaava komission jäsen, oli kuukausi sitten erittäin sitoutunut saamaan talouskumppanuussopimuksia koskevat neuvottelut päätökseen joulukuuhun mennessä. Toivottavasti hän suhtautuu asiaan hieman rennommin ja toivottavasti hän on saavuttanut asiassa edistystä.
<SPEAKER ID="068" NAME="Pasqualina Napoletano" AFFILIATION="PSE">
(IT) Arvoisa puhemies, hyvät naiset ja herrat, olemme tietoisia ulkopolitiikkaa koskevasta tilanteesta ja rajoituksista, jotka vaikuttavat komissioon. Olemme tästä syystä kiitollisia komission tekemästä työstä, jolla se pyrkii muun muassa turvaamaan, että myönnetty apu pääse perille Palestiinan kansalle myös kansalliskokousvaalien dramaattisen käänteen jälkeen. Tämän aiheen osalta haluaisimme ehdottaa komissiolle, että se laatii tästä lähtien ennusteita, joissa otetaan huomioon Annapolisin kokouksen toivomamme menestys ja mahdollinen epäonnistuminen.
<P>
Kuten on sanottu jo useaan otteeseen, odotimme, että naapuruuspolitiikkaa olisi käsitelty suoraan sanoen enemmän kuin mitä tehtiin lyhyessä väliraportissa, joka julkaistiin ohjelman yhteydessä. Välimeren politiikkamme tulevaisuutta koskeva keskustelu on alkanut - en tiedä, sivuaako Ranskan presidentti Nicolas Sarkozy tänään puheessaan tätä aihetta - ja komission on ehdottomasti arvioitava näitä politiikanaloja entistä yksityiskohtaisemmin. On tehtävä sellaisia tulevaisuutta koskevia ehdotuksia, joissa Euroopan parlamentin toiminta otetaan entistä paremmin huomioon. Tämä on erityisen tärkeää, sillä huomenna keskustelemme Euroopan parlamentin naapuruuspolitiikkaa koskevasta mietinnöstä.
<P>
Tämän lisäksi meidän on edistettävä Euroopan unionin sisäisten politiikanalojen, esimerkiksi yhteisen maatalouspolitiikan, kalastuspolitiikan, kauppapolitiikan ja maahanmuuttopolitiikan, ja köyhimpiin, etenkin afrikkalaisiin maihin, kohdistuvan kehitysyhteistyöpolitiikan välistä johdonmukaisuutta.
<P>
Tämän lisäksi Latinalaiseen Amerikkaan liittyvä viittaus on mielestämme yllättävän heikko. Voisimme odottaa, että Euroopan unionin ja Latinalaisen Amerikan välisiä suhteita pidettäisiin tärkeämpinä Euroopan unionin asialistalla, kun otetaan huomioon, että Latinalainen Amerikalla on ratkaisevan tärkeä osa muun muassa ympäristö-, kauppa- ja energiapolitiikkaan liittyvissä päätöksissä. Halusin korostaa ryhmäni puolesta kyseisiä keskeisiä kohtia.
<SPEAKER ID="069" NAME="Maria Martens" AFFILIATION="PPE-DE">
(NL) Arvoisa puhemies, puhun nyt ryhmämme kehitysyhteistyövaliokunnan koordinaattorina. Tämän vuoksi ette ylläty siitä, että haluan onnitella komissiota siitä, että se painottaa vaurautta, solidaarisuutta, turvallisuutta ja Euroopan vahvistamista maailmassa.
<P>
Nämä kaikki kohdat liittyvät suoraan köyhien maiden tilanteeseen. Kehitysmaiden köyhyys, sodat ja epävakaisuus vaikuttavat välittömästi Eurooppaan. Köyhien maiden tukeminen ja solidaarisuuden osoittaminen ei ole ainoastaan näiden kyseisten maiden etujen mukaista, vaan se on myös Euroopan etujen mukaista. Voimme saavuttaa asianmukaiset ja riittävät ratkaisut maahanmuuttoon, energiaan ja ilmastonmuutokseen liittyviin ongelmiin ainoastaan toimimalla yhteistyössä köyhien maiden kanssa. Aivan kuten komission jäsen totesi, tarvitsemme välittömästi kokonaisvaltaisen ja johdonmukaisen lähestymistavan.
<P>
Arvoisa puhemies, tämän vuoksi on äärimmäisen tärkeää, että Eurooppa ja Afrikka toimivat yhdessä yhteisen Afrikan kehitystä koskevan EU-Afrikka-strategian saavuttamiseksi. Strategia määritellään joulukuussa Lissabonissa järjestettävässä Afrikan huippukokouksessa. Toivon, että se tarjoaa hyvän esimerkin uudenlaisesta yhteistyöstä.
<P>
Politiikkamme tehokkuuden osalta olen voimakkaasti sitä mieltä, että meidän painotettava laadunvalvontaa ja vaikutusten arviointia ja että meidän on myös vähennettävä turhaa byrokratiaa. Toivon, että Euroopan parlamentti ja komissio voivat toimia tällä tavoin hyvin yhdessä ja että komissio pitää meidät ajan tasalla säännöllisesti ja välittömästi, niin kuin sen pitääkin.
<SPEAKER ID="070" NAME="Margot Wallström">
komission varapuheenjohtaja.-(EN) Arvoisa puheenjohtaja, haluan ensinnäkin kiittää teitä kaikkia yksityiskohtaisista ja yleisistä sekä kriittisistä ja tukevista kommenteistanne, jotka koskivat komission ehdotusta ensi vuoden työohjelmaksi. Keskustelun laajuus kuvastaa myös Euroopan unionin toimielinten tehtävien ja toiminta-alojen laajuutta. Keskusteluun sisältyi huomioita kalastuspolitiikasta ja Tansanian kanssa solmituista kalastussopimuksista aina Lähi-idän rauhaan - kaikkiin toimiin, joihin me olemme osallistuneet.
<P>
Mielestäni tässä keskustelussa nousi esiin se, että José Manuel Barroson johtaman komission asettamat yleiset tavoitteet ovat yhä päteviä ja kiireellisiä. Tämä koskee kaikkiin toimiimme liittyvää vaurautta, turvallisuutta, solidaarisuutta ja Euroopan unionin kansainvälistä asemaa. Tämä tuli esiin ilmeisen selvästi viimeisissä puheenvuoroissa.
<P>
Olen seurannut tätä menettelyä ja toiminut Euroopan parlamentin kanssa valiokunnissa ja täällä täysistunnossa. Mielestäni voimme sanoa, että tämän menettelyn kehittyminen on myös parantanut ehdotuksiamme, jotka koskevat uutta lainsäädäntö- ja työohjelmaa. Arvostan myös sitä, että kaikki komission jäsenet ovat käyneet tutustumassa asioistaan vastaaviin valiokuntiin. Mielestäni olemme arvostaneet tätä erittäin paljon tiettyjen yksityiskohtaisten tietojen osalta, joita olemme voineet lisätä tai muuttaa tämän prosessin aikana. Toivon, että voimme jatkossakin tehdä prosessista entistä poliittisempaa, ja kommenttinne ovat osoittaneet sen, että keskustelemme täällä poliittisesta sisällöstä ja yleisestä tasapainosta. On myös ilmeisen selvää, että eri poliittisilla ryhmillä on erilaisia näkökantoja yleisestä tasapainosta.
<P>
Haluaisin kommentoida sisältöä neljän tai viiden erillisen aiheen osalta. Näitä aiheita käsitellään ensinnäkin melkein joka viikko Euroopan komission työjärjestyksessä. Aloitan Lissabonin strategiasta ja työpaikkojen määrän kasvusta, jossa saavutamme mielestäni ensimmäistä kertaa hyvin selviä tuloksia. Lissabonin strategiaa ei voi pitää täydellisenä epäonnistumisena, eikä voida sanoa, että sen osalta ei ole saavutettu parannuksia. Olemme luoneet selkeämmän painopisteen Lissabonin strategialle. Olemme luoneet pikemminkin poliittista sitoutumista, ja meillä on käytössämme tulostaulu, jonka avulla teemme valtiokohtaisia suosituksia - myönteisiä ja kielteisiä huomioita yksittäisten jäsenvaltioiden toimista. Toiminta on jatkossa tällaista: tarkempia painopisteitä, enemmän poliittista sitoutumista ja toimien parempaa näkyvyyttä. Tämä on Euroopan unionin pitkän aikavälin tavoite, mutta meidän on jatkettava jäsenvaltioiden painostamista, jotta voimme saavuttaa tämän tavoitteen.
<P>
Toinen asia koskee yhteiskunnallisia aiheita ja sosiaalista toimintaohjelmaa, joka vaikuttaa ainakin ryhmän kommenteista päätellen olevan Euroopan parlamentin PSE-ryhmälle erittäin läheinen aihe. Tämän aiheen osalta meillä oli erityisiä kysymyksiä, jotka liittyivät yleishyödyllisiin palveluihin. Komissio on jo pitkään ollut tietoinen yleishyödyllisten palveluiden tärkeydestä, ja olemme keskustelleet aiheesta jo vuosia.
<P>
Olemme hyvin tyytyväisiä siihen, että Lissabonin sopimuksesta ja yleistä etua koskevien palveluiden pöytäkirjasta on päästy sopuun. Komissio antaa ensi viikolla osana laatimaamme sisämarkkinoiden tarkistusta tiedonannon, jossa määritellään se, miten meidän on suhtauduttava yleishyödyllisiin palveluihin. Toivon, että Euroopan parlamentissa tutustutaan tarkasti tiedonantoomme ja siihen liittyviin asiakirjoihin, joissa selvitetään, miten ja missä tapauksissa yleishyödyllisiin palveluihin sovelletaan valtion tukea koskevia menettelysääntöjä ja miten yleishyödyllisiin palveluihin sovelletaan julkisia hankintoja koskevia sääntöjä.
<P>
Haluan selventää asiaa toteamalla, että komissio ei halua kyseistä aihetta koskevan keskustelun päättyvän. Komissio haluaa, että keskustelussa keskitytetään yleishyödyllisiin palveluihin liittyviin ongelmiin, jotta voimme keskittää pyrkimyksemme konkreettisten ratkaisujen saavuttamiseksi. Keskustelu siis jatkuu, ja toivomme, että Euroopan parlamentti osallistuu siihen.
<P>
Haluan kiittää teitä myös yksityiskohtaisista kommenteistanne toiseen tärkeään aiheeseen, nimittäin energiaan.
<P>
(Puheenjohtaja keskeytti puhujan pyytääkseen hiljaisuutta istuntosaliin.)
<P>
En pysty käymään läpi kaikkia tässä keskustelussa mainitsemianne yksityiskohtia. Olen varma, että vuoropuhelu jatkuu asiasta vastaavissa valiokunnissa ja myös Euroopan parlamentissa. Toistankin lyhyesti ehdotuksemme sisällön: energiapaketissa on neljä erillistä aloitetta. Olette käsitelleet sitä, koska se on toimintapoliittinen asiakirja, jossa keskitytään energian sisämarkkinoihin, energian toimitusvarmuuteen ja tekniikan kehitykseen.
<P>
Öljyvarastoja koskeva direktiivi tarkistetaan. Rakennusten energiatehokkuutta koskeva direktiivi tarkistetaan täydellisesti. Tästä aiheesta esitettiin keskustelun aikana kysymys. Energiaverodirektiivi tarkistetaan myös, koska verotuksen avulla voidaan edistää ympäristöystävällistä kulutusta.
<P>
Seuraava aihe on jatkuvasti Euroopan komission poliittisen asialistan lisäksi uskoakseni myös Euroopan parlamentin ja kaikkien jäsenvaltioiden poliittisen asialistan kärkipäässä. Kyseinen aihe on tietenkin maahanmuutto.
<P>
Komission puheenjohtaja José Manuel Barroso kertoi hyvin selvästi, miten aiomme tarttua tähän aiheeseen. Voin vakuuttaa teille, että kollegamme Franco Frattinin ansiosta aihe on melkein viikoittain komission asialistalla. Tämän lisäksi asialistalla on yhtä usein keskusteluja ja ehdotuksia, joilla pyritään ratkaisemaan maahanmuuttoa koskeva ongelma. Tiedätte, että laillista maahanmuuttoa koskevaa politiikkaa ei esitellä ensi vuonna, koska olemme jo antaneet useita sitä koskevia ehdotuksia, minkä vuoksi se ei ole ensi vuoden tärkein painopisteala.
<P>
Vuonna 2008 on kuitenkin kaksi ensisijaista tavoitetta: ensinnäkin direktiivi, joka koskee kausityöntekijöiden maahantulon ja oleskelun edellytyksiä, ja myös direktiivi, joka koskee sisäisen siirron saaneiden työntekijöiden ja palkkaa saavien harjoittelijoiden maahantuloa, väliaikaista oleskelua ja pitkäaikaista oleskelua. Voitte odottaa tällaista kehitystä kyseisellä aihealalla.
<P>
Komission näihin aiheisiin liittyvän keskeisen kannan osalta haluan vain viitata siihen, mitä komission puheenjohtaja José Manuel Barroso sanoi tässä keskustelussa aiemmin. Huomaatte jatkossa, että nämä aiheet ovat ensi vuonnakin asialistamme keskeisiä aiheita.
<P>
Mainitsitte lukuisia ulkoisia asioita, toimia ja tapahtumia, joihin Euroopan unionin odotetaan osallistuvan ja joissa Euroopan unionilta odotetaan tärkeitä toimia. Tämän vuoksi meillä on ensi vuodelle kolme strategista aloitetta, jotka koskevat ulkoasioita. Meillä on laajentumista koskeva strategia-asiakirja; meillä on useita kertomuksia Euroopan naapuruuspolitiikan edistyksestä, jonka useat teistä mainitsivatkin, ja meillä on myös tiedonanto EU-Afrikka-strategiaan liittyvistä konkreettisista jatkotoimenpiteistä. Tämän vuoksi meillä on runsaasti mahdollisuuksia keskustella ulkoasioista ensi vuoden aikana.
<P>
Tämän on toinen kauteni komissiossa, ja olen havainnut, että täytäntöönpanoon kiinnitetään entistä enemmän huomiota, mikä tuli ilmi myös keskustelun aikana. Meidän on ponnisteltava päivittäin varmistaaksemme, että keskitymme täytäntöönpanoon ja että säädös on yhtä hyvä kuin sen täytäntöönpano. Keskitymme jatkossa täytäntöönpanoon.
<P>
Haluan myös sanoa teille, että ei ole totta, että emme saavuttaisi kansalaisia. Jos tarkastelemme Eurobarometrin viimeisimpiä lukuja, havaitsemme, että ne eivät ole koskaan olleet näin myönteisiä mahdollistamiemme konkreettisten tulosten osalta. Kansalaiset havaitsevat saavutetut tulokset, kun Euroopan parlamentissa käytävä keskustelu ja konkreettinen ulosanti tulee näkyväksi. Tällöin huomaamme, että demokraattinen legitiimiytemme kasvaa. Meidän onkin keskityttävä tähän jatkossa.
<P>
Lisäämme myös yleistajuisen tiivistelmän ensi vuotta koskeviin ehdotuksiimme. Julkistamme uuden Internet-strategiamme ennen tämän vuoden loppua, koska monet teistä ovat pyytäneet sitä. Julkistamme myös uuden audiovisuaalialaa koskevan strategian ensi vuoden alussa. On tärkeää, että keskitymme yhdessä tiettyihin viestintää koskeviin painopistealoihin. Näette työohjelmamme yhteydessä ehdotuksia, jotka koskevat toimielinten välisen viestinnän painopistealoja.
<P>
Tämän lisäksi ensi vuosi on Euroopan kulttuurienvälisen vuoropuhelun teemavuosi, joka alkaa Slovenian puheenjohtajuuden aikana tammikuun alussa. Teemavuodessa otetaan varaslähtö joulukuussa pidettävässä tilaisuudessa, johon myös Euroopan parlamentti osallistuu. Toivommekin, että Euroopan parlamentti osallistuu aktiivisesti teemavuoden toimintaan koko vuoden ajan.
<P>
Kiitän teitä jälleen tästä keskustelusta. Jos joitakin tärkeinä pitämiänne asioita ei ole sisällytetty lainsäädäntö- ja työohjelmaan, se ei tarkoita, että kyseiset aiheet olisi työnnetty syrjään. Komissio laatii jatkossakin kuukausittain päivityksiä suunnitelmaan, muun muassa aloitteita, joita ei ole korostettu, tai aloitteita, jotka ovat tulleet välttämättömiksi odottamattomista syistä.
<P>
Vuoropuhelu teidän eli Euroopan parlamentin ja Euroopan komission välillä ei katkea tähän: jatkamme työskentelyä yhdessä myönteisessä hengessä, joka on koskenut koko tätä toimintaa ja yhteisiä tavoitteitamme, jotka on mainittu työohjelmassa. Mielestäni olemme asioista pikemminkin samaa kuin eri mieltä. Meillä on myös samanlainen käsitys vuotta 2008 koskevista yleisistä tavoitteista ja painopistealoista. Toivon myös, että päätöslauselmaesityksessänne tuetaan tätä näkemystä, ja toivon, että voimme luoda loistavan pohjan tulevalle yhteistyölle.
<P>
(Suosionosoituksia)
<SPEAKER ID="071" NAME="Puhemies">
(EN) Kiitän Euroopan parlamentin jäseniä heidän osallistumisestaan keskusteluun, komission kollegiota heidän läsnäolostaan ja etenkin Margot Wallströmiä hänen viehätysvoimastaan ja rohkeudestaan.
<P>
Keskustelu on päättynyt.
<P>
Äänestys toimitetaan joulukuun istuntojakson aikana.
<P>
Kirjalliset kannanotot (142 artikla)
<SPEAKER ID="072" NAME="Richard Corbett  " AFFILIATION="PSE">
kirjallinen. - (EN) Hartmut Nassauer rinnasti puheessaan lainsäädännön määrän byrokratian määrään. Tämä on lievästi sanoen liian pelkistetty näkökanta. Euroopan lainsäädäntö, jossa luodaan yhteiset sisämarkkinoita koskevat säännöt - 27 ristiriitaisen ja poikkeavan lainsäädännön sijaan - helpottaa liiketoimintaa ja keventää byrokratiaa. Lainsäädäntö, jolla suojataan kansalaisten terveyttä tai ympäristöä, voi olla kallis lyhyellä aikavälillä, mutta sen avulla voidaan säästää huomattavasti pitkällä tähtäimellä.
<P>
Me kaikki haluamme tietenkin välttyä liialliselta byrokratialta. On kuitenkin järjetöntä pitää kaikenlaista lainsäädäntöä epämieluisena, koska sen katsotaan luovan väistämättä lisää byrokratiaa.
<SPEAKER ID="073" NAME="Katalin Lévai  " AFFILIATION="PSE">
kirjallinen. - (HU) Hyvät naiset ja herrat, arvoisa puhemies, suhtaudun myönteisesti Euroopan komission vuotta 2008 koskevaan työohjelmaan, jossa määritellään unionin tulevaisuus ja sen seuraavat kehitysaskeleet. Mielestäni on tärkeää painottaa, että kyseisessä asiakirjassa on oltava periaatteiden lisäksi myös yksityiskohtaisia suosituksia. Tämä on Euroopan unionin politiikanalojen oleellisen toiminnan etujen mukaista, etenkin sosiaalipolitiikassa. Yhä kasvava maahanmuutto viime vuosina on suuri haaste Euroopan unionin kaikille jäsenvaltioille. Meillä ei ole vielä asianmukaisia vastauksia, joiden avulla voisimme tarttua maahanmuuttoon liittyviin sosiaalisiin ja taloudellisiin ongelmiin.
<P>
Yhden siihen mielipiteeseen, että valmisteluasiakirjat kuuluvat maahanmuuttoa koskevaan yhdennettyyn lähestymistapaan ja että niiden avulla voidaan vaatia työntekijöiden liikkuvuuden asianmukaista hallintaa, joka on olennaisen tärkeää talouskehityksen kannalta. Eurooppa tarvitsee siirtolaistyövoimaa, mutta tästä huolimatta maahanmuuttajat kärsivät usein syrjinnästä ja muista julmuuksista. Emme voi luopua Euroopan unionin maahanmuuttopolitiikassa inhimillisyyttä ja hyväntahtoisuutta koskevista perusvaatimuksista. Pakolaisten vastaanotto-ohjelmiin on sisällytettävä maahanmuuttajien työllistäminen, koulutus ja täydellinen kotouttaminen eurooppalaiseen yhteiskuntaan inhimillisellä tasolla. Ohjelmiin on myös sisällytettävä ennen kaikkea muukalaisvihan ja rasismin torjunta.
<P>
Laillista maahanmuuttoa on tuettava, ja samaan aikaan on ryhdyttävä tehokkaisiin toimiin laittoman maahanmuuton ja ihmiskaupan torjumiseksi. Tämän kaiken saavuttamiseksi on tärkeää, että luomme Euroopan unioniin yhteisen maahanmuuttopolitiikan.
<P>
Tarvitsemme entistä parempaa ja selkeämpää lainsäädäntöä, jota sovelletaan johdonmukaisesti, jotta voimme saavuttaa tavoitteemme ja voittaa kansalaistemme luottamuksen.
<SPEAKER ID="074" NAME="Mairead McGuinness  " AFFILIATION="PPE-DE">
kirjallinen. - (EN) Suhtaudun myönteisesti komission vuotta 2008 koskevan työohjelman alustukseen. Mielestäni työohjelman lähestymistavassa, jolla tartutaan Euroopan unionin nykyisiin haasteisiin, kuten rahoitusmarkkinoiden epävakaisuuteen, ilmastonmuutoksen torjuntaan ja energian toimitusvarmuuden turvaamiseen, painotetaan sitä, että Euroopan unioni voi saavuttaa yhdessä tavoitteita, joita yksikään jäsenvaltio ei pysty saavuttamaan yksin. Euroopan unioni voi olla varma kansalaistensa jatkuvasta luottamuksesta vain, jos se saavuttaa johtoaseman ja tuloksia kyseisillä aloilla.
<P>
Haluan kuitenkin sanoa muutaman varoittavan sanan komission lähestymistavasta kahdella erityisellä aihealalla: mielestäni pyrkimykset koko Euroopan unionin kattavan yhteisen veropohjan luomiseksi ovat väärin kohdistettuja. Veropolitiikka kuuluu jatkossakin jäsenvaltion yksinomaiseen toimivaltaan, ja ehdotetun yhteisen yhtenäistetyn veropohjan kautta pyritään vähentämään jäsenvaltioiden toimivaltaa kyseisellä alalla puolestapuhujien väitteistä huolimatta. Tämä johtaa mielestäni tahtomattakin verotuksen yhdenmukaistamiseen, ja vastustan kyseistä kehitystä. Tällaisten erimielisyyttä aiheuttavien aloitteiden avulla voidaan luoda erimielisyyksiä jäsenvaltioiden välille ja vähentää kansalaisten luottamusta Euroopan yhdentymishankkeeseen.
<P>
Tämän lisäksi olen sitä mieltä, että on ratkaisevan tärkeää, että komissio saavuttaa oikean tasapainon yhteisen maatalouspolitiikan seuraavan niin kutsutun terveystarkastuksen ja Euroopan unionin talousarviota koskevan keskustelun välillä.
