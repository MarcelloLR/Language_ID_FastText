<CHAPTER ID="005">
Iranin tilanne (keskustelu)
<SPEAKER ID="051" NAME="Puhemies">
(EL) Esityslistalla on seuraavaksi unionin ulkoasioiden ja turvallisuuspolitiikan korkean edustajan ja komission varapuheenjohtajan julkilausuma Iranin tilanteesta.
<SPEAKER ID="052" NAME="Catherine Ashton">
unionin ulkoasioiden ja turvallisuuspolitiikan korkea edustaja/Euroopan komission varapuheenjohtaja. - (EN) Arvoisa puhemies, arvoisat parlamentin jäsenet, tämä on merkittävä tilaisuus tarkastella Iranin tilannetta.
<P>
Euroopan unioni haluaa normaalit suhteet Iraniin, ja pyrkimyksemme ydinasiassa on osa tätä. Tässä yhteydessä jatkan korkeana edustajana edeltäjäni Javier Solanan tehtävissä kansainvälisissä keskusteluissa Iranin kanssa.
<P>
Iran on merkittävä valtio, jolla on pitkä historia, rikas kulttuuri ja huomattavan lahjakas väestö. Iranilaiset elokuvat ja kirjat ovat vaikuttavia, naisten koulutustaso on korkea, siellä on valmiuksia julkiseen keskusteluun ja nuori väestö on energistä ja aktiivista. Iranin yhteiskunnalla on monella alalla vapaan yhteiskunnan tunnusmerkit ja valmiudet. Yhteiskuntaan kohdistuva uhka on näkynyt kuohunnassa, joka seurasi useiden iranilaisten vilpillisinä pitämiä viime vuoden vaaleja. Tämä on tietenkin iranilaisten oma asia. Meidän huolemme koskeekin sitä, että kansainvälisiä sääntöjä ja normeja on noudatettava niin siviilioikeuksien kuin poliittistenkin oikeuksien osalta.
<P>
Tämän osalta olen hyvin huolestunut raporteista, joissa kerrotaan mielenosoitusten väkivaltaisesta tukahduttamisesta ja mielivaltaisista pidätyksistä Teheranissa ja muissa Iranin kaupungeissa Ashura-juhlan aikana viime joulukuun lopussa. Väkivallan käyttö sananvapauttaan ja kokoontumisvapauttaan käyttäviä mielenosoittajia vastaan on tuomittavaa. Kyse on universaaleista ihmisoikeuksista, joita on kunnioitettava, ja näitä oikeuksiaan rauhanomaisesti käyttäneet pidätetyt on vapautettava.
<P>
Olen myös hyvin huolestuneena havainnut, että monet pidätykset vaikuttavat kohdistuneen ihmisoikeuksien puolustajiin ja toimittajiin ja että useilta pidätetyiltä on evätty oikeusedustajat ja yhteydet perheisiinsä. Iranin on noudatettava kansainvälisiä velvoitteitaan ja kohdeltava pidätettyjä kansainvälisten ihmisoikeusstandardien mukaisesti.
<P>
Toinen hiljattainen tapahtuma on 12 uskonnollisen Baha'i-yhteisön jäsenen pidättäminen. Näille ihmisille on taattava oikeudenmukainen, avoin ja tasapuolinen oikeudenkäynti kansainvälisten standardien mukaisesti.
<P>
EU on tarttunut jokaiseen mahdollisuuteen vaatia Iranin hallitusta noudattamaan niitä kansainvälisiä velvoitteita, joihin se on vapaasti ja vapaaehtoisesti sitoutunut. Annamme julkilausumia ja käytämme muita diplomaattisia keinoja. Teemme työtä Yhdistyneissä kansakunnissa: yleiskokous antoi juuri viime kuussa tilanteen tuomitsevan päätöslauselman. Hyödynnämme täysimääräisesti Iranin tilanteen tarkastelua tulevassa YK:n ihmisoikeusneuvoston kokouksessa Genevessä helmikuun alussa.
<P>
Ydinasiassa pahoittelemme sitä, ettei Teheran ole noudattanut Javier Solanan ja pääneuvottelija Jalilin 1. lokakuuta Genevessä pidetyn tapaamisen tuloksia. Me kaikki arvioimme tapaamisen myönteiseksi. Itse asiassa Iran on nyt hylännyt IAEA:n sopimusluonnoksen ja kieltäytyy jatkamasta keskustelua ydinasiasta.
<P>
EU ja sen neuvottelukumppanit ovat kaikki sitoutuneet löytämään diplomaattisen ratkaisun Iranin ydinasiaan, ja tämän vuoksi meidän on jatkettava kaksivaiheisen lähestymistavan noudattamista. Tarvitaan vakavaa sitoutumista mielekkääseen keskusteluun Teheranin puolelta.
<P>
Tavoitteemme on edelleen lisätä luottamusta siihen, että ydinohjelman tavoitteet ovat yksinomaan rauhanomaisia. Luottamusvaje kasvoi entisestään, kun paljastui, että Iran on rakentanut toista rikastuslaitosta ilmoittamatta tästä ajoissa IAEA:lle. Lisäksi Iran ei vieläkään tee täydellistä yhteistyötä IAEA:n kanssa eikä noudata kansainvälisiä velvoitteitaan.
<P>
On ratkaisevan tärkeää, että EU ja kansainvälinen yhteisö toimivat yhdessä neuvottelutavoitteissa, myös tukemalla neuvottelupyrkimyksiä asianmukaisin toimenpitein. Mahdollisimman laaja yksimielisyys on ratkaisevaa, jos haluamme saavuttaa tavoitteemme.
<P>
Jos Iran valitsee rakentavamman kurssin ydinasiassa ja alueellisessa vakaudessa yleensä, sillä voi olla Lähi-idässä ja Persianlahden alueella merkittävä asema, joka vastaisi sen oikeutettua paikkaa ja hienoa historiaa.
<P>
Lopuksi totean, että Iranin asettamat haasteet ovat merkittävässä asemassa tehtävissäni. Valtiolla on valtavaa potentiaalia - ja olemme jatkuvasti toistaneet valmiuttamme tehdä Iranin kanssa rakentavaa yhteistyötä. Minä aion jatkaa tätä. Toivon todellakin, että voin toimikauteni aikana vielä palata tänne parlamenttiin esittelemään myönteisempää kuvaa suhteistamme Iraniin.
<SPEAKER ID="053" NAME="José Ignacio Salafranca Sánchez-Neyra">
PPE- ryhmän puolesta. - (ES) Arvoisa korkea edustaja Ashton, olette aivan perustellusti huolissanne, sillä Afganistanin tilanne on hyvin vakava, varsinkin ihmisoikeuksien kannalta. Viittaan erityisesti kansalaisoikeuksiin ja poliittisiin vapauksiin, joiden osalta on havaittu aidosti uskomaton romahdus: mielivaltaista väkivaltaa, opposition jäsenten joukkopidätyksiä, murhia, teloituksia, kansalaisjärjestöjä estetään tekemästä työtään ja lehdistönvapauden harjoittaminen on mahdotonta. Jopa Euroopan parlamentin valtuuskunnalta kiellettiin pääsy valtioon.
<P>
Arvoisa puhemies, näissä oloissa epäilen, onko maahan mielekästä nyt mennäkään.
<P>
Arvoisa korkea edustaja Ashton, ydinalaa koskevat huomionne olivat hyvin selkeitä ja myös hyvin suorasanaisia: Iran jatkaa rikastetun uraanin tuotantoa kansainvälisen yhteisön varoituksista piittaamatta. Se kieltäytyi tarttumasta presidentti Obaman ojentamaan käteen ja hylkäsi kuuden valtion viimeisen suunnitelman, johon osallistuivat myös Venäjä ja Ranska.
<P>
Arvoisa korkea edustaja Ashton, kysymykseni on hyvin yksinkertainen: Katsotteko, että kärsivällisyytemme tämän valtion suhteen on loppumassa? Katsotteko, että meidän olisi nyt edettävä kovempiin toimenpiteisiin, vai oletteko pikemminkin sitä mieltä, että maltillinen ja lempeä lähestymistapa on paras keino neuvotella Iranin hallinnon kanssa?
<P>
Haluan ilmaista vilpittömän tyytyväisyyteni lausuntoonne, että ihmisoikeuksia valtiossa on puolustettava. Rikkomukset ovat hyvin vakavia, ja katson, arvoisa puhemies, että parlamentin on tuomittava valtion ihmisoikeustilanne suorasanaisesti. Toivon parlamentin kykenevän tähän hyväksymällä asiaa koskeva päätöslauselma. Sen on pysyttävä tiukkana, hyvin tiukkana, puolustaessaan uupumatta vapautta.
<SPEAKER ID="054" NAME="Roberto Gualtieri" LANGUAGE="IT">
Arvoisa puhemies, hyvät kollegat, Iranin tilanteen kehityksen osalta voidaan vain ilmaista vakavia huolia. Nämä huolet liittyvät poliittisiin oikeuksiin ja kansalaisoikeuksiin kohdistuvien rikkomisten lisääntymiseen, jonka tuomitsemme voimakkaasti. Olemme huolissamme myös siitä, ettei Iran ole noudattanut ydinsulkusopimusjäsenyytensä mukaisia velvoitteitaan, joista valtio itsekin on todennut, ettei se halua herättää epäilyksiä.
<P>
Emme kyseenalaista Iranin oikeutta ydinenergian rauhanomaiseen kehittämiseen emmekä aio aliarvioida sen merkittävää asemaa alueellisella tasolla, sen legitiimejä turvallisuusvaatimuksia tai tarvetta luoda uskottava alueellisen turvallisuuden järjestelmä, joka koskee kaikkia alueen ydinvoimia. Juuri tämän vuoksi emme ymmärrä syitä siihen, ettei kansainvälisen atomienergiajärjestön vaatimusta uraanin rikastamisesta ulkomailla ole noudatettu, ja pahoittelemme päätöstä.
<P>
Tässä tilanteessa turvallisuusneuvoston on määritettävä kansainvälisen yhteisön vastaus ja uusien pakotteiden mahdollisuus. Niissä on keskityttävä leviämisen estämiseen ja ne on suunniteltava välineeksi, jotka viitoittavat vaikean mutta välttämättömän vuoropuhelun tietä. Niitä ei pidä suunnitella eikä käyttää hallinnon rankaisemiseen.
<P>
Tässä toiminnassa Euroopan unionin on annettava panoksensa tarkastelemalla asianmukaiseen aikaan ja asianmukaisessa muodossa mahdollisia teknisiä toimenpiteitä YK:n pakotteiden täydentämiseksi ja samalla vahvistettava valmiutensa keskusteluun ja vuoropuheluun, yhteyteen, jota ei pidä menettää vaikeinakaan aikoina.
<P>
Tuemme täysin Euroopan unionin ja korkean edustajan toimia korkean edustajan puheenvuorossa selkeästi esitetyn lähestymistavan mukaisesti.
<SPEAKER ID="055" NAME="Marietje Schaake" LANGUAGE="EN">
Arvoisa puhemies, minut valittiin viime kesänä Euroopan parlamenttiin, koska esitin kritiikkiä kotimaani hallitusta vastaan. Iranissa näin toiminut nuori nainen olisi todennäköisesti tapettu, vangittu, kidutettu ja raiskattu.
<P>
Uuden median ansiosta olemme kaikki nähneet pätkiä siitä, kuinka julmalla tavalla Iranin hallinto hyökkää niiden kansalaisten kimppuun, jotka vaativat rauhanomaisesti demokratiaa ja vapautta. Iranin vallankumouskaartin äskettäiset ihmisoikeusraportoijien pidätykset osoittavat, että Iranin hallinto on yhä kiinnostuneempi valtion sulkemisesta. Kansainväliset toimittajat luottivat suuresti raportoijien sanaan.
<P>
Eilen oli Martin Luther Kingin juhlapäivä. Muistamme miestä, joka myös marssi rauhanomaisesti pitkin katuja ja sanoi: tulee aika, jolloin hiljaisuus on pettämistä. Arvoisa korkea edustaja, se aika on tullut jo aikaa sitten.
<P>
Presidentti Barack Obama keskeytti joululomansa tuomitakseen yhä julmemmat kansalaisiin kohdistuvat hyökkäykset Ashuran jälkeen. Ehdotetussa Irania koskevassa kaksivaiheisessa lähestymistavassa, jossa haetaan tasapainoa ydinkysymyksessä ja ihmisoikeuksissa, Yhdysvallat korostaa yhä enemmän ihmisoikeuksia. Euroopan on otettava tässä voimakkaampi johtoasema, eikä pelkästään silloin, kun se on poliittisesti turvallista.
<P>
Haitin katastrofi oli järkyttävä murhenäytelmä, ja olen tyytyväinen siihen, että toteutatte toimia. Iranissa meneillään olevaan ihmisen aiheuttamaan katastrofiin ei kuitenkaan ole tähän mennessä vastattu Euroopan puolelta voimakkaasti ja koordinoidusti. Parlamentin valtuuskunnan oli määrä vierailla Iranissa viime kuussa, mutta sen hallinto ei halunnut meidän näkevän omin silmin sen heikkouksia ja jakautuneisuutta. Euroopan on korkea aika ottaa kantaa Iranin tilanteeseen, ja maailma odottaa sitä.
<P>
Onko Iranin nykyhallinto, joka on menettänyt legitiimiytensä ja joka on sisäisesti jakautunut, uskottava osapuoli neuvotteluissa? Mitä sellaisia toimenpiteitä ehdotatte ydinkysymyksessä, jotka kohdistuisivat hallintoon kansaa vahingoittamatta? Oletteko halukas kutsumaan koolle eurooppalaisen hätäkokouksen tarkastelemaan Irania?
<P>
Kuinka aiotte hyödyntää EU:n ihmisoikeuksia koskevaa rahoitusvälinettä sen varmistamiseksi, että ihmisoikeudet ovat edelleen unionin ensisijainen painopisteala? Minusta meidän on tuettava kansalaisia, kansalaisyhteiskuntaa ja toimittajia. Puheenjohtajavaltio Tšekin tasavallan ehdottama Shelter City -ohjelma voisi olla hyödyllinen väline Euroopassa uhattuina olevien iranilaisten tukemiseksi.
<P>
Komission jäsen Kroesin kuulemistilaisuudessa kysyin tältä, onko hän halukas tekemään kanssanne yhteistyötä, jotta sananvapaudesta Internetissä tulee olennainen osa unionin ulkopolitiikkaa. Kysyn teiltä samaa.
<SPEAKER ID="056" NAME="Barbara Lochbihler" LANGUAGE="DE">
Arvoisa puhemies, arvoisa korkea edustaja Ashton, Euroopan parlamentti on seurannut tiiviisti sisä- ja ulkopolitiikan kehitystä Iranissa. Suhteista Iraniin vastaava valtuuskunta käy vuoropuhelua hallituksen ja kansalaisyhteiskunnan edustajien kanssa ja oli jo valmistellut valtuuskunnan matkaa Iraniin kuun alussa, vaikka tämä valitettavasti peruttiin lyhyellä varoitusajalla.
<P>
Juuri tyytymättömyys vilpillisiin vaaleihin ja valtion sorron ja väkivallan jatkuva lisääntyminen olivat saaneet Iranin kansalaisyhteiskunnan edustajat kääntymään Euroopan parlamentin puoleen. Rohkeissa pyrkimyksissään he tarvitsevat tukeamme demokraattisten vapauksien säilyttämiseksi ja he kehottavat meitä suhtautumaan perustavaa laatua oleviin arvoihimme hyvin vakavasti. Vastalauseita esitetään paljon ja jatkuvasti. Iranin hallitukselta vaaditaan poliittisia vastauksia näihin ratkaisemattomiin kysymyksiin, mutta sen sijaan havaitsemme kidutuksen ja pidätettyjen pahoinpitelyn kaltaisten pahimpien ihmisoikeusrikkomusten lisääntyvän ja kuulemme mielenosoittajien kuolemista ja epäoikeudenmukaisista oikeudenkäynneistä.
<P>
Monet iranilaiset odottavat meidän sekä seuraavan ulkopolitiikkaa ja ydinohjelmaa että seuraavan ja puuttuvan poliittiseen tilanteeseen Iranissa. On myönteistä, että Espanjan ja Irlannin kaltaiset valtiot ovat valmiita myöntämään viisumeita ilman byrokratiaa vainotuille ihmisoikeuksien puolustajille auttaen heitä näin akuutissa vaarassa. Muiden jäsenvaltioiden on seurattava esimerkkiä, ja pyydämme myös komissiota tarjoamaan nopeaa apua poliittisen vainon kohteeksi joutuneille.
<P>
Ulkopuolisina toimemme ovat rajallisia. Ratkaisevien muutosten on tultava maan sisältä. Meidän on kuitenkin pidettävä viestintäkanavat ulkomaailmaan avoimina. Tässä yhteydessä meidän on suhtauduttava hyvin kriittisesti Siemensin ja Nokian kaltaisiin ulkomaisiin yrityksiin, joiden tekniikka auttaa tekemään sensuurista mahdollista ja jopa entistä tehokkaampaa.
<P>
Koska ydinasiaa koskevissa neuvotteluissa ei ole päästy sopimukseen, puhutaan yhä enemmän pakotteiden määräämisestä. Ei ole kuitenkaan selvää, mitkä pakotteet vaikuttaisivat toivotulla tavalla poliittiseen johtoon. Jos pakotteet johtavat monien elinolojen heikkenemiseen, kuten bensiiniä koskevat pakotteet, niillä ei saavuteta tavoitetta ja ne antavat hallinnolle mahdollisuuden syyttää vihamieliseksi kutsumaansa ulkomaailmaa heikkenevästä taloustilanteesta.
<P>
Tämän vuoksi on hyvin tärkeää kehittää kohdennettuja ja älykkäitä pakotteita, myös yksittäisiä henkilöitä kohtaan. Neuvosto voi esimerkiksi laatia mustan listan viime kuukausien sortotoimista vastaavista henkilöistä. EU:n Iranin-politiikassa ratkaisevaa on, että laadimme ja noudatamme kaksivaiheista politiikkaa. Torjunnasta huolimatta meidän on pyrittävä poliittiseen vuoropuheluun. Iranin eristäminen ei auta sen kansaa eikä sen naapurita alueella.
<SPEAKER ID="057" NAME="Charles Tannock" LANGUAGE="EN">
Arvoisa puhemies, presidentti Ahmadinejadin häikäilemättömät pyrkimykset kehittää ydinaseita ovat mielestäni vakavin maailmanrauhaan kohdistuva uhka tällä hetkellä.
<P>
EU:n diplomatia voi olla lopulta menestyksekästä vain yhtenäisen ja koordinoidun lähestymistavan avulla. Uusien pakotteiden on oltava kohdennettuja ja hyvin vahingollisia Teheranin hallinnolle. Meidän on kuitenkin myös tunnustettava, että Iranin kansa ja Iranin hallinto eivät ole sama asia.
<P>
Koska Ahmadinejad kaappasi viime vuoden presidentinvaalit, olemme nähneet kaduilla paljon toisinajattelijoita ja rohkeita nuoria mielenosoittajia. Nämä ihmiset tarvitsevat tukeamme, sillä he samastuvat meidän vapautta, demokratiaa ja oikeusvaltiota koskeviin arvoihimme. Epätoivo Iranissa on todellakin jo niin suurta, että oppositiojohtaja Mir Hossain Musavi, jota ei juuri ole demokraattina pidetty aiemmin, on sanonut olevansa valmis uhraamaan henkensä kotimaansa paremman tulevaisuuden edestä. Samaan aikaan törkeät ihmisoikeuksiin kohdistuvat väärinkäytökset jatkuvat laantumatta, kun nuoria ja homoseksuaaleja teloitetaan jatkuvasti.
<P>
Me Euroopan parlamentin jäsenet haluamme nähdä demokraattisen ja vapaan Iranin, jonka vientituote ei enää ole Hamasin ja Hizbollahin välittämä terrorismi ja joka ottaa sille kuuluvan paikan kansainvälisessä yhteisössä. EU:n on kaksinkertaistettava pyrkimyksensä nopeuttaa kaikin mahdollisin tavoin tätä prosessia.
<SPEAKER ID="058" NAME="Bastiaan Belder" LANGUAGE="NL">
Arvoisa puhemies, tiedotusvälineissä esitettiin minulle viime viikolla epämiellyttävä väite. Väitteen mukaan Israel hyökkää arkkivihollisensa Iranin kimppuun ennemmin tai myöhemmin. Samalla kun tätä keskustelua käytiin Euroopassa, Iranin tiedotusvälineissä keskusteltiin myös kiivaasti sotilaallisesta vaihtoehdosta Teheranin kiistanalaista ydinhanketta vastaan. Pelkkiä siionistien valheita ja liioittelua, oli konservatiivisen sanomalehden Kayhanin tuomio ydinuhasta. Ei ole epäilystä siitä, että islamilaisen tasavallan ydinohjelma on vakava turvallisuusuhka - ensisijaisesti Israelille, mutta myös laajemmin alueella. Toivonkin edelleen, ettei kansainvälinen yhteisö pelkästään tunnustaa tätä, vaan ryhtyy tosiasiallisesti toimiin tässä asiassa. Minusta tässä yhteydessä on tarkasteltava kaikkia vaihtoehtoja. Tehokas pakotejärjestelmä, jota liittokansleri Merkel edelleen vaati eilen, merkitsee sitä, ettei juutalaisvaltion missään tapauksessa todellakaan pidä ryhtyä yksipuolisiin toimiin.
<P>
Tästä pääsen ratkaisevaan neuvostolle, ja arvoisa korkea edustaja, teille osoitettuun kysymykseen. Onko itse asiassa olemassa eurooppalaista perustaa Iranin hallinnon vastaisten pakotteiden jyrkkään tiukentamiseen? Tiiviit kaupalliset yhteydet useiden merkittävien EU:n jäsenvaltioiden - minun ei tarvitse mainita niitä nimeltä, sillä tekin tiedätte, mitkä ne ovat - ja islamilaisen tasavallan välillä voivat aina asettaa merkittäviä esteitä ydinasian vakavalle tarkastelulle. The Wall Street Journal -lehti on kirjoittanut tästä viime viikkoina useita teräviä artikkeleita, jotka ovat käytännössä Eurooppaan kohdistuneita syytteitä. Lyhyesti, arvoisa korkea edustaja Ashton, onko olemassa perustaa Iranin hallinnon vastaisten tehokkaiden pakotteiden tiukentamiseen? Odotan vastaustanne.
<SPEAKER ID="059" NAME="Franz Obermayr" AFFILIATION="NI">
(DE) Arvoisa puhemies, erityisesti aivan viimeaikaiset tapahtumat ovat tehneet selväksi, että eurooppalaisesta näkökulmasta kansalaisvapauksiin Iranissa liittyy selkeitä puutteita. Hiljattain tuomituille mielenosoittajille annettu kuolemantuomio on merkki siitä, kuinka erilailla perusoikeuksia ja niiden tarkkailua tarkastellaan kyseisessä valtiossa. On kuitenkin myös tärkeää korostaa, ettei EU:n ulkopolitiikan pidä olla toispuolista, sillä me käännämme usein mielellämme katseemme pois tällaisista asioista taloudellisesti tai geostrategisesti merkittävien kumppaniemme - kuten Kiinan tai kenties Saudi-Arabian - tapauksessa huolimatta siitä, että näissäkin valtioissa poiketaan vakavalla tavalla eurooppalaisesta demokratiaa ja oikeusvaltiota koskevasta näkemyksestä.
<P>
Suhteista Iraniin vastaavan valtuuskunnan jäsenenä olen erityisen kiinnostunut siitä, että viivästynyt matka Iraniin järjestetään mahdollisimman pian kahdenvälisen viestinnän parantamiseksi EU:n kanssa ja voidaksemme näin mahdollisesti vuoropuhelun kautta osaltamme edistää Iranin dramaattisen tilanteen lieventämistä.
<SPEAKER ID="060" NAME="Lena Kolarska-Bobińska" AFFILIATION="PPE">
(PL) Arvoisa puhemies, arvoisa korkea edustaja Ashton, Iranin sisäinen tilanne pahentuu päivä päivältä ja viikko viikolta. Ihmisoikeuksia rikotaan julmasti silmiemme edessä, ja todistamme senkaltaista terroria, jota emme ole joutuneet kokemaan vuosikymmeniin. Ennennäkemätön valtion sortoaalto pyrkii vaientamaan ne, jotka taistelevat Iranin demokraattisten uudistusten puolesta. Taistelussa kansalaisiaan vastaan hallitus käyttää myös erikoiskoulutettujen aseistettujen nuorten Basij-joukkoja.
<P>
Euroopan parlamentin on tuomittava liiallinen voimankäyttö ja ihmisoikeusrikkomukset. On lisäksi tuomittavaa soveltaa kuolemantuomiota oppositiota vastaan, myös jumalaa loukkaavan moharebeh-rikoksen verukkeella. Euroopan unioni tarvitsee siis uuden lähestymistavan Iranin tilanteeseen. Euroopan unionin korkean edustajan Catherine Ashtonin on lähetettävä Iranin kansalaisille voimakas ja selkeä viesti, jossa vahvistetaan halumme puolustaa ihmisoikeuksia.
<P>
Ydinasetta koskeva kysymys on hyvin merkittävä. Meidän ei kuitenkaan pidä lakata puolustamasta perusarvojamme vain saadaksemme taktisia etuja neuvotteluihin. Meidän ei pidä syrjäyttää oikeusvaltiota, sananvapautta tai tietojensaantioikeutta keskusteluissamme Iranin kanssa. Näitä arvoja ei voi käsitellä vähemmän merkittävinä.
<P>
Olen kotoisin Puolasta, jossa tyrannia väistyi demokratian tieltä vuonna 1989, yli 20 vuotta sitten. Tämä toteutui väkivallattoman Solidaarisuus-vastarintaliikkeen sekä hallituksen ja kansan välisen rauhanomaisen vuoropuhelun ansiosta. En tiedä Iranin kansalaisille parempaa tietä edetä.
<SPEAKER ID="061" NAME="Ana Gomes" AFFILIATION="S&amp;D">
(PT) Iran-kysymys on yksi nykyajan kansainvälisen politiikan merkittävimmistä seikoista. On tehtävä kaikki mahdollinen, jotta voidaan estää Iranin hallitusta, joka on ollut niin suureksi vahingoksi Lähi-idän rauhalle ja turvallisuudelle, saamasta ydinaseita.
<P>
Euroopan unionin tehtävää sen suhteissa Iraniin ei kuitenkaan pidä tuhlata ydinasiaan. Kesäkuun peukaloiduista vaaleista lähtien olemme todistaneet kansanliikettä Iranin hallituksen sortoa, uudistusten vastustusta ja demokratian vastaisuutta vastaan.
<P>
Euroopan on oltava johdonmukainen edistäessään ihmisoikeuksia universaalina arvona, jonka vuoksi monet ihmiset vaarantavat henkensä Teheranin kaduilla. Kyseenalaistamatta ihmisten suvereenia oikeutta päättää omasta kohtalostaan on välttämätöntä, että Euroopan unioni ryhtyy toimiin rohkaistakseen vapauden ja demokratian puolesta Iranissa taistelevia. Mikään ei ole tehokkaampaa kuin vapaat, vaihtoehtoiset tiedonvälityskanavat torjuttaessa sensuuria, joka on kaikkien sortohallintojen ominta alaa.
<P>
Tämän osalta odotamme Euroopan komission Euronewsille myöntämän farsinkielisen televisiokanavan käynnistyvän hyvin pian.
<P>
Odotamme myös uuden korkean edustajan Ashtonin edistävän luovia aloitteita, joilla osaltaan edistetään suurempaa poliittista avoimuutta Iranissa, ja ottavan huomioon kaikkien vapaan Iranin puolesta taistelleiden, myös maasta karkotettujen esittämät suositukset.
<P>
Lisäksi tämän huolen Iranin poliittisesta tulevaisuudesta on ohjattava kaikkia uusia pakotteita, joista päätetään ydinasian yhteydessä. Kuten iranilainen toisinajattelija Akbar Ganji selitti täällä parlamentissa, on tärkeää, että vältämme kansaa ja erityisesti opposition rivijäsenistön muodostavaa Iranin keskiluokkaa heikentäviä taloudellisia pakotteita.
<P>
Mikään ei edistäisi enemmän turvallisuutta Lähi-idässä, Euroopassa ja maailmassa kuin iranilaisten luoma iranilainen demokratia. Euroopan unionin on asetettava tämä yhdeksi tavoitteekseen.
<SPEAKER ID="062" NAME="Frédérique Ries" AFFILIATION="ALDE">
(FR) Arvoisa puhemies, Iran käy epäilemättä läpi historiansa vakavinta kriisiä sitten vuoden 1979, sillä sen kaikenlaisille muutoksille sokea hallinto on lisännyt vastustajiensa kohdennettujen salamurhien määrää, yllätyshyökkäyksiä sekä rauhanomaisten mielenosoittajien ja toimittajien vangitsemisia 12. kesäkuuta 2009 pidettyjen farssivaalien jälkeen.
<P>
Keskustelun alussa korkea edustaja Ashton mainitsi hallituksista riippumattomien järjestöjen raportit, tämän osalta järkyttävät raportit, mainitsematta ranskalaiseen naiseen, Clotilde Reissiin ja baha'i-vähemmistöön kohdistunutta oikeudellista parodiaa. Teheranissa käynnistyi viime maanantaina seitsemää henkilöä koskeva oikeudenkäynti. Heitä uhkaa elinkautinen vankeus tai jopa pahempi rangaistus pelkästään koska heidän uskontonsa on eri kuin vallassa olevien.
<P>
Raportti on rankka, presidentinvaalit eivät ole muuttaneet mitään, tai pikemminkin ovat: ne ovat radikalisoineet iranilaista hallintoa yhä enemmän mikäli mahdollista, myös suhteet ulkomaailmaan ovat radikalisoituneet, kun Iranin viranomaiset ovat tehneet täyskäännöksen Wienissä lokakuussa 2009 neuvotellun ydinsopimusluonnoksen suhteen.
<P>
Milloin aiomme tarkastella älykkäiden ja kohdennettujen pakotteiden mainitsemista - todellakin mainitsemista - kuten pakotteiden, joihin jäsen Lochbihler viittasi, siis tähän avoimesti länsimaalaisvastaiseen ja juutalaisvastaiseen hallintoon kohdistuvia pakotteiden mainitsemista? Tiedän, että mahdollisuus on vähäinen, arvoisa korkea edustaja Ashton, mutta ettekö katso, että meidän on tehtävä enemmän ja paremmin, että meidän on autettava Iranin nuoria kansalaisia, jotka julistavat kauhistustaan Internetissä, että meidän on tuomittava toistuvat vaatimukset Israelin valtion tuhoamisesta ja että meidän on ennen kaikkea tuettava Iranin kansalaisyhteiskuntaa ja oppositiota, tätä demokraattista liikettä, joka vastustaa ääniä ryöstävää presidenttiä ja hänen joukkojaan?
<P>
Meidän on vältettävä tilanteen eskaloitumista, olen tästä hyvin tietoinen, mutta meidän on myös vältettävä asian väistelyä, emmekä saa toistaa Afganistanissa tekemäämme virhettä, kun Eurooppa ei kyennyt suojelemaan komentaja Massoudia. Velvollisuutemme on tukea Iranin opposition johtajia, jotta nämä välttävät saman kohtalon.
<SPEAKER ID="063" NAME="Fiorello Provera" AFFILIATION="EFD">
- (IT) Arvoisa puhemies, hyvät kollegat, tilanne Iranissa heikkenee edelleen.
<P>
Ainakin kahdeksan henkeä on tapettu hiljattain, hallinto on lisännyt naisten - naispuolisten toimittajien, ammattiliiton jäsenten ja toisinajattelijoiden - pidätyksiä. 30 äitiä, jotka vaativat tietoja kadonneista lapsistaan, on pidätetty ja nuoren vapaustaistelun marttyyrin Neda Agha-Soltanin hautaa on toistuvasti häpäisty tuliaseiden luodein. On selvää, että hallinto aikoo lisätä sortoa ja luoda terrorin ilmapiirin.
<P>
Sisäpoliittisen tilanteensa lisäksi Iran kieltäytyy kansainvälisestä yhteistyöstä ja evää Kansainvälisen atomienergiajärjestön pääsyn iranilaisiin uraanin rikastamoihin. Tämä osoittaa selvästi Iranin atomiohjelman todelliset tavoitteet, sillä jos ne olisivat pelkästään rauhanomaisia, niitä ei tarvitsisi peitellä.
<P>
Euroopan unionin onkin esitettävä voimakkaasti huolensa, sillä militaristinen ydinvalta voi vaarantaa maanosan turvallisuuden ja sillä voi olla merkittäviä poliittisia vaikutuksia kaikkiin alueen valtioihin.
<SPEAKER ID="064" NAME="Martin Ehrenhauser" AFFILIATION="NI">
(DE) Arvoisa puhemies, vaikka konflikti Iranissa usein vaikuttaa voimien mittelöltä vanhan ja uuden hallinnon välillä, on kuitenkin selvästi nähtävissä, että hyvin suljetussa sosiaalisessa järjestelmässä on hyvin selviä säröjä. Iranin tilanne on varmasti osoitus demokratian merkityksestä, nimittäin jokaisen yksittäisen kansalaisen kyvystä ilmaista poliittista tahtoaan.
<P>
Iranissa poliittista valtaa kantavat vastaavat tällä hetkellä tähän yhteiskunnan legitiimiin tahtoon valtion sorrolla, joka ulottuu jopa kuolemantuomioihin. Nämä kansaan kohdistuvat hyökkäykset on lopetettava välittömästi, sillä valtion sortotoimet eivät varmasti vie yhteiskunnalta sen tahtoa. Pikemminkin päinvastoin, Iranin pitkä historia todistaa tämän.
<P>
Iranin hallituksen lyhyellä varoitusajalla peruuttamasta Euroopan parlamentin valtuuskunnan matkasta Teheraniin haluan vain todeta, että tällä hetkellä matka oli erityisen tärkeä ennen kaikkea keskustelujen käymiseksi kaikkien kanssa, mukaan luettuna myös ja erityisesti paikalliset kansalaiset ja kansalaisyhteiskunta.
<SPEAKER ID="065" NAME="Philippe Juvin" AFFILIATION="PPE">
(FR) Arvoisa puhemies, iranilaiset totesivat olevansa valmiita vähän rikastetun uraanin asteittaiseen vaihtoon polttoaineeseen. Kuuden ryhmä on hylännyt tällaisen tuotannon, vaikka se ei juurikaan poikennut saman ryhmän hieman aiemmin laatimasta ehdotuksesta.
<P>
En lainkaan aliarvioi iranilaisten neuvottelutaitoja erityisesti mitä tulee heidän ehdottamansa vaihdon asteittaiseen luonteeseen, mutta kun panokset otetaan huomioon, arvoisa korkea edustaja Ashton, ettekö katso, että Euroopan unionin olisi pitänyt esittää tarkka yhteinen kantansa kuuden ryhmän kieltäytymisestä? Miksi emme tarttuneet tähän mahdollisuuteen?
<P>
Toivoisin teidän kertovan meille mielipiteenne tästä. Myönnän olevani hyvin hämmentynyt Euroopan hienotunteisuudesta tässä keskustelussa. Meillä on legitimiteetti, Euroopalla on legitimiteetti. Hyödyntäkäämme sitä sopimuksen aikaansaamiseksi.
<SPEAKER ID="066" NAME="María Muñiz De Urquiza" AFFILIATION="S&amp;D">
(ES) Ensimmäinen puheenvuoroni parlamentissa viime vuoden kesäkuussa koski Irania, edellisen teloitusaallon aikana. Vaadin tuolloin Euroopan unionia ottamaan käyttöön kaikki saatavilla olevat välineet ihmisoikeuksien suojelemiseksi.
<P>
Nyt havaitsemme, että uskonnollisen baha'i-vähemmistön sorto jatkuu, homoseksuaalien sorto jatkuu - ja vaadin erityisesti vangittujen ja joissakin tapauksissa kuolemaan tuomittujen homoseksuaalien vapauttamista - opposition sorto jatkuu - yli 2 500 opposition edustajaa on vangittuina - sorto lehdistönvapautta vastaan jatkuu - juuri maanantaina kuulimme Farhang-e-Ashti -sanomalehden lakkautuksesta sen julkaistua oppositiojohtaja Mousavin lausunnon - ja kurdivähemmistön sorto jatkuu.
<P>
Iran on edelleen suuri haaste Euroopan unionin agendalla, eikä pelkästään ydinuhan vuoksi, jota vastaan kansainvälinen yhteisö jo toimii. Haaste on se, että Iranilla on suuri valta vaikuttaa käytännössä kaikilla aloilla, joilla pyritään löytämään rauhanomainen ja diplomaattinen ratkaisu Lähi-itään, Irakiin ja Afganistaniin.
<P>
Sortotoimillaan Iran tuhoaa mahdollisuudet ulkosuhteiden normalisointiin, jotta se voitaisiin hyväksyä kansakuntien yhteisöön ja jotta sillä voisi olla rakentava asema kansainvälisissä suhteissa.
<P>
Tällaista tilannetta me sosialistit toivomme, mutta se on mahdollinen vain, jos Iran noudattaa kansainvälisiä velvoitteitaan alkaen kansalaisoikeuksia ja poliittisia oikeuksia koskevasta kansainvälisestä yleissopimuksesta. Yleissopimuksen mukaan Iranin on tunnustettava poliittiset puolueet, ammattiliitot, hallituksista riippumattomat järjestöt, ilmaisunvapaus ja niin edelleen.
<P>
Euroopan unionin tukea ja solidaarisuutta, johon nyt vetoan niiden puolesta, jotka vaativat lisää oikeuksia, ja hallinnon sortamien puolesta, ei pidä sekoittaa minkäänlaiseen länsivaltioiden asioihin puuttumiseen. Sen sijaan se on Iranille toive, jotta se noudattaisi vähimmäisvaatimuksia voidakseen neuvotella muun maailman kanssa.
<SPEAKER ID="067" NAME="Marco Scurria" AFFILIATION="PPE">
(IT) Arvoisa puhemies, hyvät kollegat, toteamme usein Euroopan unionin julkaisuissa ja EU:n sivustoilla, että ihmisoikeudet ovat Euroopan yhdentymisprosessin keskiössä ja keskeinen osatekijä sen ulkosuhteissa.
<P>
Euroopan unionin kanssa poliittisia tai kaupallisia sopimuksia tehneiden valtioiden on kunnioitettava näitä oikeuksia. Arvoisa korkea edustaja Ashton, meidän on kysyttävä itseltämme, ovatko nämä vaatimukset edelleen olemassa suhteissamme Iraniin ja onko todella järkevää lähettää Teheraniin valtuuskuntaa sopimatta Iranin hallituksen kanssa ohjelmasta, jota molemmat osapuolet tukevat, ohjelmasta, joka antaisi meille mahdollisuuden kuulla myös opposition väitteitä ja sanoja.
<P>
Sen osalta, mitä voimme tehdä, meidän on kuitenkin oltava varovaisia edes puhuessamme pakotteista, sillä historia on osoittanut, että pakotteet ovat usein heikentämisen sijaan vahvistaneet hallintoa ja että ne ovat tosiasiassa heikentäneet kansaa ja ennen kaikkea sen köyhintä osaa. Kun kuulimme valtuuskunnassa tiettyjä henkilöitä ja lausuntoja naisten ja vähemmistöjen oikeuksista Iranissa, he totesivat meille, että olisi kenties parempi asettaa symbolisia pakotteita, kuten kulttuuripakotteita.
<P>
Viime aikoina monet edustajat ja intellektuellit kautta Euroopan ovat kirjoittaneet vaatiakseen UNESCOa perumaan Maailman filosofiapäivän viettämisen Teheranissa. Minusta parlamenttikin voisi yhtyä tähän sitoumukseen, koska Neda Agha-Soltan oli filosofian opiskelija, ja katson, että tämä symboli voisi yhdistää Euroopan parlamenttia sen vaatiessa UNESCOlta toimia.
<SPEAKER ID="068" NAME="Sergio Gaetano Cofferati" AFFILIATION="S&amp;D">
(IT) Arvoisa puhemies, hyvät kollegat, olemme viime viikkoina nähneet Iranin hallituksen tai Iranin hallinnon syyllistyvän vakaviin ihmisoikeusrikkomuksiin ja rikkovan perustavaa laatua olevia demokraattisia vapauksia.
<P>
Tämän parlamentin ja Euroopan kannalta ei siis enää ole kyse pelkästään suhteista valtioon, joka suunnittelee hyväksyttyjen sääntöjen ja erityisen valvontakehyksen ulkopuolista ydinpolitiikkaa, josta säännönmukaisesti päätetään kansainvälisessä yhteisössä. Jokin uusi, tai pikemminkin vanha asia on tullut yhä akuutimmaksi, ja se liittyy vieläkin huolestuttavampaan aiheeseen: ihmisoikeuksiin.
<P>
Olen vakuuttunut siitä, että Iranilla voisi olla paljon merkittävämpi asema alueella, jolla se sijaitsee. Tämän uuden oikeuksien rikkomisaallon on nähdäkseni kuitenkin oltava ensisijainen painopisteala meille ja korkealle edustajalle. Hallituksen tehoiskut eivät ole vaientaneet demokraattisten toisinajattelijoiden ääniä. Kansainvälisen yhteisön on nyt asianmukaista ottaa aktiivinen asema ja tarjota apua hallintoa vastustaville, jotka katsovat, että heidän perusoikeuksiaan on kunnioitettava.
<P>
Meillä olisi tämän vuoksi oltava siellä pysyvät edustajat. Euroopan parlamentin valtuuskunta voi täsmälliset tavoitteet määritettyään mennä Iraniin osoittaakseen solidaarisuuttaan iranilaisille demokraateille, eikä todellakaan tukemaan edes tahtomattaan Iranin hallituksen tehoiskuja. Minusta meidän on keskusteltava tästä enemmän ja pyrittävä tavoitteeseemme.
<SPEAKER ID="069" NAME="Monica Luisa Macovei" AFFILIATION="PPE">
Olen päättänyt käyttää suurimman osan puheajastani niiden ihmisten nimien julkituomiseen, jotka raporttien mukaan ovat pidätettyinä Iranissa, jotkut tuomittuina kuolemaan, kritisoituaan poliittista järjestelmää tai puolustettuaan ihmisoikeuksia.
<P>
Ali Mehrnia, Parviz Varmazyari, Majid Rezaii, Alireza Nabavi, Ali Massoumi ja Shirin Alavi Holi on ilmoitettu pidätetyiksi ja heille vaaditaan kuolemantuomiota 'moharebista', mikä tarkoittaa vihamielisyyttä jumalaa kohtaan.
<P>
Kolmekymmentäkolme naista, jotka kuuluvat Iranin sureviin äiteihin, joiden lapset on tapettu tai jotka ovat kadonneet tai pidätettyinä vaalien jälkeisissä väkivaltaisuuksissa, ovat häirinnän kohteina.
<P>
Muita naisaktivisteja ja heidän perheitään on pidätetty: Atefeh Nabavi, Shabnam Madadzadeh, Mahsa Naderi, Fatemeh Ziaee Azad ja Nazila Dashti.
<P>
Kahdeksan ihmisoikeusraportoijien komitean aktivistia on pidätetty: Saeed Kalanaki, Saeed Jalalifar, Shiva Nazar-Ahari, Kouhyar Goudarzi, Saeed Haeri, Parisa Kakayi ja Mehrdad Rahimi. Neljä muuta piileskelee tiedusteluministeriön haastettua heidät: Hesam Misaghi, Saeed Habibi, Navid Khanjani ja Sepeher Atefi.
<P>
Myös liberaalien opiskelijoiden ja alumnien jäseniä on pidätetty: Mehrdad Bozorg, Ehsan Dolatshah ja Sina Shokohi.
<P>
Näille ihmisille on yhteistä se, että he ovat raportoineet tai esittäneet julkisesti huolensa Iranin tilanteesta.
<P>
Mitä komissio tai neuvosto aikoo tehdä poliittisista syistä vangittujen vapauttamiseksi? Mitä rahoitusta komissio tarjoaa Iranissa työskenteleville ihmisoikeuksia edistäville, hallituksista riippumattomille järjestöille?
<SPEAKER ID="070" NAME="George Sabin Cutaş" AFFILIATION="S&amp;D">
(RO) Uskon, että Iranin ja Euroopan unionin välisille tiiviille taloudellisille, kulttuurisille ja poliittisille siteille on suuri mahdollisuus. Mahdollisuus ei kuitenkaan ole vielä avautunut. Iranin ja Euroopan unionin väliset suhteet kohtaavat suuria vaikeuksia, kun tarkastellaan arkaluontoisia asioita, kuten Iranin ydinohjelmaa tai ihmisoikeuksia.
<P>
Minusta iranilaisten on vastattava Euroopan unionin ilmaisemaan toiveeseen vuoropuhelusta. Sen vuoropuhelusta kieltäytyminen voi vain rajoittaa yhteistä etua koskeviin asioihin liittyvien ajatusten ja tietämyksen siirtämistä. Haluan muistuttaa, että Euroopan unioni on Iranin ensisijainen kauppakumppani, ja koska Iran tavoittelee Maailman kauppajärjestön jäsenyyttä, entistä tiiviimpi kauppakumppanuus Euroopan unionin kanssa auttaisi Irania sen pyrkimyksissä noudattaa järjestön standardeja.
<P>
Rakentava vuoropuhelu Iranin ja Euroopan unionin välillä ei kuitenkaan ole mahdollinen niin kauan kun iranilaisilta puuttuu yhteistyön edellyttämä avoimuus.
<SPEAKER ID="071" NAME="Salvatore Tatarella" AFFILIATION="PPE">
(IT) Arvoisa puhemies, arvoisa korkea edustaja Ashton, hyvät kollegat, kuvasitte, arvoisa korkea edustaja Ashton, hyvin dramaattisesti tilanteen valtiossa, jolla on suuri menneisyys, hieno kulttuuri ja hieno sivilisaatio.
<P>
Toisinajattelijat ja oppositio tukahdutetaan, kansalaisoikeuksia rajoitetaan hyvin vakavalla tavalla, ydinohjelma on hyvin huolestuttava ja Israeliin ja rauhaan kohdistuu uhka.
<P>
En valitettavasti ymmärtänyt, mitä aloitteita unioni aikoo panna täytäntöön lopettaakseen tämän tilanteen ja puolustaakseen rauhaa, vapautta ja kansalaisoikeuksia. Toivon että voitte keskustelun loppupuheenvuorossanne luetella joitakin tosiseikkoja ja aloitteita, esitettäviä kantoja, ja kenties myös vastata jäsen Scurrian esittämään ehdotukseen.
<P>
Arvoisa puhemies, kuulun parlamentissa valtuuskuntaan, joka pyrki saamaan Iranin hallitukselta luvan matkustaa Iraniin, joka joutuessaan peruuttamaan matkansa protestiksi ei kyennyt siihen, ja jolta Iran häpeällisesti kielsi vierailun.
<P>
Kannatan vuoropuhelua Iranin kanssa, mutta Italian parlamentin ja valtuuskunnan on voimakkaasti esitettävä kantamme nyt uhattuina olevien vapauksien ja ihmisoikeuksien puolustamisesta.
<SPEAKER ID="072" NAME="Sari Essayah" AFFILIATION="PPE">
(FI) Arvoisa puhemies, arvoisa komission jäsen, Iranin nykyhallinto rikkoo räikeällä tavalla ihmisoikeuksia ja polkee kansalaistensa perusvapauksia. Viimeisimpänä näyttönä tästä on Ashuran tapahtuman yhteydessä kahdeksan ihmisen surmaaminen, ja viittä opposition edustajaa odottaa tällä hetkellä kuolemantuomio.
<P>
Iranin nykyhallinto on suurin uhka maailmanrauhalle. On aivan käsittämätöntä, että kansainvälinen yhteisö katselee sivusta, kuinka Iranin hallinto on kaikessa rauhassa saanut kehittää sotilaallista ydinaseohjelmaa ja olla piittaamatta IAEA:n kannoista. Maan nykyjohto saa julkisesti uhkailla hävittävänsä toisen YK:n jäsenvaltion, Israelin, ja tukee Libanonissa ja Syyriassa toimivaa Hizbollah-terroristiryhmää.
<P>
Jollakin tavalla nämä tapahtumat nostavat mieleen 60 vuoden takaiset hetket. Meidän ei tarvitse miettiä, mitä olisimme tehneet historiassa toisin, jotta olisimme voineet silloin estää ihmisvihan ilmenemisen. Me voimme tänä päivänä tehokkaalla toiminnalla estää vastaavan tapahtumasta.
<P>
Iranin hallintoa kohtaan on aloitettava kohdennetut talouspakotteet mitä pikimmiten. Tilanteen ollessa tämä, on parempi, että EU:n Iran-delegaation matka estyi, koska matkaa oltaisiin käytetty vain mullahien propagandatarkoituksiin. Muistakaamme tässäkin tapauksessa: ongelma ei ole niinkään pahan paljous vaan hyvän hiljaisuus.
<SPEAKER ID="073" NAME="Bogusław Sonik" AFFILIATION="PPE">
(PL) Arvoisa puhemies, viime vuoden lopun opposition mielenosoitukset Iranissa olivat suurimpia sitten kesäkuun presidentinvaalien jälkeisten mielenosoitusten, kun nykyisen presidentin voitosta ilmoitettiin. Yhteenotoissa turvallisuusjoukkojen kanssa kahdeksan ihmistä kuoli, satoja loukkaantui ja satoja pidätettiin. Oppositiota kannattavien opiskelijoiden kimppuun käytiin yliopiston kampuksella, minkä jälkeen 88 yliopiston professoria vetosi Ayatollah Ali Khameneiniin, jotta tämä lakkaisi käyttämästä voimaa mielenosoittajia vastaan.
<P>
Iranin tilanne aiheuttaa yhtä suurempaa huolta, ja tämä on totta myös kansainvälisellä tasolla. Pakotteiden asettamista Teheranin hallitusta vastaan tarkastellaan Saksassa, jossa liittokansleri Merkel on todennut, ettei Iran ole vastannut lännen ehdottamaan yhteistyöhön sen ydinohjelman päättämiseksi. Israelin pääministeri on myös vedonnut vakavien kansainvälisten pakotteiden asettamiseksi Irania vastaan. Hänen mukaansa hallinnosta, joka tyrannisoi omaa kansaansa, voi pian tulla uhka koko maailmalle.
<P>
Kunnioittaen Iranin itsemääräämisoikeutta meidän on korostettava voimakkaasti valtion viranomaisten velvollisuutta kunnioittaa ihmisoikeuksia, poliittisia oikeuksia ja kansalaisoikeuksia, ja meidän on myös korostettava sitä, että harjoittaessaan oikeuttaan kehittää omaa ydinohjelmaansa Iran ei kuitenkaan samalla voi olla uhka kansainväliselle turvallisuudelle. Kansainvälisen yhteisön vuoropuhelussa Teheranin kanssa tähän mennessä osoittama kärsivällisyys on loppumassa. Iranin nykyinen poliittinen johto ei voi pitää koko maailmaa aggressiivisen ja provokatiivisen politiikkansa vankina. Arvoisa korkea edustaja Ashton, puheenjohtajavaltio Espanjan ja diplomaattisen johdon on käynnistettävä asiaa koskevat keskustelut Venäjän kanssa, jotta saamme Moskovan mukaan yhteiseen Iranin painostuspolitiikkaan.
<SPEAKER ID="074" NAME="Arnaud Danjean" AFFILIATION="PPE">
(FR) Arvoisa puhemies, arvoisa korkea edustaja Ashton, Ashura-päivän tapahtumat ja hiljattaisen mielenosoituksen verinen tukahduttaminen Iranissa ovat osoittaneet, että oli täydellinen virhe tehdä keinotekoinen erottelu hallinnon sisäisen kiristymisen ja sen ulkoisesti harjoittaman joustamattoman politiikan välillä, erityisesti Iranin ydinasiassa.
<P>
Tämän vuoksi mahdolliset uudet pakotteet vaikuttavat välttämättömiltä, jopa suotavilta. Haluaisin tietää kantanne mahdollisten pakotteiden täsmällisestä aikataulusta ja luonteesta, jotta voimme yhdistää selkeästi toisiinsa Iranin sisäiset tapahtumat ja ydinkysymyksen.
<SPEAKER ID="075" NAME="Potito Salatto" AFFILIATION="PPE">
(IT) Arvoisa puhemies, hyvät kollegat, en halua luetella syitä erimielisyyteemme Iranin hallituksen kanssa.
<P>
Koska asiaa ei ole mainittu täällä, haluan vain tuoda esiin yhden vakavimmista kansalaisoikeuksien rikkomisista, joka koskee nuoria. Iranin hallitus, joka on allekirjoittanut Yhdistyneiden kansakuntien lapsen oikeuksien yleissopimuksen, antaa edelleen kuolemantuomioita alaikäisille.
<P>
Toivoisin tämän keskustelun jälkeen, arvoisa korkea edustaja Ashton, että laadittaisiin koko Euroopan yhteinen lähestymistapa sekä koko Euroopan parlamentin lähestymistapa Iranin tapahtumiin, ja toiseksi, että suhteista Iraniin vastaava parlamenttien välinen valtuuskunta panisi merkille, että sen on muutettava toimintaansa.
<P>
Minä ja ystäväni Marco Scurria ja Salvatore Tatarella vastustimme valtuuskuntaa: se totesi virallisessa kannassaan, että se halusi vierailla Iranissa joka tapauksessa, vaikka se olikin esittänyt jyrkän vaatimuksen saada tavata oppositiota ja keskustella sen kanssa. Haluaisin valtuuskunnan alkavan veisata uutta virttä ja tukea auttavia ja tukevia suhteita ja keskustelua opposition maanpaossa olevien edustajien kanssa, varsinkin Myriam Rajavin, joka edustaa juuri heitä. Näin Euroopan unionin olisi toimittava pakotteiden asettamisen sijaan.
<SPEAKER ID="076" NAME="Tunne Kelam" AFFILIATION="PPE">
Arvoisa puhemies, minun on todettava arvoisalle korkealle edustajalle Ashtonille, että pelkään toiveemme saada Iranin hallinto ymmärtämään huoliamme olevan turhaa.
<P>
Itse asiassa olemme tekemisissä eilispäivän diktatuurin kanssa, ja nyt on keskityttävä muutoksen mahdollisuuteen. Hallinto on hajoamaisillaan, ja Iranin kansa on rohkeasti osoittanut viime kesäkuusta alkaen, ettei se luota eikä tue petollista ja aggressiivista diktatuuria. Miksi meidänkään pitäisi?
<P>
Meidän on tuettava voimakkaasti kansalaisyhteiskuntaa ja demokraattista oppositiota, myös Iranin vastarintaliikettä, joka on ainoa organisaatio, jolla on selkeä demokraattinen ohjelma ydinaseettomasta Iranista.
<SPEAKER ID="077" NAME="Alexander Alvaro" AFFILIATION="ALDE">
(DE) Arvoisa puhemies, saksalainen Süddeutsche Zeitung -sanomalehti raportoi tänään, että Teheranin yleisen syyttäjän virasto vaati eilen maanantaina kuolemanrangaistusta viidelle opposition edustajalle. Amnesty Internationalin mukaan nämä viisi opposition jäsentä ovat 17-vuotias Ali Mehrnia, 54-vuotias Parviz Varmazyari sekä Majid Rezaii, Alireza Mabavi ja Ali Massoumi. Jos Teheranin sekä vanhanaikainen että omaa väestöään sortava hallinto määrää kuolemanrangaistuksia, kivittämisiä ja muita rangaistuksia, emmekä me Euroopan unionissa ryhdy tarvittaviin tekoihin, syyllistymme itsekin ennen kaikkea siellä järkevän yhteiskunnan kehittämiseen pyrkivien, lasten, jotka kasvavat olosuhteissa, jotka ovat kaikkea muuta kuin sellaisia, mitä tulevalle yhteiskunnalle toivomme, pettämiseen - olen samaa mieltä kollegani kanssa, joka valitettavasti ei ole enää täällä. Haluaisin kuulla unionin ulko- ja turvallisuuspolitiikan korkean edustajan tiukan ja selkeän kannan, ja toivon meidän sekä vaativan Iranin vastaisia pakotteita että panevan ne täytäntöön.
<SPEAKER ID="078" NAME="Ulrike Lunacek" AFFILIATION="Verts/ALE">
- (EN) Arvoisa puhemies, uskon, että meille kaikille on selvää, että Iranin hallinto on diktatuuri ja rikollinen hallinto. Kysymys kuuluu: kuinka sen kanssa on toimittava?
<P>
Haluan ilmaista hyvin selkeästi tukeni tämän parlamentin valtuuskunnalle, joka olisi mennyt Iraniin. Valtuuskunta olisi tavannut kokonaisen päivän ajan opposition jäseniä ja toisinajattelijoita. Se olisi tukenut heitä. He halusivat sitä. Olen siis todella pahoillani siitä, ettei vierailu toteutunut.
<P>
Arvoisa korkea edustaja Ashton, minulla on teille hyvin konkreettinen kysymys. Useat kollegat ovat puhuneet pakotteista. Kokemuksestani kansallisen parlamentin jäsenenä ja keskusteltuani useiden ihmisten kanssa hyvin pitkään kannatan todella järkeviä pakotteita - esimerkiksi vallankumouskaartin jäseniin kohdennettuja pakotteita, heidän asettamistaan matkustuskieltoon, tai tiettyihin muihin henkilöihin kohdennettuja pakotteita.
<P>
Vastustan voimakkaasti koko valtiolle asetettuja pakotteita, sillä se todennäköisesti vahvistaisi hallitusta, koska köyhyys lisääntyisi - ihmiset eivät esimerkiksi saisi bensiiniä - ja se pikemminkin tukisi hallintoa kuin heikentäisi sitä.
<SPEAKER ID="079" NAME="Struan Stevenson" AFFILIATION="ECR">
(EN) Arvoisa puhemies, olen samaa mieltä Tunne Kelamin ja kollega Alvaron kanssa. Iranin kanssa käytävän vuoropuhelun ja yhteistyön aika on todellakin jo ohi.
<P>
Ihmisiä kuolee lähes päivittäin kaduille vastustaessaan fasistista hallintoa. Kuten kuulimme, teheranilainen lynkkaustuomioistuin vaati eilen Ashuran mellakoissa 27. joulukuuta pidätetyille viidelle mielenosoittajalle kuolemantuomiota.
<P>
Nyt saa riittää. Ei enää keskusteluja eikä enää lepyttelyjä. Tarvitaan ankaria pakotteita. Se on ainoa tapa, jolla voimme osoittaa Iranin tavalliselle kansalle, että tuemme heidän vastalauseitaan.
<SPEAKER ID="080" NAME="Niki Tzavela" AFFILIATION="EFD">
(EL) Arvoisa korkea edustaja Ashton, panin tyytyväisenä merkille viisaan kantanne, joka perustui Iranin kaltaisen valtion historian ja arvon kunnioittamiseen. Iran on erityistapaus, ja olen iloinen siitä, että sovellatte "älykkäänä voimana" tunnettua diplomaattista lähestymistapaa, toisin sanoen sekä pakotteita että vuoropuhelua. Kehotan teitä jatkamaan vuoropuhelua.
<P>
Tavallisesti valtioissa, joissa tuomitaan tällaisia valtioita, ollaan hyvin etäällä Iranin, Irakin ja Afganistanin kaltaisten valtioiden kulttuurista ja mentaliteetista. Ehdotan, että laajennatte ryhmää, jonka perustitte avoimen vuoropuhelun jatkamiseksi Iranin kanssa, lisäämällä siihen valtioita, joilla on perinteisesti hyvät suhteet Iraniin, kuten kotimaallani Kreikalla, erityisesti sen nykyisen sosialistihallituksen myötä. Alueella ei kestetä enää uutta sotaa. Sekä Israelissa että Arabiemiraateissa ollaan huolissaan Iranin ydinohjelmasta. Jatkakaa vuoropuhelua, ja uskon, että voimme edistyä.
<SPEAKER ID="081" NAME="Krisztina Morvai" AFFILIATION="NI">
(HU) Esitän kolme lyhyttä kysymystä. Ensinnäkin Iranin johtava ydinasiantuntija murhattiin hiljattain julmassa terroristihyökkäyksessä. Mikä on Euroopan unionin kanta tässä asiassa? Outoa kyllä, sitä ei ole mainittu tänään. Olen tästä hyvin pahoillani. Toiseksi, miksi juuri Iranin ydinpotentiaali on suurempi ongelma, vakavampi vaara rauhalle, kuin esimerkiksi Israelin? Miksi EU ei tarkastele sitäkin? Kolmanneksi, vuonna 2006 Unkarin sosialisti-liberaali hallitus määräsi rauhanomaisia mielenosoittajia ammuttavan. 14 henkilöä kärsi muun muassa silmävammoista. Heistä monet sokeutuivat. Huolimatta toistuvista pyynnöistämme EU kieltäytyi tuolloin ja kieltäytyy edelleen tarkastelemasta tapausta. Mitä eroa siinä on? Ei täällä myöskään tarkastella satoja poliittisia vankeja, jotka ovat olleet vankilassa Unkarissa. Tälläkin hetkellä Unkarin vankiloissa on kymmeniä poliittisia vankeja. Paljon kiitoksia, jään odottamaan vastausta.
<SPEAKER ID="082" NAME="Mariya Nedelcheva" AFFILIATION="PPE">
(FR) Arvoisa puhemies, arvoisa korkea edustaja Ashton, Iranin opposition johtajan veljenpojan Seyed Ali Mousavi kuolema ja ruumiin katoaminen on yksi monista surullisista esimerkeistä, jotka todistavat Iranin islamilaisen tasavallan huonovointisuutta.
<P>
Viime kesäkuun hyvin epäilyttävien vaalien jälkeen Iranin hallinnon legitiimiys on vähintäänkin kyseenalainen. Tehtävämme on siis tukea mahdollisimman paljon Iranin kansalaisyhteiskuntaa sen vastarintaliikkeessä. Arvoisa korkea edustaja Ashton, voitte luottaa parlamenttimme täyteen tukeen tällaisen käyttäytymisen tuomitsemisessa.
<P>
Haluan korostaa, että kieltäytyessään edelleen tunnustamasta opposition asemaa Iranin hallinto ei kykene vakuuttamaan meitä halustaan toimia Iranin kansan hyväksi. Opposition oikeus olemassaoloon ja sen oikeus kilpailla vapaasti muiden puolueiden kanssa, mikä mahdollistaisi mielipiteiden kirjon edustuksen Iranin yhteiskunnassa, ovat myönteisiä merkkejä, joita olemme odottaneet kauan. Niitä ei kuitenkaan todellakaan ole näkyvissä Iranissa.
<P>
Monet varmasti uskovat tällä hetkellä, että on täysin Iranin hallinnon vastuulla vastata mielenosoittajien vaatimuksiin ja kansainvälisen yhteisön toiveisiin demokraattisen muutoksen toteuttamiseksi. Unionin on seurattava tarkkaan oikeusvaltion muodostumista.
<SPEAKER ID="083" NAME="Piotr Borys" AFFILIATION="PPE">
(PL) Arvoisa puhemies, arvoisa korkea edustaja Ashton, Iran on merkittävä valtio, jolla on vaikutusta rauhaan maailmassa ja osissa Lähi-itää. On tietenkin kiistatonta, että meidän on puolustettava ihmisoikeuksia ja ilmaistava määrätietoisesti huolemme jo kuukausia jatkuneista opposition oikeuksien rikkomisista. Haluan kuitenkin todeta, että Euroopan unionin on ennen kaikkea aktiivisesti pantava täytäntöön ydinvastainen ohjelma, sillä ydinaseineen Iran olisi valtava uhka Lähi-idässä.
<P>
Tiedämme lisäksi, että vallankumouksen lietsominen Jemenissä sekä Hamasin tukeminen Gazan kaistaleella ja Al-Qaidan tukeminen Afganistanissa ovat todennäköisesti myös yksi Iranin politiikan virikkeistä. Tämän osalta tarvitaan ennen kaikkea tiettyä tasapainoa, ja minusta Saudi-Arabialla voisi olla tässä merkittävä osa. Odotamme korkealta edustajalta Ashtonilta hyvin aktiivista vuoropuhelua ja paneutumista tähän asiaan.
<SPEAKER ID="084" NAME="Paul Rübig" AFFILIATION="PPE">
(DE) Arvoisa puhemies, kuten aina, haluan tässä yhteydessä korostaa, että täällä Euroopassa me tunnustamme itse asiassa vain yksilöllisen vastuun ja tuomitsemme periaatteessa epäilyksen verhon. Olen varma, että brittinä korkea edustaja Ashton voi hyvinkin suhtautua myönteisesti tällaisten syyllisten osapuolien kohdennettuun eristämiseen, mutta ei koko kansan, joka enemmän tai vähemmän viattomasti on ajautunut tähän tilanteeseen. Meidän on saatava aikaan vuoropuhelua. Esitän seuraavaksi kysymykseni. Onko teillä tiedossanne mahdollisia iranilaisia yhteyshenkilöitä, joihin voisitte ottaa yhteyttä vakavan ja objektiivisen keskustelun käymiseksi asianmukaisessa poliittisessa muodossa?
<SPEAKER ID="085" NAME="Andrew Henry William Brons" AFFILIATION="NI">
(EN) En kannata Iranin ajatollahien hallintoa enkä sen demokratianvastaisia kantoja. Haluan kuitenkin todeta kaksi seikkaa: myös Euroopassa ja jopa EU:n jäsenvaltioissa väkivallatonta sananvapautta sorretaan. Lisäksi Iranin toimia ja tapahtumia siellä käytetään Yhdysvaltojen ja sen liittolaisten toimesta varsin kyynisesti sodan lietsomiseen Irania vastaan, ja minusta sellainen vastaus olisi täysin suhteeton.
<SPEAKER ID="086" NAME="Catherine Ashton">
unionin ulkoasioiden ja turvallisuuspolitiikan korkea edustaja/Euroopan komission varapuheenjohtaja. - (EN) Arvoisa puhemies, minusta tämä on ollut hyvin tärkeä ja ajankohtainen keskustelu, ensinnäkin koska olemme toistaneet sitoumuksen, joka meillä Euroopan unionissa on ihmisoikeuksien arvojen merkitykseen.
<P>
Vuoropuhelussamme Iranin kanssa me todellakin pyydämme ainoastaan, että he noudattavat halukkaasti ja vapaaehtoisesti allekirjoittamiaan kansainvälisiä sopimuksia, ja tämä on perustavaa laatua oleva osa tapaa, jolla tarkastelemme näitä kysymyksiä, ja parlamentin jäsenet ovat sekä nimeämällä henkilöitä ja kuvaamalla Iranin tapahtumia korostaneet asioita, jotka huolestuttavat meitä suuresti.
<P>
Myös parlamentin jäsenet ovat korostaneet sitä, kuten totesitte, jäsen Gualtieri, että lopulta vuoropuhelu on välttämätöntä. On hyvin tärkeää, että jatkamme merkityksellistä vuoropuhelua koskevan lähestymistavan tarjoamista. Teen sen kuitenkin tunnustaen, että edeltäjäni Javier Solana, käytti kuusi vuotta vuoropuheluun, kuusi vuotta tarjoten vuoropuhelun jatkamista. Vuoropuhelua siis, mutta ei tekosyynä verukkeena Iraniin toimettomuudelle, vaan pikemminkin keinona varmistaa, että suhteemme voimakkuus kehittyy ja että saavutamme sen, mitä pidämme merkittävänä.
<P>
Tähän kuuluu osana keskustelu Maailman kauppajärjestön jäsenyydestä, joka ei ole pitkään aikaan edennyt, joka voisi olla keino päästä sellaiseen keskusteluun ja tukeen, jolla kyseinen hallinto voisi edistyä.
<P>
Monet parlamentin jäsenet puhuivat pakotteiden merkityksestä, mutta nähdäkseni älykkäistä, fiksuista pakotteista: meille kaikille on ratkaisevan tärkeää varmistaa seuraavia toimia pohtiessamme, jos ja kun sellaiseen ryhdytään, että tarkastellaan mahdollisia pakotteita tunnustaen, että niiden on oltava suunnattu ja kohdennettu erityisesti sen saavuttamiseksi, mitä me haluamme, eikä kukaan täällä halua Iranin tavallisen kansan kärsivän niistä.
<P>
Tämän vuoksi keskustelu on hyvin tärkeää, mutta se edellyttää meiltä myös energian ja ajan panostamista siihen. E3+3:n ylemmät virkamiehet tapasivat lauantaina New Yorkissa, ja kykenimme keskustelemaan asiasta, tietenkin myös Venäjän kanssa.
<P>
Kuten totesin, on selvää, että vaikka haluamme edistää merkityksellistä suhdetta Iraniin vuoropuhelun kautta, niin viime kädessä, jos Iran ei siihen suostu, kaksivaiheisen politiikkamme mukaisesti esiin nousevat pakotteet, ja todellakin tapaamisen johdosta asianmukaisten lisätoimenpiteiden tarkastelu on jo alkanut.
<P>
Tästäkin keskustellaan maanantaina ulkoasiain neuvostossa, ja osittain tämän vuoksi olin niin innokas kuulemaan arvoisien parlamentin jäsenten näkemykset, sillä valmistaudun näihinkin keskusteluihin.
<P>
Mitä tulee Iraniin matkustavaan valtuuskuntaan, jäsen Lochbihler, olette tietenkin valtuuskunnan puheenjohtaja. On hyvin tärkeää, ettei matkaa ole vielä virallisesti peruttu. Minusta on tärkeää pohtia, olisiko se kuitenkin toteutettava. Toivon, että tapaaminen järjestyy pikapuoliin, edelleen, jotta vuoropuhelu säilyisi avoimena.
<P>
Erityisesti tämän parlamentin toimien tuloksena Euronews käynnistää farsinkieliset lähetyksensä vuoden 2010 puolivälissä. Tämäkin on vuoropuhelun kannalta tärkeää, ja käytämme viestintää ja teknologiaa tehokkaasti.
<P>
On vaikeaa ajatella pääsyn estämistä, jos samalla estämme ihmisiä saamasta tietoa, jota he haluavat, ja minusta meidän on pidettävä tämä mielessä.
<P>
Tulevaisuuden toimiemme osalta arvoisat parlamentin jäsenet ovat tehneet selväksi, että he haluavat meidän harkitsevan. Kuten totesin, E3+3 harkitsee jo näitä vaihtoehtoja. Meillä on ulkoasiainneuvosto. Olen ilmoittanut, että haluamme tarkastella järkeviä ja älykkäitä pakotteita kaksivaiheisen lähestymistapamme yhteydessä. Olen tehnyt selväksi ja teen edelleen selväksi, että olen avoin ja valmis vuoropuheluun - ja kuvasin avauspuheenvuorossani tämän hienon valtion potentiaalia - mutta samalla olemme tietoisia siitä, ettemme voi jatkaa vuoropuhelua, joka estäisi toiminnan.
<P>
Lopuksi minun on sanottava, että presidentti Obaman Nobelin palkinnon myöntämistilaisuudessa puheessaan käyttämä lause teki minuun vaikutuksen. Hän sanoi, että tarkastellessamme yhteistyön jatkamisen arvoa "yhteistyöstä sortohallintojen kanssa puuttuu tyydyttävä puhdas närkästys. Mutta [...] yksikään sortohallinto ei voi valita uutta suuntaa, jollei sillä ole valittavanaan avointa ovea".
<P>
Ovi on avoinna merkitykselliselle vuoropuhelulle, jotta voidaan edetä, mutta olen täysin sitoutunut seuraamaan kaksivaiheista mallia, jonka edeltäjäni ovat perustaneet, ja tekemään tarvittavan.
<SPEAKER ID="087" NAME="Puhemies">
(EN) Hyvät kollegat, nämä keskustelut kestävät klo 15.00-20.00, eli viisi tuntia. Ehdotan, että pidämme viiden minuutin tauon, jotta arvoisa korkea edustaja ja kaikki muutkin täällä olleet, jotka edelleen jäävät tänne, saavat hengähtää, ja jatkamme klo 17.35, eli viiden minuutin kuluttua.
<SPEAKER ID="088" NAME="Geoffrey Van Orden" AFFILIATION="ECR">
(EN) Arvoisa puhemies, haluaisin ennen taukoa esittää ilmoitusasian. Arvoisa korkea edustaja Ashton, puhuitte Iranin-valtuuskunnasta. Valtuuskunnan oli määrä matkustaa Iraniin 8.-10. tammikuuta, mutta valtuuskunnan vierailu peruttiin. Itse asiassa sen peruuttivat Iranin viranomaiset.
<P>
Monet meistä vaativat valtuuskunnan vierailun peruuttamista jo ennen tätä - vaikka itse asiassa valtuuskunnan puheenjohtaja ei piitannut vaatimuksistamme - pitkän kantaman ohjusten testaamisen, mielenosoittajien ampumisen ja muiden joulun aikaisten tapahtumien vuoksi. Ilmoitan siis, että valtuuskunnan vierailu peruttiin ja että parlamentin olisi pitänyt ryhtyä toimiin sen peruuttamiseksi jo aiemmin.
<SPEAKER ID="089" NAME="Puhemies">
(EN) En tiennyt ilmoitusasioita koskevasta menettelystä. Hyvä jäsen Van Orden. Annoin teidän jatkaa, mutta tasapuolisuuden vuoksi kaikkia muita kohtaan on todettava, että tämä ei ollut työjärjestyspuheenvuoro.
<P>
Keskustelu on päättynyt.
<P>
Äänestys toimitetaan helmikuun ensimmäisen istuntojakson aikana Strasbourgissa.
<P>
(Istunto keskeytettiin klo 17.30 ja sitä jatkettiin klo 17.35.)
