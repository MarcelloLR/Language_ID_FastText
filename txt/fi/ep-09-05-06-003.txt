<CHAPTER ID="003">
Pääomavaatimuksia koskevat direktiivit (2006/48/EY ja 2006/49/EY) - Yhteisön ohjelma rahoituspalveluihin, tilinpäätösraportointiin ja tilintarkastukseen liittyvien yksittäistoimien tukemiseksi
<SPEAKER ID="067" NAME="Puhemies">
(FR) Esityslistalla on seuraavana yhteiskeskustelu
<P>
Othmar Karasin talous- ja raha-asioiden valiokunnan puolesta laatima mietintö ehdotuksesta Euroopan parlamentin ja neuvoston direktiiviksi direktiivien 2006/48/EY ja 2006/49/EY muuttamisesta keskuslaitoksiin kuuluvien pankkien, tiettyjen omien varojen erien, suurten riskikeskittymien, valvontajärjestelyjen ja kriisinhallinnan osalta - C6-0339/2008 -, sekä
<P>
Karsten Friedrich Hoppenstedtin talous- ja raha-asioiden valiokunnan puolesta laatima mietintö ehdotuksesta Euroopan parlamentin ja neuvoston päätökseksi rahoituspalveluihin, tilinpäätösraportointiin ja tilintarkastukseen liittyvien yksittäistoimien tukemiseksi toteutettavasta yhteisön ohjelmasta - C6-0031/2009 -
<SPEAKER ID="068" NAME="Othmar Karas">
esittelijä. - (DE) Arvoisa puhemies, arvoisa komission jäsen, hyvät parlamentin jäsenet, tänään minulla on tilaisuus esitellä teille talous- ja raha-asioiden valiokunnan tulokset ja sen lisäksi neuvoston ja komission kanssa käytyjen pitkien neuvottelujen tulokset. Viime viikolla pääsimme kolmikantakokouksessa sopimukseen yhteisestä lähestymistavasta uuden kehyksen kehittämiseksi rahoitusmarkkinoille.
<P>
Pyydän teitä tarkastelemaan näitä ehdotuksia, joista me tänään keskustelemme, kokonaisena pakettina. Toiset meistä halusivat enemmän, toiset meistä halusivat vähemmän tässä parlamentissa, neuvostossa ja komissiossa. Voin kertoa teille, että emme sopineet pienimmästä yhteisestä nimittäjästä vaan yritimme sopia enemmästä kuin suurimmasta yhteisestä nimittäjästä.
<P>
Olemme ehdottaneet linjaa seuraaville askelille, koska tämä voi olla vain ensimmäinen askel. Emme ole löytäneet vastausta talous- ja rahoituskriisiin. Me olemme kuitenkin valmiita ottamaan seuraavan askelen saavuttaaksemme läpimurron rahoitusmarkkinoiden uuden kehyksen kehittämisessä. Se johtaa rahoitusmarkkinoiden sääntelyn yksinkertaistamiseen ja eurooppalaistamiseen ja tuo varmuutta rahoitusmarkkinoille ja vakautta kaikille markkinaosapuolille, mikä kehittää rahoitusmarkkinoita, on reaktio rahoituskriisiin ja turvaa hajautettua alaa.
<P>
Kiitän Pervenche Berès'tä, Sharon Bowlesia ja muiden ryhmien kollegoita tuesta sekä erityisesti sihteeristöä ja henkilöstön jäseniä.
<P>
Ehdotus lisää avoimuutta, oikeusvarmuutta ja vakautta ja luo siten luottamusta aikana, jolle on tyypillistä luottamuksen puute. Se ei ole ainoa säännöstö, jota ehdotamme. Viime täysistunnossa päätimme säännellä luokituslaitoksia, hyväksyimme vakuutusalan uuden valvontarakenteen, ja komissio esitteli uuden ehdotuksen hedge-rahastoista. Se on lisäpaketti, jolla me näytämme tietä.
<P>
Siinä on viisi kohtaa. Ensimmäinen on rahoitusmarkkinoiden valvonta, jossa olemme ensimmäisenä askelena vahvistaneet CEPS:n ja Euroopan keskuspankin roolia. Olemme myös kehittäneet tasapainoa kotivaltion ja vastaanottavan valtion sääntelyviranomaisten välillä. Toinen askel on se, että meidän on vahvistettava rahoitusmarkkinoiden valvonnan integraatiota. Tämä mietintö sisältää kaikki vaatimukset, koska me tarvitsemme integroitua valvontarakennetta, jotta voimme voittaa uudet haasteet.
<P>
Toinen ala on arvopaperistaminen, lainojen myöntäminen. Otamme ensimmäistä kertaa käyttöön säännön, että laina voidaan myöntää vain, jos lainanantajalla on kirjoissaan omavastuu arvopaperistamisesta. Olemme säätäneet omavastuuksi vähintään 5 prosenttia mutta olemme antaneet CEPS:n tehtäväksi tutkia, onko lisääminen järkevää, ja julkaista tuloksensa komission tarkistuksessa vuoden loppuun mennessä ottaen huomioon kansainvälisen kehityksen. Se on tärkeä viesti markkinoille: ilman omavastuuta ei ole mitään. Omavastuu johtaa avoimuuteen ja myös parempaan valvontaan.
<P>
Kolmanneksi olemme säännelleet suuria riskikeskittymiä omien varojen ja riskin suhteen osalta. Yksikään suuri riskikeskittymä ei saa olla yli 25 prosenttia pankin omista varoista. Kun pankit myöntävät toisilleen lainoja, 150 miljoonan euron rahamäärää ei saa ylittää.
<P>
Neljäs kohta on se, että pyrimme parantamaan omien varojen ja hybridipääoman laatua. Otamme kuitenkin huomioon jäsenvaltioiden nykyisen lainsäädännön, koska emme halua vahvistaa suhdanteita talous- ja rahoituskriisin aikana. Se, että olemme luoneet oikean ammattimaisen siirtymäasetuksen, on erityisen tärkeää osuuskunnille, säästöpankeille ja äänettömille osakkuuksille Saksassa. Paljon tehtävää on kuitenkin vielä jäljellä.
<P>
Haluaisin nostaa esiin suhdanteiden vahvistamisen viidentenä kohtana.
<P>
Tässä mietinnössä todetaan, että komission on tunnistettava nopeasti voimassa olevien direktiivien suhdanteita vahvistavat vaikutukset ja että meidän on katsottava, että tarvittavat muutokset tehdään ennen syksyä.
<P>
Pyydän teitä hyväksymään tämän mietinnön ja ehdotuksen kolmikantaneuvottelujen sopimukseksi, niin että me voimme Euroopan unionina ja Euroopan parlamenttina säilyttää johtavan roolimme rahoitusmarkkinoiden uudistuksessa. On myös tärkeää, että panemme täytäntöön kaikki tulevaa kehitystä koskevat vaatimukset, niin että voimme avata oven paremmille, vakaammille ja luottavaisemmille rahoitusmarkkinoille ja ottaa jälleen kerran johtavan roolin seuraavassa G20-kokouksessa. Pyydän tukeanne tässä asiassa.
<SPEAKER ID="070" NAME="Karsten Friedrich Hoppenstedt">
esittelijä. - (DE) Arvoisa puhemies, arvoisa komission jäsen, hyvät parlamentin jäsenet, koko EU:ssa yhtenäisesti toimivan rahoitusvalvonnan puute ja järjestelmän pettäminen kansainvälisesti ja EU:ssa ovat osasyynä nykyiseen rahoitus- ja talouskriisiin. Siksi meidän on varmistettava, että järjestelmään kootaan tietoja koordinoidusti ja että yksittäiset organisaatiot vaihtavat tietoja uuden kriisin ennaltaehkäisemiseksi.
<P>
Joidenkin jäsenvaltioiden hyvä julkinen valvonta on optimoitava kaikille 27 jäsenvaltiolle hyvän tiedonsiirron varmistamiseksi. Siihen tarvitaan rahoitusta. Meidän on ratkaistava kriisi nyt ja tarjottava resurssit nyt. Juuri se saavutetaan rahoituspalveluihin, tilinpäätösraportointiin ja tilintarkastukseen liittyvien yksittäistoimien tukemiseksi toteutettavalla yhteisön ohjelmalla.
<P>
Olen tyytyväinen siihen, että komissio on vastannut Euroopan parlamentin vaatimukseen ja ehdottaa rahoitustukea yhteisölle rahoituspalvelujen, tilinpäätösraportoinnin ja tilintarkastuksen alalla sekä tiettyjen eurooppalaisten ja kansainvälisten instituutioiden toimille varmistaakseen sen, että yhteisön politiikka on tehokasta tällä alalla. Uusi yhteisön ohjelma mahdollistaa suorat maksut kyseisten yksittäisten instituutioiden rahoittamiseksi yhteisön talousarviosta.
<P>
Tällainen komiteoiden ja valvontaviranomaisten yhteisrahoitus voi pitkälti auttaa varmistamaan sen, että ne täyttävät tehtävänsä riippumattomasti ja tehokkaasti. Ohjelma on suunniteltava joustavasti ja rahoitettava asianmukaisesti sen varmistamiseksi, että katetaan ainakin kolmannen tason komiteoiden vaatimukset. Näitä ovat muun muassa CESR, CEIOPS ja CEBS. Komission ehdotus oli 40 prosenttia vähemmän kuin se, mitä kolmannen tason komiteat pitivät tarpeellisena neljälle seuraavalle vuodelle. Neuvostossa ei ollut juuri mitään halua lisätä merkittävästi talousarviota, vaikka oli selvää, että rahoitusmarkkinoiden valvonnalta vaadittiin huomattavaa parannusta.
<P>
Neuvottelujen lopussa olimme sopineet noin 40 miljoonasta eurosta neljän vuoden ajalle: 500 000 euroa kolmannen tason komiteoille vuodeksi 2009 ja 38,7 miljoonaa vuosiksi 2010-2013, ja siitä 13,5 miljoonaa on osoitettu kyseisille komiteoille. Tilinpäätösraportoinnin ja tilintarkastuskomiteoiden osalta komission alkuperäinen ehdotus organisaation uudistamiseksi oli liian heikko. Se tarkoittaa sitä, että me parlamenttina olemme voineet tehdä parannuksia ja kolmikantaneuvottelujen jälkeen olemme saavuttaneet hyväksyttävän tuloksen yksittäisten rahoitusohjeiden ja rahoituskausien alalla. Larosièren ryhmän ja mietinnön uusimmat tulokset osoittavat, että on hyviä syitä siihen, miksi komission pitäisi esittää Euroopan parlamentille ja neuvostolle viimeistään 1. heinäkuuta 2010 kertomus ja tarvittavat lainsäädäntöehdotukset asetuksen ja EU:n rahoitusmarkkinoiden valvonnan uudistamiseksi edelleen ohjelman mukauttamiseksi tehtyihin muutoksiin.
<P>
Nykyisessä rahoituskriisissä näyttää siltä, että olisi annettava etusija valvonnan lähentymisen ja rahoituspalvelujen yhteistyön laajentamiselle tilinpäätösraportoinnin ja tilintarkastuksen yhteydessä.
<P>
Solvenssi II:ta koskevassa täysistunnossa 14 päivää sitten sanoin, että EU:n oli tärkeää lähettää selviä viestejä, jotka otetaan huomioon muualla maailmassa. Olemme mielestäni lähettäneet viime viikkoina selviä viestejä, mukaan luettuna Othmar Karasin mietintö luokituslaitoksista, että kansainväliset kumppanimme voivat ottaa meidät vakavasti ja että emme ole vain matkustajia kuten olemme olleet parina viime vuosikymmenenä. Se on hyvä viesti.
<P>
Kiitän varjoesittelijöitä Sharon Bowlesia ja Pervenche Berès'tä. Koska tämä on viimeinen puheeni tässä parlamentissa, kiitän myös komissiota, kollegoitani ja neuvostoa yhteistyöstä. On ollut ilo työskennellä kaikkien teidän kanssa. Haluan antaa esimerkin yhteistyön hyvistä tuloksista. Neuvoston puheenjohtajavaltio Tšekki päätti puoli tuntia sitten hyväksyä kolmikantaneuvottelujen tuloksen. Meillä on esitys, jonka voimme hyväksyä tänään, ja olen varma siitä, että tämän parlamentin suuret ryhmät äänestävät myös näiden ehdotusten puolesta.
<P>
Vielä kerran kiitos paljon yhteistyöstä.
<SPEAKER ID="071" NAME="Charlie McCreevy">
komission jäsen. - (EN) Arvoisa puhemies, kaksi viikkoa edellisen rahoituskriisiä koskevia toimia käsitelleen keskustelun jälkeen olen iloinen tähän tilaisuudesta keskustella teidän kanssanne lisätoimista, jotka on toteutettu yhdessä tähän haasteeseen vastaamiseksi.
<P>
Tänään olen erityisen tyytyväinen siihen, että on mahdollista päästä ensimmäisessä käsittelyssä sopimukseen kahdesta keskeisestä toimesta: rahoituspalveluihin, tilinpäätösraportointiin ja tilintarkastukseen liittyvien yksittäistoimien tukemiseksi toteutettava yhteisön ohjelma ja pääomavaatimusdirektiivin tarkistus. Ne molemmat edistäisivät merkittävästi elvyttämistoimia, ja sen lisäksi ne tehostaisivat ratkaisevasti rahoitusvalvontaa pitkällä aikavälillä ja vahvistaisivat EU:n rahoitusalaa.
<P>
Aluksi totean suhtautuvani myönteisesti tarkistuksiin, joita Euroopan parlamentti on tehnyt rahoituspalveluihin, tilinpäätösraportointiin ja tilintarkastukseen liittyvien yksittäistoimien tukemiseksi toteutettavaan yhteisön ohjelmaan. Rahoituskriisi on osoittanut, että EU:n valvontajärjestelyjä on vahvistettava edelleen. Se on muistuttanut meitä myös siitä, kuinka tärkeitä avoimuus ja riippumattomuus ovat tilinpäätösraportoinnin ja tilintarkastusstandardien alalla toimiville elimille.
<P>
Komissiolle tärkeä liike kyseisten tavoitteiden saavuttamiseksi on alan keskeisten elinten roolin vahvistaminen EU:ssa ja kansainvälisesti. Siksi komissio on ehdottanut rahoitustuen tarjoamista niille.
<P>
Katsomme, että vallitsee yksimielisyys siitä, että kaikki kyseiset elimet tarvitsevat vakaata, monipuolista ja riittävää rahoitusta. Jos ohjelma hyväksytään, se antaa niille mahdollisuuden toteuttaa tehtävänsä entistä riippumattomammin ja tehokkaammin. Kolmelle valvontakomitealle ohjelma on ensimmäinen askel niiden valmiuksien vahvistamisessa Larosièren raportin suositusten mukaisesti.
<P>
Se antaa niille mahdollisuuden kehittää hankkeita, joilla edistetään valvonnan lähentymistä EU:ssa ja kansallisten valvontaviranomaisten yhteistyötä. Erityisesti tiedonvaihto helpottuu uusien tietotekniikkavälineiden ansiosta. Kansallisten valvojien yhteinen koulutus mahdollistaa yhteisen valvontakulttuurin syntymisen.
<P>
Ohjelmalla luodaan perustaa myös valvontauudistusten seuraaville vaiheille, joita komissio käsittelee tulevina viikkoina. Meidän on varmistettava kansainvälisesti yhdenmukaistettujen tilintarkastussääntöjen ja tilinpäätösraportoinnin korkea laatu. Meidän on varmistettava, että eurooppalaisilla käyttäjillä on tasapuoliset toimintaedellytykset ja että standardoijat kehittävät kyseisiä sääntöjä.
<P>
Se on tärkeä ehto suotuisan liiketoimintaympäristön luomiselle yrityksille, ja sitäkin enemmän nykyisessä taloudellisessa tilanteessa. Voimme parantaa standardointiprosessin laatua ja uskottavuutta välttämällä IASCF:n (kansainvälinen tilinpäätösstandardikomitean säätiö), EFRAG:n (Euroopan tilinpäätösraportoinnin neuvoa-antava ryhmä) ja IPOB:n (kansainvälinen julkisesta valvonnasta vastaava lautakunta) riippuvuutta vapaaehtoisesta rahoituksesta, joka on peräisin harvoilta potentiaalisilta intressitahoilta.
<P>
Vahvistamalla EFRAG:tä tarjoamme parempia neuvoja Euroopan unionille, kun IASB (kansainvälinen tilinpäätösstandardilautakunta) kehittää kansainvälisiä tilinpäätösstandardeja. Auttamalla IPOB:tä kasvattamaan valvontakapasiteettiaan pyrimme varmistamaan sen, että kansainväliset tilintarkastusstandardit sopivat yhteen EU:n laatuvaatimusten kanssa, kun niitä sovelletaan.
<P>
Ehdotetuilla tarkistuksilla mukautetaan komission ehdotusta sen osalta, miten määrärahat pitäisi jakaa edunsaajien kesken. Emme ole täysin tyytyväisiä niihin. Emme olisi varsinkaan halunneet, että EFRAG:ltä siirretään määrärahoja EU:n valvontakomiteoille.
<P>
EFRAG on EU:n elin. Se on olennainen osa EU:n vaikutusvaltaa IASCF:n standardointiprosessissa. Määrärahojen siirtäminen EFRAG:ltä muille EU:n elimille ei välitä oikeaa viestiä. Me kuitenkin hyväksymme sen, että EFRAG:ltä siirretään vain erittäin pieni rahamäärä EU:n valvontakomiteoille.
<P>
Katsomme myös, että voimme edelleen saavuttaa suurimman osan tavoitteista, joihin pyrimme ohjelmassa, ja näistä syistä voimme tukea tarkistuksia. Kuten Karsten Friedrich Hoppenstedt sanoi, olen iloinen voidessani ilmoittaa, että pysyvien edustajien komitea on hyväksynyt ehdotetut tarkistukset tänä aamuna, ja se tarkoittaa sitä, että neuvosto ja komissio voivat nyt tukea Euroopan parlamentin ehdotusta.
<P>
Siirryn sitten vakavaraisuusdirektiivin tarkistukseen. Olen iloinen voidessani kertoa, että komissio tukee yleisesti Euroopan parlamentin tarkistuksia. Tukee yleisesti mutta ei täysin, koska komissiolla on edelleen joitakin huolia arvopaperistamisesta.
<P>
Komission viime lokakuussa hyväksymä ehdotus on tulos laajoista kuulemisista, prosessista, joka alkoi ennen rahoituskriisiä. Vakavaraisuusdirektiivin tarkistus on monessa suhteessa osoittautunut ajankohtaiseksi ja voimakkaaksi ensireaktioksi kriisiin.
<P>
Euroopan parlamentti on kiitettävästi vastannut nopeasti hyväksymällä ehdotuksen ensimmäisessä käsittelyssä. Sen seurauksena meillä on nyt entistä tiukemmat maksuvalmiutta koskevat riskinhallinnan periaatteet, tiukat säännöt riskien monipuolistamisesta, vahvistettu valvonta, entistä paremmat omat varat, omia investointeja (skin in the game) sekä arvopaperistamisen due diligence -vaatimukset. Tämä on kaikin puolin merkittävää edistystä.
<P>
Nyt kuuluisan arvopaperistamisen 5 prosentin omavastuun kohdalla olen tyytyväinen nähdessäni, että Euroopan parlamentti on vastustanut alan pyyntöä poistaa jotain, mitä se vielä viime vuonna piti täytenä järjettömyytenä. Sanoisin, että omavastuuta koskeva sääntö ei ole järjetön vaan täysin järkevä. G20-kokous tunnustaa sen nyt keskeiseksi toimeksi rahoitusjärjestelmän vahvistamiseksi. Tulevaisuudessa komissio tukee epäilyksettä kaikkia toimia, joilla tekstistä tehdään entistä vedenpitävämpi.
<P>
Komissio on ollut kriisin torjuntaa koskevien maailmanlaajuisten aloitteiden eturintamassa. Baselin pankkivalvontakomitea seuraa esimerkkiä. Olen siksi erittäin tyytyväinen Euroopan parlamentin ehdottamaan lausekkeeseen, joka koskee vuoden 2009 loppuun mennessä tehtävää tarkistusta. Komitea harkitsee omavastuuvaatimuksen nostamista ottaen huomioon kansainvälisen kehityksen.
<P>
Olen iloinen myös nähdessäni, että Euroopan parlamentti on vastustanut myös alan pyyntöä löyhemmistä pankkien välisiä riskejä koskevista säännöistä. Muistetaan, että pankit eivät ole riskittömiä. Tämä on rahoituskriisin keskeinen läksy. Tarvitaan riittävää monipuolistamista ja vakuuksia rahoituksen vakauden varmistamiseksi.
<P>
Omien varojen alalla ymmärrän joidenkin Euroopan parlamentin jäsenten vastahakoisuuden sitä kohtaan, että parlamentti harkitsisi sellaisten kansallisten välineiden luokituksen alentamista, jotka eivät täytä rajoituksettomien ensisijaisten omien varojen kriteerejä. Haluaisin vielä täsmentää tätä. Ymmärrän vastahakoisuuden mutta vain nykyisessä taloudellisessa tilanteessa. Elvytys on käynnissä. Komissio on vahvasti sitoutunut parantamaan edelleen omien varojen laatua, kuten G20-huippukokouksessa sovittiin.
<P>
Arvopaperistamisen alalla komissio katsoo edelleen, että joissakin näkökohdissa olisi hyvä selvittää ja eritellä tapa, jolla 5 prosentin omavastuu lasketaan. Ymmärrän, että Euroopan parlamentti on työskennellyt aikapaineessa, ja olen tyytyväinen siihen, että komissiolle on annettu toinen mahdollisuus tiukentaa tekstiä kertomuksessa, joka julkaistaan vuoden 2009 loppuun mennessä.
<P>
Kaksi mietintöä, joista äänestätte tänään, osoittavat sen, että kun Euroopan parlamentin jäsenet, valtiovarainministerit ja komission jäsenet toimivat ennakoiden ja osoittavat poliittista johtajuutta, nopea ja tehokas reaktio kohtaamiimme haasteisiin on mahdollinen. Molemmat tänään keskustelluista toimista edistävät merkittävästi EU:n rahoitus- ja valvontakehyksen tarkistusta.
<P>
Kyseisten toimien lisäksi me esittelimme viime keskiviikkona rahoituskriisin voittamiseksi paketin ratkaisevan tärkeitä aloitteita vaihtoehtoisista sijoitusrahastoista, korvausrakenteista ja paketoiduista vähittäissijoitustuotteista.
<P>
Lopuksi muistutan, että kolmen viikon kuluttua komission tiedonannossa esitetään sen näkemykset jatkotoimista ja suositukset rahoitusvalvontaa koskevasta Larosièren raportista. Kunhan Eurooppa-neuvosto on hyväksynyt entiset lainsäädäntöehdotukset kesäkuussa, uusia esitellään syksyllä.
<SPEAKER ID="072" NAME="Gary Titley">
budjettivaliokunnan lausunnon valmistelija. - (EN) Arvoisa puhemies, esittelen budjettivaliokunnan lausunnon Hoppenstedtin mietinnöstä. Kuten Karsten Friedrich Hoppenstedtin tapauksessa, tämä on minunkin viimeinen puheeni tässä parlamentissa 20 vuoden jälkeen.
<P>
Budjettivaliokunta tunnustaa näiden ehdotusten merkityksen ja kiireellisyyden. On täysin selvää, että jotkut EU:n keskeiset politiikanalat kärsivät ilman riittävää rahoitusta ja siksi tuemme ehdotusta mielellämme. Muistuttaisimme kuitenkin, että rahat tulevat otsakkeen 1a marginaalista, joten se vähentää marginaalia ja siksi myös rahoituksen saatavuutta muille hankkeille, jotka voivat olla tärkeitä tulevaisuudessa. Meidän olisi muistettava se.
<P>
Toiseksi meidän olisi myös varmistettava se, että kyseisistä organisaatioista ei tule millään tavoin erillisvirastoja, koska jos niistä tulisi, niihin sovellettaisiin tietysti toimielinten välistä sopimusta.
<P>
Emme halua myöskään sitä, että budjettivaliokunnan asemaa heikennetään millään tavoin näiden ehdotusten kiireellisyydellä. Siksi budjettivaliokunta oli tyytyväinen voidessaan maanantai-iltana tukea Charlie McCreevyn ehdotusta väliaikaisesta rahoituksesta, niin että voimme varmistaa sen, että asianmukaiset rahoitusmenettelyt ja asianmukainen kolmikantakokous toteutetaan näiden ehdotusten taloudellisista vaikutuksista.
<SPEAKER ID="073" NAME="Puhemies">
(IT) Kiitos, Gary Titley, 20 vuodesta, jotka olette omistanut EU:n asialle.
<SPEAKER ID="074" NAME="John Purvis">
PPE-DE-ryhmän puolesta. - (EN) Arvoisa puhemies, meitä näyttää olevan monta kokenutta parlamentin jäsentä puhumassa, mutta en haluaisi pitää viimeistä puhettani Euroopan parlamentissa elinaikani pahimmassa taloudellisessa tilanteessa - ja se elinaika alkoi kurjalla 1930-luvulla - enkä haluaisi puhua keskustelussa yhteisön säädöksestä, joka, pahoin pelkään, ei ole tyydyttävä: vakavaraisuusdirektiivi.
<P>
Minä ja ryhmäni tuemme esittelijä Othmar Karasin taitavasti ja kärsivällisesti kovassa aikapaineessa ja nykyisessä kuumeisessa taloudellisessa tilanteessa saavuttamaa kompromissia. Toivon kuitenkin, että kollegani, jotka palaavat tänne vaalien jälkeen, palaavat täyteen yhteispäätösmenettelyyn, jolla voidaan todella täysin testata ja hioa lainsäädäntömme. Pelkäänpä, että suuri osa tästä liian kiireellä laaditusta lainsäädännöstä paljastaa tahattomia ja odottamattomia seurauksia. Pelkään esimerkiksi sitä, että suuria riskikeskittymiä koskevat säännöt, joita komission jäsen McCreevy on kehunut ja joihin liittyy aito huoli vastapuolen riskeistä, tekevät paljon vaikeammaksi pankkien välisten rahamarkkinoiden aktivoinnin uudelleen täyteen ja toivottuun laajuuteen. Pelkään, että uusi omavastuusääntö, jota komission McCreevy myös on kehunut, itse asiassa estää elvyttämästä arvopaperistamista, joka on olennainen ja pääasiassa hyödyllinen mekanismi asuntolainojen, autolainojen ja kulutuksen rahoituksessa.
<P>
Kaikki hallituksen elvytystoimet, joita voitaisiin harkita, eivät voi korvata riutuvia arvopaperistamismarkkinoita. Toivon vain, että kun tulee aika tarkistaa tätä direktiiviä, tarvittavat vaikutustenarvioinnit on tehty, viisaat neuvot on kuultu, maailmanlaajuinen ympäristö on otettu asianmukaisesti ja täysin huomioon ja täysin asianmukaiset säännöt on pantu lopulta täytäntöön.
<SPEAKER ID="075" NAME="Pervenche Berès">
PSE-ryhmän puolesta. - (FR) Arvoisa komission jäsen, pahoittelen neuvoston puheenjohtajan poissaoloa. Arvoisa Charlie McCreevy, olette saaneet sisämarkkinoista vastaavana komission jäsenenä sääntelyn pysähtymään. Valitettavasti - en tiedä miten sanoisin tämän - teidän olisi pitänyt muuttaa mieltänne ja lopulta noudattaa Euroopan parlamentin sosialistiryhmän neuvoa. Se kertoi teille, kun Giorgos Katiforisin mietintö esiteltiin, että tarvitaan lainsäädäntöä luokituslaitoksista, tai teidän olisi pitänyt kuunnella omaa esittelijäämme Poul Nyrup Rasmussenia, joka kertoi teille, että pankkialalla on otettava käyttöön arvopaperistamisen omavastuu.
<P>
Lopuksi teidän olisi myös pitänyt päättää ottaa käyttöön pankkitalletusten takuut. Näette, että sääntelyloma ei ole uutinen. Onneksi meidän ei enää tarvitse käsitellä näitä kysymyksiä teidän kanssanne seuraavalla vaalikaudella. Sanon tämän koska viimeinen ehdotus, jonka te toimititte meille vaihtoehtoisista rahastoista ja sijoitusrahastoista oli kohtuuton, ja se, että te ette edes suostu tulemaan keskustelemaan siitä talous- ja raha-asioiden valiokunnan kansa, todistaa sen.
<P>
Pidän Othmar Karasin mietintöä tärkeänä mietintönä, joka meidän olisi hyväksyttävä tänään, koska se välittää viestin unionissa pankkialallemme ja kaikille G20-kumppaneillemme, että arvopaperistamisessa on otettava käyttöön omavastuu. Omat varat on määriteltävä entistä paremmin. Tulevaisuudessa tarvitaan enemmän rajat ylittävää ryhmien valvontaa ja integroitua valvontaa Jacques de Larosièren raportin mukaisesti. Meidän on myös organisoitava selvitysyhtiöt johdannaisille ja luottoriskinvaihtosopimuksille.
<P>
Kiitän myös Othmar Karasia tavasta, jolla olemme voineet käynnistää uudelleen kolmikantakeskustelun, niin että voimme tarkistaa omavastuurajan, ennen kuin tämä direktiivi tulee voimaan. Teetettyämme tutkimuksia ja annettuamme CEBS:lle tehtäväksi määritellä, millä ehdoin omavastuu pitäisi asiantuntijoiden mukaan suunnitella, olemme voineet tarkastaa oliko 5 prosentin raja, josta tänään äänestämme, asianmukainen raja, varsinkin nyt kun olemme korjanneet omavastuun laajuutta tekemällä mielestäni oikean ratkaisun ja hankkiutumalla eroon John Purvisin toivomista takuista.
<P>
Kiitän vilpittömästi Karsten Friedrich Hoppenstedtiä mietinnöstä, koska uskon, että toimimme tässä hyödyllisesti ja myönteisesti. Aikaisemmin komissio kertoi meille, ettei se voisi rahoittaa kolmannen tason komiteoita; nyt se on mahdollista jopa ennen kuin kyseisistä komiteoista tulee virastoja. Suhtaudumme siihen myönteisesti. Esittelijän aloitteesta käyttökustannukset ja hankekustannukset ovat rahoituskelpoisia, ja Euroopan parlamentilla on selvä käsitys tällä tavoin rahoitettujen hankkeiden luonteesta. Voimme olla vain tyytyväisiä siihen; se on oikeansuuntainen aloite.
<P>
Olemme painostaneet kansainvälisiä organisaatioita, jotka osallistuvat tilinpäätösstandardien laatimiseen, jotta ne parantavat hallintotapaansa ja määrittelevät roolinsa paremmin. Katson, että tälläkin alalla Euroopan parlamentti on tehnyt Hoppenstedtin mietinnöllä hyödyllistä työtä ja haluan kiittää kaikkia esittelijöitä ja parlamenttia, jos se, kuten toivon, hyväksyy myöhemmin nämä kaksi mietintöä suurella enemmistöllä.
<SPEAKER ID="076" NAME="Sharon Bowles" LANGUAGE="EN">
Arvoisa puhemies, vakavaraisuusdirektiivin teksti on hyvä askel eteenpäin ensisijaisten omien varojen, suurten riskikeskittymien ja valvonnan alalla. Arvopaperistamista koskeva säännös, johon nyt liittyy suhteellisia rangaistuksia due diligence -velvoitteiden laiminlyönneistä, ei ole täydellinen mutta sopii tarkoitukseen - tarkoituksena on palauttaa luottamus ja korjata arvopaperistamismarkkinat. Vuoden lopussa tehtävä omavastuuprosentin tarkistus tarkoittaa sitä, että olemme ottaneet huomioon kaiken mahdollisen, mukaan luettuna kansainvälinen yhteistyö.
<P>
Arvopaperistamiseen liittyvät ongelmat Euroopassa tulivat ostopuolelta Yhdysvalloista, mutta pelko on tyrehdyttänyt oman arvopaperistamisemme. Pankit ovat menettäneet tärkeimmän välineensä, joka antoi niille mahdollisuuden myydä lainojaan ja joka on tärkeä väline siksi, että se vapautti pääomaa edelleen lainaamiseen ja edisti merkittävästi kasvua. Vuosina 2006-2007 arvopaperistamisen arvo Euroopassa oli yhteensä 800 miljardia euroa. 526 miljardilla eurolla tuettiin eurooppalaisia asuntolainoja, ja autokauppoja, luottokorttimenoja ja pk-yritysten lainoja tuettiin kutakin kymmenillä miljardeilla - mukaan luettuna noin 40 miljardia euroa Saksan pk-yritysten lainoja. Nämä ovat juuri niitä aloja, joihin luottolama on iskenyt rajuimmin. Se ei ole sattuma. Koska meidän on kohdattava se tosiasia, että pankkien pääoma rajoittaa niiden lainanantoa ja ne ovat jumissa, kunnes kerätään lisää pääomaa tai lainoja myydään edelleen. Joten mitä nopeammin me saamme arvopaperistamisen eurooppalaisen laadunvalvonnan toimimaan sen parempi.
<P>
Voi näyttää siltä, että jos 5 prosentin omavastuu takaa pankkien hyvän käytöksen niin 10 prosentin omavastuu takaisi sen vielä paremmin, mutta omavastuuosuus lisää pääomavaadetta, joten se vähentää pääomaa, jota voidaan vapauttaa, ja rajoittaa osaltaan lainanantoa. 10 prosentin osuus nykyisen taantuman aikana haittaisi vain lainanottajia ja yrityksiä, ei pankkeja. Siksi muutkin foorumit - jotka myös ovat aloittaneet suurempaa omavastuuta koskevilla ehdotuksilla - ovat asettumassa viiden prosentin kannalle.
<P>
Loppujen lopuksi se on valvonnan älykästä valppautta, jolla estetään tulevaisuudessa uudet väärinkäytökset pikemmin kuin mennyttä koskeva säännös. Kolmannen tason komiteoista näemme, että valvonnan ongelmista ja epäonnistumisista huolimatta Euroopan parlamentti on havainnut jäsenvaltioita paremmin sen, että reikiä ei voida tukkia ilman resursseja. Parlamentti on noudattanut tätä ajatusta vaatimalla lisää resursseja kyseisille komiteoille. Kansainväliset tilinpito- ja tilintarkastuselimet hyötyvät myös entistä monipuolisemmasta neutraalista rahoituksesta, ja EU voi aloittaa sen mutta ei voi jatkaa sitä loputtomiin, jos muut maat eivät liity joukkoon. Olen tyytyväinen selvitettyäni tämän asian. Rahoitusta olisi haettava myös käyttäjäpuolelta kuten sijoittajilta.
<SPEAKER ID="077" NAME="Konstantinos Droutsas">
GUE/NGL-ryhmän puolesta. - (EL) Arvoisa puhemies, nykyinen talouskriisi on liikatuotannon ja liian pääoman kertymisen kriisi. Se on, kuten jokainen nyt myöntää, itse kapitalistisen järjestelmän kriisi. On yritetty esittää kriisi rahoituskriisinä, maksuvalmiuskriisinä, jotta työntekijät erehtyisivät ja eivätkä saisi selville todellisia syitä, jotka johtavat työttömyyden kasvuun, tulojen pienenemiseen, joustaviin työsuhteisiin ja heitä vastaan kohdistettuun totaaliseen hyökkäykseen.
<P>
Toimilla, joihin on ryhdytty tilinpäätösstandardien valvomiseksi ja jotka sisältävät puiteluottojen ja omien varojen valvontaa, ei onnistuta rajoittamaan pankkien vastuuttomuutta. Pohjimmiltaan ne ovat toimia, joita pankit pyrkivät itse toteuttamaan turvatakseen vastuuttomuuden, jota esiintyy huolimatta pinnallisesta valvonnasta, jolla ei suojella talouskriisin uhkaamia pientallettajia vaan jolla turvataan pankkien kilpailuehdot ja mahdollistetaan uusien välineiden käyttö voittojen kasvattamiseksi.
<P>
Varaus, jolla pankit suhtautuivat jopa valtion yhteisrahoitukseen vastineeksi edes minimaalisesta valvonnasta, on tyypillistä niiden vastuuttomuudelle, jolla markkinaviidakossa tuotetaan taas entistä korkeampia voittoja ja hintoja, samalla kun työntekijöitä vaaditaan jälleen kerran maksamaan kriisin kustannukset. Työntekijöitä ei petetä tai harhauteta Euroopan unionin päätöksillä, jotka koskevat kriisin voittamista. He tietävät, että kyseisillä päätöksillä koko kriisin paino sysätään heidän harteilleen ja niillä pyritään varmistamaan pääoman entistä suuremmat voitot.
<SPEAKER ID="078" NAME="Nils Lundgren" LANGUAGE="SV">
Kiitos, arvoisa puhemies. Olemme nyt käyneet läpi rahoitusalan romahduksen, ja se aiheuttaa meille edelleen ongelmia. Meidän on analysoitava, miksi näin kävi, ennen kuin toimimme EU:n tasolla. Sanoisin siitä seuraavaa. Ensinnäkin meillä on omistajaton kapitalismi. Osakkeenomistajat eivät enää hallitse suuria yrityksiä vaan eläkerahastot, vakuutusyhtiöt ja muunlaiset rahastot. Se johtaa tilanteeseen, jossa virkamiehet voivat hallita tahtomallaan tavalla, ja he tekevät sen omia etujaan vastaavalla tavalla, mikä tarkoittaa riskien lisäämistä huomattavasti, ja tuloksen me näemme nyt. Meillä on pankkeja, jotka ovat "liian suuria kaatumaan", kuten iskulause kuuluu. Glass-Steagall-lain piti estää se, mutta laki on kumottu Yhdysvalloissa. Meidän pitäisi pohtia, voisiko se olla osa ratkaisua. Meillä on talletustakuut piensäästäjille ja jopa melko suurille säästäjille. Se tarkoittaa sitä, että ihmiset, jotka tallettava rahaa pankkiin, viis veisaavat siitä ovatko pankit turvassa, koska he tietävät, että veronmaksajat suojelevat heitä. Se on ongelma. Keskuspankkien johtajat eivät puhkaise kuplia, vaan heitä kehutaan, kun he jatkuvasti vakuuttavat että kuplat voivat kasvaa loputtomiin.
<P>
Alan Greenspan sai erittäin hyvän maineen jostain, mikä on käytännössä merkittävä selitys sille miksi asiat ovat menneet niin huonosti. Subprime-lainat olivat sen alku ja keskeinen osa sitä. Poliitikot, jotka ottivat ne käyttöön, sanovat nyt, että me ratkaisemme tämän ottamalla lisää valtaa pois markkinoilta. Epäilen sitä. Basel II -sopimuksen sääntelyjärjestelmää kierrettiin pankkialan varjojärjestelmällä. Nyt me puhumme uusista pääomaa koskevista säännöistä. Jos se merkitsee lisää varjopankkeja, se ei auta. Siksi katson, että meidän pitäisi käsitellä asiaa eri tavalla ja kysyä, mitä pitäisi tehdä. Sitten me havaitsemme, ettei EU:n tasolla pitäisi tehdä juuri mitään. Ongelma on maailmanlaajuinen, ja sitä pitäisi käsitellä muualla.
<SPEAKER ID="079" NAME="Sergej Kozlík" AFFILIATION="NI">
- (SK) Arvoisa puhemies, hyvät parlamentin jäsenet, minun mielestäni yksi parhaista toimista, joita Euroopan parlamentti on tehnyt nykyisellä vaalikaudella, oli viime vuoden päätös, joka koski tarvetta tiiviiseen sääntelyyn ja rahoitusjärjestelmän vakauttamiseen. On vahinko, että sitä ei tehty kolme vuotta aikaisemmin. Pääomavaatimuksia koskevan direktiiviluonnoksen esittäminen on toinen käytännön tulos tässä yhteydessä. Rahoituskriisi on kiinnittänyt huomiota valvontajärjestelmän puutteisiin, mukaan luettuna konsolidoitu valvonta.
<P>
Olen samaa mieltä siitä, että ongelmanratkaisun lähtökohtana olisi oltava uusi hajautettu eurooppalaisten pankkivalvontaelinten järjestelmä, joka perustuu Euroopan keskuspankkien malliin. Kannatan myös entistä tiukempia arvopaperistamissääntöjä. Alkuunpanijoiden olisi otettava tietty prosenttiosuus riskistä, joka aiheutuu suurista riskikeskittymistä, joita he arvopaperistavat, ja sijoittajien due diligence -vaatimuksia pitäisi lisätä. Se on ainoa tapa saavuttaa menestystä.
<SPEAKER ID="080" NAME="Zsolt László Becsey" AFFILIATION="PPE-DE">
(HU) Kiitos, arvoisa puhemies. Onnittelen esittelijöitä ja ryhmien varjoesittelijöitä kompromissista, jonka he ovat saavuttaneet. Vaikka monet meistä pitävät monia kohtia kaikkea muuta kuin ihanteellisina tai hyödyllisinä, minusta on tärkeää, että asetus laaditaan juuri nyt, ennen vaaleja.
<P>
Haluaisin tehdä pari huomautusta. 1. Mikroluotoista vastaavana esittelijänä olen tyytyväinen siihen, että mietintö sisältää vaatimuksen, joka oli myös minun mietinnössäni, sellaisen riskinhallintajärjestelmän perustamisesta, jossa otetaan huomioon mikroluottojen piirteet, kuten perinteisen vakuuden ja omavastuun puuttuminen. Toivon, että se tapahtuu mahdollisimman pian. Haluaisin kiittää Pervenche Berès'tä tarkistuksesta ehdotukseen. 2. Suhtauduin erittäin kriittisesti valvontajärjestelyihin jopa keskustelussa vuoden 2005 muutoksesta. Se koskee erityisesti emoyritysten valvontaa, joka itse asiassa herättää myös perustuslaillisia kysymyksiä sen käytöstä valtiossa, jossa tytäryhtiöt sijaitsevat, vaikka tytäryhtiöt sijaitsevat yleensä uusissa jäsenvaltioissa.
<P>
Haavoittuvuutta vähennetään ellei peräti poisteta kollegiaalisella järjestelmällä, joka mielestäni on sekin vain askel oikeaan suuntaan muttei todellinen ratkaisu. Pidän tätä tilannetta kuitenkin kompromissin takia edistyksenä pääasiassa siksi, että nykyisellä kompromissilla edistetään sitä, että asetusluonnos yhtenäisestä valvontajärjestelmästä laaditaan nopeasti käyttäen perustana De Larosièren materiaalia, joka on mielestämme jo hyvä ja tarjoaa erittäin merkittäviä etuja yhteisöllistämiselle.
<P>
Kiitän erityisesti yhteisvastuullisuudesta, jota on osoitettu euroalueen ulkopuolisille valtioille 153 artiklan 3 kohdan tarkistuksen yhteydessä, kun ehdotukseni mukaisesti erillistä riskipreemiota ei sovelleta ennen vuoden 2015 loppua kyseisten valtioiden luottoihin, jotka ne ovat yleensä saaneet euroina julkiselta taloudelta tai keskuspankilta. Ottaen kaikki nämä seikat huomioon ehdotan, että kompromissista äänestetään yhtenä kokonaisuutena, mukaan luettuna 5 prosentin omavastuu, koska se merkitsee itsessään jonkinlaista edistystä.
<P>
Lopuksi, koska tämä on minun viimeinen puheeni, minäkin kiitän teitä, arvoisa puhemies, ja kaikkia kollegoitani työstä, jota olen voinut tehdä täällä viiden viime vuoden aikana.
<SPEAKER ID="081" NAME="Elisa Ferreira" AFFILIATION="PSE">
(PT) Tänä vuonna EU:n varallisuus putoaa 4 prosenttia, ja työttömyys kasvaa 26 miljoonaan. Maailman ja Euroopan unionin olisi pitänyt toimia enemmän, paremmin ja aikaisemmin rahoitusmarkkinoiden sääntelyn alalla.
<P>
Olen tyytyväinen Euroopan parlamentin tekemään työhön, josta suuri osa on tehty kiireellä, mutta korostaisin Euroopan parlamentin sosialistiryhmän panosta, jonka olisi aikanaan pitänyt saada enemmän tunnustusta.
<P>
Pahoittelen sitä, että komission reaktio on ollut hitaampi, asteittaisempi ja rajoittuneempi kuin tilanne on vaatinut ja vaatii, kuten äskettäinen ehdotus hedge-rahastoista osoittaa.
<P>
Pääomavaatimuksia koskevan direktiivin hyväksyminen on toinen askel oikeaan suuntaan. Tiedämme, ettei se ole tarpeeksi kunnianhimoinen eikä vastaa odotuksiin, mutta nyt tärkeintä on antaa rahoituslaitoksille ja markkinoille selvä viesti siitä, että entisenlainen liiketoiminta on tullut tiensä päähän. Kannatan esittelijän ja varjoesittelijöiden sekä erityisesti Pervenche Berès'n työtä kompromissin aikaansaamiseksi.
<P>
Tämä direktiivi sisältää selvät säännöt mutta paljon työtä on vielä tehtävä seuraavassa tarkistuksessa, joka koskee kiistanalaisia aiheita, erityisesti arvopaperistamisen omavastuun tasoa.
<P>
Tänään on erittäin tärkeää, että Euroopan parlamentti varmistaa tämän direktiivin hyväksymisen ja lähettää siten selvän viestin EU:n kansalaisille, että asiat muuttuvat ja muutos jatkuu ja että me puolustamme heidän etujaan.
<SPEAKER ID="082" NAME="Wolf Klinz" AFFILIATION="ALDE">
(DE) Arvoisa puhemies, hyvät parlamentin jäsenet, rahoituskriisi on tehnyt selväksi, että Euroopan unionin rahoitusmarkkinoiden kehystä on tarkistettava. Ryhmäni tukee ehdotuksia, jotka on kehitetty kolmikantakokouksessa, erityisesti ehdotusta uudeksi pankkien vakavaraisuusdirektiiviksi. Riskeihin perustuva valvonta lisääntyy, erillisyhtiöiden väärinkäyttö loppuu ja strukturoitujen tuotteiden laatu paranee arvopaperistamisen 5 prosentin omavastuun tuloksena. Pahoittelen kuitenkin sitä, että alle vuoden mittaisia pankkien välisiä lainoja koskeva sääntö on erittäin rajoittunut ja että äänettömät osakkuudet hyväksytään täysarvoiseksi pääomaksi vain siirtymäkauden ajan.
<P>
Rahoitusmarkkinoiden kehyksen uudistuksella saavutettu edistys on hyvää, muttei riittävää. Siitä syystä työ jatkuu. Toivon, että pankit osoittautuvat yhteistyöhaluisemmiksi kuin ne ovat olleet viime kuukausina, jolloin näin ne enemmän jarrumiehinä kuin kumppaneina tulevaisuuteen suuntautuvien ratkaisujen etsimisessä.
<SPEAKER ID="083" NAME="Werner Langen" AFFILIATION="PPE-DE">
(DE) Arvoisa puhemies, sanoisin aluksi, että olemme aloittaneet tämän toisen hankkeen, joka on tänään keskusteltavana, saattaaksemme rahoitusmarkkinoiden sääntelyn normaalitilaan. Rahoitusmarkkinoiden kriisi voidaan lukea osittain markkinoiden ja osittain sääntelyn syyksi. Olemme laatineet luettelon toimista, joita luokituslaitosten on säänneltävä. Olemme hyväksyneet päätöslauselmat vakavaraisuusdirektiivistä, johtajien palkoista, hedge-rahastoista, tilinpäätöksen säännöistä ja Euroopan valvontarakenteesta. Tänään me käsittelemme toista kohtaa.
<P>
Neuvotteluja käydään valiokunnan äänestyksen perusteella, ei normaalissa ensimmäisen käsittelyn menettelyssä vaan neuvoston, komission ja Euroopan parlamentin tekemän sopimuksen perusteella. Tunnustan, että Othmar Karas on saavuttanut monta asiaa. Monet kollegat, kuten minä, olemme kuitenkin eri mieltä, kuten Wolf Klinz huomautti. Se liittyy pääasiassa arvopaperistamisen omavastuuseen. Arvopaperistamismarkkinoiden ja rahoitusmarkkinoiden kriisi johtui osaltaan siitä, että luotiin rahoitusmarkkinatuotteita ilman omaa riskiä. Siksi pankit eivät enää luota toisiinsa, koska kellään ei ole arvopapereita, joista he ottavat riskillä vastuun. Ehdotuksessa esitetään 5 prosentin omavastuuta. Mielestäni 10 prosenttia on paljon parempi, ja siksi olen jättänyt tarkistuksen. Olen varma siitä, että neuvosto, jos se hyväksyy kaiken muun, harkitsee 10 prosentin omavastuuta. Meillä on parlamenttina vastuu siitä, että annamme kansalaisille lisätakuita siitä, että tällainen maailmanlaajuinen rahoitusmarkkinoiden kriisi ei enää koskaan toistu.
<P>
Siksi ehdotan ja pyydän sitä, että hyväksymme Othmar Karasin aikaansaaman kompromissin lukuun ottamatta 10 prosentin omavastuuta ja äänettömien osakkuuksien vähentämistä.
<SPEAKER ID="084" NAME="Ieke van den Burg" AFFILIATION="PSE">
(EN) Arvoisa puhemies, seison tässä sekavin tuntein puhuessani viimeistä kertaa tässä parlamentissa. Olen erittäin tyytyväinen päätökseen, jonka teimme Hoppenstedtin mietinnön yhteydessä, kasvattaa kolmannen tason komiteoiden rahoitusta. Sillä autetaan kehittämään tiukkaa eurooppalaista valvontaa rahoitusmarkkinoilla, jotka ovat kehittyneet kansallisten rajojen yli. Olen tukenut sitä ja toivon, että keskustelu siitä jatkuu vilkkaana seuraavalla vaalikaudella.
<P>
Toinen asia, joka koskee vakavaraisuusdirektiiviä, ei ole mielestäni hyvä esimerkki paremmasta sääntelystä Lamfalussy-prosessissa, jota olemme kehittäneet niinä 10 vuotena, jolloin olen toiminut täällä. Tuen tulosta, koska meidän on lähetettävä markkinoille voimakas viesti, mutta enemmän periaatteisiin perustuva lähestymistapa ja avoimempi kuuleminen poliittisessa prosessissa olisi ollut parempi. Sellainen oli kiireellisen tuloksen aikaansaamisen paine. Toivon, että vuoden lopussa, kun vakavaraisuusdirektiiviä tarkistetaan enemmän, Lamfalussy-prosessi otetaan myös asianmukaisesti huomioon. Suosittelen painokkaasti sitä, että talous- ja raha-asioiden valiokunta ottaa tämän prosessin uudelleen käyttöön.
<P>
Viimeisessä puheessani yhtyisin myös siihen, mitä Pervenche Berès on sanonut, ja sanoisin Charlie McCreevylle, että on vahinko, että se, mitä hän on tehnyt rahoitusmarkkinoiden sääntelemiseksi, on todellakin liian vähäistä ja tulee liian myöhään. Kiitän kollegoitani talous- ja raha-asioiden valiokunnassa yhteistyöstä näiden 10 vuoden aikana. Toivon, että seuraavalla vaalikaudella uusi komission jäsen omistautuu täysin rahoitusmarkkinoille ja käsittelee salkkua, jossa todella keskitytään tähän erittäin tärkeään aiheeseen, joka toi meidät nykyiseen ahdinkoon, ja että hän todella omistautuu rahoitusmarkkinoiden sääntelylle ja asianmukaiselle eurooppalaiselle valvonnalle.
<SPEAKER ID="085" NAME="Udo Bullmann" AFFILIATION="PSE">
(DE) Arvoisa puhemies, hyvät parlamentin jäsenet, jos haluatte kuivattaa suon, ette kysy lihavimmilta sammakoilta, miten ne haluavat sen toteuttaa. Juuri tämä on ongelmana vakavaraisuusdirektiiviä koskevassa mietinnössä, josta tänään keskustellaan. Jos emme halua perustaa huonoja pankkeja vielä 10-20 vuoden ajan, niin meidän on saatava pankit ja luottolaitokset ottamaan merkittävä liiketoimintariski, jos ne jatkavat kaupankäyntiä kriittisillä tuotteilla. Viisi prosenttia ei merkittävä määrä.
<P>
Komission jäsen Mc Creevy ehdotti 15 prosenttia, ja ala vaati sitten laskemaan sen 5 prosenttiin. Neuvosto meni siihen mukaan, eikä Euroopan parlamentti todellakaan tehnyt hyvää vaikutusta. Me saksalaiset sosiaalidemokraatit äänestämme suuremman omavastuun ja myös äänettömien osakkuuksien jatkamisen puolesta, koska kilpailupolitiikka, jolla hyökätään tiettyä liiketoimintamallia vastaan ja jolla ei ole mitään tekemistä pankkien uudelleenjärjestelyn kanssa, on epäoikeudenmukainen.
<P>
Toivon, että hyväksymme kohtuullisen päätöslauselman ja että kesäkuun 7. päivän jälkeen olemme parlamentti, joka entistä rohkeampana puhuu selvää kieltä rahoitusmarkkinoiden uudelleenjärjestelyn aikana.
<SPEAKER ID="086" NAME="Antolín Sánchez Presedo" AFFILIATION="PSE">
(ES) Arvoisa puhemies, ensimmäisenä reaktiona elokuun 2007 rahoituskriisiin tämän direktiivin hyväksymistä ei saisi lykätä. Olosuhteet huomioon ottaen sitä pitäisi soveltaa harkiten täyskäännösten välttämiseksi, ja sitä olisi tarkistettava vielä kunnianhimoisemmin kansainvälisen kehityksen mukaan.
<P>
Rahoituslaitokset tarvitsevat vakaita omia varoja, ja niiden on kilpailtava tasapainoisesti, niin että omat varat sekä erityisesti hybridivälineet määritellään yhdenmukaisesti ja suurten riskien hallintaa vahvistetaan suhteellisesti. On erittäin tärkeää lisätä avoimuutta ja sovittaa yhteen liikkeeseenlaskijoiden ja sijoittajien edut arvopaperistamisprosessissa. Arvopaperistamistuotteiden vähintään viiden prosentin omavastuu taseessa, tällaisten tuotteiden moninkertaisen käytön välttäminen ja sijoittajien due diligence -prosessin tehostaminen ovat askelia oikeaan suuntaan. Valvojakollegioiden perustaminen rajat ylittäville ryhmille ja Euroopan pankkivalvontaviranomaisten komitean roolin vahvistaminen edistävät entistä yhdenmukaisempaa eurooppalaista valvontaa.
<SPEAKER ID="087" NAME="Margarita Starkevičiūt" AFFILIATION="ALDE">
(LT) Haluaisin kiittää kollegoitani viidestä erinomaisesta yhteistyön vuodesta, vaikka minun on sanottava, että seuraavalle vaalikaudelle jää vielä ratkaisemattomia kysymyksiä. Ennen kaikkea tällä direktiivillä ei ratkaista pankkitoiminnan arvioinnin ongelmaa.
<P>
Riskeihin perustuva lähestymistapa ei sopinut tarkoitukseensa ja meidän on todellakin ajateltava toisentyyppistä arviointia, ehkä sellaista joka tunnetaan suoritukseen perustuvana lähestymistapana. Emme ole vielä päättäneet sitäkään kuka maksaa. Minkä maan veronmaksajat riskeeraavat omat rahansa, jos suurella eurooppalaisella ryhmällä on ongelmia?
<P>
Perustetaanko EU:hun erityinen rahasto? Osallistuvatko eri valtiot yhteiseen rahastoon? Ennen kuin meillä on vastaus, emme voi sanoa, että meillä on vahva ja hyvin valmisteltu säännöstö rahoitusalalla.
<SPEAKER ID="088" NAME="Miloslav Ransdorf" AFFILIATION="GUE/NGL">
- (CS) Arvoisa puhemies, uskon vakaasti siihen, että toimenpiteiden, joista me keskustelemme täällä, pitäisi olla luonteeltaan myös ennaltaehkäiseviä, koska tilanne on erittäin vakava. Johdannaisten määrä maailmanmarkkinoilla on viisi kertaa suurempi kuin maailmanlaajuinen BKT, ja se on kupla, joka puhkeaa, ja siihen liittyy riski, että BKT supistuu dramaattisesti, erityisesti Yhdysvalloissa. Koko maailma, mukaan luettuna Euroopan valtiot, kärsisivät. On olemassa myös hyperinflaation vaara, koska vallitseva ajatus, erityisesti Yhdysvalloissa, näyttää olevan se, että kaikki ongelmat voidaan ratkaista tuomalla aina vain lisää rahaa järjestelmään, vaikka kyseisellä strategialla on selvät puutteet. Katson siksi, että ennaltaehkäisevä näkökohta on erittäin tärkeä ja että jotkut kiistanalaiset rahoitusmarkkinoilla käytetyt välineet, kuten varjopankit, olisi yksinkertaisesti kiellettävä.
<SPEAKER ID="089" NAME="Puhemies">
(IT) Ennen komission jäsenen Charlie McCreevyn puheenvuoroa, koska useat Euroopan parlamentin jäsenet ovat tänään puhuneet viimeistä kertaa tässä parlamentissa, katson velvollisuudekseni kiittää heitä Euroopan parlamentin jäsenten ja kaikkien Euroopan unionin kansalaisten ja äänestäjien puolesta sitoumuksesta, jota he ovat osoittaneet näiden vuosien aikana. Uskon, että heidän valitsemansa tehtävä parantaa asioita ansaitsee kaikkien kansalaisten kiitollisuuden.
<SPEAKER ID="090" NAME="Charlie McCreevy">
komission jäsen. - (EN) Arvoisa puhemies, aluksi haluan kiittää erityisesti esittelijöitä Othmar Karasia ja Karsten Friedrich Hoppenstedtiä ja muita omistautumisesta kompromissin etsimiselle näillä kahdella alalla.
<P>
Hoppenstedtin mietinnön osalta pysyvien edustajien komitean tänä aamuna saavuttama myönteinen tulos pohjustaa tietä hyväksymiselle ensimmäisessä käsittelyssä. Sopimus tästä strategisesta aloitteesta on erittäin myönteinen asia, koska sillä lähetetään oikea viesti: viesti meidän päättäväisyydestämme reagoida rahoituskriisiin, vahvistaa rahoitusvalvontaa ja parantaa tilinpäätösraportoinnin ja tilintarkastuksen normaalia arviointiprosessia. Se on kuitenkin vasta ensimmäinen askel eritäin pitkässä prosessissa. Odotan tulevina kuukausina tämän työn jatkamista teidän kanssanne uudessa parlamentissa.
<P>
Arvopaperistamisen alalla olemme kaikki samaa mieltä siitä, että viiden prosentin omavastuu on ensimmäinen askel. Baselin komitea työskentelee määrää koskevan omavastuun parissa. G20-kokous on vaatinut sitä. Euroopan unioni toimii ennakoiden, ja me pyrimme edistämään johdonmukaisuutta maailmanlaajuisesti.
<P>
Haluan sanoa vielä yhden asian arvopaperistamisesta. Sharon Bowles esitti siitä melko voimakkaan puheenvuoron. Hän kannattaa voimakkaasti arvopaperistamista ja muistutti sen hyvistä puolista ja rahamäärästä, joka maksetaan pääomamarkkinoille pk-yrityksiä varten ja lainanantajille kaikissa Euroopan unionin jäsenvaltioissa. Jos on syntynyt vaikutelma, etten näe arvopaperistamisen vuosien mittaan tuomia etuja, voin todeta, että näen ne varmasti! Aikaisemmassa toimessani ja jo kauan ennen kuin tulin tänne, tunsin arvopaperistamisen edut. Kyse on kuitenkin siitä, kuinka suuri osuus alkuperäisen arvopaperistajan olisi pidettävä tässä erityisessä asiassa. Hyväksyn sen mitä Sharon Bowles sanoi: tulevaisuudessa minkä tahansa prosenttiosuuden pitäminen houkuttelee pääomavaadetta. Ei voida olla varmoja siitä, milloin nykyinen rahoituskriisi päättyy. Riippumatta siitä milloin niin käy, voimme mielestäni olla tulevina vuosina täysin varmoja siitä, että rahoituslaitoksia vaaditaan kaikilla tasoilla pitämään entistä merkittävämpi ja laadukkaampi osuus pääomaa lainanantoa vastaan. En ole enää täällä - mutta monet teistä ovat - mutta kävi miten kävi, se on tämän rahoituskriisin väistämätön tulos - ei välittömästi, ei ehkä keskipitkällä aikavälillä, mutta pitkällä aikavälillä niin käy varmasti. Jos katsoisin kristallipallooni, niin näkisin sen tapahtuvan tulevina vuosina. Keskusteltavana on siis prosenttiosuus. Ihmiset tietävät minun näkemykseni asiasta. Minulla on ollut asiasta erittäin vahva näkemys kauan aikaa.
<P>
Ministerineuvostossa ja Euroopan parlamentissa on jätetty useita tarkistuksia yhden jos toisen asian "pakoteistä", joita virkamieheni pyynnöstäni vastustavat voimakkaasti, koska uskon vakaasti siihen, että viisi prosenttia jostakin on parempi kuin 55 prosenttia nollasta. Mitä enemmän pakoteitä on - meillä voi olla 5, 10, 15 prosenttia - 15 prosenttia nollasta on silti nolla. Siksi olen tyytyväinen mahdollisuuteen, että komissio palaa vuoden lopussa julkaistavassa kertomuksessaan tähän nimenomaiseen asiaan varmistaakseen sen, että sanamuoto on melko tiukka. Olen vahvasti sitä mieltä, koska en halua nähdä erityisiä pakoteitä. Hyväksyn kuitenkin sen, mitä Sharon Bowles ja muut ovat sanoneet arvopaperistamisen hyödyistä pääomamarkkinoille. Toivon, etten ole koskaan antanut vaikutelmaa, etten hyväksyisi.
<P>
Lopuksi haluan puhemiehen tavoin toivottaa parlamentista pian poistuville parlamentin jäsenille kaikkea hyvää tulevilla urillaan, mitä ne sitten ovatkin. Olen tuntenut useimmat heistä jossain ominaisuudessa niiden viiden vuoden aikana, jotka olen ollut täällä, ja arvostan heidän panostaan, vaikka en olekaan aina ollut samaa mieltä heidän kanssaan. Minun ei varmaankaan pitäisi nostaa esiin ketään erityistä henkilöä, mutta haluan mainita erikseen John Purvisin tässä suhteessa. Olen aina pitänyt hänen neuvojaan viisaina, punnittuina, harkittuina muttei dogmaattisina, ja toivotan erityisesti hänelle oikein menestyksekästä tulevaisuutta.
<SPEAKER ID="091" NAME="Othmar Karas">
esittelijä. - (DE) Arvoisa puhemies, hyvät parlamentin jäsenet, aluksi kiitän teitä tuestanne ja viestistä, jonka lähetämme säästäjille, yrityksille, pankeille ja rahoitusmaailmalle.
<P>
Keskustelu oli erittäin avoin. Siinä korostettiin myös heikkouksia ja tarvetta jatkokehitykseen. Voin kertoa teille, että kaikki toivomuksenne sekä arvostelunne ja varauksenne otettiin huomioon neuvotteluissa ja että yritimme sisällyttää ne johdanto-osan kappaleisiin ja tarkistuspyyntöihin. Tänään ei ole sanottu mitään, mitä ei ole otettu huomioon esitellyssä sopimuksessa - joissain tapauksissa niiden osuus ei ole suuri - mutta kaikki on otettu huomioon.
<P>
Siksi on täysin selvää, että tämä on tärkeä askel eteenpäin, mutta se ei ole lopullinen askel, koska me ilmoitamme uusista toimista ja edistämme niitä tämän sopimuksen puitteissa ja täsmennämme tämän keskustelun suuntaa. Toisin sanoen keskustelu jatkuu, sen on jatkuttava. Pidän kuitenkin tärkeänä sitä, että lähetämme nyt, tällä vaalikaudella, selvän viestin siitä, että olemme päteviä, että haluamme lisätä luottamusta, turvallisuutta ja vakautta, että voimme reagoida nopeasti ja että tiedämme mitä tulevaisuudessa on vielä tehtävä. Vetoan siksi teihin, että te otatte tämän askelen yhdessä ja suurella enemmistöllä.
<P>
Paljon kiitoksia tästä keskustelusta.
<SPEAKER ID="092" NAME="Karsten Friedrich Hoppenstedt">
esittelijä. - (DE) Arvoisa puhemies, olen jo ilmaissut mielipiteeni tietyistä asioista puheenvuorojen ensimmäisellä kierroksella. Toteaisin kuitenkin vielä kerran oikein selvästi, että maailma, mukaan luettuna kumppanimme Yhdysvalloissa, Kiinassa ja muissa paikoissa, tarkkailee Euroopan unionia, neuvostoa, komissiota ja Euroopan parlamenttia nähdäkseen miten me reagoimme kriisiin. Olen jo sanonut, että reagointia on jo tapahtunut, minkä me havaitsemme tietyistä säännöistä, joita laaditaan uudelleen. Yhdysvalloissakin tapahtuu jotain jälleenvakuutusdirektiivin alalla ja muilla aloilla, kuten vakuuksissa. Opetus on se, että jos meillä eurooppalaisilla ei ole käsissämme mitään konkreettista, niin kumppanimme eivät reagoi.
<P>
Viime kuussa ja tässä kuussa me teimme päätöksiä, ja saimme ne lähtemään liikkeelle ja me onnistuimme löytämään kohtuulliset ratkaisut yhdessä neuvoston kanssa.
<P>
Käytän jälleen kerran tilaisuutta hyväkseni ja kiitän komissiota, joka oli joskus aika lujaotteinen, ja neuvostoa, jonka kanssa me yritimme löytää järkevän ratkaisun yökokouksissa ja monissa kolmikantakokouksissa, koska vasta tunti sitten sekin hyväksyi saavuttamamme järkevän kompromissin.
<P>
Kiitän tietysti kollegoitani talous- ja raha-asioiden valiokunnassa, Pervenche Berès'tä ja Sharon Bowlesia ja muita, mutta myös henkilöstön jäseniä, joiden oli kannettava suuri osa taakasta.
<P>
Mielestäni on tärkeää muistuttaa jälleen kerran, että osallistuin Euroopan sisämarkkinoiden käyttöönottoon koordinaattoorina euron käyttöönoton aikana ja muihin vastaaviin asioihin. Ne ovat virstanpylväitä, joista on luonnollisesti saatu tietoa tähän työhön ja myös poliittiseen päätöksentekoon. On ollut ilo työskennellä teidän kaikkien kanssa, ja kiitän jälleen kerran kollegoitani, komissiota ja neuvostoa - olenkin jo sanonut sen - yhteistyöstä. Toivotan kaikille niille, jotka jäävät vapaaehtoisesti pois seuraavalta vaalikaudelta kaikkea hyvää tulevaisuudessa.
<P>
Tehtävää on paljon, mukaan luettuna sen viestin välittäminen, miten tärkeä Euroopan unioni on ja miten tärkeää työtä Euroopan parlamentti tekee. On myös tärkeää, että vaaleissa, jotka järjestetään Saksassa 7. kesäkuuta ja muualla 4.-7. kesäkuuta, ihmisten huomio kiinnitetään siihen, miten tärkeää työmme on. Toivon, että sitten äänestysprosentti on korkea. Jälleen kerran paljon kiitoksia kaikille ja kaikkea hyvää tulevaisuudessa. Tämä on minun viimeinen puheeni, kuten olen jo sanonut.
<SPEAKER ID="093" NAME="Puhemies">
(IT) Yhteiskeskustelu on päättynyt.
<P>
Äänestys toimitetaan tänään keskiviikkona 6. toukokuuta 2009.
<P>
Kirjalliset lausumat (työjärjestyksen 142 artikla)
<SPEAKER ID="094" NAME="Paolo Bartolozzi  " AFFILIATION="PPE-DE">
kirjallinen. - (IT) Arvoisa puhemies, hyvät parlamentin jäsenet, tarkistamalla direktiiviä luottolaitoksista, niiden omista varoista, suurista riskikeskittymistä, valvontajärjestelyistä ja kriisinhallinnasta Euroopan unioni on järjestämässä uudelleen koko järjestelmää.
<P>
Tarkistetulla direktiivillä poistettaisiin jäsenvaltioiden omia varoja koskeva harkintavalta, mikä estäisi valvontaa ja reilua kilpailua koskevien käytäntöjen yhdenmukaistamisen pankkien välillä. Nämä eroavaisuudet on korjattava yleisillä säännöillä, jotta tilintarkastuselimet ja keskuspankit voivat kohdata pankkijärjestelmän mahdollisen maksukyvyttömyyden, erityisesti valtioissa jotka ovat ottaneet euron käyttöön. Tarkistukset koskevat tarvetta tiukentaa rajat ylittävien pankkiyhtymien valvontaa.
<P>
Toimielinten välisten neuvottelujen käynnistäminen uudelleen Euroopan parlamentin ja neuvoston saavuttamasta sopimuksesta koski arvopaperistamisen nimellisarvolle säädettävää vähimmäisrajaa. Siinä viitataan riskin määrään, joka on pankkien omavastuu omissa taseissaan, kun ne käsittelevät strukturoituja tuotteita säästäjien kanssa.
<P>
Neuvostossa kaikki jäsenvaltiot äänestivät rajan pitämiseksi viidessä prosentissa. Sen nostaminen tekisi arvopaperistamismarkkinoiden elpymisestä mahdotonta eikä auttaisi tekemään markkinoista jälleen turvallisia.
<P>
(Istunto keskeytettiin klo 11.50, ja sitä jatkettiin klo 12.05.)
<SPEAKER ID="097" NAME="Andreas Mölzer" AFFILIATION="NI">
(DE) Arvoisa puhemies, viittaan työjärjestyksen 145 artiklaan. 24. huhtikuuta pidetyssä täysistunnossa ollessani poissa äänestyksestä Hans-Peter Martin väitti, että asiaton henkilö äänesti minun paikaltani laittomasti äänestyskortilla. Puhemies pystyi torjumaan väitteen heti vääränä.
<P>
Ymmärrän, että nyt, vaalikampanjan aikana monet kollegat ovat hermostuneita. Se tarkoittaa kuitenkin käytännössä minun syyttämistäni vilpistä, petoksesta ja perusteettomasta edusta. Se on syytös vakavasta rikoksesta. Hans-Peter Martin halventaa, arvostelee ja mustamaalaa Euroopan parlamenttia, sen jäseniä, jopa virkamiehiä sekä erityisesti itävaltalaisia kollegoitaan jälleen kerran julkisesti vääristelyillä, puolitotuuksilla ja valeilla, ja sietorajani on ylitetty. Vaadin kyseisen syytöksen perumista, anteeksipyyntöä ja tuomitsemista puhemiehistöltä.
<P>
(Suosionosoituksia)
<SPEAKER ID="098" NAME="Puhemies">
(EN) Kiitos, Andreas Mölzer. Kollegoina te tiedätte, että kone tarkistettiin viime kerralla ja havaittiin, ettei konetta käytetty muuten tai epäasianmukaisesti, joten asia on selvitetty.
<P>
Näen, että Hans-Peter Martin haluaa puheenvuoron. Saatte lyhyen puheenvuoron.
<P>
(Erimielistä mutinaa)
<SPEAKER ID="099" NAME="Hans-Peter Martin" AFFILIATION="NI">
(DE) Arvoisa puhemies, voisitteko pyytää hiljaisuutta saliin?
<P>
(Naurua)
<P>
Vai rangaistaanko minua ottamalla minulta pois päiväraha, jos uskallan huutaa "kansanäänestys"?
<P>
Minulla on oikeus tehdä henkilökohtainen huomautus työjärjestyksen 149 artiklan mukaan, torjun täysin sen, mitä kollegani juuri sanoi. Muistan sen, mitä tosiasiassa sanoin monien äärioikeiston edustajien poissaolosta ja takanani olevasta joukosta. Pidän siitä kiinni. Ja jos minua syytetään...
<P>
(Vastalauseita)
<P>
Kuulette täällä monia muita vastalauseita, jotka ovat niin kamalia, etten halua toistaa niitä julkisesti. Mutta sellaisia äärioikeiston edustajat ovat. Tiedämme sen historiasta, ja se on suuri vaara, joka on edessämme.
<P>
Mitä tulee syytöksiin toimieni laittomuudesta, muistuttaisin siitä, että minua on yritetty kriminalisoida useasti, mutta koskaan ei ole tehty rikostutkimusta, ei siksi, että Itävaltalaiset tuomarit tai yleiset syyttäjät olisivat ennakkoluuloisia, vaan koska he näkivät miten perusteettomia kyseiset syytökset olivat. Jos äärioikeiston edustajat käyvät nyt hyökkäykseen tällaisin perustein, äänestäjät saavat toimia tuomarina.
<P>
(Puhemies keskeytti puhujan.)
<SPEAKER ID="100" NAME="Puhemies">
(EN) Olemme kuunnelleet teitä. Sanoin, että asia on selvitetty. Se riittää. Kiitos.
<P>

<SPEAKER ID="101" NAME="Beniamino Donnici" AFFILIATION="ALDE">
(IT) Arvoisa puhemies, hyvät parlamentin jäsenet, arvoisa puhemies, kuten te tiedätte mutta monet kollegani eivät, siksi että puheenjohtajisto ei ole antanut juuri mitään tietoja asiasta, josta vaietaan, Euroopan yhteisöjen tuomioistuin on lopulta antanut tuomion pitkässä kiistassa, joka on valitettavasti saattanut minut vastakkain Euroopan parlamentin ja Achille Occhetton kanssa.
<P>
Tuomioistuin on kumonnut päätöksen, jonka Euroopan parlamentti teki 24. toukokuuta, olla vahvistamatta jäsenyyttäni kansallisten viranomaisten ilmoituksen jälkeen, ja Euroopan parlamentti on määrätty maksamaan kustannukset. Tuomioistuimen oikea-aikaisen päätöksen tarkoituksena oli palauttaa parlamentin laillinen kokoonpano ennen vaalikauden päättymistä, mutta puhemies Pöttering esitti parlamentille 4. toukokuuta kello 17.00 yksipuolisen, epämääräisen ja sekavan kuvauksen tapauksesta, ja pyysi jälleen kerran oikeudellisten asioiden valiokuntaa vahvistamaan jäsenyyteni, vaikka tiesi aivan hyvin, että se oli pelkkä tosiasia. Sen lisäksi hän ei myöskään pyytänyt komissiota ylimääräiseen kokoukseen, koska se oli vaalikauden viimeinen täysistunto, ellei hän päätä jatkaa mandaattiani seuraavallekin vaalikaudelle.
<P>
Pyydän puheenjohtajaa siksi korjaamaan tämän uuden törkeän virheen huomenna Euroopan yhteisöjen tuomioistuimen tuomion noudattamiseksi. Arvoisa puhemies, olisin toivonut, että Euroopan parlamentti olisi säästynyt tältä raskaalta oikeudelliselta tappiolta, ja tarjoan kaikesta huolimatta vilpittömät tervehdykseni teille ja kollegoilleni.
<SPEAKER ID="102" NAME="Puhemies">
(EN) Kiitos, Beniamino Donnici. Huomautuksenne on pantu merkille, ja puhemies antaa tietysti lausunnon maanantai-iltapäivänä. Huomautuksenne välitetään puhemiehistön kokoukselle tänä iltapäivänä.
