<CHAPTER ID="1">
<SPEAKER ID="1" LANGUAGE="" NAME="" AFFILIATION="puhemies">
<SPEAKER ID="2" LANGUAGE="" NAME="Puhemies." AFFILIATION="">
<P>
   Julistan Euroopan parlamentin torstaina 9. lokakuuta 2003 keskeytetyn istuntokauden uudelleen avatuksi.(1) 
<SPEAKER ID="3" LANGUAGE="" NAME="" AFFILIATION="Edellisen istunnon pöytäkirjan hyväksyminen – Vastaanotetut asiakirjat – Vetoomukset – Määrärahojen siirrot – Parlamentin kokoonpano – Valiokuntien ja valtuuskuntien kokoonpanot:"/>
<SPEAKER ID="4" LANGUAGE="" NAME="Puhemies." AFFILIATION="Keskiviikko">
<P>
   Puheenjohtajakokouksen torstaina 15. lokakuuta 2003 pidetyssä kokouksessa työjärjestyksen 110 ja 110 a artiklan mukaisesti laaditun esityslistaluonnoksen lopullinen versio on jaettu. Siihen on esitetty seuraavia muutoksia:(1)
<P>
UEN-ryhmä on esittänyt pyynnön jäsen Queirón puolustustarvikkeista laatiman mietinnön (A5-0342/2003) palauttamiseksi valiokuntaan työjärjestyksen 144 artiklan mukaisesti. 
<SPEAKER ID="5" LANGUAGE="" NAME="Queiró (UEN )." AFFILIATION="(PT">
<P>
   – ) Arvoisa puhemies, puheenvuoroni koskee työjärjestystä. Pyydän ryhmäni puolesta, että mietintö palautetaan valiokuntaan työjärjestyksen 154 artiklan mukaisesti. Tapahtumien kulku on se, että ulkoasioiden, ihmisoikeuksien sekä yhteisen turvallisuuden ja puolustuspolitiikan valiokunnassa käydyn keskustelun jälkeen hyväksyttiin yhteisön puolustustarvikepolitiikasta mietintö, jonka esittelijänä olen minä ja joka on merkitty tämän viikon keskiviikon esityslistaluonnokseen. Puheenjohtajakokouksessa päätettiin – ja juuri tämä onkin ongelmallista – että mietintö olisi laadittava työjärjestyksen 162 a artiklan mukaisesti eli valiokuntien tehostettua yhteistyötä koskevan menettelyn mukaisesti. Näin ollen huomautusten tekeminen perusteksteistä kuului ulkoasioiden valiokunnalle ja lausunnon antaminen teollisuus-, ulkomaankauppa-, tutkimus- ja energiavaliokunnalle. Uudelleen muotoiltu mietintö ei ole johdonmukainen ja eroaa ulkoasioiden valiokunnan laatimasta mietinnöstä, mikä johtuu tämän uuden artiklan tulkinnasta.
<P>
Ongelman ratkaisemiseksi esitän nyt mietinnön palauttamista valiokuntaan. Pyyntömme tarkoituksena ei ole saada muutosta siihen, mitä valiokuntakäsittelyssä on jo hyväksytty, tai kyseenalaistaa teollisuusvaliokunnan asemaa. Kuten jo sanoin, haluamme varmistaa sen, että teollisuusvaliokunnan lausunto saadaan johdonmukaisesti sisällytettyä tähän mietintöön sen yhtenäisyyden säilyttämiseksi, mitä ei ehditty tehdä ajoissa. Vetoan siis kollegoihini, jotta he tukisivat asiaa koskevaa pyyntöäni, sillä pyrkimyksenäni on ainoastaan löytää rakentava ratkaisu tähän ongelmaan, jonka syntymiseen minulla itselläni ei muuten ole ollut minkäänlaista osuutta. 
<SPEAKER ID="6" LANGUAGE="" NAME="" AFFILIATION="(Parlamentti hyväksyi pyynnön.)">
<P>
Koska mietintö palautetaan valiokuntaan, PPE-DE-ryhmä ja GUE/NL-ryhmä ovat pyytäneet, että siihen sisällytetään keskiviikkona Brokin mietinnöstä käytävän keskustelun jälkeen neuvoston ja komission julkilausumat EU:n jaVenäjän tulevasta huippukokouksesta Tšetšenian tilanne mukaan lukien – aiheesta ei esitetä päätöslauselmia. 
<SPEAKER ID="7" LANGUAGE="FI" NAME="Suominen (PPE-DE )." AFFILIATION="">
<P>
   – Arvoisa puhemies, Venäjän ja Euroopan unionin huippukokous pidetään ensi viikolla, ja Tšetšeniassa on juuri pidetty vaalit, joita ei parhaalla tahdollakaan voi pitää ihan sellaisina presidentinvaaleina kuin mihin me olemme länsimaissa tottuneet. Kaiken lisäksi Venäjä on meitä lähellä oleva suurvalta, ainakin suuri valta, jonka asioista me emme todellakaan ole liikaa puhuneet. Me olemme käsitelleet täällä kaukaisempiakin asioita erillisissä keskusteluissa.
<P>
Tšetšenian sota ei ole muuttunut miksikään, vaan se vaatisi käsittelyä. Siitä syystä ehdotan tätä erillistä keskustelua ja puhun sen puolesta hyvin voimakkaasti. Kaikki kunnia näille muille ehdotetuille keskusteluille, mutta ne ovat aiheeltaan meistä kuitenkin jonkin verran kaukaisempia. 
<SPEAKER ID="8" LANGUAGE="FR" NAME="Cohn-Bendit (Verts/ALE )." AFFILIATION="">
<P>
   – Arvoisa puhemies, hyvät kollegat, en usko, että meidän ryhmämme tai minun itseni voitaisiin epäillä vastustavan keskustelua Tšetšeniasta. Katson kuitenkin, että tuollainen keskustelu olisi käytävä päätöslauselman pohjalta.
<P>
Siinä ei olisi mitään järkeä, sillä kaikkihan tuntevat tilanteen! Ehdotamme omasta puolestamme, että Tšetšeniasta käytäisiin keskustelu päätöslauselman pohjalta mini-istunnossa kahden viikon kuluttua. Kyse on toki ajankohtaisesta aiheesta, mutta siitä olisi pitänyt keskustella ja äänestää jo edellisessä mini-istunnossa. Mielestäni Bolivian tilanne on nyt kaikkein ajankohtaisin aihe, johon Euroopan parlamentin olisi otettava kantaa päätöslauselman pohjalta.
<P>
Emme siis halua keskustella Tšetšeniasta ilman päätöslauselmaa ja ehdotamme, että sellainen keskustelu käydään mini-istunnossa päätöslauselman pohjalta. 
<SPEAKER ID="9" LANGUAGE="FR" NAME="Wurtz (GUE/NGL )." AFFILIATION="">
<P>
   – Arvoisa puhemies, tähän on ehkä löydettävissä molempia osapuolia tyydyttävä ratkaisu: ehdotan, että hyväksymme kahden ryhmämme yhteisen ehdotuksen Tšetšenian käsittelemiseksi keskiviikkona iltapäivällä ja samalla siirrämme Bolivian käsittelyn keskiviikkoiltaan, jolloin vain komissio olisi siis tilaisuudessa läsnä. Jos päädymme tähän ratkaisuun, uskon, että meillä molemmilla on tilaisuus lausua käsityksemme Tšetšeniasta ja kertoa myös mielipiteemme niistä verisistä sortotoimista, jotka ovat johtaneet Boliviassa viikon aikana lähes 80 ihmisen kuolemaan, mitä ei pidä unohtaa. 
<SPEAKER ID="10" LANGUAGE="" NAME="" AFFILIATION="(Parlamentti äänesti molemmista asioista ja päätti lisätä keskiviikon esityslistalle neuvoston ja komission julkilausumat EU:n ja Venäjän huippukokouksesta päätöslauselmineen sekä komission julkilausuman Boliviasta.)">
<P>
(2) 
<SPEAKER ID="11" LANGUAGE="" NAME="" AFFILIATION="Muut muutokset käsittelyjärjestykseen:"/>
<SPEAKER ID="12" LANGUAGE="IT" NAME="Tajani (PPE-DE )." AFFILIATION="">
<P>
   Arvoisa puhemies, Roomassa sattui viime perjantaina erittäin vakava välikohtaus, joka loukkaa tiedonvälityksen vapautta Euroopan unionissa: tuomioistuin antoi määräyksen suorittaa etsintä erään merkittävän sanomalehden toimitiloissa uutisaineiston takavarikoimiseksi. Puhun tässä lehtimiehenä puhemiehelle, joka myöskin on lehtimies. Etsintä kesti 13 tuntia, ja poliisi takavarikoi lehden tiloissa runsaasti aineistoa, vaikka väitettynä rikoksena on vain lehtiartikkelissa esitetty kunnianloukkaus.
<P>
Italialainen tuomioistuin ei ottanut huomioon määräyksessään Euroopan unionin neuvoston ja Euroopan ihmisoikeustuomioistuimen päätöksiä, joissa on useasti vahvistettu lehtimiesten oikeus olla paljastamatta tiedonlähteitään. Haluaisin mainita jäsenvaltioille osoitetun, 8. maaliskuuta 2000 annetun unionin neuvoston suosituksen R-2000/7 sekä tunnetun Goodwin-tuomion, jossa ihmisoikeustuomioistuin vahvisti lehtimiesten lakisääteisen oikeuden ammattisalaisuuden säilyttämiseen. Lisäksi mainitsen aivan tuoreen, 15. heinäkuuta 2003 annetun tuomion N:o 33400, jonka mukaan työtiloissa suoritettava etsintä lehtimiesten lähteiden löytämiseksi merkitsee sanavapauden vakavaa loukkaamista. Tuon etsinnän tekijöiden tavoitteena oli selvittää, ketkä olivat vastuussa tietojen vuotamisesta tuomioistuimista, mutta sekään ei ole riittävä peruste tuollaisten menetelmien käytölle.
<P>
Arvoisa puhemies, olen jo esittänyt vetoomuksen tiedonvälityksen vapauden puolesta sekä omassa maassani että koko Euroopan unionissa. Pyydän Euroopan parlamenttia puuttumaan tähän asiaan. 
<SPEAKER ID="13" LANGUAGE="NL" NAME="Beysen (NI )." AFFILIATION="">
<P>
    Arvoisa puhemies, minulla oli viime viikolla tilaisuus vierailla Romaniassa, jossa seurasin kansanäänestyksen valmisteluja. Minun on todettava, että tuo kansanäänestys on demokraattisten oikeuksien noudattamisen irvikuva. En ole vielä koskaan nähnyt vaalivalmisteluissa harjoitettavan niin paljon vilppiä kuin nyt Romaniassa.
<P>
Ihmisille lupailtiin esimerkiksi, että hallitus maksaa heidän kaasu- ja sähkölaskunsa, jos he osallistuvat kansanäänestykseen, ja kaupunginjohtajille tarjottiin ilmaisia matkoja Kiinaan, jos he kannattavat kansanäänestystä aktiivisesti.
<P>
Kaksi tuntia ennen äänestyspaikkojen sulkemista äänestysprosentti oli vain 45. Mikä pahinta, kerrottiin myös ilmaisunvapauden rajoittamisista. Vaikkemme itse olisikaan aina samaa mieltä tiettyjen puolueiden ajattelusta, mutta jos huomaamme viranomaisten yksinkertaisesti poistaneen nettisivuilta merkittävän oppositiopuoleen PRM:n näkökulman, parlamentin on järjestettävä tutkimus kyseisen kansanäänestyksen järjestelyiden aikana esiintyneistä sääntöjenvastaisuuksista. 
<P>
Meidän olisi hyvä reagoida tähän, sillä Romaniahan on hakenut EU:n jäsenyyttä. 
<SPEAKER ID="14" LANGUAGE="NL" NAME="Corbey (PSE )." AFFILIATION="">
<P>
    Arvoisa puhemies, ilmoititte meille torstaina 9. lokakuuta vastaanottaneenne yhteisen kannan lääkelainsäädännön tarkistamisesta. Tämä on merkittävä säädös, ja jos yhteinen kanta hyväksytään, seurauksena on lääkkeiden hintojen tuntuva korotus useissa maissa, ei ainoastaan nykyisissä jäsenvaltioissamme, vaan myös EU:hun toukokuussa 2004 liittyvissä maissa. Liittymässä olevien maiden kansanterveysasioista vastaavat ministerit esittivät hiljattain valituksen tästä yhteisestä kannasta ja menettelystä, jossa siihen on päädytty. 
<P>
Liittymässä olevat maat ovat neuvotelleet perussopimuksista ja tehneet päätöksiä vanhan lainsäädännön perusteella. Kyseessä oleva uusi lainsäädäntö on isku kymmenen uuden jäsenvaltion hallituksille ja väestölle, sillä se todellakin aiheuttaa niille suuria kustannuksia niiden voimatta sanoa asiaan mitään. Tämä ei juurikaan ole esimerkki hyvästä hallinnointitavasta.
<P>
Kysymys onkin nyt siitä, kuinka me täällä parlamentissa voisimme toimia tässä asiassa. Meidän on joka tapauksessa mietittävä, kuinka uusien jäsenvaltioiden edut voidaan ottaa asianmukaisesti huomioon. Työjärjestyksemme 76 artiklan mukaan yhteisessä kannassa on viitattava asiasta vastaavaan valiokuntaan ja niihin valiokuntiin, joilta on pyydetty lausuntoa ensimmäisessä käsittelyssä. Koska uusille jäsenvaltioille saattaa nyt aiheutua merkittäviä seurauksia, olisi myös syytä pyytää Euroopan parlamentin ulkoasioiden, ihmisoikeuksien sekä yhteisen turvallisuuden ja puolustuspolitiikan valiokunnan lausuntoa toisessa käsittelyssä, koska sillä on varmasti parhaat edellytykset määrittää uusien jäsenvaltioiden edut. Tässä erikoistilanteessa kehotan teitä siis pyytämään lausuntoa ulkoasioiden, ihmisoikeuksien sekä yhteisen turvallisuuden ja puolustuspolitiikan valiokunnalta. 
<SPEAKER ID="15" LANGUAGE="" NAME="Puhemies." AFFILIATION="">
<P>
   – Tässä on edettävä asianmukaisia menettelyjä noudattaen. Mainitsittekin juuri ne menettelyt, joiden mukaisesti asiaa on käsiteltävä. 
<SPEAKER ID="16" LANGUAGE="EN" NAME="Hyland (UEN )." AFFILIATION="(Suosionosoituksia)">
<P>
    Arvoisa puhemies, minua ilahdutti se, että Eurooppa-neuvoston kokoukseen Brysseliin viime viikolla kerääntyneet 25 valtion- ja hallitusten päämiestä onnittelivat yhdessä Paavi Johannes Paavali II:a hänen oltuaan virassaan 25 vuoden ajan. Paavi on yksi vuosituhannen vaihteen merkkihenkilöistä, ja olemme nyt parhaillamme yhdistämässä lähes puolen vuosisadan ajan jakautuneena olleen Euroopan. Paavi on auttanut merkittävästi raja-aitojen kaatamisessa ja toisen maailmansodan viimeisen, surullisen luvun sulkemisessa. Arvoisa puhemies, toivon, että lähetätte parlamentin puolesta viestin, jossa Eurooppa-neuvoston tavoin onnitellaan Paavi Johannes Paavalia ja toivotetaan hänelle menestystä hänen jatkaessaan rauhantyötään kaikkialla maailmassa.
<SPEAKER ID="17" LANGUAGE="" NAME="Puhemies." AFFILIATION="">
<P>
   – Jäsen Hyland, välitin parlamentin puolesta tämänkaltaiset toivotukset viime torstaina. 
<SPEAKER ID="18" LANGUAGE="FR" NAME="Grossetête (PPE-DE )." AFFILIATION="">
<P>
   – Arvoisa puhemies, haluaisin palata siihen, mitä jäsen Corbey juuri sanoi lääkedirektiivin toisesta käsittelystä, ja kiinnittää huomionne siihen, että meidän on toimittava hyvin tiukoissa aikarajoissa, eikä lääkkeiden hinnoista ole keskusteltu toisessa käsittelyssä sen paremmin kuin ensimmäisessäkään. Mielestäni asioita ei siis pidä sekoittaa keskenään, ja meidän on ennen kaikkea syytä olla viivyttelemättä, sillä Italian puheenjohtajuuskausi päättyy joulukuun lopussa ja meidän vaalikautemme huhtikuun lopussa. Korostan, kuinka välttämätöntä on, että saamme mahdollisimman pian aikaan eurooppalaisen lääkealan lainsäädännön. 
<SPEAKER ID="19" LANGUAGE="IT" NAME="Fava (PSE )." AFFILIATION="">
<P>
   Arvoisa puhemies, Sisiliaan kuuluvan Lampedusan saaren edustalla hukkui joitain päiviä sitten 22 ihmistä. He olivat lähteneet matkaan Somaliasta ja maksaneet kukin 1 200 Yhdysvaltain dollaria vain päätyäkseen kuolemaan yrittäessään päästä Eurooppaan. Vuoden alusta lähtien Lampedusalla on noussut maihin 7 000 pakolaista paetakseen lähellä Eurooppaa sijaitsevilta alueilta, joilla tilanne on epätoivoinen. Tämä on hyvin järkyttävää, ja on huolestuttavaa, että suhtaudumme siihen välinpitämättömästi ja alistuneesti.
<P>
Brysselin huippukokouksessa jotkin unionin suurista jäsenvaltioista osoittivat selvästi olevansa täysin haluttomia tarkastelemaan mahdollisuutta määrätä unionissa kiintiöt laillista maahanmuuttoa varten. Puheenjohtajavaltio Italia on ilmoittanut kantanaan, että laittoman maahanmuuton keskeisten torjuntatoimien organisoimisen on kuuluttava unionille eikä jäsenvaltioille. Olemme asiasta samaa mieltä ja siksi pahoittelemme, ettei puheenjohtajavaltio onnistunut voittamaan tuota haluttomuutta ja kirjaamaan huippukokouksen päätelmiin jotain tehokkaampaa kuin vain laillisen ja laittoman maahanmuuton välistä suhdetta käsittelevän selvityksen, joka sinänsä on epäilemättä hyödyllinen selvitys, mutta täysin riittämätön keino sen varmistamiseksi, että unioni reagoi asianmukaisesti tällaiseen tragediaan. 
<SPEAKER ID="20" LANGUAGE="EL" NAME="Zorba (PSE )." AFFILIATION="">
<P>
    Arvoisa puhemies, haluaisin kiinnittää huomionne siihen, että unionin tiedotusverkoston rahoituksen muutoksista ja jäsenvaltioissa sijaitsevien unionin edustustojen tiedotusosastojen sulkemisesta, kun ne yhdistetään Euroopan parlamentin vastaaviin yksikköihin, aiheutuu ongelmia, jotka liittyvät Euroopan kansalaisille tiedottamiseen ja heidän tietojensa pitämiseen ajan tasalla. Tiedottamista ja aineiston saatavuutta ei pidä missään tapauksessa heikentää, varsinkaan nyt kun Euroopan parlamentin vaalit ovat pian käsillä. Siksi pyydänkin teitä varmistamaan, että Eurooppa-tiedotuspisteiden toimintaedellytykset taataan tulevalla kaudella. 
<SPEAKER ID="21" LANGUAGE="" NAME="Puhemies." AFFILIATION="">
<P>
   – Asianomainen parlamentin jäsen voi halutessaan olla yhteydessä avustajiini esittämäänsä pyyntöön liittyvien yksityiskohtien selvittämiseksi. Vakuutan teille, että puhemiehistö on täysin tietoinen tästä ongelmasta, ja esiin tuomiinne kysymyksiin on tarkoitus puuttua aktiivisesti ja päättäväisesti. 
<SPEAKER ID="22" LANGUAGE="EN" NAME="Harbour (PPE-DE )." AFFILIATION="">
<P>
    Arvoisa puhemies, toivoin voivani kiinnittää huomionne tähän asiaan hiukan aiemmin, sillä se koskee ensi viikon esityslistaa, mutta toivon, että voitte ottaa tämän huomioon nyt.
<P>
Asiani koskee ehdotusta siitä, että komissiolta saataisiin 6. marraskuuta 2003 julkilausuma aiheesta "Fordin työntekijöitä irtisanottiin Genkissä".
<P>
Olen työskennellyt autoteollisuudessa lähes 30 vuoden ajan, joten tunnen suurta myötätuntoa niitä Genkissä työskennelleitä ja monia muita, kuten myös omaan vaalipiirini kuuluvia alan työntekijöitä kohtaan, joita tällainen saneeraus koskettaa. 
<P>
Mutta kyseinen asiakirja keskittyy vain tähän yhteen tapaukseen. Tietojeni mukaan Fordin Genkin-tehdas jäisi edelleen toimintaan, ja nyt on vain kyse tuotannon uudelleenjärjestelystä lopettamalla yksi työvuoro, sillä Ford haluaa tuotannon vastaavan paremmin kysyntää. Jos me toisimme esiin eri puolilla Eurooppaa esiintyvät samanlaiset tapaukset, niistä riittäisi keskustelua viikon jokaisena päivänä. Siksi pyytäisinkin teitä – ja toivon kollegojeni kannattavan tätä – laventavan julkilausumaa siten, että se käsittää meidät kaikki, erityisesti itseni kaltaiset henkilöt, joiden vaalipiireissä on autoteollisuuden työntekijöitä. Voisimmeko pyytää komissiota antamaan julkilausuman Euroopan unionin autoteollisuusalan työllisyysnäkymistä? Näin kollegat, joita Genkin tapaus koskettaa, voisivat tuoda käsityksensä esiin.
<P>
Silloin komissiolla todellakin olisi erityinen kiinnostus asiaan, mutta haluaisin vain huomauttaa teille, että jonkin yksittäisen yrityksen toimet tuotannon ja kysynnän yhteensovittamiseksi eivät sitä vastoin kiinnosta sitä millään tavoin. Me kuitenkin haluaisimme kuulla käsityksiä näin tärkeän alan tulevaisuudennäkymistä.
<P>
Arvoisa puhemies, haluaisinkin omasta puolestani ja muiden puolesta pyytää teitä esittämään puheenjohtajakokoukselle, että se kehottaisi komissiota laatimaan julkilausuman tältä pohjalta. Meidän kaikkien kannalta olisi paljon mielekkäämpää olla osallisina tässä keskustelussa. 
<SPEAKER ID="23" LANGUAGE="" NAME="Puhemies." AFFILIATION="">
<P>
   – Jäsen Harbour, voin ottaa tämän asian esille puheenjohtajakokouksessa, sillä aikaa on vielä hiukan jäljellä, mutta minulla itselläni ei ole valtuuksia muuttaa täysistunnossa hyväksyttyä esityslistaa. 
<SPEAKER ID="24" LANGUAGE="IT" NAME="Santini (PPE-DE )." AFFILIATION="">
<P>
   – Arvoisa puhemies, minunkin puheenvuoroni koskee niitä kauhistuttavia onnettomuustilanteita, joista on valitettavasti tulossa yhä yleisempiä Italian rannikolla. Kuten kollegani juuri kertoi, Lampedusalla selvitetään parhaillaankin, kuinka moni menetti henkensä tuossa viimeisimmässä haaksirikossa, joka oli joka tapauksessa todella järkyttävä onnettomuus.
<P>
Puheenjohtajavaltio Italian syyttely on mielestäni hyvin ponneton ja varsin epätotunnainen tapa yrittää puuttua tähän ongelmaan. Syytökset voitaisiinkin kenties kohdistaa niihin maihin, jotka eivät ole ottaneet vaarin Italian puheenjohtajuuskauden suosituksista ja panoksesta ja jotka oman suvereniteettinsa suojiin itsekkäästi vetäytyen kieltäytyvät hyväksymästä yhteisiä sääntöjä laittoman maahanmuuton torjumiseksi.
<P>
Arvoisa puhemies, myös meillä on kuitenkin velvollisuutemme, ja juuri tähän toivon teidän puuttuvan. Meillä on täällä parlamentissa käsiteltävänämme useita hankkeita, jotka koskevat ihmiskaupan ja laittoman maahanmuuton torjuntaa, yhteisiä turvapaikkasääntöjä, kotouttamistoimia sekä kolmansille maille annettavaa tukea tiedon levittämiseksi maastamuuttoa harkitseville ja heidän varoittamiseksi Näiden kysymysten käsittely on kuitenkin edelleen umpikujassa. Meidän ei pidä ryhtyä tavanomaiseen tarkistusruljanssiin, vaan kiirehdittävä näiden asioiden käsittelyä, sillä hätätilanteeseen on reagoitava viipymättä eikä tavanomaisen vastuuttoman lepsusti, mikä on tyypillistä niille, jotka suosivat byrokratiaa toiminnan tehokkuuden kustannuksella. 
<SPEAKER ID="25" LANGUAGE="" NAME="Puhemies." AFFILIATION="">
<P>
   – Koska jo kaksi jäsentä on nyt puuttunut tähän kysymykseen, haluaisin mainita siitä jotain lyhyesti. Tampereella lokakuussa 1999 pidetyn ylimääräisen huippukokouksen jälkeen Euroopan komissio on tehnyt lukuisia direktiiviehdotuksia. Euroopan parlamentti on tähän asti aina toiminut aikataulun mukaisesti. On kuitenkin kuusi tapausta, joissa me olemme tehneet oman tehtävämme, mutta neuvosto on toistaiseksi ollut toimimatta, minkä toin esiin parlamentin puolesta Eurooppa-neuvoston kokouksessa viime viikolla. Jotkin näistä asioista ovat olleet neuvoston asialistalla jo yli kahden vuoden ajan. Tässä asiassa todellakin esiintyy ongelma, mutta se ei johdu parlamentista, vaan neuvostosta ja jäsenvaltioista. 
<SPEAKER ID="26" LANGUAGE="ES" NAME="Gasòliba i Böhm (ELDR )." AFFILIATION="">
<P>
   – Arvoisa puhemies, Euroopan unionissa on toiminnassa maaseudun tiedotuskeskusten verkosto, jonka perustehtävänä on antaa maatalousalalla työskenteleville eurooppalaisille tietoa unionin maatalouspolitiikoista. Näistä Carrefour-tiedotuskeskuksista 138 toimii yhteistyössä julkisten elinten ja voittoa tavoittelemattomien yksityisten tahojen kanssa, ja ne ovat olleet erittäin hämmentyneitä Euroopan komission lehdistö- ja viestintäpalvelun 29. syyskuuta tekemästä päätöksestä, jonka mukaan niiden toimintakustannusten kattamiseen ei enää myönnetä tukea.
<P>
Mielestäni parlamentin olisi otettava kantaa asiaan, sillä kyseinen komission päätös heikentää vakavasti näiden keskusten toimintaa, vaikka ne ovat tärkeimpiä keinojamme lähestyä kansalaisia. Pyytäisin siksi teitä puuttumaan tähän asiaan ja varmistamaan Carrefour-keskusten toimintaedellytykset, jotta kansalaisille voitaisiin maaseudulla tiedottaa Euroopan unionin maatalouspolitiikoista. 
<SPEAKER ID="27" LANGUAGE="" NAME="Puhemies." AFFILIATION="">
<P>
   – Voimme pyyntönne mukaisesti seurata tilannetta.
<SPEAKER ID="28" LANGUAGE="EL" NAME="Patakis (GUE/NGL )." AFFILIATION="">
<P>
    Arvoisa puhemies, pasifistien toiminnan kriminalisointi jatkuu Kreikassa, kun oikeuteen on nyt haastettu viisi rauhanpuolustajaa, jotka tuhansien muiden tavoin ilmaisivat kreikkalaisten vastustavan Jugoslavian kansaa vastaan käytyä likaista imperialistista sotaa. Osana tuota taistelua oli Naton ajoneuvokolonnien kulun estäminen, mihin kyseiset viisi rauhanpuolustajaa myös osallistuivat. Vaikka heidät päästettiin kuulustelujen jälkeen vapaiksi, heidät on haastettu uudelleen tuomioistuimeen 29. lokakuuta.
<P>
Lisäksi hiljattain tuomittiin Kaikkien työläisten sotilaallinen rintama -nimisen ammattiyhdistysliikkeen johtohenkilöitä, jotka vastustivat työntekijöiden oikeuksien ja työelämään liittyvien oikeuksien rikkomisia, lakkoilijoille langetettuja tuomioita ja lähes kaiken lakkoilun julistamista laittomaksi ja vääräksi. Samantapaisia oikeudenkäyntejä on järjestetty ja järjestetään edelleenkin maatalousalan ammattiliittolaisia vastaan. Pyrkimyksenä on pelotella ruohonjuuritason liikehdintää ja pysäyttää sen eteneminen. Tämä on osa työelämään liittyvien oikeuksien ja demokraattisten oikeuksien kumoamista ja suurliike-elämän määräämän uuden järjestyksen tuomista väkisin kaikille aloille. Tällainen toiminta on tuomittava yksiselitteisesti, ja on ryhdyttävä toimiin demokraattisten oikeuksien kaikenlaisten kaventamisyritysten torjumiseksi, sillä muutoin meitä odottaa synkeä tulevaisuus. Joka tapauksessa työntekijät ja yleensäkin kansalaisemme reagoivat tällaiseen yhä voimakkaammin. 
<SPEAKER ID="29" LANGUAGE="FI" NAME="Kauppi (PPE-DE )." AFFILIATION="">
<P>
   – Arvoisa puhemies, haluaisin kiinnittää kollegoiden huomion erääseen tärkeään, tämän toimielimen tulevaisuuden kannalta keskeiseen kysymykseen eli parlamentin jäsenten ohjesääntöasiaan. Ymmärtääkseni viime viikolla jäsenvaltioiden pysyvien edustajien komitea COREPER on palauttanut parlamentin esityksen uudeksi ohjesäännöksi takaisin parlamentin käsittelyyn. Haluaisin nyt kysyä tässä täysistunnon kuullen, miten parlamentin on tarkoitus jatkaa tästä, jotta saamme uuden entistä avoimemman ja yhtenäisemmän ohjesäännön hyväksyttyä vielä ennen vaaleja, ja mitä menettelyä käyttäen on tarkoitus käsitellä tämä asia, niin että voimme siirtyä tulevalla vaalikaudella eurovaalien jälkeen uuteen, entistä parempaan järjestelmään. Haluaisin kuulla teidän näkökantanne puhemiehenä asiaan. 
<SPEAKER ID="30" LANGUAGE="" NAME="Puhemies." AFFILIATION="">
<P>
   – Saatte kyllä kuulla sen, mutta ette välittömästi, sillä se vaatii hiukan kypsyttelyä. 
<SPEAKER ID="31" LANGUAGE="PT" NAME="Nogueira Román (Verts/ALE )." AFFILIATION="">
<P>
   – Arvoisa puhemies, Sisilian rannikon edustalla hukkui hiljattain suuri määrä maahanmuuttajia. Ihmettelen, milloin Euroopan unioni aikoo luopua paatuneesta ja tuomittavasta välinpitämättömyydestään tällaisia traagisia kuolemia kohtaan? Ihmettelen myös, milloin me itse Euroopan parlamentin jäseninä omistamme edes yhden minuutin hiljaisuuden muistellaksemme näitä ihmispoloja, jotka olivat tulossa etsimään parempaa elämää maistamme. 
<SPEAKER ID="32" LANGUAGE="FR" NAME="Zrihen (PSE )." AFFILIATION="">
<P>
   – Arvoisa puhemies, haluaisin kollegani tavoin kiinnittää huomionne eri maissa oleville Euroopan unionin tiedotuspisteille lähetettyyn tiedotteeseen, jossa niiden ilmoitettiin menettävän Euroopan komission myöntämä tuki. Demokratiavajeen tuntuessa yhä kipeämmin luulisi olevan syytä olla tyytyväinen tällaiseen verkottuneeseen ja kaikkien mielestä hyvin toimivaan järjestelyyn. Nämä tiedotuspisteet ovat itse asiassa loistava keino Eurooppa-aatteen levittämiseen, sillä ne ovat lähellä kansalaisia. Kuitenkin juuri nyt unionin laajenemishetkellä ja koko Euroopan kannalta keskeisen vuoden kynnyksellä parhaimmilta sanansaattajiltamme evätään välttämättömät ja olennaiset varat.
<P>
On myös todettava tämän olevan räikeässä ristiriidassa vuonna 2002 hyväksytyn uuden tiedotusstrategian kanssa. Hallintoelinten katsoessa, että uuden varainhoitoasetuksen voimaantulo 1. tammikuuta 2003 on riittävä peruste kyseisten määrärahojen lakkauttamiselle, niiden on todella myös ymmärrettävä horjuttavansa meitä tällä alalla edustavien järjestöjen samoin kuin viranomaistenkin luottamusta toiminnan jatkuvuuteen.
<P>
Haluaisinkin kuulla, kuinka voisimme vielä ennen vuotta 2004 keksiä tälle verkostolle uuden tukijärjestelmän ja kenties myös vaihtoehtoisia toimintamalleja. 
<SPEAKER ID="33" LANGUAGE="" NAME="Puhemies." AFFILIATION="">
<P>
   – Aion keskustella näistä tiedotuspolitiikasta tehdyistä huomautuksista asiaa hoitavan varapuhemies Vidal-Quadras Rocan kanssa, joka on myös parlamentin yhteyshenkilö tiedotuspolitiikkaa koskevissa keskusteluissa komission kanssa. Sen jälkeen voimme palata asiaan kysymyksiä esittäneiden jäsenten kanssa. 
<SPEAKER ID="34" LANGUAGE="EN" NAME="Gorostiaga Atxalandabaso (NI )." AFFILIATION="Audiencia Nacional">
<P>
    Arvoisa puhemies, lauantai-iltapäivänä tuhannet ihmiset vyöryivät jälleen San Sebastianin kaduille vastustaakseen yhdessä baskien kahdeksan keskeisen kulttuurihenkilön pidätyksiä, joita voitaneen pitää uutena sarjana baskiyhteiskunnan kahteen keskeiseen tukipylvääseen – sen kieleen ja kulttuuriin – kohdistettuja sortotoimia. Kaikki pidätetyt ovat Espanjan tuomioistuimen in määräyksestä edelleen eristyksissä in päämajassa Madridissa
<P>
Viime torstaina kello kolmelta aamulla pidätettyjen joukossa oli Joxemari Sors. Kun baskien ainoa päivälehti lopetettiin kahdeksan kuukautta sitten, hän kirjoitti Espanjan oikeuslaitokselle avoimen kirjeen, jossa hän totesi, ettei lehdellä ollut mitään kätkettävää, vaan paljon paljastettavaa, jos sitä kehotettaisiin siihen
<P>
Baskin kieltä ja baskikulttuuria edistävien tahojen puolustuskyvyttömyys on selvä osoitus Espanjan niin sanotun nuoren demokratian autoritaarisuudesta. 
<SPEAKER ID="35" LANGUAGE="ES" NAME="Salafranca Sánchez-Neyra (PPE-DE )." AFFILIATION="">
<P>
   – Arvoisa puhemies, minua ei koskaan lakkaa hämmästyttämästä, että tämän parlamentin jäsen, joka kuuluu terroristijärjestö ETAn yhteydessä toimimisensa vuoksi laittomaksi julistettuun järjestöön ja joka on oikeustoimien kohteena Ranskassa ja ilmeisesti käyttää väärin Euroopan parlamentin jäsenille myönnettyjä varoja, yrittää selitellä parhain päin anteeksiantamattomia asioita käyttäen hyväkseen asemaansa erioikeuksia nauttivana parlamentin jäsenenä, vaikka terroristiryhmä ETA päivittäin polkee juuri tällaisia erioikeuksia.
<P>
Arvoisa puhemies, olisin toivonut hänen tuominneen ETAn viimeisimmän, viime viikonloppuna tehdyn iskun, mutta on selvää, että henkilöltä, jonka näkökulmat ovat eettisesti vastenmielisiä ja joka ei ole kyennyt tuomitsemaan kuusivuotiaan tytön murhaa tai mitään muutakaan terroristiryhmä ETAn rikoksista, on mahdotonta odottaa muunlaista käytöstä kuin sellaista, jota olemme saaneet nähdä täällä. 
<SPEAKER ID="36" LANGUAGE="SV" NAME="Schmidt, Olle (ELDR )." AFFILIATION="">
<P>
   – Arvoisa puhemies, Azerbaidžanissa pidettiin viime viikolla presidentinvaalit. Azerbaidžanista ja Bakusta saamamme tiedot ovat hyvin huolestuttavia. Etyjin mukaan on esiintynyt vaalivilppiä. Oppositiojohtajia on häiritty ja ihmisiä on surmattu vaalien jälkeisissä mellakoissa
<P>
Nyt olemme saaneet tiedon siitä, että tuhansia hallituksen vastustajia on vangittu. Arvoisa puhemies, pyydän teitä esittämään parlamentin puolesta voimakkaan vastalauseen Azerbaidžanin nykytapahtumista. Jos Azerbaidžan haluaa muuttua arvostetuksi, demokraattiseksi valtioksi, sen on täytettävä demokratian perusvaatimus eli järjestettävä vapaat ja avoimet vaalit. Teidän on esitettävä tämä vaatimus vastavalitulle Ilham Alijeville, joka on myös Euroopan neuvoston varapuheenjohtaja. Puhun Azerbaidžanin ystävänä, sillä olen RuotsiAzerbaidžan-seuran hallituksen jäsen. 
<SPEAKER ID="37" LANGUAGE="EN" NAME="Schmidt, Olle (ELDR )." AFFILIATION="">
<P>
    Arvoisa puhemies, voisitteko välittää tämän viestin Azerbaidžanin viranomaisille. Siitä olisi paljon hyötyä, koska meitä eurooppalaisia kuunnellaan siellä, sillä he haluavat kuulua Eurooppaan. 
<SPEAKER ID="38" LANGUAGE="" NAME="Puhemies." AFFILIATION="">
<P>
   – Teen sen mielelläni.
<SPEAKER ID="39" LANGUAGE="PT" NAME="Lage (PSE )." AFFILIATION="">
<P>
   – Arvoisa puhemies, useille tieteen ja kirjallisuuden alan neroille myönnettiin hiljattain Nobelin palkintoja, joista erityisesti yksi ansaitsee tulla mainituksi täällä. Nobelin rauhanpalkinto myönnettiin iranilaiselle juristille Shirin Ebadille. Tämä nainen on väsymättä ja urheasti puolustanut ihmisoikeuksia ja naisten oikeuksia maassaan. Hänelle myönnetyllä palkinnolla edistetään merkittävä naisten aseman kohentamista Iranissa ja taistelua demokratian puolesta tuon maan mullahien teokraattista valtaa vastaan. Ebadin palkitsemista juhlivatkin tuhannet ihmiset, tuhannet demokraatit, jotka ylistivät häntä. Siksi oli valitettavaa, että Iranin uudistusmielisenä esiintyvä presidentti Katami vähätteli hänen saavutustaan toteamalla hänelle, että Nobelin palkinto ei loppujen lopuksi olisikaan niin ihmeellinen. Yhteiskunta vaikuttaa nyt olevan käymistilassa Iranissa. Se tavoittelee demokratiaa ja taistelee vapauden, demokratian, ihmisoikeuksien ja naisten oikeuksien puolesta Iranissa. Ebadi voi nyt asettua johtoasemaan tässä taistelussa.
<P>
Arvoisa puhemies, olisin kiitollinen, jos voisitte onnitella Shirin Ebadia. Tämä Nobelin palkinto ansaitsee tulla mainituksi täällä, sillä se on myönnetty henkilölle, joka toimii erittäin tärkeän asian puolesta; onhan demokratian sekä oikeuksien ja vapauksien suojeleminen myös parlamentin perustehtäviä. 
<SPEAKER ID="40" LANGUAGE="" NAME="Puhemies." AFFILIATION="">
<P>
   – Suosionosoitukset puhuvat puolestaan. Aionkin olla parlamentin puolesta yhteydessä palkinnon saajaan. 
<SPEAKER ID="41" LANGUAGE="EN" NAME="Gorostiaga Atxalandabaso (NI )." AFFILIATION="">
<P>
    Arvoisa puhemies, työjärjestyksen 122 artiklan nojalla haluaisin sanoa jotain jäsen Salafrancan hetki sitten esittämistä huomautuksista. Ensinnäkään hän ei luota sanaani, joten en siis ole hänen mielestään luotettava henkilö, mistä olen kovin ylpeä. Toiseksi hän ei väittänyt minun valehtelevankaan, joten kerroin totuuden, pelkän totuuden. Kolmanneksi hän väitti, että monet en tiedä kuinka monet tuomioistuimet Espanjassa ja Ranskassa ovat julistaneet, etten nauti lain suojaa ties kuinka monissa tilanteissa. Järjestömme on toki kielletty Espanjassa, jossa on vallalla nuori demokratia, kuten äsken mainitsin. Minun täytyy kuitenkin todeta, jäsen Salafranca, ettei minulla ole minkäänlaisia ongelmia Espanjan ulkopuolella. Vaikuttaa siltä, että demokratian käsitteestä on Espanjassa vallallaan hiukan erilainen käsitys kuin kaikissa muissa Euroopan maissa. 
<SPEAKER ID="42" LANGUAGE="ES" NAME="Salafranca Sánchez-Neyra (PPE-DE )." AFFILIATION="(">
<P>
   – Arvoisa puhemies, jäsen Gorostiaga mainitsi minulla mahdollisesti olevan ongelmia Espanjassa ja muissakin maissa. Haluaisin kertoa hänelle – koska hän itse mainitsi tämän tapahtuman – että hänen ystävänsä terroristijärjestö ETAsta räjäyttivät autoni Barajasin lentokentällä.
<P>
Lisäksi toistan sen mitä jo aiemmin sanoin: Gorostiaga ei ole koskaan täällä parlamentissa suorapuheisesti tuominnut terroristiryhmä ETAan kuuluvien ystäviensä ja toveriensa tekemiä rikoksia, murhia, kiristämisiä ja niskalaukauksia. Tuo asenne on mielestäni eettisesti vastenmielinen ja raukkamainen. Lisäksi, hyvä Gorostiaga, on häpeällistä, että teillä tämän parlamentin jäsenenä on erioikeuksia, joita teidän ETAan kuuluvat ystävänne polkevat päivittäin ja joita te käytätte hyväksenne voidaksenne esittää täysin häpeilemättömiä mielenilmauksianne.
<SPEAKER ID="43" LANGUAGE="" NAME="Puhemies." AFFILIATION="">
<P>
   – Esityslistalla on seuraavana ympäristöasioiden, kansanterveyden ja kuluttajapolitiikan valiokunnan suositus toiseen käsittelyyn (A5-0343/2003) neuvoston yhteisestä kannasta Euroopan parlamentin ja neuvoston asetuksen antamiseksi metsien ja ympäristövuorovaikutusten seurannasta yhteisössä (Forest Focus) (8243/01/03 – C5-0292/2003 – 2002/0164(COD)) (Esittelijä: Encarnación Redondo Jiménez). 
<SPEAKER ID="44" LANGUAGE="ES" NAME="Redondo Jiménez (PPE-DE )," AFFILIATION=".">
<P>
   esittelijä – Arvoisa puhemies, kun noin vuosi sitten äänestimme parlamentin mietinnöstä ensimmäisessä käsittelyssä ja saimme riittävän äänten enemmistön ajamani asian taakse, tunsin saaneeni koko parlamentin vahvan tuen. Esitin, että parlamentin on ilmaistava poliittinen päättäväisyytensä komission ehdottaman Forest Focus -asetuksen suhteen, jolla on tarkoitus korvata kaksi aiempaa alan asetusta, jotka koskevat ilmansaasteiden torjuntaa ja metsäpalojen ehkäisemistä. 
<P>
Komission esittämässä asetusehdotuksessa näiden kahden tavoitteen lisäksi ehdotettiin biologisen monimuotoisuuden, ilmastonmuutoksen ja hiilen sitomisen tutkimista. Komissio ilmoitti, että kaikki tämä on tehtävä pienemmällä rahoituksella, 51 miljoonalla eurolla, ja että lisäksi metsäpalojen torjuminen siirrettäisiin maaseudun kehittämisen piiriin. Näin ollen luovuimme täällä parlamentissa yhteispäätösmenettelystä ja tyydyimme pelkkään lausunnon antamiseen voimatta varmistaa, noudatetaanko näitä ohjelmia, sillä ne jätettiin jäsenvaltioiden huoleksi ja sisällytettiin asetukseen, johon parlamentti saattoi puuttua ainoastaan antamalla lausunnon.
<P>
Parlamentilla ei siksi ollut poliittisia edellytyksiä hyväksyä kyseistä ehdotusta, eikä se voinut hyväksyä sitä silloinkaan, kun neuvoston yhteinen kanta annettiin tiedoksi ja siitä keskusteltiin, jolloin tehtiin vähäinen puolen miljoonan euron lisäys summan nostamiseksi 13,5 miljoonaan euroon, mikä oli metsiemme tilan arvioimisen kannalta hyvin vaatimaton teko. Ei riitä, että toteamme luottavamme kyseisiin ohjelmiin, vaan meidän on osoitettava tukevamme niitä kasvattamalla budjettia ja ryhtymällä lisätoimiin, sillä kyseessä on unionin ainoa metsiä koskeva asetus.
<P>
Olemme pitäneet lukuisia kokouksia sekä neuvoston että komission edustajien kanssa päästäksemme yhteisymmärrykseen ja tehdäksemme merkittävän sitoumuksen, mikä toteutuukin huomenna parlamentissa, jos Luoja suo. Neuvostolta on saatu Coreperin hyväksymä ehdotus, jossa otetaan huomioon parlamentin ensimmäisessä käsittelyssä nimeämät keskeisimmät ja kiireellisimmät tarpeet.
<P>
Ehdotuksen 1 artiklassa metsäpalojen torjuntaa pidetään yhtä tärkeänä kuin Forest Focus -asetuksen muitakin tavoitteita. Sen 13 artiklassa määrätään rahoituksen lisäyksestä, joka ei vastaa meidän esittämäämme summaa, mutta on riittävä voidaksemme päästä sopimukseen kaikkien jäsenvaltioiden kesken. Rahoitusta lisättiin 61 miljoonaan euroon vuoteen 2006 asti. Ehdotuksen 18 artiklassa jäsenvaltioita kehotetaan esittämään kertomus asetuksen alalta vuoden 2005 loppuun mennessä ja komissiota esittämään uusia ehdotuksia vuodesta 2006 lähtien.
<P>
Toivon, että useimpien parlamentin poliittisten ryhmien kesken aikaan saadun sopimuksen turvin voisimme huomenna päättää tämän asetuksen tarkastelun toisessa käsittelyssä ja antaa poliittista potkua Euroopan unionin rakentamiselle. Erityisesti niiden Euroopan unionin jäsenvaltioiden, joissa metsäpalot riehuivat tänä kesänä – eri puolilla Eurooppaa, mutta varsinkin sen eteläisimmissä maissa – oli hyvin vaikea ymmärtää, miksi ehkäisemistä ei sisällytetty tähän asetukseen. Olemme kaikki hyvin tyytyväisiä siihen, että asia on nyt otettu asetuksen tärkeimpien tavoitteiden joukkoon, ja haluankin kiittää erityisesti komissiota, asianomaista komission jäsentä sekä Marie-Claude Bliniä heidän toiminnastaan tähän yhteisymmärrykseen pääsemiseksi. Haluan myös kiittää neuvostoa, joka on kovalla työllä mahdollistanut tämän yhteisymmärryksen, sekä kaikkia poliittisia ryhmiä edustavia varjoesittelijöitä, jotka ovat toimineet aktiivisesti, jotta päästäisiin yhteisymmärrykseen toisessa käsittelyssä ja saataisiin ratkaisu tähän vakavaan ongelmaan, metsäpalojen torjuntaan. 
<SPEAKER ID="45" LANGUAGE="" NAME="" AFFILIATION="varapuhemies">
<SPEAKER ID="46" LANGUAGE="EN" NAME="Wallström," AFFILIATION="komissio">
<P>
   . – Arvoisa puhemies, haluaisin ensinnäkin kiittää esittelijä Redondo Jiméneziä hänen mietinnöstään, joka käsittelee metsien ja ympäristövuorovaikutusten seurannasta annettavaa Forest Focus -asetusta, ja hänen joustavasta kokonaiskompromissistaan, jolla pyritään pääsemään sopimukseen toisessa käsittelyssä.
<P>
Haluaisin vielä todeta, että Forest Focus -asetuksen tavoitteena on seuranta- ja raportointijärjestelmien luominen metsien suojelun edistämiseksi. Järkevien poliittisten päätösten on perustuttava luotettavaan tietoon, ja uskonkin vakaasti, että metsien tilaa on seurattava yhteisössä yhdenmukaisesti, laaja-alaisesti ja pitkäjänteisesti. Tämä on tärkeätä myös, jotta yhteisö ja jäsenvaltiot voivat toteuttaa muita, kansainvälisesti sovittuja toimia.
<P>
Vakuutan teille, että tämän perustehtävän eli seurannan lisäksi komissio pitää erittäin tärkeänä kahdessa aiemmassa, metsien suojelua ilmansaasteilta ja metsäpaloilta koskevassa direktiivissä säädettyjen toimien jatkuvuuden varmistamista. Siksi komissiossa onkin kesän alkupuolelta lähtien suhtauduttu joustavasti parlamentin ja jäsenvaltioiden asetuksen ensimmäisessä käsittelyssä esittämiin huomautuksiin. Olen tyytyväinen voidessani ilmoittaa komission suostuvan parlamentin ja esittelijä Redondo Jiménezin esittämään kompromissiin. 
<SPEAKER ID="47" LANGUAGE="FR" NAME="Grossetête (PPE-DE )." AFFILIATION="">
<P>
   – Arvoisa puhemies, haluaisin ensinnäkin lausua parhaimmat kiitokseni esittelijällemme Redondo Jiménezille hänen erinomaisesta työskentelystään, jossa hän on luonnollisesti saanut tukea komission jäseneltä Wallströmiltä.
<P>
Työn tulos on merkittävä, sillä alussa toteamistamme suurista ongelmista huolimatta olemme viimeinkin saaneet sovittua kompromissista neuvoston kanssa.
<P>
Euroopassa esiintyy hyvin erityyppisiä metsiä Skandinavian metsistä aina Välimeren alueen metsiin, joten niiden ongelmatkin ovat täysin erilaiset. Kuivuus ja helteet aiheuttivat tänä vuonna Etelä-Euroopassa suurtuhoja. Siksi onkin nyt ollut tärkeätä ottaa huomioon metsäpalojen ehkäiseminen, mikä ei ollut alusta pitäen selviö.
<P>
Kuten Redondo Jiménez on selvittänytkin, meidän on tarkasteltava metsiä kaikista näkökulmista: ympäristönäkökulma saasteongelmineen sekä metsien talous- ja matkailu- ja sosiaaliset käyttötarkoitukset. Meidän on vertailtava toistemme kokemuksia ja hyödynnettävä varsinkin pohjoismaiden hyviä esimerkkejä metsien hoidosta, unohtamatta metsien merkitystä maaseudun kehittämisessä. Monien jäsenvaltioiden on epäilemättä tarpeen pohtia metsien tulevaisuudennäkymiä.
<P>
Metsäpalojen ehkäiseminen on sidoksissa maatalouden säilyttämiseen maillamme. Yhteisen maatalouspolitiikan arvostelijoiden olisi syytä miettiä tätä asiaa.
<P>
Valistustoimintaa on myös kehitettävä vaaravyöhykkeillä. On ensisijaisen tärkeätä, että tuhoutuneet alueet metsitetään uudelleen taitavasti valitsemalla kulloiseenkin maaperään ja ilmasto-oloihin sopivia lajikkeita, jotka säästyisivät paremmin metsäpaloilta.
<P>
Meidän onkin syytä olla tyytyväisiä kauden 2003–2006 uusiin rahoituspuitteisiin, joissa on varattu 61 miljoonan euron summa, josta 9 miljoonaa käytetään metsäpalojen ehkäisemiseen. Meillä on myös mahdollisuus harjoittaa täyttä toimivaltaamme yhteispäätösmenettelyssä, sillä arvioimme aikaansaannoksiamme vuonna 2006.
<P>
Neuvottelut ovat olleet varsin pitkät, mutta niiden tulos on merkittävä Euroopan kannalta. Meidän on siis jatkettava toimintaamme, sillä – kuten komission jäsen juuri huomautti – tämän työskentelyn on oltava jatkuvaa. 
<SPEAKER ID="48" LANGUAGE="FI" NAME="Myller (PSE )." AFFILIATION="">
<P>
   –Arvoisa puhemies, haluan myös onnitella mietinnön esittelijää tästä tärkeästä työstä. Metsät ovat tärkeä luonnonvara, jonka kestävä hoito on erittäin merkityksellistä paitsi luonnon monimuotoisuuden ja ekologisen tasapainon kannalta myös taloutemme ja hyvinvointimme kannalta. On tärkeää saada aikaan yhteinen tietopohja eurooppalaisten metsien tilasta ja niitä uhkaavista ympäristön saasteista. Tätä kautta voimme paremmin torjua uhkat ja luoda politiikkaa, joka myös tulevaisuudessa turvaa laadukkaat metsävarat.
<P>
Parlamentin käsittelyssä komission ehdotukseen lisättiin metsäpalojen torjunta ohjelmasta rahoitettavien toimien joukkoon. Samalla parlamentissa on oltu myös valmiita korottamaan ohjelman rahoitusta osana ryhmien välistä kompromissia. Neuvosto on ollut yhteisessä kannassaan vahvasti näitä molempia kohtia vastaan - sekä metsäpalojen torjuntatoimien sisällyttämistä että rahoituksen kasvattamista. Keskustelujen aikana näkökannoissa on kuitenkin tapahtunut selkeää lähentymistä. Parlamentti ja myös komissio ovat tehneet kovasti töitä saadakseen neuvoston lähentymään parlamentin kantoja.
<P>
Nyt on pidettävä huoli siitä, että yhteisymmärrys säilyy loppuun saakka. Jos parlamentin ryhmien välinen kompromissi joiltain osin vaarantuu huomisessa äänestyksessä, vaarantuu myös koko ohjelman toteuttaminen, joten toivon, että mietinnön esittelijän pyytämät henkiset voimat ovat huomenna mukana äänestyksessä.
<P>
Kompromissiin kuuluu osana myös se, että ohjelma loppuu vuoden 2006 lopussa. Komission tulee antaa uusi ehdotus, jolla jatketaan toimia metsien suojelemiseksi ilmansaasteilta ja muilta metsiä heikentäviltä ilmiöiltä.
<P>
Meidän on kuitenkin pidettävä mielessämme eurooppalaisten metsien moninaisuus. Metsäpalojen torjuntatoimet on tehtävä alueellisten ohjelmien kautta, jotta voidaan puuttua niihin kysymyksiin, jotka kullakin alueella ovat kaikkein merkittävimpiä, ja jotta torjuntatoimet sopivat metsätyyppiin ja ilmastotyyppiin. On myös tärkeätä, että alueen kansalaiset pääsevät mukaan näihin ohjelmiin. Tästä syystä, kun tulevaisuudessa tätä ohjelmatyötä tehdään, nämä asiat tulisi mielestäni ottaa hyvinkin selkeästi esille, ja uskon, että jäsenvaltiot tulevat antamaan arvokasta tietoa, ennen kuin komissio sitten tekee oman ehdotuksensa ajanjaksolle vuoden 2006 jälkeen. 
<SPEAKER ID="49" LANGUAGE="ES" NAME="Bergaz Conesa (GUE/NGL )." AFFILIATION="">
<P>
   – Arvoisa puhemies, haluan onnitella esittelijä Redondoa hänen tarkistuksistaan metsiä koskevaan kantaan. Ryhmäni ja minä aiomme kannattaa häntä, ja haluan myös kiittää komission jäsentä Wallstömiä hänen puheenvuorostaan. Hän on aina kovin huolissaan kaikista ympäristöongelmista ja ottaa niihin kantaa, minkä hän osoitti Espanjan valtiosta ja vedenjakelusta pitämissään puheissa.
<P>
Hyväksyn mietinnön kokonaisuudessaan. Mielestäni miljoonien eurojen lisäys luonnonmullistusten kohteeksi joutuneiden metsien elvyttämistä varten on varsin tuntuva, ja katson, että kaikissa Välimeren alueen maissa on harjoitettava demokraattista valvontaa, jotta parlamentin panostus tiedottamisen, ehkäisemisen ja uudelleen metsittämisen edistämiseksi toteutuisi asianmukaisesti. Muutoin saatamme joutua toteamaan muutaman vuoden kuluttua, että edistystä ei ole tapahtunut ja että kärsimme edelleenkin ilmansaasteista, maapallon lämpenemisestä ja jäsenvaltioiden huonosta asioiden hoitamisesta.
<P>
Olemme puhuneet metsien monimuotoisuudesta eri puolilla Euroopan unionia ja siksi katsommekin, että meidän on luotava koko Euroopalle yhteinen metsäalan politiikka. 
<SPEAKER ID="50" LANGUAGE="FR" NAME="Isler Béguin (Verts/ALE )." AFFILIATION="">
<P>
   – Arvoisa puhemies, ilmastonmuutos, helleaalto ja ekorikollisuus ovat kaikki aiheuttaneet tänä kesänä suurtuhoja, joita on pyrittävä torjumaan kaikin keinoin. Tämä mietintö on yksi monien joukossa, ja kyseessä olevin rahasummien kannalta se on loppujen lopuksi hyvin vaatimaton esitys, eikä kenties ole syytä käydä isoja poliittisia taisteluita kompromissiin pääsemiseksi. Vihreät ovat kuitenkin tyytyväisiä tähän kompromissiin, johon on viimein päädytty. Mielestämme asia olisi voitu saada ratkaistua jo kauan sitten, ja olemme helpottuneita siitä, että ohjelma voidaan nyt käynnistää. Se olisi tosin voinut olla voimassa jo vuodesta 2002 alkaen.
<P>
Haluaisimme muistuttaa myös siitä, että tämän ohjelman mukaiset toimet ovat väliaikaisia ja että niiden maiden, jotka eivät ole panostaneet metsäpalojen ehkäisemiseen, olisi syytä ryhtyä siihen ennen ohjelman tarkistamista vuonna 2006. Toivomme unionin löytävän tulevassa tarkistusmenettelyssä kultaisen keskitien tasapuolisen ratkaisun löytämiseksi toissijaisuutta metsäpolitiikassa kannattavien kahden pohjoisen jäsenvaltion ja niiden eteläisten jäsenvaltioiden kesken, joilla saattaa olla ongelmatilanteissa hienoinen taipumus kääntyä Euroopan rahakirstunvartijan puoleen. 
<P>
Lopuksi esitämme, että biologinen monimuotoisuus olisi kaikissa hankkeissa yhtenä karsintaperusteena, sillä vaikka biologisen monimuotoisuuden käsitettä onkin vaikea selittää, me kyllä tiedämme sen olevan erittäin tärkeätä, kun kyse on metsistä. Esimerkiksi uudelleenmetsitystoimilla onkin palautettava metsien monimuotoisuus, joka vaurioitui tai suorastaan tuhoutui täysin menneen kesän metsäpaloissa. 
<SPEAKER ID="51" LANGUAGE="PT" NAME="Ribeiro e Castro (UEN )." AFFILIATION="">
<P>
   – Arvoisa puhemies, arvoisa komission jäsen, hyvät kollegat, aion puheenvuorossani ilmaista tyytyväisyyteni toimielinten välisessä vuoropuhelussa saavutettuun edistymiseen ja siihen kompromissiin, johon nyt on käsittääkseni päästy. Ensimmäisessä käsittelyssä ryhmämme kannatti vankasti parlamentissa esitettyjä tarkistuksia, erityisesti Redondo Jiménezin esittämiä, ja kiitänkin häntä hänen toiminnastaan. Tarkistukset koskivat uuden Forest Focus --ohjelman kolmea keskeistä vaatimusta, jotka ovat metsäpalojen ehkäisemisen asianmukainen huomioon ottaminen, joustavammat talousarviopuitteet ja toissijaisuusperiaatteen selkeämpi korostaminen.
<P>
Kannatimme suurinta osaa tarkistuksista, sekä komission esittämiä että muutamien parlamentin jäsenten esittämiä. Jotkut heistä kuuluvat omaan ryhmääni. Olen iloinen kuullessani, että asetuksesta on täällä viime perjantaina ensimmäisessä käsittelyssä käydyn keskustelun tuloksena päästy kompromissiin. Tämä on erityisen merkittävää, sillä asia on aiempaa voimakkaammin ihmisten mielissä menneen kesän suuronnettomuuksien vuoksi.
<P>
Haluan samalla muistuttaa muutamista hiljattain hyväksymistämme päätöslauselmista. Syyskuussa Euroopan Parlamentti korosti voimakkaasti sitä, että tavoitteena on edelleen oltava tehokas metsäpalojen torjuntaohjelma, ja totesi, että yhteisön olisi kannustettava erityisesti Forest Focus -asetuksen mukaisia seuranta- ja ehkäisytoimia. Parlamentti painotti myös sitä, että Euroopan unionille on myönnettävä metsäpalojen torjunnasta yhteisössä annetussa asetuksessa N:o 2158/92 säädetty rahoitus, jotta se voi rahoittaa metsäpalojen torjumisen edellyttämiä toimia, joita ovat palonkatkaisulinjat, metsäautotiet, metsätiet ja vedenottopaikat.
<P>
Otimme tämän asian uudestaan esiin aivan hiljattain lokakuun istuntojakson aikana käynnistäessämme solidaarisuusrahaston toiminnan. Olen sen vuoksi iloinen, että neuvosto ja komissio ovat viimeinkin ottaneet huomioon parlamentin toistuvasti esittämät pyynnöt ja huojentaneet tätä Euroopan kansalaisia syvästi huolestuttavaa ongelmaa. 
<SPEAKER ID="52" LANGUAGE="SV" NAME="Wachtmeister (PPE-DE )." AFFILIATION="">
<P>
   – Arvoisa puhemies, haluaisin aluksi kiittää Redondo Jiméneziä hänen ansiokkaasta työskentelystään Forest Focus -asetuksen parissa.
<P>
Haluaisin tehdä selväksi, että me kannatamme varauksettomasti asetuksen sitä osaa, joka koskee metsäpalojen ehkäisemistä. Katson kuitenkin, että asetuksen uudet osat, joissa käsitellään biologisen monimuotoisuuden suojelemista ja maaperästrategiaa, kuuluvat kunkin jäsenvaltion itsensä päätettäviin asioihin. Eteläisen Espanjan ja pohjoisen Skandinavian metsätaloustuotantoa ei voida vertailla keskenään. Suomen ja Ruotsin yhteenlaskettu osuus Euroopan metsätaloustuotannosta on 40 prosenttia ja niiden suurimman vientiteollisuudenalan selkäranka. 
<P>
Ruotsin metsiensuojelulaki annettiin sata vuotta sitten. Useimmat metsät on nykyään sertifioitu, mikä tarkoittaa sitä, että metsänomistajat itse vastaavat biologisesta monimuotoisuudesta.
<P>
Vastuu kuuluu luontevimmin paikallistasolle, eikä Euroopan unionia voida näissä asioissa kokonaisuudessaan hallinnoida Brysselistä käsin. Jäsenvaltioiden omien metsästrategioiden ja -lainsäädännön on oltava etusijalla, ja metsänomistajien on saatava päättää omistusoikeuteensa kuuluvista asioista. 
<SPEAKER ID="53" LANGUAGE="FR" NAME="Roure (PSE )" AFFILIATION="">
<P>
   . – Arvoisa puhemies, tiedättekin, että useita Etelä-Euroopan alueita koettelivat tänä kesänä ennennäkemättömät metsäpalot. Parlamentti äänesti 4. syyskuuta tuon hellekesän seurauksia käsittelevästä päätöslauselmasta ja kannatti erittäin suurella äänten enemmistöllä kollegani Gilles Savaryn ja sosiaalidemokraattien puolueen ryhmän 31 edustajan – minä itse heidän joukossaan – esittämää tarkistusta, jossa vaadittiin Euroopan unionille yhteisön metsien suojelusta metsäpaloilta annetussa asetuksessa säädettyjä määrärahoja, jotta se voisi rahoittaa metsäpalojen torjunnan edellyttämät järjestelyt, kuten palomuurit, metsätiet, yhteyspisteet ja vesipisteet.
<P>
Olenkin hyvin iloinen siitä, että neuvosto – kiitos esittelijämme Redondo Jiménezin sitkeyden – tunnustaa viimeinkin vaatimustemme olevan perusteltuja, tosin vain osittain. Meidän on itse asiassa huomenna tarkoitus kertoa käsityksemme kahdesta tarkistuksesta, joihin olemme vain osittain tyytyväisiä. Asiat ovat siis etenemässä oikeaan suuntaan. Mutta onko se tarpeeksi? Metsäpalojen ehkäisemisen olisi oltava yksi poliittisista prioriteeteistamme, yksi Pohjois- ja Etelä-Euroopan välisen solidaarisuuden symboleista. Siksi toivonkin todella, että komission arvioidessa tilannetta joulukuussa 2005 kysymys metsäpalojen torjuntaa varten nimettävästä erillisestä ja eurooppalaisesta budjettikohdasta otettaisiin jälleen esiin tiiviissä yhteistyössä kaikkien asianomaisten, etenkin metsänhoitajien kanssa. 
<P>
Meidän on siis tarkasteltava täysin avoimin mielin sitä, ovatko nyt tekemämme valinnat ehkä kuitenkin vahingoksi yleiselle turvallisuusajattelulle, joka on osoittautunut erittäin tehokkaaksi ja joka on ollut näkyvä merkki Euroopan unionin läsnäolosta alueillamme. 
<SPEAKER ID="54" LANGUAGE="EL" NAME="Patakis (GUE/NGL )." AFFILIATION="">
<P>
    Arvoisa puhemies, "metsäekosysteemien" muuttaminen ″metsiksi″asetuksen määritelmissä heikentää tekstin tieteellistä tarkkuutta, sillä "metsäekosysteemi" on paljon yksityiskohtaisempi termi. Lisäksi metsäekosysteemi ei ilman muuta kuulu asetuksen piiriin vain sillä perusteella, että se on puolen hehtaarin suuruinen, vaan sen edellytetään täyttävän useita valintaperusteita ja ennakkoehtoja. Mietinnössä ei myöskään mainita pensastoa sisältäviä metsiä, joissa puiden osuus on alle 10 prosenttia. Kreikassa, jossa metsäekosysteemi on nykyään suojattu maan lainsäädännössä ja on keskeinen suojelukohde – kuten hallitus hiljattain ilmoitti viitatessaan kyseiseen lakiin, joka pääosin saattaa Kreikan lainsäädännön ehdotetun EU-asetuksen mukaiseksi – kymmeniä miljoonia hehtaareja metsäekosysteemiä uhkaa riistokäyttö, jolla on ennalta arvaamattomia vaikutuksia metsäekosysteemiin, pohjamaahan, vedensitomiskykyyn, tulvien estämiseen ja pohjaveden pinnan kohottamiseen.
<P>
Ainoassakaan niin sanotuista metsäpolitiikoista – mainitsen tässä oman maani tyypillisenä huonona esimerkkinä – ei toistaiseksi ole onnistuttu puuttumaan metsäekosysteemien perusongelmiin, vaan päinvastoin niillä on edistetty metsien yksityistämistä. Siitä on ollut seurauksena suuri määrä tuhopolttoja – aiheenammehan ovat juuri metsäpalot – suuryritysten ja keinottelun nopea ilmaantuminen valtavien ja erittäin merkittävien ekosysteemien alalle, kuten luonnonsuojelualueille, sekä omistusoikeuksien anastamiset ja uudenlaiset hyödyntämistavat keinottelun lisäämiseksi käyttämällä metsiä matkailun ja asuntotuotannon tarkoituksiin.
<P>
Lopuksi minun on todettava, että metsäekosysteemejä koskevat lupaukset ovat katteettomia, sillä tosiasiassa niihin sovelletaan yhä löyhempiä politiikkoja ja tarjolla on yhä enemmän taloudellisia mahdollisuuksia, jolloin valvonta tukahdutetaan ja jäsenvaltioiden metsäekosysteemien erityispiirteisiin ja todellisiin vaatimuksiin suhtaudutaan täysin välinpitämättömästi, mikä taas suo suuryrityksille paremmat keinottelumahdollisuudet. 
<SPEAKER ID="55" LANGUAGE="FI" NAME="Kauppi (PPE-DE )." AFFILIATION="">
<P>
   – Arvoisa puhemies, haluan kiittää rouva Redondo Jiméneziä erinomaisesta työstä Forest Focus -ohjelmaa koskevan mietinnön laatimisessa. On hienoa, että Euroopan unioni ottaa tämän merkittävän askeleen edistääkseen metsiemme tilaa ja tukeakseen parempaa ja monimuotoista metsäpolitiikkaa kaikissa jäsenvaltioissa.
<P>
Pohjoismaiden ja erityisesti Suomen kannalta metsät ovat erityisen tärkeässä asemassa niin virkistys- ja talouskäytön kuin luonnonsuojelunkin kannalta. EU:n jäsenvaltioiden metsät ovat muun muassa luonnonoloista johtuen hyvinkin erilaisia. Myös metsien yhteiskunnallinen merkitys sekä ensisijainen käyttötarve on erilainen eri puolella Eurooppaa.
<P>
Viime kesänä näimme, millaiset valtavat tuhot metsäpalot saivat aikaan. Olen iloinen, että parlamentti nyt huomioi seurantatoimien lisäksi myös metsäpalojen ehkäisytoimet. Erityisesti haluaisin tukea tarkistusta 19, joka koskee pysyvän metsäkomitean asemaa. Mielestäni pysyvän metsäkomitean on oltava mukana tässä ohjelmassa ja huomioitava metsäasioiden koordinointi EU:n tasolla. Myös tuleva laajentuminen edellyttää metsäpolitiikan koordinoinnin parantamista. Nykyisten ja uusien jäsenvaltioiden välillä on suuret erot metsänomistusrakenteessa, ja esimerkiksi yksityismetsätalouden edistämisessä muun muassa me suomalaiset voisimme aktiivisesti tarjota kokemuksemme perusteella asiantuntija-apua Keski- ja Itä-Euroopan maille. Myös tarkistus 4, joka korostaa metsien monikäyttöisyyttä, on mielestäni tervetullut. Se samoin kuin tarkistus 15 toissijaisuusperiaatteen noudattamisesta ovat tärkeitä, sillä ne tuovat esille metsien ja alueellisten sekä ilmastollisten olosuhteidemme erilaisuuden.
<P>
Tässä toimintasuunnitelmassa tuetaan aivan oikein jäsenvaltioiden kansallisia metsäpolitiikkoja ottaen huomioon myös EU:n syrjäisempien alueiden ekologiset erityispiirteet. Meidän on jatkossakin korostettava kansallisten toimenpiteiden ja metsänkäsittelyohjeiden ensisijaisuutta. Metsien käsittelyä säätelevien normien ja säännösten luomisen tulee mielestäni jatkossakin olla kunkin jäsenvaltion omassa päätösvallassa. Tältä osin haluankin säestää kollega Wachtmeisterin ajatuksia siitä, että metsien kestävä käyttö ja päätöksenteko metsäasioissa ovat ennen kaikkea metsänomistajan vastuulla. 
<SPEAKER ID="56" LANGUAGE="PT" NAME="Lage (PSE )." AFFILIATION="">
<P>
   – Arvoisa puhemies, hyvät kollegat, arvoisa komission jäsen, metsämme ovat äärettömän arvokas ja korvaamaton osa ihmiskunnan ja kaikkien elollisten olentojen yhteistä perintöä. Metsien suojelu ja säilyttäminen on välttämätöntä eloonjäämisemme kannalta. Tiedämme, kuinka tärkeitä metsät ovat maapallon tasapainon, luonnon monimuotoisuuden ja talouselämän kannalta, niiden tarjoamista kauneus- ja ympäristöarvoista puhumattakaan.
<P>
Eurooppa on huolissaan metsiensä tulevaisuudesta, ja sen on aluksi osoitettava, että sen metsiensuojelustrategia on hyvä esimerkki muille. Tämä pätee Välimeren alueelta Skandinaviaan asti, sillä metsiemme ongelmat ovat rajattomat. Forest Focus -asetuksessa on pyritty kahdesta aiemmasta asetuksesta saatuja kokemuksia hyödyntämällä luomaan pitkäaikainen seurantajärjestelmä Euroopan unionin metsäekosysteemien tilan arvioimiseksi.
<P>
Asetuksen tavoitteet ovat korkealla, ja siinä pyritään käsittelemään muun muassa saastumista, ilmastonmuutosta, biologista monimuotoisuutta, luonnonvaroja ja maaperää. Tämä on toki hyvä asia, mutta asetuksessa on kaksi heikkoa puolta. Ensinnäkin siinä pienennetään näiden kunnianhimoisten tavoitteiden saavuttamista varten myönnettyä kokonaisrahoitusta, eikä aikaan saadulla kompromissilla juurikaan vähennetä tuon leikkauksen tuntuvuutta. Toinen heikkous on metsäpalojen torjuntatoimista luopuminen ja niiden siirtäminen maaseudun kehittämisohjelmien puitteisiin. Olemme tyytyväisiä, että palontorjunta on nyt otettu takaisin tähän asetukseen. Edistystä on siis eittämättä tapahtunut.
<P>
Komissio lupasi, että metsästrategiaa käsittelevä tiedonanto, jonka sen on määrä antaa tämän vuoden loppuun mennessä, sisältää ehdotuksen metsäpalojen torjuntasuunnitelmista. On sanomattakin selvää, ettei tuo ollut mielestämme riittävä toimi. Arvoisa puhemies, hyvät kollegat, arvoisa komission jäsen, on ymmärrettävää, että kiinnitämme aivan erityistä huomiota metsäpaloihin. Mielessämme ovat vielä hyvin elävinä muistikuvat viimekesäisistä korkealle leiskuneista hornantulista, jotka jättivät jälkeensä suunnattoman tuhon varsinkin Portugalissa. Noiden lieskojen muistoa ei saa helposti pyyhkäistyä mielestä sen paremmin kuin maisemastakaan. 
<SPEAKER ID="57" LANGUAGE="PT" NAME="Figueiredo (GUE/NGL )." AFFILIATION="">
<P>
   – Arvoisa puhemies, metsäpalot ovat todellinen vitsaus ja tuhoavat vuosittain tuhansia hehtaareja metsää kaikkialla Euroopan unionissa, varsinkin sen eteläisissä maissa. Tämä vuosi ei ollut mikään poikkeus, ja lisäksi tilanne sai traagiset mittasuhteet eteläisissä maissa, varsinkin Portugalissa, jossa 20 ihmistä kuoli ja 45 000 menetti tulonlähteensä. Metsäpalojen arvioidaankin tuhonneen yli 11 prosenttia metsämaasta. Välittömien vahingonkorvausten määrä nousee yli 1,3 miljardiin euroon.
<P>
Tämä suuronnettomuus näytti kiistattomasti, että Euroopan unionin on löydettävä keinot metsäpalojen torjuntaan, erityisesti niiden ehkäisemiseen. Euroopan parlamentin valtaenemmistö esitti hellekesän seurauksista 4. syyskuuta 2003 antamassaan päätöslauselmassa tämän käsityksensä tilanteesta. Siinä ei ainoastaan pyydetty lisärahoitusta Forest Focus -ohjelman tukemiseksi, vaan esitettiin tuohon ohjelmaan sisällytettäväksi myös riittävät ehkäisytoimet, jotka noudattelisivat asetuksessa N:o 2158/92 säädettyjä toimia. Tuon asetuksen voimassaolo päättyi 31. joulukuuta 2002.
<P>
Haluaisin myös muistuttaa siitä, että uudehkossa, maaseudun kehittämisestä annetussa asetuksessa N:o 1257/99 säädetyt metsäalan toimet eivät suinkaan sisällä kaikkia aiempaan asetukseen kuuluneita toimia. Toin tämän esiin, sillä jatkuvuus on tärkeätä ehkäisytoimissa, jotka nykyisessä tilanteessa ovat entistäkin kiireellisempiä. Esittelijä onkin nyt syystä esittänyt uudelleen vaatimuksensa siitä, että tekstiin on otettava mukaan ensimmäisessä käsittelyssä ehdotetut ehkäisytoimia koskevat tarkistukset, joihin neuvosto ei sittemmin suostunut. Hän pyytää myös Forest Focus -ohjelman edellyttämän rahoituksen lisäämistä. Nämä ovat myönteisiä ehdotuksia, joita itse kannatan ja jotka olisi jälleen kerran hyväksyttävä täällä parlamentissa. Harmittelen myös sitä, ettei lopullisessa kompromississa käsitellä kaikkia näitä toimenpiteitä kokonaisuutena. Käsitykseni on, että yhteisen metsäomaisuutemme säilyttäminen ja erittäin riskialtis tilanne monilla metsämailla edellyttävät sitä, että neuvoston on hyväksyttävä nämä parlamentin esittämät tarkistukset, jotka koskevat metsäpalojen ehkäisyä ja torjuntatoimien rahoitusta. 
<SPEAKER ID="58" LANGUAGE="EL" NAME="Folias (PPE-DE )." AFFILIATION="">
<P>
    Arvoisa puhemies, haluaisin ensiksi kiittää esittelijä Redondoa hänen ahkerasta työskentelystään ja siitä sitkeydestä, jolla hän on tukenut tätä itsestään selvää asiaa.
<P>
Kukaan järkevä ihminen ei voi kieltää metsien mittaamatonta arvoa. Niillä on suuri merkitys ympäristön, ilmaston, terveyden, talouselämän, yhteiskunnan ja kulttuurin eikä vähiten historian kannalta. Silloin kun suojeltavana on jotain korvaamatonta, kyseisen kohteen taloudellisen ulottuvuuden ja toteutettavien toimien osalta ei voida hyväksyä kompromisseja. Muistuttaisin teille, että yli 5 000 vuotta sitten muinaiset kreikkalaiset uskoivat metsistä huolehtimisen jumalille, kun me taas täällä tingimme määrärahoista, jotka on tarkoitettu juuri tämän korvaamattoman arvokkaan, Jumalalta saadun aarteen pelastamista ja suojelemista varten. 
<P>
Meidän on joka tapauksessa toimittava päättäväisesti kootessamme tietoja metsien tilasta ja metsäpalojen syistä. Syihin on puututtava erittäin perusteellisesti, jotta voisimme pelastaa metsämme. Meidän on pyrittävä valistamaan kansalaisia heidän suhtautumisessaan metsiin ja niiden käyttöön. Meidän on säädettävä toimista, jotta metsäpalojen syttyminen ja niiden mahdollinen leviäminen saataisiin ehkäistyä. Meidän on valvottava metsien tilaa ja ymmärrettävä, etteivät metsäpalot noudata Schengen-säännöstöä, vaan ylittävät maiden rajat täysin vapaasti, eikä metsäpaloilla itsellään ole minkäänlaisia rajoja. Siksi Euroopan unionin jäsenvaltioiden ja muiden maiden on tehtävä erittäin tiivistä ja tehokasta yhteistyötä, ja meidän on autettava toisiamme parhaaseen mahdolliseen lopputulokseen pääsemiseksi. 
<SPEAKER ID="59" LANGUAGE="PT" NAME="Piscarreta (PPE-DE )." AFFILIATION="">
<P>
   – Arvoisa puhemies, Portugalissa menneenä kesänä riehuneiden metsäpalojen tuhottua yli 10 prosenttia maan pinta-alasta on käynyt yhä selvemmäksi, että tältä tuholta olisi voitu välttyä paljolti tehokkailla ehkäisytoimilla. Mieleeni tulee vanha sananparsi ″parempi vara kuin vahinko″. Käydessään metsäpaloalueilla komission jäsen Barnier itsekin korosti tätä näkökulmaa. On ilmiselvää, että seurantajärjestelmiä tarvitaan, mutta meidän on kuitenkin ennen kaikkea pyrittävä estämään metsämaan tuhoutumisen syyt. Voimme laatia ankaran ohjelman metsäpalojen torjumiseksi vain jos selvitämme ensin niiden syyt ja seuraukset. Ehkäisytoimilla pyritään pienentämään tuhoalueiden laajuutta, torjumaan metsäpalojen syitä ja seuraamaan metsiemme tilaa. Euroopan unioni ei siis voi vain tyytyä seuraamaan metsäpalotilannetta ja ryhtyä toimiin katastrofin jo tapahduttua, vaan tarvitsemme todellisen ehkäisypolitiikan. Tehtävänämme ei ole määrätä Portugalin noudatettavaksi epätoivottuja toimia, vaan meidän on suunniteltava konkreettisia ja järeitä toimintamalleja, jotka ovat parhaillaan tekeillä olevan kansallisen metsästrategian mukaisia.
<P>
Siksi esitänkin, että metsäpalojen ehkäisemisen olisi kuuluttava kiinteästi Forest Focus -ohjelmaan, maaseudun kehittämistä koskevasta asetuksesta riippumatta. Kyseen ollessa niin tärkeästä asiasta kuin metsistä, jotka ovat Euroopan aarteita, ei pidä nuukailla muutaman roposen tähden. Siksi olenkin jo ehdottanut näiden ehkäisytoimien rahoittamiseksi Euroopan unionin yleisen talousarvion määrärahojen lisäämistä vuoteen 2006 asti ulottuvissa rahoitusnäkymissä. Ehkäisytoimia ei voida käytännössä toteuttaa, ellei niiden tukena ole riittävää rahoitusta. 
<P>
Lopuksi haluaisin kiittää esittelijä Redondo Jiméneziä siitä, kuinka hienotunteisesti hän on käsitellyt tätä Portugalin kannalta niin arkaluonteista kysymystä. 
<SPEAKER ID="60" LANGUAGE="EN" NAME="Wallström," AFFILIATION="komissio">
<P>
   . – Arvoisa puhemies, haluaisin kiittää parlamentin jäseniä heidän kiinnostavista ja tärkeistä huomautuksistaan. Jäsen Folias, olette ehdottoman oikeassa siinä, että emme voi uskoa vastuuta metsistämme jumalille. Tämänkesäiset laajat metsäpalot Portugalissa ja muissakin maissa osoittavat sen. Näen toki tämän asian olevan yhteydessä ilmastonmuutokseen ja arvelen jumalten itkevän nähdessään, mitä olemme tekemässä tälle planeetalle ja ilmastollemme. 
<P>
Toisessa käsittelyssä on saatava aikaan yhteisymmärrys, jotta voitaisiin varmistaa yli 15 vuoden ajan toteutettujen toimien jatkuvuus. Jos metsäpalojen ja ilmansaasteiden metsävuorovaikutusten seurannassa jää väliin yksikin vuosi, se ymmärrettävästi jättää tietoihin aukon, joka saadaan paikattua vain useiden vuosien lisätyöllä. Sitä on vältettävä. Kompromissi antaisi Euroopan komissiolle aikaa pohtia yhdessä jäsenvaltioiden ja muiden asianomaisten tahojen kanssa, kuinka metsäpalojen vaaraa voitaisiin pienentää ja torjuntatoimia kehittää mahdollisimman tehokkaasti vuoden 2006 jälkeen. Haluaisinkin kehottaa Euroopan parlamentin jäseniä kannattamaan kompromissiehdotusta, jonka tavoitteena on laaja yhteisymmärrys. Haluaisin vielä kerran kiittää sekä esittelijää että kaikkia parlamentin jäseniä. 
<SPEAKER ID="61" LANGUAGE="" NAME="Puhemies." AFFILIATION="">
<P>
   – Kiitän komission jäsentä.
<P>
Keskustelu on päättynyt.
<P>
Äänestys toimitetaan huomenna klo 11.30. 
<SPEAKER ID="62" LANGUAGE="" NAME="Puhemies." AFFILIATION="">
<P>
   – Esityslistalla on seuraavana Maatenin laatima ympäristöasioiden, kansanterveyden ja kuluttajapolitiikan valiokunnan mietintö (Α5-0335/2003) uimaveden laadusta. 
<SPEAKER ID="63" LANGUAGE="EN" NAME="Wallström," AFFILIATION="komissio">
<P>
   . – Arvoisa puhemies, koko Euroopassa lämmin kesä houkutteli uimarannoille niin matkailijoita kuin paikallisia asukkaitakin nauttimaan uimisesta puhtaassa vedessä. Luonnonvesissä uimiseen liittyy kuitenkin valitettavasti riskejä.
<P>
Uimavedet voivat olla saastuneita kotitalouksista, hotelleista tai toimistorakennuksista peräisin olevista bakteereista. Saastuttaja voi olla myös maatalous, sillä karja ja kotieläimet voivat saastuttaa jokia ja järviä. Tämän seurauksena saasteille altistuneet uimarit voivat saada maha-suolitulehduksen, silmä- tai korvatulehduksen tai muun vakavammankin sairauden.
<P>
Vuonna 1976 uimiseen liittyvien riskien vähentämiseksi annettiin uimavesidirektiivi. Direktiivi on toiminut erinomaisesti, ja nykyään lähes 95 prosenttia Euroopan uimavesistä vastaa direktiivissä säädettyjä laatuvaatimuksia, kun 10 vuotta sitten vain 60 prosenttia uimavesistä täytti vaatimukset. Meidän on kuitenkin katsottava tulevaisuuteen.
<P>
Voimassa oleva uimavesidirektiivi perustuu 1960-luvulla annettuihin terveys- ja hygienianormeihin, jotka ovat kehittyneet sen jälkeen. Myös sosiaaliset normit ovat muuttunet, ja julkisesta tiedottamisesta ja kansalaisten osallistumisesta on tullut hyvän hallinnon kulmakiviä. Vuonna 1976 annetulle direktiiville ominainen lainsäädännöllinen lähestymistapa ei ole enää asianmukainen, sillä se perustuu ainoastaan seurantaan ja mittauksiin eikä uimavesien ennakoivaan ja järkevään hallintoon.
<P>
Nämä ovat vain muutamia syitä sille, miksi komissio järjesti pitkän ja perusteellisen julkisen ja asianomaisten kuulemisen ja laati uuden ehdotuksen uimavesidirektiiviksi, jolla pyritään saavuttamaan kaikkien EU:n vesistöjen ja kaikkien uimarien yhtäläinen suojelun taso niin suurissa matkailukohteissa kuin pienillä paikallisilla uimarannoillakin.
<P>
Uudessa ehdotuksessa kannatetaan uimarantojen hallintatoimenpiteitä, yleisölle tiedottamista ja yleisön osallistumista, mutta siinä vaaditaan ennen kaikkea tiukempia terveysnormeja, jotta lapsemme voivat tulevaisuudessa uida turvallisemmissa vesissä ja uimiseen liittyviä terveysriskejä saadaan vähennettyä. 
<SPEAKER ID="64" LANGUAGE="NL" NAME="Maaten (ELDR )," AFFILIATION="esittelijä">
<P>
   .  Arvoisa puhemies, kuten komission jäsen aivan oikein totesi, nykyinen, vuonna 1976 annettu uimavesidirektiivi ei ole enää asianmukainen. Se on joustamaton direktiivi, joka perustuu vanhentuneisiin tietoihin. Meidän on kuitenkin myönnettävä, että tämä vanha direktiivi on suosittu eurooppalaisten keskuudessa, ja komission jäsen oli todellakin oikeassa todetessaan sen olleen menestyksekäs.
<P>
Tätä vanhaa direktiiviä on selvästikin kiittäminen siitä, että uimavedet, jotka vielä hiljattain olivat saastuneita, ovat nyt paljon puhtaampia. Komission esittämä tarkistusehdotus on joustavampi, ja sillä joustavoitetaan ja näin ollen parannetaan nykyistä direktiiviä. Vanhassa direktiivissä vaadituista mittauksissa sovellettavista 19 muuttujasta säilytetään vain kaksi, jotka ovat itse asiassa riittäviä vaaditun tuloksen saavuttamiseksi.
<P>
Vuodesta 1976, jolloin Euroopan parlamenttia ei vielä valittu suorilla vaaleilla, ympäristöajattelumme ja suhtautumisemme toissijaisuusperiaatteen kaltaisiin asioihin on tietenkin muuttunut perusteellisesti. Meidän onkin siksi kysyttävä, olisiko unionin itse asiassa päätettävä uimaveden laatua koskevasta määritelmästä, onko yhteisöllä jäsenvaltioita paremmat valmiudet suoriutua tästä tehtävästä ja onko kyse rajatylittävistä vaikutuksista.
<P>
Ympäristöasioiden, kansanterveyden ja kuluttajapolitiikan valiokunnassa käydyissä alustavissa keskusteluissa kyseenalaistin nämä asiat, mutta minun on sanottava, että ympäristöasioiden, kansanterveyden ja kuluttajapolitiikan valiokunta vastasi "kyllä" kaikkiin näihin kysymyksiin ja vahvisti katsovansa välttämättömäksi säilyttää asiaa koskeva direktiivi ja parantaa sitä. Minun ryhmäni on asiasta eri mieltä, ja olemme siksi esittäneet tarkistuksen. Joudumme kuitenkin pakostakin tarkastelemaan uudelleen toissijaisuuskysymystä. Meidän lisäksi koko valiokunta oli jokseenkin ymmällään. Direktiivissähän viitataan matkailun etuihin, mutta toisaalta kyse on myös sisämarkkinadirektiivistä, sillä kuten kaikki tietävät, tämän direktiivin tehtävänä on oikeastaan suojella kansanterveyttä. Direktiivin oikeusperustana on kuitenkin ympäristö. Lyhyesti sanottuna asia on kaikin puolin hämmentävä. Mietin, haluammeko yksinkertaisesti säilyttää tämän direktiivin vain siksi, että se nyt on olemassa emmekä niinkään siksi, että tarvitsisimme sitä.
<P>
Tiedottaminen on ensisijaisen tärkeää. Minulle on täysin selvää, että kyse on ensisijaisesti yhteisölle kuuluvasta tehtävästä, nimittäin kuluttajansuojasta ja tiedottamisesta, ja tietojen pitäisi olla entistä helpommin uimarien ja uimavesien käyttäjien saatavana. Tämä voidaan toteuttaa Internetin avulla, mutta ainakaan minulla ei aina ole salkkumikroa mukanani rannalla, joten meidän on pohdittava vaihtoehtoja, jotta uimarit saavat tietää, onko vesi puhdasta vai ei. Tältä osin ympäristöasioiden, kansanterveyden ja kuluttajapolitiikan valiokunnan mietinnössä esitetty ehdotus järjestelmästä, jossa käytetään hymyileviä kasvoja, vaikuttaa minusta erinomaiselta. Tietojen pitäisi olla ajan tasalla, toisin sanoen viime vuoden tiedot eivät kelpaa, vaan ajankohtaista tietoa on annettava viikoittain. Silloin tiedoista on myös hyötyä uimareille.
<P>
Tietojen on oltava yleisesti saatavana. Mallina voisi toimia järjestelmä, jossa käytetään sinisiä merkkilippuja. Vaikka sininen lippu ei olekaan yhteisöaloite, se on kuitenkin hyvin tunnettu, suosittu ja tehokas järjestelmä. Sinisen lipun haittana on se, että se voidaan ottaa käyttöön vain hakemuksesta, eikä sitä sen vuoksi näy uimarannoilla, jotka ovat tehneet tietoisen päätöksen olla hakematta sitä. Lisäksi on otettava huomioon, ettei sininen lippu ole ilmainen.
<P>
Kyse on siitä, parantuuko uimaveden laatu pelkästään paremman tiedottaminen ansiosta. Esimerkiksi siniseen lippuun perustuvassa järjestelmässä olemme nähneet, miten lipun menettäminen harmittaa viranomaisia. Eikö tällä olisi parempi vaikutus kuin normien jatkuvalla tiukentamisella? Mielestäni ehdotetut tiukemmat normit herättävät joka tapauksessa avoimia kysymyksiä. Sekä EU:n oma tiedekomitea että Maailman terveysjärjestö katsovat itse asiassa, että kansainvälisten tieteellisten normien käyttöönotto on mahdotonta valtavien kansallisten erojen takia. Siksi normien tiukentaminen on jokseenkin kyseenalaista.
<P>
Ennen kaikkea olen pahoillani kuullessani hallitusten sanovan, että ne puoltavat normien tiukentamista, kunhan niiden ei tarvitse noudattaa niitä. Ymmärtääkseni tätä väitettä kuulee myös neuvostossa eri tahoilta. Mielestäni se on väärin. Jos hallitukset toteavat haluavansa kiristää normeja, niiden olisi tietenkin myös noudatettava niitä. Tiukempien normien myötä esimerkiksi Yhdistyneessä kuningaskunnassa tai omassa maassani Alankomaissa 30 prosenttia uimavesistä, jotka nyt luokitellaan hyvälaatuisiksi, luokiteltaisiin sen jälkeen huonoiksi. Mitä komissio siinä tapauksessa tekee? Hukummeko rikkomismenettelyihin? Joudummeko sulkemaan uimarantoja? Eikö ole todennäköisempää, että tällaisia uimavesiä ei yksinkertaisesti enää luokiteltaisi uimakelpoisiksi, mutta silti ihmiset uisivat niissä edelleen?
<P>
Kansanterveyttä ei siten voida edistää määräämällä tiukempia normeja. Tältä osin olisimme halunneet saada komissiolta kustannushyötyanalyysin. Missä ovat esimerkiksi kaikki ne sairaat matkailijat, joiden vuoksi näitä normeja kiristetään? Tutkijoiden mukaan matkailijoita on sairastunut, mutta emme ole nähneet heistä vilaustakaan. Olemmeko nyt löytäneet ratkaisun ongelmaan vai olemmeko luoneet ongelman jo selvälle ratkaisulle. Jää nähtäväksi, pystyvätkö uudet jäsenvaltiot täyttämään nämä vanhat normit, uusista normeista puhumattakaan.
<P>
Lopuksi haluaisin sanoa, että olen tyytyväinen ympäristöasioiden, kansanterveyden ja kuluttajapolitiikan valiokunnan esittämään kompromissiin. Se johtaa uimareille ja muille veden virkistyskäyttäjille tiedottamisen parantamiseen, uimaveden laadun paranemiseen sekä sääntelyn purkamiseen ja yksinkertaisempaan lainsäädäntöön. Uskon, että komission esittämien parannusten avulla voimme lopulta parantaa lainsäädäntöä, mikäli ylipäätään katsomme, että yhteisön olisi säänneltävä tätä alaa. 
<SPEAKER ID="65" LANGUAGE="DE" NAME="Schleicher, Ursula (PPE-DE )." AFFILIATION="Escherichia coli -">
<P>
   – Arvoisa puhemies, hyvät parlamentin jäsenet, uimavedet saavat aikaan kuohuntaa. Joka kesän alussa komissio laatii vuoden 1976 direktiivin pohjalta tutkimuksen uimavesistä. Sen lisäksi, että eurooppalaiset panevat tarkoin merkille annetut tiedot, asiaa koskevilla Internet-sivuilla käy yli kaksi miljoonaa kävijää. On todistettu, että uimavesistä on tullut merkittävästi puhtaampia kaikkialla Euroopassa. Rankkasateista ja tulvista huolimatta vuonna 2002 jopa 98,5 prosenttia Euroopan rannikkovesistä täytti direktiivin vaatimukset. Tämän direktiivin tarkistamiseen yli neljännesvuosisadan jälkeen on useita järkeviä syitä. Tieteellinen ja tekninen tieto on kehittynyt päätähuimaavaa vauhtia, ja siksi direktiiviä tarkistettaessa on hyödynnettävä jäsenvaltioissa direktiivin soveltamisesta 26 vuoden aikana – tai sen mukaan, miten pitkään kyseinen maa on ollut Euroopan unionin jäsenvaltio – saatuja kokemuksia. Vesipuitedirektiiviä on yhdenmukaistettava uimavesidirektiivin kanssa, uimarien terveyden suojelua on parannettava edelleen, ja ennen kaikkea meidän on pyrittävä yksinkertaistamaan voimassa olevia säädöksiä.
<P>
Ryhmäni kannattaa komission aikomusta parantaa uimavesien laatua. Uimista olisi tuettava järkevänä harrastuksena, ja uimavesien hyödyntämistä matkailussa olisi edistettävä kaikissa jäsenvaltioissamme. Useiden vuosien kokemuksen perusteella on ilmeistä, että suurin uimavesiin liittyvä uhka ihmisten terveydelle on uimavesien ulosteperäinen pilaantuminen jätevesien puutteellisen käsittelyn tai karjanhoidon takia. Uusilla säännöillä on tarkoitus vähentää mitattavien muuttujien määrää yhdeksästätoista kahteen ja määrittää suolistoperäiset enterokokit ja bakteerit tärkeimmiksi osoitinmuuttujiksi. Näihin kahteen liittyviä normeja on määrä tiukentaa merkittävästi, mutta aikaisemmasta käytännöstä poiketen kemiallisia muuttujia ei oteta huomioon eikä niitä enää mitata, sillä niistä säädetään muissa direktiiveissä. Näytteitä otetaan harvemmin, jos vesi on osoittautunut jatkuvasti hyvälaatuiseksi kolmen vuoden ajan. Uimaveden laatu on varmennettava kolmen viime vuoden – eikä enää yhden vuoden – aikana tapahtuneiden muutosten pohjalta, joten yksittäiset tekijät, kuten huonot sääolot, eivät korostu yhtä voimakkaasti kuin ennen. Näin vähennetään myös direktiivin täytäntöönpanokustannuksia jäsenvaltiossa.
<P>
Ryhmämme mielestä on tärkeää, että veden laatua koskevaa tiedottamista parannetaan ja että tietoa levitetään entistä laajemmin tiedotusvälineissä ja Internetissä. Tämän vuoksi kannatamme komission tavoitetta ja siihen tähtääviä tarkistuksia. Ryhmämme esittämillä tarkistuksilla pyrimme lisäämään puolueettomuutta ja yksinkertaistamaan lainsäädäntöä ja ennen kaikkea välttämään kustannusten kasvua. Siksi emme halua sisällyttää direktiiviin muita virkistystoimintoja, ja vaaditut hallintatoimenpiteet vaikuttavat meistä aivan yhtä liioitelluilta kuin käyttöönotetut uimavesiprofiilitkin. Näillä toimenpiteillä yksinkertaistetaan asioita edellyttäen, että ne sovitetaan yhteen vesipuitedirektiivin kanssa. Muilta osin ryhmämme katsoo, että paikalliset ja alueelliset olosuhteet on otettava huomioon ja niitä on käsiteltävä joustavasti toissijaisuusperiaatteen edellyttämällä tavalla. Jotkut näistä komission ehdotuksista ja varsinkin muutamat ympäristöasioiden, kansanterveyden ja kuluttajapolitiikan valiokunnan esittämistä tarkistuksista ovat ristiriidassa näiden näkökohtien kanssa, ja siksi haluamme äänestää kyseisiä tarkistuksia vastaan. Mielestäni on tärkeää pitää mielessä, että kaikilla jäsenvaltioilla on jo kokemusta asiasta, ja siksi on turhaa yrittää keksiä pyörä uudelleen.
<SPEAKER ID="66" LANGUAGE="DA" NAME="Lund (PSE )." AFFILIATION="">
<P>
    Arvoisa puhemies, haluaisin ensinnäkin kiittää esittelijä Maatenia hänen rakentavasta yhteistyöstään tässä asiassa. Haluaisin kiittää myös komissiota, joka on mielestäni laatinut hyvin tasapainoisen ehdotuksen uudeksi uimavesidirektiiviksi, jossa otetaan huomioon viimeisten 26 vuoden aikana tapahtunut edistys. Mielestäni on oikein vähentää muuttujien määrää, ja myös bakteeripitoisuuksia koskevat raja-arvot on mielestäni määritetty oikein.
<P>
Olemme mielestäni tehneet valiokunnassa parannuksia tekstiin, ja haluaisin kiinnittää huomionne joihinkin niistä. Olemme varmistaneet ehdotuksen järkevän nivoutumisen vesipuitedirektiiviin ja ennen kaikkea olemme varmistaneet, että kansalaiset ja uimarit saavat luotettavaa ja kattavaa tietoa veden laadusta ilman, että meidän on otettava hätäisesti käyttöön laaja lippujärjestelmä rannoillamme. Mielestäni on myös oikein sisällyttää direktiiviin muita virkistystoimintoja, kuten purjelautailu. Paljon on tapahtunut sen jälkeen, kun ensimmäinen uimavesidirektiivi laadittiin 26 vuotta sitten. Uusi direktiivi on mielestäni laadittu siten ja se perustuu sellaisiin menettelysääntöihin, että jokainen jäsenvaltio voi hallinnoida sitä järkevästi.
<P>
Haluan vielä korostaa sitä, että valtaosa meistä valiokunnan jäsenistä katsoi, että toimia on sovellettava sellaisiin uimarantoihin tai uimavesiin, joita käyttää huomattava määrä uimareita, joten tässäkin kysymyksessä kannatamme komission määritelmää säänneltävistä uimavesistä. Uskon, että kansalliset viranomaiset voivat hallinnoida järkevästi myös tätä sääntöä.
<P>
Haluaisin varoittaa kahdesta esitetystä tarkistuksesta. Varoitan ensinnäkin väliaikaista kontaminaatiota koskevasta tarkistuksesta 19. Kyseisen ehdotuksen mukaan viranomaiset voisivat jättää huomiotta vesinäytteet, vaikka ne viittaisivat veden saastumiseen ja terveysvaaroihin, jos samaiset viranomaiset yksinkertaisesti päättävät, että kyse on väliaikaisesta kontaminaatiosta. Tässä järjestelyssä vaarana on se, että uimareille kerrotaan, että kyseessä oleva uimavesi on laadultaan hyvä tai erinomainen, vaikka vesi todellisuudessa olisikin saastunut. Ehdotus heikentäisi direktiiviä, ja toivon, ettei sitä hyväksytä. Ymmärtääkseni väliaikainen kontaminaatio on osittain Skotlantia koskeva ongelma, ja katson, että Skotlannin uimarantoja koskevat mahdolliset ongelmat olisi ratkaistava Skotlannissa, eikä uimaveden laatua pidä sen takia heikentää kaikkialla Euroopassa.
<P>
Toinen ehdotus, johon haluan teidän kiinnittävän huomiota, on uimavesien määritelmää koskeva tarkistus 76. Määritelmän mukaan viranomaisten olisi laskettava päivittäin uimarantoja käyttävien uimarien määrä. Uimareita pitäisi olla päivittäin yli 100 vähintään 20 päivän ajan vuodessa. Mielestäni tämä tarkistus olisi hylättävä useista eri syistä. Ensinnäkin sillä säänneltäisiin kohtuuttoman yksityiskohtaisesti jäsenvaltioiden toimia, mikä olisi täysin ristiriidassa toissijaisuusperiaatteen kanssa. Toiseksi mielestäni sitä olisi käytännössä mahdoton hallinnoida. Kuka ihmeessä laskisi uimarit joka päivä Euroopan uimarannoilla. Minun on sanottava, että jos tämä ehdotus hyväksytään, meistä tulee kaikkialla Euroopassa yleinen pilkan kohde. 
<SPEAKER ID="67" LANGUAGE="NL" NAME="De Roo (Verts/ALE )." AFFILIATION="">
<P>
    Arvoisa puhemies, uimavesien laatu on parantunut. Uimavedet ovat entistä parempia ja puhtaampia niin Alankomaissa kuin muuallakin Euroopassa. Tarkastelemme nyt uutta uimavesidirektiiviä, jossa on vähennetty byrokratiaa ja säilytetty vain kaksi muuttujaa mutta jossa on tiukennettu normeja, mikä on hyvä asia. Ympäristöasioiden, kansanterveyden ja kuluttajapolitiikan valiokunta on tehnyt järkeviä kompromisseja. Esittelijä Maaten olisi halunnut ja haluaa edelleen poistaa tämän direktiivin. Onneksi liberaalit ovat yksin tämän näkemyksen takana. Eurooppa on muutakin kuin markkina- ja valuutta-alue. Alankomaiden on pyrittävä noudattamaan sekä vanhaa että uutta direktiiviä ja ryhdyttävä toimiin valittamisen sijaan. Ilmaston lämpenemisen vuoksi ihmiset uivat useammin ja alkavat harjoittaa uusia veden virkistyskäyttömuotoja. Ympäristöasioiden, kansanterveyden ja kuluttajapolitiikan valiokunnan esittämät tarkistukset ovat hyviä, tarkistusta 19 lukuun ottamatta. Muutaman sadan skotlantilaisen lampaan takia lainsäädäntöön jätetään valtava aukko. Myös Alankomaiden tehomaatalous on kärsinyt tautien leviämisestä kovien sateiden aikana. Alankomaissa lehmiä sairastui ja asian johdosta ryhdyttiin toimiin. Meidän olisi vastattava tilanteeseen toimimalla eikä jättämällä suurta aukkoa mielestäni muuten järkevään lainsäädäntöön. 
<SPEAKER ID="68" LANGUAGE="NL" NAME="Blokland (EDD )." AFFILIATION="">
<P>
    Arvoisa puhemies, nyt on oikea aika keskustella komission ehdotuksesta. Vanha direktiivi perustuu saastemääriin, joita ei onneksi enää löydy mistään. Uimavesistä 90–95 prosenttia täyttää normit. Meidän on aika nostaa rimaa muutama pykälä ja etsiä uusia haasteita. Siksi kannatan normien tiukentamista enkä tue esittäjän ehdotusta normien heikentämisestä. Loppujen lopuksi vaikka uudetkin normit saataisiin voimaan, yksi kahdestakymmenestä uimarista sairastuu, joten normeja eivät varmastikaan ole asetettu liian korkealle.
<P>
Komission ehdotus sisältää myös epäonnistuneita kohtia, joista yksi on "uimaveden" määritelmä. Vedestä tulee uimavettä, kun siinä ui huomattava määrä ihmisiä. On epäselvää, mitä tarkoitetaan huomattavalla määrällä. Espanjan uimarantoja kansoittavat sadat tuhannet ihmiset, Suomen järviä vain muutamat harvat. Määritelmän on kuitenkin katettava molemmat. Komission jäsen voisi ehkä selventää, miten tämä toteutetaan käytännössä.
<P>
Meidän on pohdittava, miten kansalaisille tiedotetaan asiasta. Komission Internet-sivut ovat tietenkin sinällään hyvä aloite, mutta kuka ottaa tietokoneensa mukaan rannalle? Siksi paras ratkaisu on asettaa rannalle tiedotekilpiä – vaikka järjestelmän ylläpito aiheuttaakin paljon työtä – sillä näin saavutetaan mahdollisimman suuri määrä uimareita. 
<SPEAKER ID="69" LANGUAGE="NL" NAME="Oomen-Ruijten (PPE-DE )." AFFILIATION="">
<P>
   – Arvoisa puhemies, haluaisin ensinnäkin onnitella esittelijää lämpimästi hänen perusteluissaan esittämästään johtopäätöksestä.
<P>
Hän toteaa nimittäin, että proaktiivinen vesipolitiikka vaikuttaa myönteisesti veden virkistyskäyttäjien hyvinvointiin, ja olen hänen kanssaan täysin samaa mieltä. Hän myös liittää sen veden virkistyskäyttäjille tiedottamisen parantamiseen. Mielestäni direktiiviä olisi ehdottomasti tarkistettava tältä osin.
<P>
Kun katson menneeseen, huomaan kuitenkin, että meillä on edelleen ongelmia vanhan uimavesidirektiivin kanssa. Muistan yhä yölliset keskustelut Alankomaiden parlamentin alahuoneessa, jolloin keskustelimme direktiivin käyttöönottamisesta. On sanottava, että käynnissä on edelleen rikkomismenettelyjä, jotka Euroopan komissio on pannut vireille Alankomaita vastaan, sillä sisämaan uimavesien laatu ei vastaa normeja.
<P>
Euroopassa on suuria eroja. Alankomaissa 557 sisämaan vesialuetta on osoitettu uimavesialueeksi, Isossa-Britanniassa vain yksitoista, Irlannissa yhdeksän ja Kreikassa neljä. Nyt tiukennetaan laatuvaatimuksia – eikä minulla ole mitään laadun parantamista vastaan – ja parlamentti haluaisi laajentaa direktiivin soveltamisalaa kattamaan vesistöjen kaikki virkistyskäyttömuodot. Menemme mielestäni askeleen liian pitkälle, jos haluamme suojella kaikkia veden virkistyskäyttäjiä, jotka nielevät vettä Euroopan uimarannoilla, vaikka haluaisinkin toki tarjota näille matkailijoille, näille veden virkistyskäyttäjille ja näille uimareille ainoastaan parasta.
<P>
Jos tiukemmat normit otetaan käyttöön, luulenpa, että monet uimavesistämme jäävät luokittelematta "uimavesiksi" varsinkin Alankomaissa. Siksi meidän olisi vielä pohdittava perusteellisesti tarkistuksia ja kysyttävä itseltämme, miten paljon me tarkkaan ottaen hyötyisimme niistä. Asioita on parannettava, tarvitsemme parempaa tiedottamista ja yhdenmukaisempia säädöksiä, mutta mielestäni normien tiukentaminen nykytilanteessa, kun rikkomismenettelyt ovat edelleen käynnissä, menee liian pitkälle. 
<SPEAKER ID="70" LANGUAGE="FI" NAME="Myller (PSE )." AFFILIATION="">
<P>
   – Arvoisa puhemies, komission ehdotus direktiiviksi uimaveden laadusta parantaa nykyistä tilannetta, kuten täällä on sanottu, mutta siihen liittyy edelleen ongelmia. Kysymys kuuluu, miten otamme huomioon sen, että uimavedet ja uimamahdollisuudet vaihtelevat Euroopan eri alueilla.
<P>
Komission ehdotuksessa uimaranta on tämän direktiivin mukainen, kun siellä käy huomattava määrä ihmisiä. Täällä on jo todettu, että on aika vaikea sanoa, mikä on huomattava määrä: huomattava määrä siellä, missä on paljon ihmisiä, tai huomattava määrä siellä, missä on esimerkiksi kaksikymmentä kilometriä rantaa asukasta kohti ja jokamiehenoikeudet. Entä miten määritellään uimaranta ja varmistetaan, että mittauksista ja vedenlaadusta huolehtimisesta ei tule liian byrokraattista? Ystäväni Torben Lund on täällä pitänyt naurettavana sellaista ehdotusta, joka määrittelee uimarannan sen mukaan, kuinka paljon uijia siellä käy, ja jonka mukaan viranomaisten on määriteltävä se uimarannaksi. Minun näkökulmastani on yhtä naurettavaa se, että komissio vie Suomen oikeuteen, kun siellä on jätetty mittaamatta joku sellainen ranta, jonka kaikki tietävät puhtaaksi, jopa vedenlaadun olevan erinomaista, juuri niistä syistä, että uimarannan määrittelyyn liittyy näitä ongelmia.
<P>
Toivon, että tähän direktiiviin saadaan tätä joustavuutta oikealla tavalla, mutta toivon samalla, että nämä Euroopan kansalaisten kansanterveyteen liittyvät asiat tulevat hyvin huomioiduksi tässä direktiivissä. 
<SPEAKER ID="71" LANGUAGE="FR" NAME="Bernié (EDD )." AFFILIATION="">
<P>
   – Arvoisa puhemies, mitä tarkoitetaan hyvälaatuisella uimavedellä ja kenen pitäisi päättää siitä? Maatenin laatima uimavesien laatua koskeva direktiiviehdotus herättää tämäntyyppisiä kysymyksiä.
<P>
Kun pidetään mielessä, ettei yhteisöllä ole toimivaltaa sen enempää kansanterveyden kuin matkailunkaan alalla, vaan ne kuuluvat edelleen jäsenvaltioiden toimivaltaan, onko yhteisön ylipäätään säädettävä tästä aiheesta ja millä perustein? Mielestäni ainoa puoltava seikka on se, että kansalaisille tiedottamista on parannettava. Miksi nostaisimme mikrobiologisia raja-arvoja määräämättä kuitenkaan raja-arvoa kemialliselle laadulle? On tärkeää korostaa myös sitä, miten vaikeaa on laatia luettelo kaikista saastumislähteistä, etenkin hyvin laajoilla jokisuiden vaihettumisalueilla.
<P>
Miksi direktiiviä olisi laajennettava kattamaan vesiurheilu ja muut virkistystoiminnot? Onko pitkällä aikavälillä tarkoitus kieltää kokonaan laine- ja purjelautailu, melonta ja soutu, koska veden katsotaan olevan kelvotonta uimiseen? Näitä lajeja harjoitetaan usein muualla kuin uimarannoilla ja toisinaan varsinaisen uintikauden ulkopuolella. Miksi tiedot olisi keskitettävä komission verkkosivuille, mikä vaikuttaa hintavalta vaihtoehdolta, josta on vain vähän hyötyä? Kuka ottaa tietokoneensa mukaan lomalle selvittääkseen, missä on turvallista uida mikrobiologisten raja-arvojen mukaan? Paikallisradiolähetykset ja perinteiset kyltit, joita on helppo pitää ajan tasalla, ovat mielestäni täysin riittäviä välineitä kansalaisille tiedottamiseksi.
<P>
Lopuksi ehdotus, jonka mukaan uimaranta määritellään siten, että uimarannalla käy yleensä yli 100 uimaria vähintään 20 päivän ajan uintikaudella, on lähinnä naurettava. Kuka uimarit laskisi? Kuten tavallista, kukaan ei tietenkään mainitse toimenpiteiden kustannuksia tai uintikiellon huomattavaa taloudellista vaikutusta. Direktiivissä ei tule säätää siitä, milloin uinti on kiellettyä, sillä sitä koskevan päätöksen pitäisi kuulua jäsenvaltioiden yksinomaiseen toimivaltaan. Vaikka asia aiheuttaisikin kuohuntaa, meidän olisi kunnioitettava toissijaisuusperiaatetta etenkin, koska Maailman terveysjärjestö WHO on julkaissut äskettäin uimavesiä koskevan käytännön oppaan, jota jäsenvaltiot voisivat käyttää viiteasiakirjana. Siksi kannatamme ehdotusta hylätä direktiivi. 
<SPEAKER ID="72" LANGUAGE="EN" NAME="Bowis (PPE-DE )." AFFILIATION="escherichia coli">
<P>
    Arvoisa puhemies, haluaisin onnitella esittelijää ja varjoesittelijää työstä, jonka he ovat tehneet tämän järkevän ja myönteisen ehdotuksen parissa. Meidän olisi muistettava, että kyse on uimavesidirektiivistä eikä virkistystoimintaa koskevasta direktiivistä, joten meidän ei pitäisi sukeltaa syvempiin vesiin sisällyttämällä direktiiviin veneily ja syvänmeren sukellus. Sen sijaan meidän olisi palautettava se alkuperäiseen muotoonsa – uimavesidirektiiviksi.
<P>
Meidän on myös syytä tarkastella vain uintikautta eikä koko vuotta. Meidän olisi tarkasteltava vesiä, joissa uintia tosiasiallisesti harjoitetaan ja joita jäsenvaltiot ovat siihen tarkoitukseen osoittaneet. On järkevää rajata kansanterveyteen liittyviä osoittimia kahteen keskeisimpään, suolistoperäisiin enterokokkeihin ja -bakteereihin. On tärkeää, että väliaikaista ja epätyypillistä saastumista koskevissa tapauksissa voidaan joustaa. Valiokunta on ehdottanut tällaista parannusta.
<P>
Meidän olisi myös varmistettava, että kiinnitämme asianmukaista huomiota kustannustehokkuusanalyysiin, sillä kyse on suurista summista rahaa – minun maalleni kustannuksia aiheutuisi 8,8 miljardia euroa, joskin ne jakautuisivat 25 vuodelle.
<P>
Olisi pidettävä mielessä, että kansalaisille tiedottaminen on tärkeää kansalaisten luottamuksen saamiseksi, ja kansalaiset luottavat "siniseen lippuun". Meidän pitäisikin varoa vahingoittamasta tätä luottamusta. Olen tyytyväinen, että luovuimme monivärisistä lipuista. Ymmärtääkseni järjestämme nyt kuulemisen hymyilevistä kasvoista: jos lopputuloksena on Brightonin uimarannan suuntaan katsovan jäsen Wallströmin iloiset ja hymyilevät kasvot, olen varma, että se olisi lahja ihmiskunnalle, mutta sinisestä lipusta emme saa luopua.
<P>
Lopuksi tarkastelen radioaktiivisuutta koskevaa kysymystä, joka ei ehkä kuulu direktiivin alaan, kuten yhdessä tarkistuksessa ehdotetaan. Uimarantojen lähellä sijaitsee kuitenkin kallioita, jotka ovat luonnostaan radioaktiivisia, emmekä halua, että ihmisten on mentävä uimaan geigermittari uimahousuissaan tai etenkään uimahousuissa, jotka mustuvat, jos radioaktiivisuutta esiintyy! 
<SPEAKER ID="73" LANGUAGE="EN" NAME="Stihler (PSE )." AFFILIATION="">
<P>
    Haluaisin keskittyä erääseen tärkeään tarkistukseen, joka on mainittu keskustelun aikana, nimittäin väliaikaista kontaminaatiota koskevia vaatimuksia ja niiden valvontaa koskevaan tarkistukseen 19. Skotlantilaisena parlamentin jäsenenä pidän sitä erityisen tärkeänä kohtana.
<P>
Kovina sadekausina – kuten viimekesäisten äkillisten tulvien aikana – Lounais-Skotlannissa sijaitsevien Irvine- ja Aire-jokilaaksojen on erityisen vaikeaa täyttää hyvää laatua koskevat mikrobiologiset normit kyseisinä muutamina päivinä. Tämä ei kuitenkaan tarkoita sitä, että Britannian uimarannat olisivat saastepesäkkeitä. Sen sijaan meidän on voitava joustaa mittauksissa ja näytteenotossa tällaisten luonnonilmiöiden huomioon ottamiseksi.
<P>
Tarkistuksessa 19 ehdotetaan kaksiosaista toimenpidejärjestelmää. Sen tarkoituksena on saattaa komission ehdotus yhdenmukaiseksi Maailman terveysjärjestön laatimissa veden virkistyskäyttöä koskevissa suuntaviivoissa omaksutun lähestymistavan kanssa. Näissä suuntaviivoissa myönnetään, että joissakin tapauksissa, esimerkiksi kovien sateiden aikana, WHO:n ehdottamat tiukemmat normit eivät täyty, ja annetaan lupa jättää huomiotta tällaisten kausien näytteet, mikäli uimarien suojelemiseksi on ryhdytty hallintatoimenpiteisiin.
<P>
Tarkistuksessa rohkaistaan viranomaisia ryhtymään mahdollisuuksien mukaan ennalta ehkäiseviin toimiin, jotta estetään ihmisten altistuminen saastumiselle. Myös Euroopan kuntien ja alueiden neuvosto on tukenut tarkistusta 19, ja paikalliset viranomaiset haluavat parantaa uimaveden laatua joustavoittamalla uimavesiä koskevia sääntöjä. 
<SPEAKER ID="74" LANGUAGE="DA" NAME="Andersen (EDD )." AFFILIATION="">
<P>
    Arvoisa puhemies, komission ehdotus sisältää joitakin hyviä näkökohtia, jotka liittyvät bakteeripitoisuuksia koskeviin tiukempiin vaatimuksiin, joiden mukaan uimavedessä saa olla escherichia coli -bakteereja enintään 500 pmy/100 ml ja suolistoperäisiä enterokokkeja enintään 200 pmy/100 ml. Komission ehdottama näytteenottotiheys ei ole kuitenkaan riittävä, sillä ehdotuksella heikennettäisiin Tanskan nykyisiä järjestelyjä. Tanskassa uintikausi on kolme kuukautta. Jos komission ehdotus toteutuu, joka uintikautena otettavien näytteiden määrä vähenisi kymmenestä kahteen. Se heikentäisi selvästi uimaveden turvallisuutta.
<P>
Ilokseni huomaan kuitenkin, että useita liberaaliryhmän esittelijän Maatenin esittämistä tarkistuksista hylättiin ympäristöasioiden, kansanterveyden ja kuluttajapolitiikan valiokunnassa käydyssä keskustelussa. Jäsen Maatenin hilpeä ehdotus uimareita ja uimavesiä koskevista määritelmistä sekä värikkäistä tähtilipuista rannalla on onneksi hylätty. Sen ansiosta parlamentti säästyy kansalaisten entistä suuremmalta pilkalta.
<P>
Esittelijän mietintö poiki ympäristöasioiden, kansanterveyden ja kuluttajapolitiikan valiokunnan kollegoilta 124 täydentävää tarkistusta, mutta monet jäsen Maatenin ehdotukseen tehdyt tarkistukset ovat samalla todiste siitä, miten jokin poliittinen ryhmä voi tuhlata ylettömästi parlamentin jäsenten aikaa. En voi kannattaa mietinnön ehdotusta sisällyttää muita virkistystoimintoja uimavesidirektiivissä annettuun määritelmään. 
<SPEAKER ID="75" LANGUAGE="ES" NAME="García-Orcoyen Tormo (PPE-DE )." AFFILIATION="">
<P>
   – Arvoisa puhemies, on selvää, että Euroopan kansalaisten liikkuvuuden lisääntyminen, matkailu ja myönnettäköön myös uintitavat ovat johtaneet siihen, että Euroopan uimarannat, myös kotimaani Espanjan uimarannat, jotka olivat puolityhjiä 50 vuotta sitten, ovat nyt täyttyneet ihmisistä. Rannoilla ei käy ainoastaan matkailijoita, vaan myös paikalliset ihmiset käyttävät niitä, toisin kuin 50 vuotta sitten.
<P>
Siksi Euroopan kansalaiset haluavat, että uimaveden laatu on sama riippumatta maasta tai kohteesta, jossa he uivat. Mielestäni komissio onkin oikeassa ehdottaessaan – ja mielestäni ehdotus on ehdottoman oikea-aikainen – uimavesien valvonnan parantamista, käyttäjille tiedottamisen parantamista ja uimavesien laadun parantamista tapauksissa, joissa se on suositeltavaa tai välttämätöntä.
<P>
Erilaiset tulehdusriskit ja veden laatu ovat todistetusti yhteydessä toisiinsa, eikä siitä ole mitään epäilystä. Jos näin ollen pystymme vähentämään tulehdusten tai muuntyyppisten tautien saamisen mahdollisuutta tällä direktiivillä, ponnistelumme ovat olleet kannattavia.
<P>
Tästä huolimatta katson, että meidän on tehtävä myös asiaa koskeva kustannustehokkuusanalyysi, eikä meidän pidä käyttää lekaa pähkinän särkemiseen. Tältä osin tiettyjen direktiiviin tehtyjen tarkistusten tietyt näkökohdat ovat mielestäni täysin epäolennaisia ja tarpeettomia. Yksi tällaisista tarkistuksista koskee fysikaalis-kemiallisia muuttujia, jotka eivät ole tärkeitä veden laadun kannalta. Ainoastaan mikrobiologisilla muuttujilla on merkitystä. Kaikki muu liittyy esteettisyyteen eikä terveyteen. Tällaisten muuttujien käyttöönotto tekisi direktiivin soveltamisesta valtavan monimutkaista, ja samalla tehtäisiin tarpeettomaksi puitedirektiivi, jossa säädetään jo nyt näistä kysymyksistä.
<P>
Tiedottamisesta totean, että mielestäni on järjetöntä määrittää kielet, joilla tietoa on annettava, enkä voi hyväksyä tällaista ehdotusta. Uskon, että kukin jäsenvaltio määrittelee, mikä kieli tai mitkä kielet ovat soveltuvia tähän tarkoitukseen.
<P>
Lopuksi sanon vielä muutaman sanan yhdestä toisesta kysymyksestä, josta on käyty keskusteluja ja joka liittyy muuttujiin. Olen täysin samaa mieltä WHO:n esittämien muuttujien käytöstä ja kannatan täysin ryhmäni kantaa. 
<SPEAKER ID="76" LANGUAGE="" NAME="" AFFILIATION="varapuhemies">
<SPEAKER ID="77" LANGUAGE="SV" NAME="Sandberg-Fries (PSE )." AFFILIATION="">
<P>
   – Arvoisa puhemies, uutta uimavesidirektiiviä koskevassa ehdotuksessa, josta nyt keskustelemme, on valitettavasti sama perusvika kuin edellisessä direktiivissä, nimittäin epämääräinen uimaveden määritelmä. Tämä on nyt johtanut siihen, että komissio on tehnyt käsitteestä "huomattava määrä ihmisiä" oman tulkintansa. Oikeusvarmuuden vaatimukset eivät täyty, ellei uudessakaan direktiivissä esitetä yksinkertaista ja selvää määritelmää.
<P>
On myös syytä panna merkille, että direktiivissä ei oteta mitenkään huomioon eri jäsenvaltioissa vallitsevia täysin erilaisia olosuhteita. Esimerkiksi Ruotsin rannikko on 1 932 mailia pitkä ja maassa on 95 700 pinta-alaltaan yli hehtaarin suuruista järveä. Lisäksi maassa sovelletaan jokamiehenoikeutta, joka tarkoittaa periaatteessa sitä, että jokaisella maamme asukkaalla on oikeus käyttää näitä uimavesiä.
<P>
Kannatamalla tarkistusta 76 kannatamme samalla yksinkertaista, selvää ja oikeusvarmuuden vaatimukset täyttävää määritelmää. Näin suljemme pois myös sellaisiin jäsenvaltioihin kohdistuvat kielteiset vaikutukset, joiden perusolosuhteet poikkeavat Pohjois-Euroopan maiden olosuhteista. Direktiiviä olisi siten mahdollista soveltaa kaikkialla unionissa. 
<SPEAKER ID="78" LANGUAGE="EN" NAME="Wallström," AFFILIATION="komissio">
<P>
   . – Arvoisa puhemies, haluaisin esittää muutaman huomautuksen esitetyistä tarkistuksista.
<P>
Ensimmäiseksi kiitän parlamentin jäseniä heidän huomautuksistaan, joiden tulkitsen merkitsevän sitä, että he kannattavat ehdotuksen perusajattelua ja -rakennetta. Itse asiassa myös parlamentti ja neuvosto vahvistivat kannattavansa ehdotusta kuudennesta ympäristöä koskevasta yhteisön toimintaohjelmasta käydyissä neuvotteluissa vuonna 2002. Kiitän teitä myös siitä, ettette ole kyseenalaistaneet komission ehdottamia terveysnormeja.
<P>
Komissio ei voi hyväksyä direktiivin soveltamisalan kaventamista tarkistuksilla 5 ja 76. Olennaista on uimarannan merkitys paikalliselle yhteisölle. Myös pohjoisten alueiden tai muiden kuin matkailualueiden ihmisillä on oikeus turvallisiin uimavesiin. Siksi komissio hylkää ehdotuksen rajoittaa soveltamisalaa sataan uimariin päivässä ja vesiurheilun määritelmää toimintoihin, jotka tapahtuvat 100 metrin päässä rannasta.
<P>
Vaikka komissio arvostaakin monien parlamentin jäsenten pyrkimyksiä parantaa vesipuitedirektiivin ja uimavesidirektiivin yhteensovittamista, komissio ei voi hyväksyä kaikkia asiaa koskevia tarkistuksia. Tarkistuksia 3, 4, 16, 21 ja 33 ei voida hyväksyä, sillä niillä aiheutetaan päällekkäisyyttä näiden kahden direktiivin välille. Vesipuitedirektiivissä säädetään jo nyt hyvästä kemiallisesta laadusta, eikä näitä säännöksiä ole mitään syytä toistaa. Joissakin tapauksissa vesi voi soveltua laadultaan erinomaisesti uimiseen, vaikka sen ekologinen tila ei olisikaan hyvä.
<P>
Tästä huolimatta komissio hyväksyy tarkistuksen 32, jossa uimavesiprofiiliin sisällytetään muun muassa hydrologisten ominaisuuksien kuvaus suhteessa vesipuitedirektiiviin. On kuitenkin pidettävä mielessä, että direktiivien soveltamisalat ovat hyvin erilaiset. Vesipuitedirektiiviä sovelletaan jokialueisiin, kun taas uimavesidirektiivin soveltamisala on hyvin suppea.
<P>
Komissio katsoo, että hyvin dokumentoitu ja ajan tasalla oleva uimavesiprofiili muodostaa oikean perustan uimaveden hyvälle hallinnolle. Siksi komissio ei voi hyväksyä esimerkiksi tarkistuksia 43 ja 44, joilla heikennetään uimavesiä koskevaa tiedottamista ja niiden valvontaa.
<P>
Komissio on tyytyväinen tarkistuksiin 8, 11, 14, 17, 18, 20, 34, 35 ja 36, jotka koskevat uimavesien hallintaa, kansalaisten osallistumista ja kansalaisille tiedottamista. Komissio haluaa kuitenkin noudattaa toissijaisuusperiaatetta uimaveden laatua kuvaavien symbolien ja merkkien valinnassa, eikä komissio siksi halua hyväksyä tarkistuksia 21 ja 27.
<P>
Tarkistuksesta 19 totean, että komissio on valmis joustamaan jossain määrin sellaisten uimavesien osalta, joiden lyhytaikainen saastuminen on ennakoitavissa ja hallinnoitavissa. Joustavuudella ei pitäisi kuitenkaan heikentää direktiivin uskottavuutta. Satunnaisesti ja lyhytaikaisesti saastuneet uimavedet olisi luokiteltava asianmukaisesti niin, että kansalaiset voivat ne tunnistaa. Unionin uimarantojen arvioinnin kannalta on myös tärkeää, että uimavettä ei luokitella vaatimukset täyttäväksi, jos saastumista ei määritellä tai hallinnoida asianmukaisesti. Komissio hylkää siten tarkistuksen 19 2 kohdassa ehdotetut tasot, 3 kohdan a alakohdassa ehdotetun näytteiden rajoittamattoman huomiotta jättämisen ja 5 kohdassa ehdotetun vaatimusten täyttymisen lähes ehdoitta.
<P>
Olen pahoillani siitä, että joillakin tarkistuksilla pyritään lisäämään riskejä, joille ihmiset altistuvat uidessaan. Toteutuessaan tarkistukset 62 ja 66 lisäisivät sairauksien riskiä 5 prosentista 9 prosenttiin.
<P>
Komissio on tietoinen tarpeesta mukauttaa lainsäädäntö tekniseen ja tieteellisen kehitykseen ja suhtautuu myönteisesti tarkistuksiin 28, 29 ja 30, jotka koskevat direktiivin tarkistamista ja mukauttamista. Tätä varten komissio on juuri käynnistänyt kuudennen puiteohjelman rajoissa ehdotuspyynnön hankkeista, joissa tutkitaan uimavesissä olevien virusten osoitustekniikoita.
<P>
Yhteenvetona totean, että komissio voi jossain määrin hyväksyä 32 tarkistusta esitetyistä 76 tarkistuksesta. Odotan siten innolla huomenna toimitettavan äänestyksen tuloksia.
<P>
Lopuksi haluaisin esittää kiitokseni esittelijälle, jäsen Maatenille. 
<SPEAKER ID="79" LANGUAGE="" NAME="Puhemies." AFFILIATION="">
<P>
   – Keskustelu on päättynyt.
<P>
Äänestys toimitetaan huomenna klo 11.30. 
<SPEAKER ID="80" LANGUAGE="" NAME="Puhemies." AFFILIATION="">
<P>
   – Esityslistalla on seuraavana Guido Sacconin laatima ympäristöasioiden, kansanterveyden ja kuluttajapolitiikan valiokunnan mietintö (A5-0290/2003) ehdotuksesta Euroopan parlamentin ja neuvoston päätökseksi yhteisön kasvihuonekaasupäästöjen seurantajärjestelmästä ja Kioton pöytäkirjan täytäntöönpanosta (KOM(2003) 51 – C5-0031/2003 – 2003/0029(COD)). 
<SPEAKER ID="81" LANGUAGE="EN" NAME="Wallström," AFFILIATION="komissio">
<P>
   . – Arvoisa puhemies, hyvät parlamentin jäsenet, kun puhun teille tänään, tiedän, että pöydällä on kompromissipaketti, jolla pyritään turvaamaan yhteisymmärrys heti ensimmäisessä käsittelyssä. Kasvihuonekaasupäästöjen tarkka seuranta on ensisijaisen tärkeää, jotta saamme hyvän kokonaiskuvan siitä, miten tehokkaasti EU:n toimintapolitiikoilla vähennetään kasvihuonekaasupäästöjä ja mitä vielä on tehtävä Kioton tavoitteidemme saavuttamiseksi. Tämä päätös on tärkeä askel Kioton pöytäkirjan täytäntöönpanossa ja sen varmistamisessa, että yhteisö täyttää kaikki pöytäkirjan mukaiset sitoumuksensa. Haluaisinkin kiittää esittelijä Sacconia ja hänen kollegoitaan Euroopan parlamentissa, jotka ovat tehneet valtavasti töitä, jotta voimme päästä asiassa sopimukseen jo ensimmäisessä käsittelyssä.
<P>
Jos pääsemme sopimukseen ensimmäisessä käsittelyssä, päätös voi tulla voimaan nopeasti ja jäsenvaltiot voivat panna sen täytäntöön, mikä olisi uusi konkreettinen todiste siitä, että yhteisö on sitoutunut torjumaan ilmastonmuutokseen liittyvät ongelmat.
<P>
Lopuksi rohkaisen luonnollisesti Euroopan parlamentin jäseniä kannattamaan tätä mahdollista sopimusta. 
<SPEAKER ID="82" LANGUAGE="IT" NAME="Sacconi (PSE )," AFFILIATION="esittelijä">
<P>
   .  Arvoisa puhemies, vuodesta 1992 alkaen kansainvälinen yhteisö tai ainakin merkittävä osa kansainvälisestä yhteisöstä on toiminut torjuakseen yhden ihmiskunnan suurimmista ympäristöä koskevista taloudellisista haasteista eli ilmastonmuutoksen. Kuten tiedämme, ilmastonmuutos on maailmanlaajuisesti merkittävin ympäristön kestävään kehitykseen vaikuttava asia, ja sillä on tuhoisia vaikutuksia niin ilmastoon kuin ekosysteemeihin ja kasveihin ja eläimiinkin.
<P>
Unioni otti haasteen vastaan ratifioidessaan Kioton pöytäkirjan toukokuussa 2002 osoittaen siten, että ilmastonmuutoksen torjunta on yksi sen kestävän kehityksen strategian painopistealueista. Pöytäkirjan ratifiointipäätöksellä jäsenvaltiot sopivat sen velvoitteiden täyttämisestä yhteisesti. Jotta taataan, että yhteisö kokonaisuudessaan onnistuu oikeudellisesti sitovien velvoitteiden noudattamisessa kansainvälisesti, jäsenvaltiot sopivat erisuuruisista päästöjen vähennyksistä ja rajoittamisista kunkin jäsenvaltion kohdalla. Siksi jäsenvaltiot ovat edelleen velvollisia toimittamaan tietoja vuotuisista päästöistä.
<P>
Päätösehdotus, josta pian äänestämme, tarjoaa näin ollen tarvittavat puitteet, joilla varmistetaan, että yhteisö ja jäsenvaltiot täyttävät päästöjä koskevat raportointi- ja kirjanpitovaatimukset parantamalla politiikkoja ja toimenpiteitä sekä kaikkien kasvihuonekaasujen päästöjä ja poistumia koskevan raportoinnin laatua ja tarkkuutta, menetelmiin liittyvät näkökohdat mukaan lukien.
<P>
Kioton pöytäkirjan ja siihen liittyvien Yhdistyneiden Kansakuntien yleissopimuksen suuntaviivojen mukaan ehdotuksessa säädetään erilaisista raportointivaatimuksista erottamalla vuosittaista ja määräajoin suoritettavaa raportointia koskevat velvollisuudet toisistaan. Lisäksi yleissopimukseen ja Kioton pöytäkirjaan perustuvien velvoitteiden täyttämiseksi kaksi säännöstä on keskeisessä asemassa. Nämä ovat kasvihuonekaasupäästöjä rajoittavien tai vähentävien kansallisten ohjelmien toteuttaminen ja määräajoin suoritettava ajantasaistaminen sekä ennakoitujen päästöjen läpinäkyvä seuranta.
<P>
Huomisessa äänestyksessä jäsenvaltiot velvoitetaan laskemaan ja toimittamaan komissiolle tiedot todellisista ja ennakoiduista kasvihuonekaasupäästöistä kunkin vuoden tammikuun 15. päivään mennessä, jotta todellista kehitystä voidaan arvioida ja yhteisö voi laatia vuosikertomukset kansainvälisten velvoitteidensa mukaisesti.
<P>
Ne muutamat tarkistukset, jotka esittelijä haluaa tehdä ehdotettuun lainsäädäntöön, on tarkoitettu tekemään mekanismista vielä sitovampi ja tehokkaampi, etenkin niiden viimeaikaisten, ei kovin rohkaisevien tietojen valossa, joiden mukaan kasvihuonekaasupäästöt Euroopan unionissa ovat lisääntyneet jo toisena vuonna peräkkäin. Kuten komission jäsen Wallström totesi ehdotetuista tarkistuksista – tarkkaan ottaen tarkistuksesta 18 – kun ympäristöasioiden, kansanterveyden ja kuluttajapolitiikan valiokunta oli antanut lausuntonsa, neuvoston ja komission kesken käydyissä epävirallisissa neuvotteluissa päästiin yhteisymmärrykseen siitä, että tekstiin sisällytetään tarkistustemme olennainen sisältö, myös poliittisesti merkittävät tarkistukset, kuten sellaisten joustavien järjestelmien pakollista ja täydentävää käyttöä koskevat tarkistukset, jotka liittyvät sisäisiin toimintasuunnitelmiin, jotka kukin jäsenvaltio ottaa käyttöön ja joita ne noudattavat omien kasvihuonekaasupäästöjen vähentämistä koskevien tavoitteidensa saavuttamiseksi.
<P>
Esitämme siten huomisessa istunnossa toimitettavassa äänestyksessä joukon tarkistuksia, joista pääsimme sopimukseen. Toivon, että parlamentti antaa tälle toimenpiteelle aidosti uutta vauhtia, jotta jäsenvaltiot voivat panna säännöt nopeasti täytäntöön. Uskon, että näin annamme myös selvän poliittisen viestin joulukuussa Milanossa järjestettävää tärkeää tapahtumaa varten, jossa toivomme useampien kansainvälisen yhteisön maiden ratifioivan Kioton pöytäkirjan. 
<SPEAKER ID="83" LANGUAGE="FR" NAME="Vlasto (PPE-DE )," AFFILIATION="teollisuus-, ulkomaankauppa, tutkimus- ja energiavaliokunnan lausunnon laatija.">
<P>
   – Arvoisa puhemies, hyvät parlamentin jäsenet, ilmaston lämpeneminen on ilmiö, joka koskettaa meitä kaikkia päivittäin.
<P>
Meitä viime kesänä koetellut lämpöaalto on osoitus siitä, miten vakava ongelma kasvihuonekaasupäästöt ovat. Meidän on kiireisesti löydettävä kestäviä ratkaisuja ongelman torjumiseksi. On selvää, että Euroopan unionin on noudatettava Kioton tavoitteita ja ennen kaikkea varmistettava osaltaan kestävä kehitys tulevia sukupolvia varten.
<P>
Päätösehdotus, josta äänestetään tämän istuntojakson aikana, on tärkeä osa kasvihuonekaasupäästöjä koskevaa Euroopan unionin sääntelykehystä. Meidän on pidettävä mielessä ympäristönäkökohtien ohella, että tässä kysymyksessä hallitukset ja teollisuus ovat tärkeimmät toimijat. Tarkasteltavana olevassa tekstissä otetaan käyttöön tehokas ja luotettava päästöjen laskenta- ja ennustejärjestelmä, joka on tärkeä edellytys sille, että Euroopasta voidaan laatia tilannearvio, joka on käytettävissä myös maailmanlaajuisesti.
<P>
Nykytiedot ovat edelleen puutteellisia tai epätarkkoja. Nykyisissä jäsenvaltioissa ei edelleenkään ole saatavana riittävästi tietoa etenkään hiilinieluista. Ympäristöhuolet, taloudelliset edut ja hallitusten haluttomuus toimia tekevät yhdessä tehtävästä monimutkaisen, mutta olemme silti onnistuneet tehtävässämme kohtuullisen hyvin.
<P>
Haluan kuitenkin kiinnittää jäsenten huomion yhteen erityiseen kohtaan, nimittäin Kioton pöytäkirjan mahdollistamaan joustoon tiettyjen kaasujen seurannan perusvuoden valinnassa. Meidän olisi luovuttava komission ehdotuksesta käyttää perusvuotena yksistään vuotta 1990 ja noudatettava pöytäkirjaa odottaessamme, minkälaisia tarkistuksia tekstiin tehdään, kuten edellä juuri todettiin. Tätä kohtaa lukuun ottamatta kehotan hartaasti jäseniä äänestämään tekstin puolesta, sillä se sisältää järkevän lainsäädäntökehyksen ja asianmukaisen aikataulun ja on samalla sekä joustava että tehokas. 
<SPEAKER ID="84" LANGUAGE="FI" NAME="Korhola (PPE-DE )." AFFILIATION="">
<P>
   – Arvoisa puhemies, aivan aluksi haluan kiittää kollega Guido Sacconia hyvästä yhteistyöstä nyt käsittelyssä olevan mietinnön laatimisessa. Se tosiasia, että voimme toivon mukaan jo ensimmäisessä käsittelyssä saattaa päätökseen direktiivin käsittelyn, osoittaa että Euroopan unioni haluaa tehdä tosissaan töitä ilmastonmuutoksen hidastamiseksi. Komission, neuvoston ja parlamentin yhteistyö on toiminut kiitettävästi, ja uskon kollega Sacconin henkilökohtaisen panoksen olleen tässä merkittävän.
<P>
Kioton pöytäkirjassa määrätään sopijapuolten velvoitteista päästöjen raportoinnissa. Kymmenen vuoden takainen päätös raportoinnista EU:ssa on ollut tärkeä pohja, jotta on voitu luotettavasti todentaa kielteinen päästökehitys ja luoda puitteet tuon kehityksen kääntämiselle. Mutta se ei vastaa riittävästi Kioton pöytäkirjan velvoitteita. Nykyinen raportointi ei vastaa jaottelultaan ja tarkkuudeltaan esimerkiksi EU:ssa kesällä hyväksytyn päästökauppadirektiivin toimialakohtaista jaottelua. Myös jäsenvaltioiden toiminnassa on ollut suuria puutteita, ja toimittamattomia sekä puutteellisia tietoja on jouduttu täydentämään laskennallisesti.
<P>
Nyt hyväksyttävällä tekstillä raportoinnin laatu ja tarkkuus paranee merkittävästi. Samalla on tarkoitus järkiperäistää tietojen toimittamistiheyttä erottamalla vuosittaiset ja määräajoin suoritettavat raportoinnit toisistaan.
<P>
Niin sanotussa kompromissipaketissa on sovittu parlamentin esittelijän ja varjoesittelijöiden sekä neuvoston kesken, että jäsenvaltioiden on perustettava mahdollisimman pian ja joka tapauksessa viimeistään vuoden 2005 loppuun mennessä kansalliset inventaariojärjestelmät, joilla arvioidaan ihmisen toiminnasta aiheutuvia kasvihuonekaasujen päästöjä lähteittäin. Kioton sopimusten noudattaminen – sekä absoluuttisten tavoitteiden asettaminen että niiden saavuttamisen valvonta – riippuu tietenkin suurelta osin siitä, miten inventaariojärjestelmä saadaan toimintaan. On tietenkin valitettavaa, että ei ole takeita sen käytettävissä olosta jo silloin, kun päästökaupan ensimmäinen alkujako jäsenvaltioissa toteutetaan. Kompromissipakettiin sisältyvät yhteensä 48 tarkistusta on tärkeää hyväksyä huomisessa äänestyksessä, jotta jäsenvaltiot voivat ryhtyä viivytyksettä kansallisen toimeenpanon valmisteluun.
<P>
Haluan tässä yhteydessä esittää yhden pienen toiveen: Kioton pöytäkirjan mukaan ensimmäisen Kioto-kauden päästöjä tarkastellaan viiden vuoden keskiarvona. Toivoisin, että myös yhteisö, esimerkiksi Euroopan ympäristövirasto, ryhtyisi julkaisemaan päästötrendejä viiden vuoden keskiarvona. Näin päästäisiin esimerkiksi lämpötilojen ja sademäärien vuotuisista vaihteluista johtuvista heitoista arvioitaessa yhteisön sekä jäsenvaltioiden etäisyyttä tavoitteesta. Nykyinen käytäntö antaa aihetta katteettomaan optimismiin ja katteettomaan pessimismiin, mikä suuren yleisön kannalta voi olla vaikeasti ymmärrettävissä. 
<SPEAKER ID="85" LANGUAGE="" NAME="De Rossa (PSE )." AFFILIATION="EN">
<P>
    () Arvoisa puhemies, olemme ehdottomasti velvollisia toimimaan ja meidän on tehtävä parlamentille ehdotus kasvihuonekaasupäästöjen selkeäksi ja tehokkaaksi seurantajärjestelmäksi. Kannatankin täysin kompromissiehdotusta, josta äänestetään huomenna, sillä on tärkeää, että ryhdymme tässä asiassa jokseenkin kiireellisiin toimiin.
<P>
On valitettavaa mutta totta, että Kioton pöytäkirjan allekirjoittamisen jälkeen kasvihuonekaasupäästöt Euroopan unionissa eivät ole vähentyneet, vaan päinvastoin ne ovat lisääntyneet. Meidän on nyt korkea aika täyttää velvollisuutemme. Nämä velvollisuudet ovat valtaosin jäsenvaltioiden vastuulla, ja kuten sanoin, on korkea aika, että täytämme velvollisuutemme, jotka liittyvät paitsi nykyväestön terveyteen myös tuleville sukupolville jäävän ympäristömme suojeluun.
<P>
Viimeviikkoisesta raportista kävi ilmi, että kolme maata – Irlanti, Espanja ja Italia – ovat syyllistyneet lähes puoleen Euroopan unionin ympäristölain viidestäsadasta rikkomistapauksesta viiden viime vuoden aikana. Tämä on yksi esimerkki siitä, miten jäsenvaltiot ensin antavat direktiivejä ja saattavat ne osaksi kansallista lainsäädäntöään ja sen jälkeen jättävät varmistamatta niiden täytäntöönpanon. 
<SPEAKER ID="86" LANGUAGE="FR" NAME="Caudron (GUE/NGL )." AFFILIATION="">
<P>
   – Arvoisa puhemies, haluaisin onnitella itseni ja ryhmäni puolesta esittelijää ja niitä ympäristöasioiden, kansanterveyden ja kuluttajapolitiikan valiokunnan kollegojani, jotka ovat tehneet tehokkaasti yhteistyötä ja esittäneet nämä kompromissitarkistukset, joiden tarkoituksena on saada tämä mietintö hyväksytyksi yhdessä käsittelyssä.
<P>
Kiireellisen menettelyn tarpeellisuudesta ei ole epäilystäkään, kun otetaan huomioon, miten suuri vitsaus kasvihuonekaasut ovat ja millaisia vaikutuksia niillä on ilmastonmuutokseen, puhumattakaan niiden vaikutuksesta ekosysteemeihin ja biologiseen monimuotoisuuteen. Kuluneen kesän elokuussa näimme niiden aiheuttavan jopa kuolemaan johtavia vaikutuksia.
<P>
Haluaisin onnitella myös komissiota, joka ehdottaa vielä sitovampaa mekanismia Kiotossa vuonna 1997 tekemiemme sitoumusten täyttämiseksi. Saanen muistuttaa teitä siitä, että pöytäkirjassa, joka hyväksyttiin samana vuonna ja jonka Euroopan unioni ratifioi vuonna 2002, vahvistetaan päästöjä koskevat tavoitteet, jotka sopimuspuolten on saavutettava vuoteen 2012 mennessä. Tavoitteena on vähentää kasvihuonekaasupäästöjä 8 prosentilla. Päästöjen vähennyksen mittauksen viiteajankohta on tietenkin vielä vahvistettava, mutta on tärkeää, että siinä ei rankaista niitä maita, jotka aloittivat päästöjen vähentämisen jo aiemmin.
<P>
Uusimmat tutkimukset osoittavat, että kokonaispäästöt ovat valitettavasti kasvaneet vuodesta 2000 alkaen, ja jos Euroopan ympäristöviraston vuoden 2001 arvioihin on luottamista, ilmastonmuutoksen aiheuttajina pidettyjen kuuden kasvihuonekaasun kokonaispäästöt Euroopan unionissa olivat 1 prosenttia suuremmat kuin edellisenä vuonna 2000.
<P>
Tämä on osoitus siitä, että meidän on lujitettava oikeudellista seurantavälinettä, joka pantiin täytäntöön Euroopan unionissa vuonna 1993 tehdyllä päätöksellä, ja se on myös tänään tarkasteltavan ja keskusteltavan ehdotuksen tarkoitus. Siinä vahvistetaan, että kukin jäsenvaltio on omalta osaltaan vastuussa Kioton mekanismin osallistumisehdoista. Se on hyvä asia, mikäli samalla varmistetaan tehokas yhteensovittaminen ja asianmukainen seuranta.
<P>
Ryhmäni on silminnähden tyytyväinen uusiin vaatimuksiin, joilla parannetaan politiikkoja ja toimenpiteitä sekä kaikkien kasvihuonekaasujen päästöjä ja poistumia koskevien tietojen laatua ja tarkkuutta, menetelmiin liittyvät näkökulmat mukaan luettuina.
<P>
Ryhmäni kannattaa myös sääntöjä, joissa määrätään miten usein tietoja on annettava, ja mielestäni on ensisijaisen tärkeää, että komissio toimittaa parlamentille ja neuvostolle kertomuksen laadittuaan vuotuisen arvionsa ennakoidusta edistymisestä, joka perustuu päästöjen vähentämiseen tähtäävien politiikkojen ja toimenpiteiden arvioituun vaikutukseen.
<P>
Ryhmäni noudattaa siten esittelijän esimerkkiä ja kannattaa pyyntöä, jonka mukaan päätöksen olisi tultava voimaan välittömästi. Pyydämme nyt itse asiassa, että tämä tehtävä luokiteltaisiin ensisijaiseksi tavoitteeksi. Kyse on maapallon tulevaisuudesta, ja kaikkien nykyisiin tai tuleviin teksteihin sisällytettävien toimien on oltava Kiotossa vahvistettujen puitteiden ja normien mukaisia. 
<SPEAKER ID="87" LANGUAGE="EN" NAME="Fitzsimons (UEN )." AFFILIATION="">
<P>
    Arvoisa puhemies, olen tyytyväinen ehdotukseen valita vuosi 1990 perusvuodeksi. On tärkeää tunnustaa Ranskan ja Suomen vuosina 1990–1995 toteuttamat valtavat ponnistelut päästöjensä vähentämiseksi.
<P>
Tällä ehdotuksella korvataan vuodesta 1993 alkaen käytössä ollut järjestelmä, jonka avulla seurataan kasvihuonekaasupäästöjä ja arvioidaan edistymistä kasvihuonekaasupäästöjä koskevien sitoumusten täyttämisessä. Nämä ehdotukset noudattavat Kioton pöytäkirjaa koskevien Marrakeshin sopimusten raportointimääräyksiä, joustavien järjestelmien ja rekisterien käyttö mukaan luettuna.
<P>
On ensisijaisen tärkeää varmistaa unionin jäsenvaltioiden päästömääriä koskevien tietojen parempi saatavuus. Olemme kaikki yhtä mieltä ilmastonmuutosta koskevan Kioton pöytäkirjan noudattamisen tärkeydestä. Maapallon keskimääräinen pintalämpötila nousi 1900-luvulla noin 0,06 celsiusastetta. On yhä useampia todisteita siitä, että maapallon lämpeneminen 50 viime vuoden aikana johtuu valtaosin ihmisten toiminnasta. Tällaisia toimia ovat fossiilisten polttoaineiden poltto ja metsänhakkuut, jotka ovat aiheuttaneet hiilidioksidin ja muiden kasvihuonekaasujen päästöjä.
<P>
Haluamme, että kaikki teollisuusmaat ryhtyvät kiireellisiin toimiin vähentääkseen tai rajoittaakseen kasvihuonekaasupäästöjä tulevaisuudessa. Lämpötilan nousulla voi olla vakavia seurauksia, sillä rannikkoalueita uhkaavat tulvat ja saarialueilla asuvat ihmiset voivat joutua hengenvaaraan.
<P>
Euroopan unioni panee täytäntöön Euroopan ilmastonmuutosohjelman, jolla varmistetaan, että unioni vähentää päästöjä 8 prosentilla vuosina 2008–2012 Kioton pöytäkirjaa koskevan poliittisen sitoumuksemme mukaisesti.
<P>
Onnittelen jäsen Sacconia hänen mietinnöstään. 
<SPEAKER ID="88" LANGUAGE="EN" NAME="Doyle (PPE-DE )." AFFILIATION="">
<P>
    Arvoisa puhemies, aluksi haluaisin antaa tunnustusta kollegalleni Moreira Da Silvalle siitä, miten hän on jo pitkään edistänyt päästökauppadirektiivin ja kaikkien Kioton pöytäkirjaan liittyvien toimien toteutumista. Häntä on pyydetty takaisin Portugalin hallituksen palvelukseen, ja tulemme kaipaamaan häntä ja etenkin hänen tämän alan asiantuntemustaan.
<P>
Tänä iltana tarkastelemme ehdotusta, jolla tarkistetaan ilmastonmuutosta koskevan Yhdistyneiden Kansakuntien puitesopimuksen ja Kioton pöytäkirjan mukaisia seurantajärjestelmiä. Uudet säännöt ovat välttämättömiä monesta eri syystä. Tällaisia syitä ovat viime vuosikymmenen tieteellinen kehitys, hiilinielujen kaltaiset uudet tekijät, kasvihuonekaasupäästöjen rajatylittävä luonne ja ilmeinen tarve sopia yhteisestä lähestymistavasta ja yhdenmukaistaa alaa koskevat säännöt. Toisin sanoen, kuten Euroopan ympäristövirasto on meille kertonut, meidän on parannettava kasvihuonekaasupäästöjen raportoinnin johdonmukaisuutta ja avoimuutta.
<P>
Me irlantilaiset suhtaudumme ehdotukseen hyvin myönteisesti. On meidänkin etujemme mukaista, että EU:ssa on käytössä hyvin organisoitu järjestelmä, jolla tuetaan kansallisten normiemme kehittämistä. Ehdotus on merkityksellinen myös ehdotetun päästökauppadirektiivin mukaisten kansallisten jakosuunnitelmien arvioinnin kannalta, joka on parhaillaan käynnissä.
<P>
Suhtaudumme hieman varauksellisesti määräaikoihin. Toivon, että ehdotuksen eri näkökohtia koskevat määräajat ovat käytännöllisiä ja että niitä voidaan noudattaa. Jos ne ovat käytännöllisiä ja realistisia, kaikkien jäsenvaltioiden voidaan edellyttää noudattavan niitä, myös niiden jäsenvaltioiden, joilla on vaikeuksia saavuttaa alaa koskevat tavoitteet. Jolleivät määräajat ole käytännöllisiä ja niistä kuitenkin sovitaan, jätämme tämän asian kohtalon käsiin.
<P>
Rehellisyyden nimissä minun on todettava, että Irlanti on saavuttanut Kioton tavoitteet melko huonosti. Irlannin päästömääräksi määrättiin vuoden 1990 taso lisättynä 13 prosentilla. Viime mittauksissa päästöt olivat jo 22 prosenttia vuoden 1990 päästömääriä suuremmat. Ymmärtääkseni EU:n nykyinen keskiarvo on noin plus 1 prosenttia. Irlannilla on paljon tehtävää tällä alalla, ja otamme tyytyväisenä vastaan kaiken avun, jotta voimme keskittyä ja saavuttaa tavoitteet – mikä meidän on tehtävämme kansakuntana. Olen tyytyväinen tänään tarkasteltavaan ehdotukseen. 
<SPEAKER ID="89" LANGUAGE="EN" NAME="Wallström," AFFILIATION="komissio">
<P>
   . – Arvoisa puhemies, kun Euroopan yhteisö allekirjoitti Kioton pöytäkirjan, tiesimme, että tämä sitoumus vaatisi vakaita toimia tulevaisuudessa, ja hiljattain hyväksytty päästöoikeuksien kauppaa koskeva Euroopan unionin järjestelmä on keskeisessä asemassa näissä toimissa. Tämä päätös on yksi osa tätä palapeliä, ja siksi komissio voi hyväksyä tämän sopimuksen kaikilta osin heti ensimmäisessä käsittelyssä.
<P>
Seuranta ja raportointi ovat tietenkin ensisijaisen tärkeitä, ja voin vakuuttaa parlamentin jäsenille, että myös minä teen kaikkeni varmistaakseni, että raportoimme kansalaisille jäsenvaltioiden edistymisestä. Tietomme perustuu tietenkin ennen kaikkea Euroopan ympäristöviraston toimiin. Meidän on palattava tähän asiaan, mutta arviomme mukaan järjestelmä on toteutuskelpoinen ja käytännöllinen. Tämä ei kuitenkaan tarkoita sitä, että jäsenvaltioilla tulee olemaan helppoa. Sitä se ei varmastikaan ole, mutta meidän on silti täytettävä sitoumuksemme, ja pyydän parlamenttia saattamaan asian päätökseen huomenna ja hyväksymään tarkistukset selvällä enemmistöllä. Näin Euroopan unioni ja Euroopan yhteisö vahvistavat sitoutumisensa Kioton pöytäkirjaan ja korostavat velvollisuuttaan ottaa käyttöön tarvittavat toimenpiteet ilmastonmuutokseen liittyvien ongelmien torjumiseksi.
<P>
Kaikki se, mitä me teemme osoittaaksemme halumme ja kykymme täyttää sitoumuksemme, on samalla signaali muulle maailmalle – ja etenkin eräälle tietylle maalle, jonka haluamme myös ratifioivan Kioton sopimuksen. 
<SPEAKER ID="90" LANGUAGE="" NAME="Puhemies." AFFILIATION="">
<P>
   – Keskustelu on päättynyt.
<P>
Äänestys toimitetaan huomenna klo 11.30. 
<SPEAKER ID="91" LANGUAGE="" NAME="Puhemies." AFFILIATION="">
<P>
   – Esityslistalla on seuraavana Bernd Langen laatima ympäristöasioiden, kansanterveyden ja kuluttajapolitiikan valiokunnan mietintö (A5-0296/2003) ehdotuksesta Euroopan parlamentin ja neuvoston direktiiviksi liikkuviin työkoneisiin asennettavien polttomoottoreiden kaasu- ja hiukkaspäästöjen torjuntatoimenpiteitä koskevan jäsenvaltioiden lainsäädännön lähentämisestä annetun direktiivin 97/68/EY muuttamisesta (KOM(2002) 765 – C5-0636/2002 – 2002/0304(COD)). 
<SPEAKER ID="92" LANGUAGE="EN" NAME="Wallström," AFFILIATION="komissio">
<P>
   . – Arvoisa puhemies, hyvät parlamentin jäsenet, haluan aluksi kiittää esittelijä Langea laadukkaasta työstä tässä teknisesti monimutkaisessa asiassa. Ehdotus on osa komission jatkuvia pyrkimyksiä päästöjen vähentämiseksi ja ilman laadun parantamiseksi, minkä tarkoituksena on ympäristön ja kansalaisten terveyden suojeleminen.
<P>
Ehdotuksen tavoitteena on tiukentaa liikkuvien työkoneiden päästönormeja teknisen kehityksen ja alan päästöosuuksien mukaisesti. Ehdotuksella pyritään myös laajentamaan nykyisen direktiivin 97/68/EY soveltamisalaa sisävesialuksiin.
<P>
Koska tavanomaisen tieliikenteen päästöt vähenevät jatkuvasti, on aivan oikein, että vastaavaa edistystä tapahtuu myös liikkuvien työkoneiden alalla sitä mukaa kun saadaan käyttöön teknisesti ja taloudellisesti kelvollisia ratkaisuja.
<P>
Komissio on samalla tietoinen direktiivin kattamien moottorien markkinoiden maailmanlaajuisesta luonteesta ja ymmärtää ne edut, joita teollisuudelle seuraa kehityksen suuntaamisesta Yhdysvalloissa tehtyjen lainsäädäntöehdotusten mukaisesti. Olen hyvin iloinen ehdotuksen edistymisestä ja kiitän parlamenttia, joka on vaikuttanut keskeisesti sopimukseen pääsemiseen jo ensimmäisessä käsittelyssä. 
<SPEAKER ID="93" LANGUAGE="DE" NAME="Lange (PSE )," AFFILIATION="esittelijä">
<P>
   . – Arvoisa puhemies, arvoisa komission jäsen, mietinnön otsikko, jonka juuri luitte ääneen, voi olla yleisölle jokseenkin käsittämätön. Mistä siis on kysymys? Kysymys on rakennuskoneiden, kaivinkoneiden, veturien ja sisävesialusten pakokaasupäästöistä, ja olen varma, että monille on kuulijoille on selvää, että niille on tehtävä jotain. Tilanne on sellainen, että eurooppalaisen kaupungin rakennustyömaalla kaivinkoneille ja raivaustraktoreille sallitaan paljon suuremmat päästöt kuin mursketta pois kuljettavalle kuorma-autolle, vaikka niissä on sama moottori. On yksinkertaisesti mahdotonta selittää, miksi samassa paikassa eri koneisiin asennettu sama moottori saa tuottaa eri päästömääriä. On siis selvää, että meidän on tehtävä tälle jotakin.
<P>
Olen myös iloinen siitä, että meillä on ollut mahdollisuus neuvotella neuvoston kanssa jo ennen ensimmäistä käsittelyä suurimpien poliittisten ryhmien yhdessä esittämästä kompromissista, jota monet kollegat kannattavat. Pyrimme viime kädessä välttämään sovittelumenettelyä. Kompromissi on jokseenkin samansuuntainen kuin mitä ympäristöasioiden, kansanterveyden ja kuluttajapolitiikan valiokunnassa päätettiin. Haluamme vähentää näiden muualla kuin tieliikenteessä käytettävien koneiden päästöjä ja tehdä sen useassa vaiheessa. Näin toimiessamme me itse asiassa seuraamme Yhdysvaltojen esimerkkiä. Yhdysvaltojen ympäristövirasto antoi vasta tämän vuoden huhtikuussa ehdotuksen, joka koski juuri meidän pääasiallista huolenaihettamme – typen oksideja ja hiukkaspäästöjä – ja jossa esitettiin vastaavia toimia kuin meidän esittämämme. Uskon tämän vuoksi, että toimintatapa on oikea, sillä näitä koneita myydään kaikkialla maailmassa. Tavoitteena on typen oksidien ja hiukkaspäästöjen vähentäminen useassa vaiheessa siten, että viimeisessä vaiheessa otetaan käyttöön hiukkassuodatin vakiovaatimuksena. Näin voidaan pitää kurissa mahdolliset terveysriskit ja suojella erityisesti kaupunkien asukkaita.
<P>
Direktiiviä on sovellettava myös vetureihin. Jotkut teistä ovat varmaan nähneet asemalla seistessään, millaisen hiukkasmäärän dieselveturi päästää ilmaan edestakaisin ajaessaan. Nähdäkseni tämä on toinen ala, jolla meidän on toimittava, mutta etenemme varovaisemmin kuin muiden koneiden osalta, sillä olemme aloittaneet arvioinnin, jolla varmistetaan, että tekniset ratkaisut ovat toteutuskelpoisia.
<P>
Sama koskee myös sisävesialuksia. Katson, että tällä alalla olisimme voineet edistyä enemmänkin, mutta kykyä siihen ei ollut – ei niinkään teknisistä syistä, vaan neuvoston tason poliittisista pohdinnoista johtuen. Päätimme huolehtia siitä, että moottoreita ei ole mahdollista säätää elektronisesti. Olemme havainneet, kuinka joidenkin kuorma-autojen moottoreita on Yhdysvalloissa säädetty elektronisesti yksinomaan testitilannetta varten, jolloin tyyppihyväksyntää varten suoritetuissa testeissä mitatut pakokaasupäästöt ovat poikenneet merkittävästi siitä mitä ne ovat todellisessa käyttötilanteessa. Nyt myös tämä mahdollisuus poistuu. Olemme sopineet, ettei käytöstä saa testimenettelyn jälkeen seurata huomattavasti suurempia päästöjä ilmakehään, vaan päästöjä on seurattava ja on huolehdittava siitä, että ne ovat kohtuullisia suhteessa testimenettelyyn. Nähdäkseni meillä on nyt mahdollisuus ottaa merkittävä askel oikeaan suuntaan.
<P>
Olemme huolehtineet myös siitä, että varhain nämä vaatimukset täyttävät valmistajat voivat hyödyntää tätä myyntivalttina. Uskon, että viime kädessä asiakkaat pitävät tätä ratkaisevana tekijänä ostopäätöstä tehdessään. He voivat näin todeta: "nämä moottorit ovat tulevien päästönormien mukaisia –tällaisen koneen minä haluan". Tällaisten koneiden saattaminen varhain markkinoille voi merkitä valmistajille lisääntyneitä myyntimahdollisuuksia.
<P>
Kaiken kaikkiaan otamme nyt oikean askeleen oikeaan suuntaan. Me noudatamme moninaisen autoja, kuorma-autoja, moottoripyöriä, moottorisahoja ja ruohonleikkureita koskevan lainsäädännön perinteitä. Uskon, että kirjoitamme nyt uutta lukua menestystarinaan nimeltä "Puhdasta ilmaa Eurooppaan". Kiitän kaikkia, jotka ovat auttaneet tässä.
<SPEAKER ID="94" LANGUAGE="NL" NAME="Wiersma (PSE )," AFFILIATION="aluepolitiikka-, liikenne- ja matkailuvaliokunnan lausunnon valmistelija">
<P>
   . – Arvoisa puhemies, kannatan esittelijää lämpimästi. Me aluepolitiikka-, liikenne- ja matkailuvaliokunnan jäsenet emme ole ympäristötieteilijöitä, joten olemme tarkastelleet ainoastaan mietinnön perusperiaatteita. On tietenkin hyvin tärkeää, että samoja normeja sovelletaan sekä tieliikenneajoneuvoihin että liikkuviin työkoneisiin. Liikkuvien työkoneiden osalta meidän on vedettävä johtopäätökset kuorma-autojen pakokaasujen puhdistamisesta saaduista kokemuksista. Mietinnössä esitetään selvästi, kuinka sovellettuja menetelmiä voidaan soveltaa myös muihin saastuttaviin ajoneuvoihin kuin kuorma-autoihin.
<P>
Liikkuvien työkoneiden osuus päästöistä on kasvanut suhteellisesti juuri kuorma-autoissa menestyksekkäästi käytettyjen pakokaasujen puhdistustekniikoiden vuoksi. Mielestäni tämä on jälleen yksi peruste direktiivin muuttamiselle. Laajemmin tarkasteltuna kysymys on myös vesi- ja raideliikenteestä, joiden on aina väitetty saastuttavan vähemmän kuin tieliikenne. Jos näin on, on myös näillä aloilla edistyttävä ja otettava käyttöön vähemmän saastuttavia dieselmoottoreita. Tarvittava tekniikka on olemassa ja tulossa kaikkien ulottuville. Tämän vuoksi alalle annetaan aikaa mukautukseen. Se on toteutettava siten, että samalla kannustetaan alaa nopeuttamaan dieselmoottorien korvaamista vähemmän saastuttavilla ja kuvatut edellytykset täyttävillä moottoreilla.
<P>
On itsestään selvää, että yhdenmukaistamista on tarkasteltava myös maailmanlaajuisesti. Kyseessä ovat tietyn tyyppisten koneiden markkinat, ja tämäkin on otettu mietinnössä asianmukaisesti huomioon. Aluepolitiikka-, liikenne- ja matkailuvaliokunta kannattaa esittelijän ehdotusten ydintä, ja mekin kannatamme periaatteessa dieselmottoreiden ympäristönormien sisällyttämistä mietintöön, toisin sanoen sellaisten kiskoajoneuvoissa käytettävien dieselmoottoreiden, joiden teho on yli 560 kW. Tässä yhteydessä on sovellettava samaa sääntöä kuin muillakin aloilla, eli alalle on annettava kohtuullisesti aikaa toteuttaa tarvittavat uudistukset tekniikan kehityksen tuella. Lyhyesti voin sanoa aluepolitiikka-, liikenne- ja matkailuvaliokunnan puolesta Langen ehdotusten olevan oikeansuuntaisia. 
<SPEAKER ID="95" LANGUAGE="EN" NAME="Callanan (PPE-DE )." AFFILIATION="">
<P>
    Arvoisa puhemies, aluksi haluan osoittaa kunnioitusta Langea kohtaan kaiken hänen tässä teknisesti äärimmäisen monimutkaisen ehdotuksen yhteydessä tekemänsä työn johdosta. Valiokunnassa hänen varmasti tiedetään olevan hyvin perillä asian teknisistä yksityiskohdista. Vaikka en välttämättä ole samaa mieltä kaikista hänen päätelmistään, kunnioitan hänen työtään ja asiantuntemustaan.
<P>
Vastustin monia tarkistuksia, joita Lange oli alun perin ehdottanut ympäristöasioiden, kansanterveyden ja kuluttajapolitiikan valiokunnalle , mutta voin ilokseni todeta, että esittelijä on sittemmin tehnyt paljon töitä neuvotellessaan neuvoston kanssa kompromissista, jota ilokseni voin kannattaa suurelta osin.
<P>
Olen aina sitä mieltä, että lähestymistavassamme ympäristöpäästöjä koskeviin direktiiveihin on säilytettävä suhteellisuus. Meidän on huolehdittava siitä, että ympäristöedut ovat tasapainossa kustannuksiin nähden. Me saamme EU:ssa usein aikaan valtavia kustannuksia yrityksille ja teollisuudelle toisinaan suhteellisen vähäisin parannuksin ympäristön kannalta.
<P>
Voin ilokseni kannattaa monia neuvoteltuja kompromisseja. Teksti vastaa nyt paljon paremmin Yhdysvaltain ympäristöviranomaisen EPA:n ehdottamia tiukempia raja-arvoja ja määräaikoja. Asiakirjassa esitetään nyt, että ehdotetut raja-arvot on mahdollisimman suuressa määrin saatettava yhdenmukaisiksi Yhdysvaltojen kehityksen kanssa, koska moottorien markkinat ovat maailmanlaajuiset. Kannatan voimakkaasti tätä lähestymistapaa. Tekstissä uudelleentarkastelun ajankohdaksi määrätään vuosi 2007, johon mennessä on saatu paljon enemmän käytännön kokemusta jälkikäsittelytekniikasta, joka on otettava käyttöön ennen vaiheiden IIIB ja IV vahvistamista.
<P>
En kuitenkaan kannata tarkistuksia 71, 75, 82 ja 89, vaihtomoottorien, apumoottorien luokituksen ja ylläpitoon tai rakennustöihin käytettävien moottorien osalta. Koska kyseistä rautatietekniikkaa ei mielestäni ole vielä tyydyttävällä tavalla kehitetty vaiheiden III ja IV vaatimusten mukaiseksi, katson, ettei ole mahdollista määrittää, voidaanko näitä vaatimuksia täyttää ja koska ne voidaan täyttää.
<P>
Olen tyytyväinen suurimpaan osaan Langen taitavasti neuvottelemista kompromisseista ja kunnioitan hänen tekemäänsä työtä. 
<SPEAKER ID="96" LANGUAGE="EN" NAME="Bowe (PSE )." AFFILIATION="">
<P>
    Arvoisa puhemies, minäkin haluan onnitella Langea sosialistien ryhmän puolesta. Hän on saavuttanut viime viikkojen aikana kirjaimellisesti yhdellä kädellä – tämä oli sanaleikki! – aivan uskomattomia tuloksia neuvoston kanssa. Meillä on nyt toisessa käsittelyssä aikaansaatu sopimus, jota voimme todennäköisesti kaikki kannattaa. Paria poikkeusta lukuun ottamatta uskon Callananinkin voivan kannattaa suurinta osaa mietinnöstä, joten nähdäkseni lopputulos on oikein onnistunut.
<P>
Tämä on merkittävä askel kohti päästöjen valvontaa alalla, jota ei vielä ole varsinaisesti säännelty. Suuri määrä liikkuvia työkoneita – rakennuskoneita, proomuja ja kaikenlaisia erityislaitteita, joita emme ole vielä tulleet ajatelleeksi – otetaan järkevällä tavalla valvontaan. Samalla päästään eroon valtavista dieselmoottorien pakokaasupäästöistä kaikenlaisissa oudoissa paikoissa, joista ihmiset usein valittavat. On tehty järkeviä järjestelyjä kausiluontoisten maatalouskoneiden ja erityislaitteiden, kuten esimerkiksi Yhdistyneessä kuningaskunnassa pelastusveneiden vesille laskemiseen käytettävien moottorien osalta. Näitä koneita käytetään vain rajattuja aikoja vuosittain.
<P>
Rehellisesti sanottuna uskon parlamentin kunnianhimoisten tavoitteiden, sellaisina kuin ympäristövaliokunta on ne esittänyt, ylittävän komission ja neuvoston toivomukset, varsinkin dieselvetureiden osalta. Meidän on tulevaisuudessa tarkasteltava uudelleen tätä asiaa ja erityisesti uusien jäsenvaltioiden erityisolosuhteita niiden liityttyä unioniin.
<P>
Olemme nyt kuitenkin päässeet niin pitkälle, että voimme suurella enemmistöllä täysin kannattaa esittelijän työn tulosta. Onnittelen häntä hienosta työstä ja toivon meidän edelleen edistyvän jäljelle jääneiden asioiden käsittelyssä asianmukaisessa aikataulussa. 
<SPEAKER ID="97" LANGUAGE="NL" NAME="De Roo (Verts/ALE )." AFFILIATION="">
<P>
   – Onnittelen teitä, kollega Lange. Viisi vuotta sitten tarvittiin kolme käsittelyä järkevän tuloksen aikaansaamiseksi autojen öljyohjelmassa. Vilkaisen lyhyesti kollega Bowea, ja totean, että neuvoston kanssa on päästy sopimukseen ensimmäisen käsittelyn jälkeen. Ensiluokkaista toimintaa!
<P>
Ilmansaasteet sanan perinteisessä merkityksessä ovat pian menneisyyttä Euroopassa, ainakin sitten kun henkilöautoissa, kuorma-autoissa, tavanomaisissa koneissa, moottorisahoissa ja nyt myös paalutuskoneissa, tavarajunissa ja sisävesialuksissa on otettu käyttöön uudet moottorit. Komissio ei halunnut etenkään junia ja sisävesialuksia koskevaa lainsäädäntöä otettavaksi käyttöön ennen kuin vasta paljon myöhemmin. Parlamentti ja neuvosto pysyivät kuitenkin järkkymättä kannassaan ja säätivät asiasta heti, koska se on teknisesti mahdollista.
<P>
Tavarajunat ja sisävesialukset käyttävät paljon vähemmän energiaa yksinkertaisesti siksi, että vastus on pienempi. Tämä merkitsee sitä, että tavarajunien ja sisävesialusten ympäristöhyöty palautetaan täysin aiemmalle tasolle. Tämä on asia, josta me Vihreät / Euroopan vapaa allianssi –ryhmässä olemme todella iloisia. 
<SPEAKER ID="98" LANGUAGE="DE" NAME="Florenz (PPE-DE )." AFFILIATION="">
<P>
   – Arvoisa puhemies, hyvä jäsen Lange, meillä on todellakin pitkät perinteet tämän alan eurooppalaisesta lainsäädännöstä. Olemme laatineet sääntöjä henkilöautoille, moottoripyörille, laivoille ja moottorisahoille, ja nyt on työkoneiden vuoro. Parlamentin työlle on ominaista jatkuvuus, sillä meidän ei tarvitsekaan olla samaa mieltä joka sanasta, mutta meillä on joka kerta sama ongelma. Koneita valmistava teollisuus sanoo: "Me huolehdimme siitä". Koneiden käyttäjät sanovat tietenkin: "Voi luoja, meidän on käytettävä tätä konetta todella kauan, ennen kuin investointi on maksanut itsensä takaisin". Tämä on aivan ymmärrettävää, joten uskon, että nyt saavutettu kompromissi on oikea ratkaisu.
<P>
Erityisesti se seikka, että etenemme yhdessä Yhdysvaltojen kanssa, osoittaa, että olemme oikealla tiellä ja voimme antaa oman panoksemme kilpailun vääristymien vähentämiseksi. Olen vakuuttunut siitä, että päästöjen vähentäminen on kalliimpaa Euroopan kaltaisella teollistuneella alueella kuin muissa maissa. Ongelmamme on yksinkertainen: koneita on aina vain enemmän. Ne saastuttavat ehkä vähemmän kuin ennen, mutta koneita on koko ajan enemmän, joten ympäristön saastumisen suhteen tulevaisuus ei näytä aivan niin ruusuiselta kuin toivoisimme. Vaikka olenkin iloinen siitä, että olemme löytäneet keinon sovittaa myös rautatieliikenteen jossain määrin kehykseen, hiottavaa löytyy vielä, joten en ole aivan tyytyväinen pariin kolmeen tarkistukseen. On kuitenkin aivan selvää, että jos ihmiset haluavat pitemmän päälle käyttää tällaisia suuria moottoreita – joihin ei todellakaan riitä 80 hevosvoimaa, vaan jotakin 600 ja 1000 kW:n välillä, ja joiden teho on vastaavasti valtava – heidän on kaivettava kuvettaan voidakseen tehdä niin; heidän on ymmärrettävä, että he joutuvat tekemään näin tulevaisuudessa, ja heidän on valmistauduttava siihen. Mielestäni olemme oikealla tiellä. Jos jokin seikka vielä on käsittelemättä, niin kätensä loukannut esittelijämme huolehtii siitä kyllä. 
<SPEAKER ID="99" LANGUAGE="DE" NAME="Schnellhardt (PPE-DE )." AFFILIATION="">
<P>
   – Arvoisa puhemies, hyvät kollegat, kuten täällä jo on sanottu, ehdotuksen myötä noudatamme parlamentin perinteitä. Olemme aiemmin kampanjoineet perusteellisesti moottorien saastepäästöjen vähentämisen puolesta, ja nyt haluamme käsitellä paikallaan pysyviä ja liikkuvia koneita, joihin lainsäädäntö ei ole aiemmin ulottunut.
<P>
Päästöjen torjumisella, tai varsinaisesti niiden vähentämisellä, ei ole syvällistä vaikutusta mahdolliseen pilaantumiseen yleensä, mutta se on sikäli merkittävää, että näitä koneita ja laitteita käytetään paikallaan ja yleensä huomattavan ajanjakson ajan. Tästä seuraa voimakasta paikallista pilaantumista, erityisesti hiukkas- ja typpioksidipäästöjä, jotka ovat haitaksi ihmisten terveydelle. Tämä meidän on jatkuvasti pidettävä mielessä.
<P>
Voin kertoa Langelle, että meidän olisi pikemminkin oltava varovaisempia, ja ettei meidän tässä asiassa pidä antaa johtaa itseämme harhaan, niin että esittelisimme tiettyjä teknisiä ratkaisuja saastepäästöjen kannalta erityisen tehokkaina. Meidän on sekä vähennettävä hiukkaspäästöjä että pohdittava hiilidioksidipäästöjen vähentämistä Kioton pöytäkirjan mukaisesti. Tiedämme, että suodattimien asentaminen lisää hiilidioksidipäästöjä. Juuri tähän asiaan on löydettävä kompromissi, jotta samalla kun vaadimme vähennyksiä, muistamme kuitenkin pohtia, missä määrin ongelmaa on lähestyttävä vain tältä kannalta.
<P>
Hyväksyn esittelijän ehdottamat erittelyt, ja meidän on jatkettava tällä päättäväisellä linjalla. Muistan, kuinka vuonna 1998 ennustettiin, että Euroopan öljyala romahtaa. Romahdus osoittautui kuitenkin nopeammaksi kuin ennakoimme. Lähestymistapamme on epäilemättä oikea.
<P>
Suhtaudun varauksellisemmin tämän laajentamiseen myös rautatieliikenteeseen ja vesiliikenteeseen, sillä olen varma, että niihin liittyy vielä avoimia kysymyksiä. Pyrimme siirtämään tavarakuljetuksia yhä enemmän rautateille ja vesiliikenteeseen. Tiedämme myös, että meidän on huolehdittava myös julkisesta liikenteestä, jossa käytetään runsaasti rautateitä. Nämäkin liikennemuodot kuitenkin tuottavat päästöjä, ja sitä me haluamme säännellä. Tätä on tarkasteltava uudelleen. Tämän vuoksi on oikein, että ehdotus koskee myös näitä liikennevälineitä, sillä jos näin ei olisi, ehdotuksen hyväksyminen olisi ollut hieman vaikeampaa. Näin voimme päästä sopimukseen yhteisestä nimittäjästä. 
<SPEAKER ID="100" LANGUAGE="EN" NAME="Wallström," AFFILIATION="komissio">
<P>
   . – Arvoisa puhemies, ehdotettu kompromissi on hyvin tasapainoinen. Siinä tunnustetaan se, että teollisuudelle on hyötyä sääntelyn yhdenmukaistamisesta Yhdysvaltojen vastaavan kehityksen kanssa. Se vastaa myös teollisuuden kykyä toimia ja merkitsee selvää parannusta liikkuvien työkoneiden moottoreiden ympäristönsuojelun tasoon.
<P>
Merkittävää on myös se, että ehdotukseen sisältyy säännös uudelleen tarkastelusta vuonna 2007, jolloin komission on määrä arvioida, onko vaiheen III b ja vaiheen IV päästönormeja, niiden soveltamisaikataulua ja niihin sovellettavia poikkeuksia muutettava.
<P>
Lisäksi ehdotetussa kompromississa käsitellään merkintää ja lukuisia teknisiä seikkoja, kuten testisyklissä huijaamista (cycle beating) ja testisyklin parantamista. Siinä myös tunnustetaan, että joitakin yksityiskohtia ei voida lyödä lukkoon tässä vaiheessa ja että ne on parasta jättää komitologiamenettelyyn tai uudelleentarkastelussa ratkaistavaksi.
<P>
Komissio on hyvin tyytyväinen lopputulokseen. Haluan vielä kiittää esittelijä Langea hänen tekemästään työstä, jonka ansiosta sopimukseen päästiin ensimmäisessä käsittelyssä. Komissio hyväksyy ehdotetut kompromissitarkistukset kokonaisuudessaan. 
<SPEAKER ID="101" LANGUAGE="" NAME="Puhemies." AFFILIATION="">
<P>
   – Keskustelu on päättynyt.
<P>
Äänestys toimitetaan huomenna klo 11.30. 
<SPEAKER ID="102" LANGUAGE="" NAME="Puhemies." AFFILIATION="">
<P>
   – Esityslistalla on seuraavaksi komission julkilausuma saastuneiden amerikkalaisten sota-alusten tuhoamisesta Euroopan unionissa. 
<SPEAKER ID="103" LANGUAGE="EN" NAME="Wallström," AFFILIATION="komissio">
<P>
   . – Arvoisa puhemies, komissio on vastaanottanut eräältä parlamentin jäseneltä Yhdistynyttä kuningaskuntaa koskevan virallisen valituksen, joka koskee vanhojen sota-alusten tuontia Yhdistyneeseen kuningaskuntaan.
<P>
Komissio kirjoittaa tietenkin Yhdistyneen kuningaskunnan viranomaisille välittömästi kirjeen tarkistaakseen, liittyykö asiaan yhteensopivuusongelmia yhteisön lainsäädännön kanssa. Aluksi haluan vakuuttaa parlamentille Euroopan komission ympäristöstä vastaavana komission jäsenenä, että en yksinkertaisesti usko olevan järkevää hinata saastuneita aluksia yli Atlantin Yhdistyneeseen kuningaskuntaan, kun Yhdysvalloissakin on mahdollisuudet niiden kierrättämiseen.
<P>
Olemme huolissamme kolmansilta osapuolilta saamistamme tiedoista, joiden mukaan aluksista saattaa vuotaa öljyä, PCB:tä ja asbestia. Neljä alusta on jo lähtenyt Yhdysvalloista ja yhdeksän muuta on lähdössä perään. Kaksi alusta lähti kaksi viikkoa sitten ja kaksi viime viikolla. Yhdysvaltalainen tuomioistuin on antanut väliaikaisen kieltomääräyksen yhdeksän jäljellä olevan aluksen kuljettamiselle, ja lopullista päätöstä odotetaan.
<P>
Ymmärtääkseni Yhdysvaltojen viranomaiset ovat vapaaehtoisesti suostuneet olemaan lähettämättä näitä yhdeksää alusta ennen ensi vuoden maaliskuuta. Jos tämä tieto pitää paikkansa, olen iloinen lykkäyksestä, mutta katson, että pelkkä lykkäys ei riitä. Kaikkien alusten on jäätävä läheisyysperiaatteen mukaisesti Yhdysvaltoihin purettavaksi ympäristön kannalta järkevällä tavalla.
<P>
Yleisemmin ja erillään tästä nimenomaisesta tapauksesta olen huolissani myös laivanromutukseen liittyvistä ympäristöä ja ihmisten terveyttä koskevista ongelmista ja erityisesti niiden vaikutuksista muissa kuin OECD-maissa. Arvioimme, että kaikkiaan noin 2 200 alusta poistetaan käytöstä ja romutetaan Prestige-tankkerin katastrofaalisen onnettomuuden ja yksirunkoisten alusten käytöstä poistamisen seurauksena. Me emme voi kaataa tätä ympäristöongelmaa kehitysmaiden niskaan.
<P>
Alusten purkaminen tapahtuu usein olosuhteissa, joita ei voida pitää ympäristön, terveyden ja turvallisuuden kannalta järkevinä. Valitettavasti myös EU:n jäsenvaltioiden omistamien ja niiden lipun alla purjehtivien alusten purkaminen tapahtuu usein myös tällaisissa oloissa. Vaarallisten jätteiden, myös vanhojen alusten, valvontaa ja hallintaa koskevan Baselin sopimuksen osapuolet tapaavat tällä viikolla Genevessä käsitelläkseen muun muassa tätä asiaa. Tapasin Baselin sopimuksen sihteeristöä tällä viikolla keskustellakseni asiasta, ja olen vakuuttunut siitä, että kokouksessa edistytään näiden asioiden käsittelyssä.
<P>
Tällaisena aikana, kun olemme sitoutuneet kehittämään kunnianhimoista uutta eurooppalaista strategiaa meriympäristön suojelemiseksi ja säilyttämiseksi, en usko, että meidän pitäisi hyväksyä näiden alusten Atlantin yli kuljettamiseen liittyviä riskejä. Erikan ja Prestigen onnettomuuksien jälkeen lähestymistapamme tämän hyvin herkän luonnonvaran suojelemiseksi on oltava varovainen.
<P>
Lopuksi esitän parlamentille saman kysymyksen kuin Yhdistyneen kuningaskunnan viranomaisille viime viikolla. Eikö olisi järkevämpää pikemminkin lähettää brittiläistä asiantuntemusta toiseen suuntaan yli Atlantin? 
<SPEAKER ID="104" LANGUAGE="" NAME="" AFFILIATION="varapuhemies">
<SPEAKER ID="105" LANGUAGE="DE" NAME="Florenz (PPE-DE )." AFFILIATION="">
<P>
   – Arvoisa komission jäsen, arvoisa puhemies, nyt käsiteltävänä olevaa aihetta hämärtää sankka Pohjois-Atlantin sumu. Jos tiedustelupalveluilta kysytään nykytilanteesta, esiin nousee lukuisia kysymyksiä. Totean aivan aluksi, että – toisin kuin te, arvoisa komission jäsen – en pohjimmiltani vastusta eurooppalaisten suuresta kriisistä kärsivien telakoiden erikoistumista tuhansien kaikkialta maailmasta tulevien alusten purkamiseen tiukkojen ympäristöä koskevien rajoitusten mukaisesti. Tilanne on tällä hetkellä aivan toinen kuin valitettavasti esimerkiksi Intiassa, jossa tapahtuu pahinta mahdollista ympäristövaatimusten polkemista, joka vaarantaa merkittävällä tavalla ihmisten terveyden. Emme me varmasti sellaista halua. Tästä seuraa luonnollisesti, että meillä on paljon kysymyksiä esitettävänä Yhdistyneen kuningaskunnan hallitukselle, mutta koska se ei ole täällä edustettuna, käytän teitä äänitorvenani ja kysyn, onko todella kysymys sota-aluksista. Kysyn tätä, koska olen saanut hyvin ristiriitaisia tietoja. Olen ymmärtänyt, että sota-aluksia voidaan romuttaa ainoastaan Yhdysvalloissa. Ovatko nämä rahti- ja kauppa-aluksia? Kuinka asiasta sovittiin? Sopivatko hallitukset tästä keskenään, vai oliko mukana kansainvälisiä välittäjiä? Meidän on saatava tietää, miksi työtä ei tehty Yhdysvalloissa. Alusten siirtäminen yli Atlantin maksaa tietysti rahaa, ja siihen liittyy valtavia riskejä. Otettiinko laskelmissa huomioon jonkun aluksen uppoamismahdollisuus? Kyseessä olisi sen luokan katastrofi, että siitä tuskin uskaltaa edes puhua.
<P>
Tahtomatta tallata kenenkään varpaille kysyn seuraavaksi, onko sillä valtiolla, johon alukset ovat menossa, käytettävissään tarvittava infrastruktuuri. Onko sillä tarvittava infrastruktuuri alusten sijoittamiseen kuivatelakalle ja niin edelleen? Arvoisa komission jäsen, teidän on vastattava näihin kysymyksiin, sillä kuten juuri itse sanoitte, nämä kysymykset ovat juuri teidän huolenaiheenne. Tapahtuuko kaikki tämä jätteiden vientiä koskevan Baselin sopimuksen mukaisesti? Tiedämme tietenkin, ettei Yhdysvallat ole allekirjoittanut kyseistä sopimusta. Meidän on tarkasteltava vakavasti ja huolellisesti näitä kysymyksiä ennen johtopäätösten tekemistä, mutta en kuitenkaan haluaisi sulkea pois sitä mahdollisuutta, että eurooppalaiset voisivat tarjota tällaisia hyvin tiukat ympäristönormit täyttäviä palveluja. Hinataanko alukset Atlantin yli vaiko ei, onko tämä edes mahdollista – tätä on kysyttävä asiantuntijoilta. Meidän on tarkasteltava asiaa hyvin kriittisesti, mutta myös teollistuneen maanosamme etujen mukaisesti, emmekä saa antaa muiden asioiden vaikuttaa asiaan. Kaiken tämän olen sanonut antaakseni vinkin, ja toivon tulkkien ymmärtävän mitä tällä tarkoitan. 
<SPEAKER ID="106" LANGUAGE="DE" NAME="Scheele (PSE )." AFFILIATION="">
<P>
   – Arvoisa puhemies, arvoisa komission jäsen, hyvät kollegat, olen hyvin tyytyväinen komission jäsenen Wallströmin julkilausumaan. Suhtaudun ehdottoman skeptisesti koko asiaan ympäristöpoliittisista syistä. Kuten komission jäsen Wallström totesi, juuri nyt läheisyysperiaatteen soveltaminen on äärimmäisen tärkeää. Yhdysvaltojen kaltaisella valtiolla on varmasti saatavillaan vanhojen alusten romuttamiseen tarvittavaa taitotietoa ja tekniikkaa – olivatpa kyseessä sitten sota-alukset tai kauppalaivat. Kollega Bowe ravistelee päätään, mutta katson, että valtion, joka kutsuu itseään maailman parhaaksi demokratiaksi, on kyettävä ratkaisemaan omat ongelmansa.
<P>
Arvoisa komission jäsen, toivoisin teidän kertovan, liittyikö tähän keskusteluun mitään viittauksia mahdollisuuteen ottaa muita kuin OECD-maita mukaan tähän toimintaan. Siihen luonnollisesti liittyisi valtava terveys- ja ympäristöhaittojen vaara. Myös tässä olisi sovellettava saastuttaja maksaa -periaatetta. Lopuksi haluan vielä korostaa, että olen hyvin iloinen julkilausumastanne ja katson, että läheisyysperiaatetta on sovellettava tällaisissa vakavissa tapauksissa. 
<SPEAKER ID="107" LANGUAGE="NL" NAME="Dhaene (Verts/ALE )." AFFILIATION="">
<P>
   – Arvoisa puhemies, arvoisa komission jäsen, hyvät kollegat, olen iloinen siitä, että muutaman ryhmämme jäsenen kanssa aloittamamme kampanja kantaa nyt hedelmää. Olen myös tyytyväinen komission jäsenen esittämään julkilausumaan, joka sai meidät täyteen toivoa.
<P>
Pelkään kuitenkin, että kahden aluksen lähettäminen Yhdistyneeseen kuningaskuntaan on osa laajempaa suunnitelmaa, jolla käynnistetään varsinainen jätelähetysten karuselli Intian ja Bangladeshin kaltaisiin valtioihin. Jos näiden alusten annetaan ylittää Atlantti, avautuvat patoluukut ja saadaan ennakkotapaus. Tämän jälkeen on laillisesti mahdollista Baselin sopimuksen hengen vastaisesti kuljettaa jätettä valtioihin, joilla ei ole asianmukaista sosiaali- tai ympäristöpolitiikkaa.
<P>
Muutaman viime vuoden aikana on pyritty kaikin tavoin estämään jätteiden vienti ja toteuttamaan järjestelmä, jossa jätteet käsitellään mahdollisimman lähellä niiden syntypaikkaa. Laivojen kuljettaminen merten yli on täysin vastoin tätä periaatetta. Tämä on hyvin kielteinen viesti Yhdysvalloilta, joka on jo jäädyttänyt joitakin ympäristöä koskevia sopimuksia. Kyseisellä valtiolla on aivan varmasti käytettävissään kapasiteettia ja asiantuntemusta alusten romuttamiseen.
<P>
Meidän ei kuitenkaan pidä osoittaa syyttävällä sormella ainoastaan Yhdysvaltoja. Sen yhteistyökumppaninahan on EU:n jäsenvaltio, joka näin ollen on vähintäänkin osallinen Baselin sopimuksen heikentämiseen. Lisäksi kyseinen valtio on laatinut näille riskialuksille reitin, joka seurauksena muut jäsenvaltiot joutuvat vaaraan.
<P>
Muita osasyyllisiä etsiessämme päädymme jälleen kerran Kansainväliseen merenkulkujärjestöön, joka ei juurikaan tarjoa yhteistyöapua Baselin sopimuksen noudattamisen valvonnassa. On korkea aika muuttaa tätä. EU:n on hyväksyttävä yhtenäinen kanta tähän asiaan.
<P>
Myös Euroopasta viedään vanhoja aluksia etelään romutettavaksi ilman, että niiden vaaralliset jätteet ensin käsiteltäisiin. Parhaillaan kiertää luettelo 144 aluksesta, jotka odottavat romuttamista etelässä.
<P>
Luotamme siis komission, jotta se loisi mahdollisimman pian oikeudellisen kehyksen tällaisen toiminnan lakkauttamiseksi. Toivomme eurooppalaista huoltopolitiikkaa käytöstä poistetuille aluksille. Ympäristöministerien neuvosto kokoontuu 27. lokakuuta. Nyt on siis hyvä mahdollisuus ampua varoituslaukaus ja tehdä lainsäädäntöaloite. 
<SPEAKER ID="108" LANGUAGE="EN" NAME="De Rossa (PSE )." AFFILIATION="">
<P>
    Arvoisa puhemies, olen erityisen kiinnostunut tästä asiasta, koska satun asumaan naapurisaarella Yhdistyneessä kuningaskunnassa. Minusta Yhdistynyt kuningaskunta toimii poikkeuksellisen vastuuttomasti tehdessään sopimuksia tällaisten alusten kuljettamisesta yli Atlantin Yhdistyneen kuningaskunnan satamiin, joissa niiden väitetään menevän kierrätykseen.
<P>
On kysyttävä, mitä tapahtuu sille ongelmajätteelle, jota meille on kerrottu näiden alusten suurimmaksi osaksi olevan. Meidän on annettu ymmärtää, että neljässä aluksessa, jotka ovat parhaillaan matkalla Yhdistyneeseen kuningaskuntaan, on yli 300 tonnia PCB:tä ja 600 tonnia asbestia.
<P>
Herää kysymys rikkooko Yhdistynyt kuningaskunta itse asiassa EU:n säädöksiä. Myös komission jäsen ilmoitti vaatineensa Yhdistyneen kuningaskunnan viranomaisilta ilmoitusta siitä, uskovatko nämä edelleen toimivansa EU:n lainsäädännön mukaisesti. Saamistani tiedoista päätellen alusten käsittelyn on tapahduttava 180 päivän kuluessa. Tällaisten alusten romuttamiseen vaaditaan käytettävän kuivatelakka-allasta. On kuitenkin epätodennäköistä, että ne pystyttäisiin romuttamaan 180 päivän kuluessa, ja varsinkaan kuivatelakka-allasta niiden kierrättämiseen ei ole käytettävissä.
<P>
Arvoisa komission jäsen, nämä ovat hyvin vakavia aiheita, enkä pidä riittävänä sitä, että olette pelkästään tiedustellut asiaa Yhdistyneen kuningaskunnan viranomaisilta. Koska he vastaavat? Koska ryhdytään toimiin Yhdistyneen kuningaskunnan, Irlannin ja muiden valtioiden kansalaisten suojelemiseksi?
<P>
Lopuksi totean, että tulemme väittelemään työpaikoista Yhdistyneessä kuningaskunnassa. Aiemmin on kuultu väitteitä, ettei orjuutta voida poistaa tai lapsia lakata lähettämästä nuohoamaan savupiippuja, koska näiden käytäntöjen lopettamisen myötä menetettäisiin työpaikkoja. Tässä vaiheessa ympäristö on tärkeämpi kuin muutama sata työpaikkaa. 
<SPEAKER ID="109" LANGUAGE="EN" NAME="McKenna (Verts/ALE )." AFFILIATION="">
<P>
    Olen hyvin iloinen komission jäsenen Wallströmin huomautuksista. On aivan kauhistuttavaa, että Yhdistynyt kuningaskunta suostuu kaatopaikaksi jollekin sellaiselle, josta Yhdysvallat ei halua itse huolehtia. Sikäläiset viranomaiset katsoivat näiden alusten purkamisen Yhdysvalloissa liian vaaralliseksi, ja minusta on aivan uskomatonta, että ne kuljetetaan 4 500 mailia yli Atlantin ja EU:n vesien halki tuhottavaksi Yhdistyneessä kuningaskunnassa.
<P>
Alkuperäisen suunnitelman mukaan alusten piti kulkea Irlannin merialueen läpi, mutta nyt ei vaikuta siltä. Emme ole varmoja, voimmeko luottaa siihen, ettei reittiä enää muuteta, mutta siitä riippumatta meidän on tarkasteltava sitoutumistamme EU:n lainsäädäntöön, ja varsinkin Yhdistyneen kuningaskunnan on tarkasteltava sitoutumistaan – erityisesti jätteiden kuljetusta koskevaan asetukseen. Haluan kysyä komissiolta, onko Yhdistyneen kuningaskunnan toiminta jätteiden kuljetusta koskevan asetuksen 19 artiklan 3 kohdan ja jätteitä koskevan puitedirektiivin 4 artiklan vastaista.
<P>
Natura 2000 -ohjelmassa Teesmouthin ja Clevelandin rannikot on luokiteltu erityistä suojelua edellyttäviksi alueiksi. Tämä merkitsee sitä, että suunnitelmien tai hankkeiden, jotka eivät välittömästi koske aluetta tai sen hallintaa, mutta joilla todennäköisesti on merkittävää vaikutusta alueeseen – joko itsessään tai yhdessä muiden suunnitelmien tai hankkeiden kanssa – vaikutuksia alueeseen on arvioitava asianmukaisesti luonnonympäristön, luonnonvaraisen eläimistön ja kasviston kannalta.
<P>
Haluan pyytää komissiota tutkimaan – tai kenties se on jo tehnytkin näin – onko näiden alusten kuljetus ja käsittely Natura 2000 -ohjelmasta annetun lainsäädännön vastaista. Yhdistyneen kuningaskunnan toimet sekä Yhdistyneen kuningaskunnan rannikon että koko EU:n osalta ovat täysin tuomittavia. Olemme vastikään käsitelleet uimavesidirektiiviä, ja on aivan uskomatonta ajatella, että nyt yksi EU:n jäsenvaltio asettaa vastuuttomalla toiminnallaan uimavesillemme ja kalastuselinkeinollemme valtavan uhkan. Mitä tapahtuu, ja kuka korvaa kansalle, jos tapahtuu onnettomuus, jos katastrofi kohtaa kalataloutta, matkailua tai jotain muuta alaa?
<P>
Tässä on kyseessä olemassa olevien työpaikkojen suojeleminen, ympäristömme ja kalastuselinkeinomme suojeleminen. Olen iloinen todetessani komission olevan puolellamme, mutta sen on painostettava paljon enemmän Yhdistyneen kuningaskunnan hallitusta, jotta tämä toimisi vastuullisella tavalla. 
<SPEAKER ID="110" LANGUAGE="" NAME="Bowe (PSE )." AFFILIATION="">
<P>
    Arvoisa puhemies, olen kuunnellut aivan ällistyneenä joitakin täällä tänään sanottuja asioita. On hyvin vaikeaa päätellä, onko kaiken kuvitteellisen joukossa yhtään tosiseikkoja. Asiaa ympäröi sankka sekaannus, joka todellakin alkaa haiskahtaa uskomattomalta tekopyhyydeltä.
<P>
Tässä ovat tosiseikat. Kyseiset alukset ovat rahtilaivoja, ne eivät ole sota-aluksia. Kyseisissä aluksissa ei ole sen enempää myrkyllisiä aineita kuin tavallisissa rahtialuksissa. Ainoa niistä löydettävä asbesti on kaikkien alusten moottorien ympärillä oleva asbesti. Ainoa niistä löydettävä öljy on niiden omissa polttoainesäiliöissä – ne eivät ole öljytankkereita. Niissä on hyvin vähän PCB:tä tai muita haitallisia aineita. Niille on myönnetty merikelpoisuustodistukset ennen satamasta lähtöä – eivätkä ne olisi lähteneet satamasta ilman sellaista.
<P>
Valtioita, joiden vesialueiden läpi alukset kulkevat matkallaan, on kuultu ja niiden näkemykset on otettu huomioon. Hoidamme asian asianmukaisesti ja teemme sen, koska päätimme kymmenen vuotta sitten olla jättämättä öljynporauslauttojamme Pohjanmereen, vaan tuoda ne takaisin Teessideen ja muihin paikkoihin kierrätettäväksi. Meillä on siihen kapasiteettia. Meillä on tarvittavaa tietämystä. Me osaamme tehdä sellaista, mitä Yhdysvallat ei osaa, sillä he hylkäävät öljynporauslauttansa Meksikonlahteen.
<P>
Arvoisan komission jäsenen olisi pohdittava sitä, mitä tapahtuu niille yli sadalle alukselle, jotka vuosittain lähtevät EU:n vesiltä kehitysmaihin hylättäviksi ja romutettaviksi täysin tuomittavalla tavalla, sen sijaan että huomauttaa asiasta, kun britit hoitavat ne kunnolla. 
<SPEAKER ID="111" LANGUAGE="" NAME="Wallström," AFFILIATION="komissio">
<P>
   . – Hyvä Bowe, juuri tästä minä puhuin! Tarkastelin asiaa laajemmassa yhteydessä, suhteessa Baselin sopimuksen mukaisiin velvoitteisiimme – meidän on pystyttävä täyttämään Baselin sopimuksen vaatimukset. Tämä on osa laajempaa kokonaiskuvaa.
<P>
Olette oikeassa korostaessanne täsmällisten tietojen tarvetta. Juuri tästä syystä olen kirjoittanut Yhdistyneen kuningaskunnan hallitukselle ja viranomaisille sekä Yhdysvaltoihin; saadakseni oikeaa tietoa. Tähän mennessä olen saanut selville, että nämä 13 alusta kuuluvat kansalliseen puolustusreservilaivastoon, jota hallinnoi liikenneministeriön merenkulkuhallinto (MARAD). Ymmärtääkseni kaikki nämä alukset on rakennettu vuosien 1945 ja 1967 välisenä aikana, joten ne ovat 36–58-vuotta vanhoja. Niiden arvioidaan sisältävän yhteensä 698 tonnia PCB:tä ja yli 3 300 tonnia polttoöljyä sekä merkittäviä määriä lyijyä, kadmiumia ja asbestia. Alukset omistaa Yhdysvaltojen sotilashallinto, eivätkä ne ole enää käytössä. MARAD on raportoinut useiden laivojen olevan rappeutuneita. Näistä 13:sta aluksesta yksitoista on 40:n huonoimmassa kunnossa olevan aluksen luettelossa. Tämän verran olen saanut selville tähän mennessä. Odottakaamme lisätietoja.
<P>
En vastusta periaatteessa jätteen kuljetuksia kierrätettäväksi. Nykyinen lainsäädäntömme kattaa tämänkin. Kuitenkaan nyt, kun olemme juuri taistelleet kovasti puhdistaaksemme ja sekä muiden tuhoisien onnettomuuksien jäljet ja kun ponnistelemme suojellaksemme meriympäristöä, en näe tätä parhaana tapana toimia, kun ilmeisesti Yhdysvalloissakin on kierrätysmahdollisuuksia.
<P>
Tätä minä olen pyytänyt. Meidän on oltava täysin varmoja operaation turvallisuudesta ennen sen käynnistämistä. Onko tämä kaiken kaikkiaan järkevää? Onko järkevää toimia näin, kun näiden vanhojen alusten – Yhdysvaltojen vanhimpien alusten – hinaamiseen liittyy tällaisia vaaroja ja kun alukset sisältävät niin paljon vaarallisia aineita?
<P>
Tällä hetkellä Yhdistynyttä kuningaskuntaa vastaan ei ole aloitettu oikeustoimia. On tärkeää todeta tämä. Tarkastelemme nykyisten Natura 2000 -ohjelmaa koskevien direktiivien, vesialan puitedirektiivin ja lukuisten muiden direktiivien noudattamista. Käsittelemme luonnollisesti meille esitetyn valituksen.
<P>
Vastaan nyt ympäristöstä vastaavana komission jäsenenä. Onko tämä nyt parasta mitä voimme tehdä aikana, jolloin pyrimme suojelemaan meriämme, vesialueitamme ja meriympäristöä? Jos kerran romutusmahdollisuuksia on Yhdysvalloissa, miksi emme läheisyysperiaatteen mukaisesti pikemminkin lähettäisi sinne asiantuntijoita? Se vaikuttaisi vaarattomammalta.
<P>
Toistaiseksi oikeustoimia ei ole vireillä. Olemme pyytäneet lisätietoja. En kuitenkaan voi kieltää omaa näkemystäni tässä asiassa. 
<SPEAKER ID="112" LANGUAGE="" NAME="Puhemies." AFFILIATION="">
<P>
   – Kiitos, arvoisa komission jäsen Wallström.
<P>
Keskustelu on päättynyt. 
<SPEAKER ID="113" LANGUAGE="" NAME="Puhemies." AFFILIATION="">
<P>
   – Esityslistalla on seuraavana kulttuuri-, nuoriso-, koulutus-, tiedonvälitys- ja urheiluvaliokunnan suositus toiseen käsittelyyn (A5-0336/2003) neuvoston yhteisestä kannasta Euroopan parlamentin ja neuvoston päätöksen tekemiseksi ohjelman käynnistämisestä korkea-asteen koulutuksen laadun parantamiseksi ja kulttuurien välisen ymmärtämyksen edistämiseksi kolmansien maiden kanssa tehtävän yhteistyön avulla (Erasmus Mundus) (2004-2008) (8644/1/2003 – C5-0294/2003 – 2002/0165(COD)) (Esittelijä: De Sarnez). 
<SPEAKER ID="114" LANGUAGE="FR" NAME="De Sarnez (PPE-DE )," AFFILIATION="esittelijä.">
<P>
   – Arvoisa puhemies, hyvät kollegat, olemme tehneet yhdessä työtä kahden vuoden ajan Erasmus Mundus -ohjelman luomiseksi. Haluan tämän vuoksi käyttää tätä mahdollisuutta hyväkseni ja kiittää komissiota, neuvostoa ja kollegoitani kulttuuri-, nuoriso-, koulutus-, tiedonvälitys- ja urheiluvaliokunnassa tehdystä työstä.
<P>
Hyväksyessään Erasmus Mundus -ohjelman vuosiksi 2004–2008 Euroopan unioni perustaa uuden vaihdon ja yhteistyön välineen korkeakouluopetuksen alalla, jonka tavoitteena on syventää suhteita Euroopan yliopistojen välillä ja lisätä korkea-asteen koulutuksen tarjonnan kilpailukykyä, niin että sen vetovoima muun maailman opiskelijoiden, opettajien ja tutkijoiden silmissä olisi suurempi. Palautan lyhyesti mieliin ohjelman pääpiirteet.
<P>
Ensimmäisenä perustetaan 250 master-kurssia, Erasmus Mundus master-kurssia, Euroopan unionin tukemana ja laatumaininnalla. Master-kurssit valitaan viiden vuoden ajaksi, ja niissä on oltava mukana vähintään kolme korkeakoulua kolmesta eri jäsenvaltiosta. Ne johtavat kahteen tai useampaan virallisesti tunnustettuun tutkintoon. Master-kurssien opiskelijoiden opinto-ohjelmaan sisältyy opiskelujakso vähintään kahdessa kolmesta korkeakoulusta.
<P>
Toisena toimena perustetaan apurahoja 4 200:lle Eurooppaan kolmansista maista tulevalle jatko-opiskelijalle. Näiden apurahojen merkitys on suuri. Ne vastaavat Yhdysvaltojen Fulbright-ohjelmasta myönnettäviä apurahoja. Opiskelijat saavat keskimäärin 1 600 euroa kuukaudessa suorittaakseen jatko-opintoja Erasmus Mundus -ohjelmassa.
<P>
Kolmas toimi koskee opettajien koulutusta. Apurahoja myönnetään 1 000:lle kolmansista maista Euroopan yliopistoihin tulevalle opettajalle tai tutkijalle keskimäärin kolmen kuukauden luennointia tai tutkimustehtävää varten. He saavat 13 000 euron apurahan tehtäväänsä.
<P>
Neljäs toimi koskee kumppanuussopimuksia eurooppalaisten korkeakoulujen ja kolmansien maiden korkeakoulujen välillä. Kumppanuussopimukset perustuvat enintään kolme vuotta kestäviin yhteisiin hankkeisiin. Erityisesti korostetaan unionin opiskelijoiden ja henkilöstön mahdollisuutta unionin ulkopuoliseen liikkuvuuteen.
<P>
Viides ja viimeinen toimi koskee eurooppalaisen korkea-asteen koulutuksen maailmanlaajuista edistämistä. Mainostaakseen Erasmus Mundus -ohjelmaa kaikkialla maailmassa Euroopan unioni myöntää taloudellista tukea kansainvälisille tiedotuskampanjoille sekä sellaisten palvelujen tarjoamiselle, joilla tieto saatetaan kolmansien maiden opiskelijoiden ulottuville ja helpotetaan näin heidän pääsyään eurooppalaisiin korkeakouluihin.
<P>
Lopuksi haluan korostaa niitä ensisijaisia tavoitteita, joita parlamentti on puolustanut ja joihin neuvosto ja komissio ovat suhtautuneet myönteisesti.
<P>
Ensimmäinen tavoite: ohjelman nimi, aiemmin Erasmus World, on muuttunut Erasmus Mundukseksi, ja tämän vuoksi ihmisten on helpompi yhdistää se Euroopan unioniin. Toinen tavoite: kulttuurisen ja kielellisen monimuotoisuuden säilyttämiseksi olemme taanneet opiskelijoille mahdollisuuden opiskella vähintään kahta kieltä, joita puhutaan niissä maissa, joissa Erasmus Mundus master -kursseja järjestävät korkeakoulut sijaitsevat. Kolmas tavoite: halusimme, että Erasmus Mundus master-kurssit valitaan sekä tarjotun koulutuksen laadun että opiskelijoiden vastaanoton laadun perusteella. Neljäs tavoite: vaadimme myös tutkintotodistusten ja opintojen virallista tunnustamista, sillä se on olennainen edellytys, jos haluamme todella edetä kohti eurooppalaista korkeakouluopetuksen aluetta. Meidän on luotava todellinen tutkintotodistusten vapaa liikkuvuus Euroopan unionissa. Tästä kolmansien maiden opiskelijoille tarjotusta Euroopan-kierroksesta on siis hyötyä myös eurooppalaisille opiskelijoille tulevaisuudessa. Viides ja viimeinen tavoite – viides ensisijainen tavoite, jota Euroopan parlamentti on puoltanut: olemme sopineet ohjelman kunnianhimoisten tavoitteiden mukaisesta talousarviosta. Koulutuksesta vastaava neuvosto ehdotti ohjelmalle 180 miljoonan euron määrärahoja. Komissio ehdotti 200 miljoonaa euroa. Tässä toisessa käsittelyssä parlamentti onnistui nostamaan määrärahat 230 miljoonaan euroon.
<P>
Arvoisa komission jäsen, toistan vielä, että arvostan parlamentin, komission ja neuvoston yhteistyön myönteistä henkeä. Katson meidän voivan olla tyytyväisiä Erasmus Mundus -ohjelman edistymiseen. Toivon Erasmus Mundus -ohjelmasta tulevan yhtä menestyksekäs ja suosittu kuin pikkuveljensä Erasmus, ja että sen kautta meidän kaikkien toivoma tiedon Eurooppa tulee todeksi. 
<SPEAKER ID="115" LANGUAGE="FR" NAME="Reding," AFFILIATION="komissio.">
<P>
    – Arvoisa puhemies, aluksi haluan sanoa, että jäsen de Sarnez on tehnyt erinomaista työtä.
<P>
Kyseessä on myös – ja uskon kaikkien olevan tästä samaa mieltä – erinomainen aloite, jonka minun on todettava olevan hyvin lähellä sydäntäni. Sillä pyritään tekemään eurooppalaisesta korkeakouluopetuksesta houkuttelevampaa kaikkialla maailmassa ja myös täällä Euroopassa. Sillä pyritään parantamaan korkeakouluopetuksen laatua eurooppalaisilla master-kursseilla, jotka yhdistävät useita maanosamme eri valtioiden korkeakouluja ja jotka ovat avoimia opiskelijoille ja tutkijoille aluksi täällä kotona ja myöhemmin koko maailmassa apurahojen avulla.
<P>
Ohjelma on nyt toisessa käsittelyssä ja voin todeta teille, hyvä esittelijä de Sarnez, että komissio voi hyväksyä kaikki suositusluonnokseen tehdyt seitsemän tarkistusta. Haluan myös onnitella parlamenttia ja neuvostoa niiden työstä yksimielisyyteen pääsemiseksi, sillä yksimielisyys on tärkeää, koska se antaa meille mahdollisuuden nopeuttaa menettelyä ja käynnistää ohjelma suunnitelmien mukaan vuonna 2004.
<P>
Kuten olen jo todennut, komissio kannattaa täysin tätä yksimielistä kantaa. Se noudattelee ehdotuksen pääasiallista sisältöä ja siinä hyväksytään 239 miljoonan euron määrärahat, mikä vastaa Phare-ohjelmaa. Määrärahat ovat myös komission laajentumisen osalta valmisteleman talousarviosuunnittelun mukaisia.
<P>
Komissio voi hyväksyä talousarviota koskevan tarkistuksen 5, korkea-asteen koulutuksen käsitteen ulottuvuutta selventävän tarkistuksen 1, uuteen ohjelmasukupolveen viittaavan tarkistuksen 2, Erasmus Mundus master –kurssien laatuvaatimusta koskevat tarkistukset 3 ja 6 sekä sydäntämme lähellä olevaa kielellistä monimuotoisuutta koskevat tarkistukset 4 ja 7.
<P>
Haluan kertoa jäsen de Sarnezille ja parlamentin jäsenille, että menenpä minne tahansa unionin nykyisissä jäsenvaltioissa, tulevissa jäsenvaltioissa ja jopa Euroopan ulkopuolella, kaikki pitävät Erasmus Mundusta loistavana aloitteena ja siihen kohdistuu suuria toiveita. Olen varma siitä, että se edistää osaltaan korkeakouluopetusjärjestelmiemme lähentymistä ja että sillä on suuri vaikutus siihen, kuinka houkuttelevia ne ovat muun maailman silmissä.
<P>
Erasmus Mundus -ohjelmalla on mahdollisuudet tulla eurooppalaisen akateemisen osaamisen mallikappaleeksi ja kansojen välisen vuoropuhelun suunnannäyttäjäksi. Haluan esittää parlamentille lämpimät kiitokseni yhteistyöstä, johon se on osallistunut prosessin alusta loppuun asti. Mielestäni olemme saaneet aikaan loistavan ohjelman. Tutkijoiden, opiskelijoiden ja opettajien tehtäväksi jää nyt saada se toimimaan käytännössä.
<SPEAKER ID="116" LANGUAGE="DE" NAME="Pack (PPE-DE )." AFFILIATION="(Suosionosoituksia)">
<P>
   – Arvoisa puhemies, arvoisa komission jäsen, olemme olleet kulttuuri-, nuoriso-, koulutus-, tiedonvälitys- ja urheiluvaliokunnassa tähän asti. Äänestimme kolmesta hyvin monimutkaisesta mietinnöstä. Tämän vuoksi saavuin näin hengästyneenä, mutta kaikki meni oikein hyvin.
<P>
Haluan kiittää esittelijä de Sarnezia siitä määrätietoisuudesta ja tarmosta, jolla hän on tehnyt työnsä. Näin hän onnistui tavoitteemme saavuttamisessa; Erasmus Mundus -ohjelma voidaan käynnistää vuoden 2004 alussa. Mietinnössä korostetaan parlamentille hyvin tärkeää asiaa: olemme luomassa eurooppalaista oppimisaluetta. Tätä ilmaisua emme saaneet käyttää Sokrates II -ohjelman yhteydessä. Nyt kaikki uskoakseni käyttävät tätä termiä ja nähdäkseni se on hyvä asia. Me nostamme Euroopan takaisin kansainväliselle tasolle. Euroopasta tulee entistä kilpailukykyisempi ja houkuttelevampi sen ulkopuolelta tuleville nuorille.
<P>
Komission ehdottamien 180 miljoonan euron sijaan me halusimme 230 miljoonaa euroa. Tämän lisäyksen saavuttaminen vaati suuria ponnistuksia, mutta se vastaa nähdäkseni tavoitteitamme tämän ohjelman osalta. Jotta tällainen ohjelma olisi aidosti houkutteleva, se tarvitsee asianmukaisen rahoituksen. Korostimme kielten oppimista, ja se on merkittävä seikka, sillä tänne opiskelemaan tulevat opiskelijat opiskelevat kolmessa eri maassa ja odotamme heidän ainakin pyrkivän opiskelemaan vähintään kahden maan kieltä.
<P>
Pidän Erasmus Mundus -ohjelmaa loistavana mahdollisuutena jatkaa Sokreteksen ja Erasmuksen viitoittamalla tiellä. Uskon, että ohjelmasta tulee suuri menestys vuonna 2004, jolloin järjestetään myös eurooppalaiset vaalit. Uskon, että näin toimiessamme ja näyttäessämme mihin kykenemme teemme ohjelmasta todellisen houkuttimen Euroopan unionissa ja sen ulkopuolella. EU:n ulkopuolelta tulevat opiskelijat voivat opiskella kolmessa kohteessa Euroopassa, he omaksuvat Euroopan unionin kulttuurien moninaisuuden, oppivat kieliä ja vievät Euroopan viestiä eteenpäin. Olen iloinen siitä, että olemme yhdessä päässeet näin pitkälle.
<SPEAKER ID="117" LANGUAGE="FR" NAME="Rocard (PSE )." AFFILIATION="">
<P>
   – Arvoisa puhemies, arvoisa komission jäsen, hyvät kollegat, keskustelumme täällä parlamentissa eivät yleensä ole järin jännittäviä ja käsittelemme usein hyvin monimutkaisia asioita– tämän sanominen ääneen tuskin yllättää ketään. Kulttuuri-, nuoriso-, koulutus-, tiedonvälitys- ja urheiluvaliokunnan puheenjohtajana, tullessani juuri kyseisen valiokunnan kokouksesta, jossa äänestimme ilman teitä, hyvä esittelijä de Sarnez, haluan sanoa, että kulttuurivaliokunta käsitteli de Sarnezin erinomaista mietintöä hyvin innostuneesti ja yksimielisesti. Totta puhuakseni tutustuttuamme komission asiakirjaan pidimme ajatusta erinomaisena ja olimme yhtä mieltä siitä, että joiltain osin komissio oli lähes liiankin varovainen.
<P>
Ensinnäkin se oli varovainen määrärahojen suhteen. Onneksi saimme lisättyä niitä hieman. Voin todeta heti, että parlamentin kulttuurivaliokunnan mukaan 230 miljoonaa euroa ei ole riittävä, ja mielestämme määrärahoja on täydennettävä myöhemmin.
<P>
Lisäksi, kun ajattelemme nykypäivän maailmaa ja kaikkia niitä suuria valtioita, jotka kansainvälisen epävakauden vuoksi nyt vaikuttavat lähes sulkeutuneilta, on mielestämme erityisen merkittävää, että Eurooppa juuri tällaisissa olosuhteissa päättää avautua kokonaan.
<P>
Samalla halusimme lujittaa, vahvistaa ja kirjoittaa kiveen, kuinka arvokas tutkinto Euroopan unionin master-tutkinto on. Komission laatimasta tekstistä sai sen käsityksen, että pienimuotoinen todistus voitaisiin myöntää minkä tahansa vanhojen opintojen perusteella. Me halusimme lujittaa pätevyysvaatimuksia ja master-tutkintoa.
<P>
Arvoisa puhemies, mielestämme oli myös hyvin tärkeää tarkentaa kahden kielen opiskelua koskevia sääntöjä tässä yhteydessä. Unionin kielipolitiikan yhteydessä olemme usein täällä parlamentissa tuominneet ne hallitukset, jotka eivät ole tehneet kahden vieraan kielen opiskelemista pakolliseksi valtiossaan. Jotkut eivät ole tehneet niin vieläkään. Painostamme kaikin mahdollisin tavoin tämän politiikan tukemista ja olemme iloisia siitä, että tässä tarjoutuu siihen mahdollisuus.
<P>
Lopuksi haluan todeta, että eurooppalaisen kulttuurin avaaminen koko maailman opiskelijoille on mielestäni upea aloite. 
<SPEAKER ID="118" LANGUAGE="NL" NAME="Sanders-ten Holte (ELDR )." AFFILIATION="">
<P>
   – Arvoisa puhemies, arvoisa komission jäsen, hyvät kollegat, juhlimme vuosi sitten miljoonatta Erasmus-opiskelijaa. Jos se minusta olisi kiinni, tarjoaisimme vielä paljon useammille opiskelijoille kautta maailman mahdollisuuden opiskella muissa korkeakouluissa. Olen myös kiitollinen kollega de Sarnezille siitä tarmokkuudesta, jolla hän on saattanut mietintönsä menestyksellisesti päätökseen.
<P>
On tärkeää tarjota Euroopassa järkevä vaihtoehto amerikkalaisille korkeakouluille, joihin suurin osa eurooppalaisista opiskelijoista nyt menee. Euroopan tähdätessä maailman kilpailukykyisimmäksi tietoon perustuvaksi taloudeksi meidän on mainostettava itseämme osaamiskeskuksena, jossa akateeminen taso on niin korkea, että ulkomaalaisten opiskelijoiden kannattaa pyrkiä tänne opiskelemaan. Olen useista eri syistä aina kannattanut ajatusta, että opiskelijoiden on hyvin tärkeätä opiskella vähintään kahta vierasta kieltä. Kaikille alankomaalaisille tämä on itsestään selvää. Se edistää myös muiden kulttuurien ymmärtämistä. Olen iloinen siitä, että tämä on havaittavissa mietinnössäkin.
<P>
Kielitaito auttaa korkeakouluopiskelijaa varmistamaan paremman kilpailuaseman työmarkkinoilla, mutta se on myös merkittävä osa kulttuuripääomaa ja lisää ennen kaikkea keskinäistä ymmärrystä.
<P>
Haluan kuitenkin esittää yhden huomautuksen mietinnöstä. Ohjelma on tarkoitettu opiskelijoille ja luennoitsijoille kaikkialta maailmasta, ja siitä sen nimi "Mundus". Tässä yhteydessä haluan korostaa erityisen huomion kiinnittämistä kehitysmaiden korkeakouluihin. Koulutus on paras ase köyhyyden torjumiseen. Tarjoamalla kehitysmaiden opiskelijoille mahdollisuuden opiskella EU:ssa voimme auttaa heitä levittämään hankkimaansa tietoa omissa kotimaissaan. Haluan kuitenkin korostaa selvästi, että on luonnollisesti varmistettava, että he palaavat kotimaahansa viljelemään tätä tietoaan opintojensa päätyttyä. Ohjelman tarkoituksenahan ei missään tapauksessa ole käynnistää aivovuotoa. Tämä edellyttää eurooppalaisten korkeakoulujen ja kehitysmaiden korkeakoulujen asianmukaista yhteistyötä, jossa opiskelijoiden ja luennoitsijoiden tietojen ja kokemusten levittämisen on oltava ensisijainen tavoite. 
<SPEAKER ID="119" LANGUAGE="FR" NAME="Mayol i Raynal (Verts/ALE )." AFFILIATION="l'Auberge espagnole,">
<P>
   – Arvoisa puhemies, haluan kiittää lämpimästi esittelijää hänen loistavasta työstään. Jatko-opintoja koskeva Erasmus Mundus -ohjelma on hyödyllinen lisä nykyiseen Erasmus-ohjelmaan, joka, kuten tiedätte, edistää kunnioitusta ja kulttuurien välistä ymmärtämystä sekä kansojemme välistä vuoropuhelua.
<P>
Erasmus Mundus -ohjelman mukanaan tuoma entistä suurempi avoimuus ulkopuoliseen maailmaan on merkittävä seikka ja se auttaa edistämään edelleen kansojen välistä ymmärrystä. Kyllä, nimenomaan kansojen välistä ymmärrystä; sanon näin, koska valitettavasti olen huomannut, että nykyisin on muodikasta puhua kansalaisista ja unohtaa kansat, kuten on havaittavissa valmistelukunnan perustuslakiluonnoksestakin. Minä kuulun kansaan, katalaaneihin, joka ei aina noudata Espanjan ja Ranskan valtioiden rajoja, ja olen iloinen voidessani muistuttaa, että Erasmus Mundus -ohjelma edistää kansojen välistä ymmärrystä, ei ainoastaan eurooppalaisten kansojen, vaan koko maailman kansojen.
<P>
Kataloniassa – sillä juuri sitä minä nyt tarkoitin – on paljon opiskelijoita kaikkialta Euroopasta. Barcelona on houkutteleva kulttuurikeskus, ja se, että katalaani ei valitettavasti ole virallinen kieli, hämmästyttää joitakin opiskelijoita heidän saapuessaan sinne. Paikan päällä he havaitsevat, että Barcelonassa, Valenciassa, Palmassa ja jopa Perpignanissa luennot, tai osa luennoista, pidetään kataalanin kielellä. Barcelonassa suurin osa luennoista on katalaaninkielisiä. Olette kenties nähneet Cédric Klapischin älykkään ja hyvin tehdyn elokuvan, joka kertoo Erasmus-opiskelijoista ja jossa mainitaan myös kieliongelma.
<P>
Minusta kaikkien Euroopan kielten olisi nautittava yhtäläisistä oikeuksista, ei ainoastaan Erasmus Mundus -ohjelmassa vaan kaikissa eurooppalaisissa instituutioissa. 
<SPEAKER ID="120" LANGUAGE="NL" NAME="Dillen (NI )." AFFILIATION="">
<P>
   – Arvoisa puhemies, hyvät kollegat, parlamentissa keskustellaan kenties harvoin asioista, joista täällä ollaan yksimielisiä. Tämän päivän keskustelu on toivoakseni poikkeus.
<P>
Kuka tahansa Euroopan unionin koulutuksen – kaiken tasoisen koulutuksen – laadusta kiinnostunut on iloinen siitä, että neuvosto ja parlamentti ovat päässeet sopimukseen sellaisen ohjelman käynnistämisestä, jonka ainoana tavoitteena on parantaa korkea-asteen opetuksen tasoa jäsenvaltioissa.
<P>
Ennen vain muutamat harvat ja valitut saivat mahdollisuuden hankkia kokemusta ulkomaisista korkeakouluista tai yliopistoista opintojensa aikana. Se, että Eurooppa pyrkii tarjoamaan yhä useammalle opiskelijalle tämän mahdollisuuden, on kehitystä, josta voimme kaikki poliittisiin puolueisiimme katsomatta olla innoissamme. Yhden Euroopan unionin pienimmän kansakunnan, Flanderin edustajana olen usein huomannut, että hollanninkielemme on jatkuvasti vaarassa omissa yliopistoissamme, muun muassa koska yhä useammilla kursseilla sekä Flanderissa että Alankomaissa opetus tapahtuu yksinomaan englanniksi.
<P>
Tämän vuoksi olen hyvin iloinen siitä, että neuvosto ja parlamentti vaativat Erasmus Mundus -ohjelmaa koskevassa yhteisessä kannassaan erityistä huomiota opiskelijoiden kielitaidon edistämiselle Euroopan unionissa ja sen ulkopuolella. Tarjoamalla Erasmus-ohjelman opiskelijoille mahdollisuuden opiskella vähintään kahta mukana olevien korkeakoulujen sijaintimaissa puhutuista kielistä, voimme aikanaan kääntää päinvastaiseksi pääasiassa suurimmissa jäsenvaltioissa vallalla olevan kielteisen suuntauksen. On surullinen tosiasia, että viime vuosikymmenten aikana nuorten eurooppalaisten kielitaito, kuten myös kulttuurin ja historian tuntemus, on heikentynyt.
<P>
Haluan tämän vuoksi korostaa, ettei ainoastaan kolmansista maista tulevia opiskelijoita pidä kannustaa vähintään kahden EU:n kielen oppimiseen. Myös oman eurooppalaisen nuorisomme olisi nopeasti ymmärrettävä, että eri kielten hyvä hallinta on paras tae siitä, että he oppivat arvostamaan myös muita kulttuureja. Tämä on myös paras tapa huolehtia siitä, että Euroopan unionin rikas moninaisuus säilyy myös tulevaisuudessa. Näin yliopistomme ja korkeakoulumme, koko korkea-asteen koulutusjärjestelmämme, sopii esimerkiksi koko muulle maailmalle ja meillä on täysi syy olla ylpeitä siitä. 
<SPEAKER ID="121" LANGUAGE="PT" NAME="Graça Moura (PPE-DE )." AFFILIATION="">
<P>
   – Arvoisa puhemies, arvoisa komission jäsen, meidän on syytä suhtautua myönteisesti de Sarnezin toiseen käsittelyyn esittämään suositukseen sekä kulttuuri-, nuoriso-, koulutus-, tiedonvälitys- ja urheiluvaliokunnan yksimielisesti esittämiin tarkistuksiin, sillä ne selventävät ja vahvistavat Erasmus Mundus -ohjelman eri näkökohtia.
<P>
On tärkeää, että koulutuksesta vastaava neuvosto hyväksyi 230 miljoonan euron rahoituskehyksen, sillä määrä vaikuttaa kohtalaisen tyydyttävältä. Aivan yhtä tärkeää on, että ohjelma avaa uusia mahdollisuuksia korkeakoulutuksen alalla sekä Euroopassa että yhteistyösuhteiden myötä myös kolmansissa maissa. Suhteita olisi opiskelijoiden lisäksi kehitettävä myös kutsumalla tutkijoita Euroopan ulkopuolelta.
<P>
Lopuksi myös kieliasioista, kulttuurisesta monimuotoisuudesta, laatumerkinnästä sekä korkeakouluopetuksen ja ammatillisen koulutuksen koordinoinnista huolehtiminen on tärkeää. Kaikki tämä on entistäkin merkityksellisempää, koska hyväksytyn toimenpiteen myötä ohjelmaan osallistuvat voivat matkustaa ympäri Eurooppaa ja opiskella useammassa korkeakoulussa. Myöskään eurooppalaisten opiskelijoiden pääsyä tähän samaan ohjelmaan, heidän apurahojaan ja korkeakoulujen välisiä master-kursseja ei ole unohdettu.
<P>
Laajentumisen kannalta sopimus on sitäkin merkityksellisempi, sillä vastedes meillä on mahdollisuus laajentaa jo nyt vaikuttavaa kierrosta eurooppalaisissa korkeakouluissa. Nyt on tarpeen suunnitella tiedotuskampanja niiden epäilysten ja pelkojen poistamiseksi, joita tiedotusvälineiden mukaan esiintyy korkeakoulupiireissä.
<P>
Ratkaistavana on kuitenkin vielä perustavaa laatua olevia kysymyksiä. Onko tämä oikea tapa, jolla eurooppalainen koulutusjärjestelmä saadaan kilpailemaan todella yhtäläisin edellytyksin Yhdysvaltain järjestelmän kanssa niin määrällisesti kuin laadullisesti? Entäpä Euroopan tasolla, saavutetaanko näin opiskelijoiden entistä tasaisempi sijoittautuminen jäsenvaltioiden yliopistoihin? Näihin kysymyksiin saamme vastauksen vasta ajan myötä. Nyt meidän on todettava hyväksyen, että korkea-asteen opetuksessa Euroopalla on nyt käytössään jälleen uusi äärimmäisen hyödyllinen kansainvälinen väline, joka perustellusti on herättänyt paljon toiveita. 
<SPEAKER ID="122" LANGUAGE="DE" NAME="Prets (PSE )." AFFILIATION="">
<P>
   – Arvoisa puhemies, arvoisa komission jäsen Reding, on rohkaisevaa, että voimme tänään käynnistää kaksi uutta koulutusohjelmaa, joilla erilaisista toiminnoista ja tehtävistä huolimatta on yhteinen tavoite, toisin sanoen Euroopan houkuttelevuuden lisääminen ja siten mielenkiinnon lisääminen Eurooppaa kohtaan kaikkialla maailmassa. Täällä on jo todettu, että ohjelmassa, jota tavallisesti sovelletaan korkeakouluihin ja kaikkialta maailmasta saapuviin jatko-opiskelijoihin, on kuitenkin otettava huomioon myös ammatillinen koulutus, kuten insinöörien ja ylempien teknisten toimihenkilöiden koulutus, joka kuuluu "korkeakoulujen" laajaan määritelmään ja jota varten on siis laadittava asianmukaiset ehdotukset.
<P>
Eurooppalaisten korkeakoulujen läheinen yhteistyö auttaa lisäämään laatua ja kansainvälistä kilpailukykyä. Rahoituspuitteita koskeva kompromissi 230 miljoonasta eurosta on juuri sitä – pelkkä kompromissi, ei muuta – ja uskon tämän ohjelman menestyvän kunnianhimoisten tavoitteidensa saavuttamisessa vain, jos kaikki siihen osallistuvat osapuolet – Euroopan unioni, jäsenvaltiot ja korkeakoulut – ottavat haasteen vastaan ja kantavat kortensa kekoon. Yksinään 230 miljoonaa euroa ei varmasti riitä. On myös tehtävä selväksi, että nämä varat on hankittava muiden koulutusta koskevien ohjelmien rahoituksen lisäksi, eikä niitä voida siirtää näistä ohjelmista. 
<SPEAKER ID="123" LANGUAGE="DE" NAME="Wenzel-Perillo (PPE-DE )." AFFILIATION="">
<P>
   – Arvoisa puhemies, arvoisa komission jäsen Reding, haluan kiittää esittelijä de Sarnezia erinomaisesta mietinnöstä ja kiittää häntä vielä kerran yhteistyöstä. Erasmus Mundus -ohjelmaa voi vain kannattaa intohimoisesti. Ohjelman lisäarvo perustuu toisaalta liikkuvuuden mahdollisuuteen, vieraiden kielten oppimiseen sekä kulttuurivaihtoon. Toisaalta Erasmus Mundus -ohjelmassa otetaan ennakoivasti ja rakentavalla tavalla huomioon koulutuksen maailmanlaajuistumisen haasteet. Juuri sen vuoksi, että ohjelma on avoin kolmansien maiden opiskelijoille, Eurooppa voi erottua edukseen korkea-asteen opetuksessa.
<P>
Maailmanlaajuistuminen merkitsee kilpailua parhaista tuotteista, parhaista ajatuksista ja viimeisenä, mutta ei suinkaan vähäisimpänä, myös parhaista aivoista. Tämän vuoksi Euroopan on tehtävä itsestään houkuttelevampi ja kilpailukykyisempi opiskelu- ja koulutuspaikkana. Mietinnön ensimmäiseen käsittelyyn huhtikuussa 2003 laaditun budjettivaliokunnan lausunnon valmistelijana olen erityisen iloinen siitä, että parlamentti on onnistunut saamaan aikaan yhden merkittävän parannuksen. Erasmus Mundus -ohjelman taloudellinen perusta on vankempi 230 miljoonan euron turvin kuin alun perin ehdotettujen 180 miljoonan turvin. Mitä järkevilläkään ohjelmilla voidaan saavuttaa, jos niiden rahoitus ei ole asianmukainen? Saavutuksemme on kiitettävä, mutta nykyiset sitoumukset ja uudet aloitteet ovat kaiken kaikkiaan riittämättömiä Lissabonin tavoitteisiin nähden. Kun rahat ovat vähissä ja taloudelliset varat rajoitettuja, emme voi odottaakaan nousevamme huimaaviin korkeuksiin, mutta se ei myöskään voi olla veruke sille, että emme voisi tehdä kauaskantoisia poliittisia sitoumuksia.
<P>
Hyvät kollegat, koulutus on tärkein sijoitus tulevaisuuteen. Haluammeko me maailman dynaamisimman ja kilpailukykyisimmän talousalueen vuoteen 2010 mennessä? Jos haluamme, meidän on asetettava tavoitteemme oikeaan järjestykseen ja sijoitettava tutkimukseen ja koulutukseen. Erasmus Mundus on askel oikeaan suuntaan. 
<SPEAKER ID="124" LANGUAGE="FI" NAME="Iivari (PSE )." AFFILIATION="">
<P>
   – Arvoisa puhemies, haluan aluksi kiittää esittelijä Marielle de Sarnezia, joka on tehnyt erinomaista työtä Erasmus Mundus -ohjelman kanssa. Olemme saaneet aikaiseksi lopputuloksen, joka kelpaa paitsi parlamentille myös neuvostolle. Saamme kerrankin monivuotisen ohjelman lainsäädäntöprosessin päätökseen ennen kuin ohjelman on tarkoitus alkaa. Toivottavasti tästä poikkeuksesta tulee nyt sääntö muidenkin kulttuurivaliokunnan käsittelyssä olevien ohjelmien osalta.
<P>
Euroopan unioni on tällä hetkellä selvästi vähemmän houkutteleva vaihtoehto kolmansien maiden korkea-asteen opiskelijoille kuin Yhdysvallat. EU:hun tulee vuosittain noin 100 000 uutta opiskelijaa vähemmän kuin Yhdysvaltoihin. Uskon, että viiden vuoden kuluttua, kun Erasmus Mundus -ohjelma on todenteolla käynnissä, tuo luku on pienentynyt.
<P>
Ohjelman tarkoituksena on parantaa eurooppalaisen korkea-asteen koulutuksen laatua houkuttelemalla lisää opiskelijoita ja osaamista Eurooppaan. Meidän on kuitenkin muistettava, että osaamista ei tule houkutella tänne kolmansien maiden kustannuksella. Yhteistyö kolmansien maiden yliopistojen kanssa on yhtälailla tärkeää, jotta voimme osaltamme vahvistaa korkea-asteen koulutuksen asemaa kaikissa ohjelmaan osallistuvissa maissa.
<P>
Seitsemän kuukauden kuluttua Euroopan unioniin liittyvät kymmenen uutta jäsenvaltiota on otettava alusta asti tiiviisti mukaan Erasmus Mundus -ohjelman toteuttamiseen. Kun unionin ulkorajat muuttuvat, meidän on tärkeää saada käyttöömme sitä osaamista, mitä tulevilla jäsenvaltioilla on jo yhteistyösuhteista esimerkiksi Ukrainan, Valko-Venäjän ja Moldovan kanssa. Uskon, että uusien jäsenvaltioiden tiivis mukanaolo tässä ohjelmassa edistää osaltaan myös niiden osallistumista muiden EU:n koulutuspoliittisten tavoitteiden toteuttamiseen.
<P>
Olen tyytyväinen siihen lopputulokseen, jonka saavutimme ohjelman kielikysymyksestä. Kielellisen monimuotoisuuden vaaliminen on yksi EU:n perusarvoista, mutta Erasmus Mundus -ohjelman tavoitteena ei toki ole kielten opetus. Sen tarkoituksena on lisätä Euroopan korkeakoulutuksen vetovoimaa, ja olen siksi tyytyväinen siihen muotoiluun, jonka saavutimme. 
<SPEAKER ID="125" LANGUAGE="DE" NAME="Mann, Thomas (PPE-DE )." AFFILIATION="">
<P>
   – Arvoisa puhemies, Erasmus Mundus -ohjelma parantaa merkittävästi korkea-asteen koulutuksen laatua Euroopassa: 250 eurooppalaista yliopistojen välistä kurssia, yli 4 000 apurahaa jatko-opiskelijoille, 1 000 vierailevaa opettajaa kolmansista maista, 4 000 opiskelijaa, 800 opettajaa vuoteen 2008 mennessä, kolmansien maiden korkeakoulujen ja Euroopan Erasmus Mundus -korkeakoulujen välinen kumppanuus – kaikki nämä ovat merkittäviä tekijöitä Euroopan kehittämisessä tiedon alueeksi ja jäsen Packin sanoin eurooppalaisen oppimisalueen kehittämisessä.
<P>
Rahoitusnäkymät eivät ole aivan yhtä vakuuttavat. Ensimmäisessä käsittelyssä teimme selväksi, että 200 miljoonaa euroa ei riitä, ja vaadimme 300 miljoonaa euroa. Olen muiden jäsenten kanssa samaa mieltä siitä, että neuvoston esittämä 180 miljoonan euron ehdotus on täysin riittämätön. Rahoituksen lisääminen ei saa millään tavoin rasittaa nykyisiä ohjelmia. Esittelijä de Sarnezin esittämä 230 miljoonan euron kompromissiehdotus on järkevä ja toimielinten välisen sopimuksen mukainen. Uskon verrattoman komission jäsenen Redingin varmasti äänestävän näkymien puolesta.
<P>
Mitä merkitystä on hyvin kunnianhimoisilla Lissabonin tavoitteilla ilman lukuisia erityistoimenpiteitä? Saksassa olemme oppineet kokemuksista – ja Pisan tutkimus teki sen täysin selväksi – että tämä ei ole ilmaista. Mitä hyötyä siitä on, jos emme sijoita tarpeeksi osavaltioidemme koulutukseen? Jäämme selvästi jälkeen kehityksestä. Euroopan unionin on myönnettävä Erasmus Mundus master-kurssien laatumaininta, jonka avulla voidaan selvästi määrittää erityinen korkea-asteen koulutus. Koulutukseen kuuluu vähintään kahden jäsenvaltion kielen hyvä taito. Olemme selvästi korostaneet poliittisesti niin koulutusta kuin opiskelijoiden vastaanottoakin.
<P>
Katson vielä yhden seikan olevan tärkeä. Ammatillisen koulutuksen – esimerkiksi insinöörien ja ylempien teknisten toimihenkilöiden koulutuksen – on sisällyttävä korkea-asteen koulutukseen yhdenmukaisella tavalla. 
<SPEAKER ID="126" LANGUAGE="" NAME="" AFFILIATION="varapuhemies">
<SPEAKER ID="127" LANGUAGE="EL" NAME="Zorba (PSE )." AFFILIATION="">
<P>
    Arvoisa puhemies, haluan kiittää komission jäsentä ja esittelijä de Sarnezia kunnianhimoisesta ohjelmasta, tästä suuresta ja merkittävästä askeleesta. Eurooppalaisen koulutuksen avaaminen kansainvälisesti on rohkea teko, joka edistää eurooppalaisen oppimisalueen kehittämistä. Emme tarkastele sitä enää pirstaleina, vaan pikemminkin sen tarjoamien siltojen kannalta, yhteistyömahdollisuuksien kannalta todellisena alueena.
<P>
Minusta Erasmus Mundus -ohjelma on laadultaan erilainen kuin kaikki aiemmat ohjelmat, koska se ei perustu pelkästään vaihtoon ja liikkuvuuteen. Sen sijaan se tarjoaa uudenlaisen laatumerkinnän, uuden kiintopisteen, jolle tuhannet opiskelijat ja sadat oppilaitokset voivat antaa todellisen merkityksen.
<P>
On hyvin tärkeää, että Euroopalla on nyt rohkeutta avautua kilpailulle, kielille ja kulttuurien väliselle ymmärrykselle. Ohjelmalla palkitaan sekä koulutuslaitoksia että niiden välistä yhteistyötä ja edistetään opiskelijoiden erityisosaamista riippumatta heidän kotimaastaan, maanosastaan tai kulttuurisesta taustastaan. Me siis edistämme eurooppalaisia arvoja. Mielestäni me olemme sen heille velkaa. Sitä paitsi meidän on annettava jotain takaisin niille valtioille, joista miljoonat taloudelliset siirtolaiset tulevat, ja mielestäni me nyt annammekin. Nämä apurahat, joita me annamme, ovat korvausta, ja uskon, että suurin osa meille tulevista opiskelijoista tulee kehitysmaista.
<P>
Eurooppalaiset opiskelijat, jotka oppivat yhteistyön muualta tulevien kanssa, voivat hyötyä paljonkin ja oppia ymmärtämään näiden mukanaan tuomaa kulttuuria. 
<SPEAKER ID="128" LANGUAGE="" NAME="Puhemies." AFFILIATION="">
<P>
   – Keskustelu on päättynyt.
<P>
Äänestys toimitetaan huomenna klo 11.30. 
<SPEAKER ID="129" LANGUAGE="" NAME="Puhemies." AFFILIATION="e">
<P>
   – Esityslistalla on seuraavana kulttuuri-, nuoriso-, koulutus-, tiedonvälitys- ja urheiluvaliokunnan suositus toiseen käsittelyyn (A5-0314/2003) neuvoston yhteisestä kannasta Euroopan parlamentin ja neuvoston päätöksen tekemiseksi monivuotisesta ohjelmasta (2004–2006) tieto- ja viestintätekniikan tehokkaaksi integroimiseksi yleissivistävän ja ammatillisen koulutuksen järjestelmiin Euroopassa (Learning-ohjelma) [8642/1/2003 – C5-0293/2003 – 2002/0303(COD)] (Esittelijä: Mauro). 
<SPEAKER ID="130" LANGUAGE="IT" NAME="Mauro (PPE-DE )," AFFILIATION="esittelijä">
<P>
   .  Arvoisa puhemies, tänään käytävän keskustelun ja huomenna toimitettavan äänestyksen jälkeen Learning-ohjelma käynnistetään virallisesti. On aika kiittää niitä, joiden ansiota tähän on päästy.
<P>
Ohjelman äitinä voidaan eittämättä pitää Euroopan komissiota, joka käynnisti ensimmäisen Learning-pilottitoimen toukokuussa 2000 antamallaan tiedonannolla. Toimella ei kuitenkaan ollut tuolloin omaa budjettikohtaa. Nyt kaksi vuotta myöhemmin toimielinten huolellisen yhteistyön ansiosta pääsemme äänestämään ensimmäisestä monivuotisesta Learning-ohjelmasta. Siksi onkin helppo ymmärtää, että hankkeella oli äidin lisäksi myös isä. Isyyden todentaminen on aina vaikeampaa, ja tässäkin tapauksessa jäämme vaille vastausta. Sanoisin kuitenkin, että isän roolissa toimivat yhtäläisesti sekä parlamentti että neuvosto. Neuvoston Kreikan puheenjohtajakaudella ja sitäkin enemmän Italian puheenjohtajakaudella toteuttamien toimien ansiosta parlamentti sai oivan tilaisuuden pyytää ja myöntää riittävät varat Learning-ohjelmalle sen käynnistämistä varten.
<P>
Tämä monivuotinen ohjelma, joka jatkaa Sokrates- ja Leonardo-ohjelmien kaltaisten historiallisten ohjelmien linjaa, on Lissabonin, Tukholman ja Barcelonan Eurooppa-neuvostoissa esitettyjen vaatimusten mukainen. Sen ensisijaisia tavoitteita ovat digitaalisen kahtiajaon torjuminen tietokonetaitoja lisäävillä toimenpiteillä, virtuaalisten kampusten edistäminen, koulujen e-ystävyystoiminta, yhteisön ohjelmien välinen hyvien toimintatapojen edistäminen ja levittäminen sekä kansallisella tasolla tuetut toimintavälineet. Kuten jo totesin, ohjelman määrärahoja lisättiin 44 miljoonaan euroon toimielinten tiiviin yhteistyön ansiosta.
<P>
Euroopan parlamentin edellisessä päätöslauselmassa tavoitteeksi asetetun eurooppalaisten koulujen e-ystävyystoiminnan osalta haluan jälleen kerran korostaa, että opettajien koulutus on edelleen etusijalla. Minusta meidän olisi jälleen otettava huomioon se tosiseikka, että Internet-yhteydet olivat käytössä vuonna 2003 jäsenvaltioiden perusasteen oppilaitoksista keskimäärin 90 prosentissa, keskiasteen oppilaitoksista 98 prosentissa ja ammatillisista oppilaitoksista ja teknisistä oppilaitoksista 99 prosentissa, mutta käytännössä opetusvälineenä sitä käytti ainoastaan 39 prosenttia perusasteen opettajista, 50 prosenttia keskiasteen opettajista ja 58 prosenttia ammatillisten ja teknisten oppilaitosten opettajista. Siksi ohjelma onkin erittäin tarpeellinen. Tosiasiassa nämä keskiarvot eivät ilmennä jäsenvaltioiden välisiä valtavia eroja: Tanskassa keskiarvo on noin 70 prosenttia ja Kreikassa alle 9 prosenttia.
<P>
Näistä luvuista, jotka ovat jo itsessään selkeitä, voidaan päätellä kaksi asiaa. Ensimmäinen koskee Internetin käyttöä opetusvälineenä, mikä ei perustu ainoastaan infrastruktuurin saatavuuteen ja koulujen varustamiseen vaan myös opettajien kouluttamiseen, opetuskäytäntöihin ja oppilaitosten organisaatioihin. Toinen asia liittyy teknisiin voimavaroihin. Esimerkiksi virtuaalisten harjoitustilojen perustaminen on yksi keino edistää eri jäsenvaltioiden opettajien välistä hyvien käytäntöjen ja opetusmenetelmien vaihtoa. Näistä syistä olen yrittänyt korostaa mietinnössä sitä, että Learning-ohjelmassa olisi kiinnitettävä enemmän huomiota tehokkaisiin keinoihin, joilla autetaan opettajia käyttämään opetuksessa Internetiä ja edistämään alaan liittyvien hyvien toimintatapojen levitystä.
<P>
Haluan vielä kerran kiittää komissiota ja kaikkia komission työntekijöitä, jotka ovat myötävaikuttaneet työmme onnistumiseen. 
<SPEAKER ID="131" LANGUAGE="FR" NAME="Reding," AFFILIATION="komissio.">
<P>
    – Arvoisa puhemies, aivan aluksi haluan kiittää parlamenttia Learning-ohjelman mahdollistamisesta. Ohjelma perustuu nimittäin parlamentin jo vuodesta 2001 tukemien, verkko-oppimista – Learningia – edistävien valmistelu- ja tutkimustoimenpiteiden tuloksiin. Parlamentin vahvan tuen ansiosta ohjelma hyväksytään ennätysajassa – alle vuosi sen jälkeen, kun komissio antoi ehdotuksensa käsiteltäväksi joulukuussa 2002. Lisäksi haluan kiittää esittelijäänne, jonka ansiosta pysyimme tiukassa aikataulussa. Esittelijä Mauro on tehnyt erinomaista työtä vaivojaan säästelemättä. Hänen ansiotaan on esimerkiksi se, että opettajien koulutus on ohjelman ensisijaisena tavoitteena. Itse asiassa tiedämme, että tämä koulutus on yksi avaintekijä ohjelman menestyksen kannalta ja että kaikki jäsenvaltiot pyrkivät jo edistämään sitä. Olen kiitollinen esittelijälle siitä, että hän on rikastuttanut ohjelmaa tällä näkökohdalla.
<P>
Tänään meidän on siis tehtävä päätös toisen käsittelyn lausunnosta, ja olen varma, että parlamentti pääsee yhteisymmärrykseen. Neuvosto hyväksyy ehdotuksen sisällön sekä opettajien koulutusta koskevan näkökohdan lisäämisen. Tiedätte kuitenkin, että neuvoston määräenemmistöpäätöksellä esittämä yhteinen kanta poikkesi alunperin suuresti parlamentin kannasta. Asiasta on nyt päästy yhteisymmärrykseen. Olisimme toki halunneet, että summa olisi ollut suurempi kuin se, jota parlamentti ehdotti, mutta se on osoittautunut mahdottomaksi. Parlamentin äänestyksen kohteena oleva 44 miljoonan euron summa on siis kompromissiratkaisu, mutta se on kompromissi, jonka ansiosta menettely saadaan päätökseen ja joka säästää aikaa ja voimavaroja. Sen ansiosta ohjelma voidaan käynnistää suunnitelmien mukaisesti 1. tammikuuta. Mielestäni voimme tästä yksinkertaisesta syystä todeta, että voimme olla tyytyväisiä vähäisempään rahamäärään ja siihen, että voimme saman tien käynnistää toimivan ohjelman. 
<SPEAKER ID="132" LANGUAGE="DE" NAME="Prets (PSE )." AFFILIATION="e">
<P>
    Arvoisa puhemies, arvoisa komission jäsen Reding, neuvosto, komissio ja parlamentti arvostavat suuresti ammatillista ja yleissivistävää koulutusta, ja mikäli tavoitteenamme on tehdä oikeutta Learning-ohjelmalle ja vähentää yksittäisten valtioiden ja sukupolvien välistä digitaalista kahtiajakoa, mielestäni tämä mietintö on askel oikeaan suuntaan. Kaikissa Euroopan koulutusjärjestelmissä on nopeutettava uuden tieto- ja viestintätekniikan saatavuutta ja käyttöä laadun parantamiseksi ja eroavuuksien vähentämiseksi. Haluaisin jälleen mainita Bolognassa ja Barcelonassa asetetut tavoitteet, jotka voisivat, kuten olette jo kuulleet, toteutuessaan edistää eurooppalaisen talousalueen ja eurooppalaisen oppimisen alueen toteutumista.
<P>
Joudun kuitenkin toteamaan, että tilanne on monissa maissa – myös Itävallassa – nykyään sellainen, että koulutusinvestointeja ei ole voitu kustannusleikkausten vuoksi lisätä ennakoidusti, ja tämän seurauksena koulutusalalla on tehty päinvastoin entistä enemmän leikkauksia. Kuten neuvosto on jo vihjannut, siirrymme yhä kauemmas tavoitteesta, jonka mukaan Euroopasta on tultava maailman dynaamisin tietoon perustuva yhteiskunta vuoteen 2013 mennessä, ja kuluu vielä pitkä aika ennen kuin saavutamme tuon tavoitteen. Kun uusia ohjelmia käynnistetään, niiden toteuttaminen edellyttää samanlaista päättäväisyyttä. Tämä tarkoittaa, että ohjelmien kannattavuudesta on saatava näkyviä todisteita kolmen vuoden kuluessa – aivan kuten Learning-ohjelmastakin on saatu. Mielestäni Euroopan unionin tehtävänä on antaa ratkaiseva sysäys alan kehittämiselle ja laukaista näin ketjureaktio, jonka ansiosta jäsenvaltiot asettavat koulutuksen jälleen ensisijaiseksi tavoitteeksi. Näin koulutusala säästyy vastaisuudessa sellaisilta leikkauksilta, joiden kohteeksi se on tähän mennessä joutunut. 
<SPEAKER ID="133" LANGUAGE="NL" NAME="Sanders-ten Holte (ELDR )." AFFILIATION="e">
<P>
   – Arvoisa puhemies, arvoisa komission jäsen Reding, hyvät kollegat, haluan aluksi kiittää esittelijää hänen erinomaisesta mietinnöstään. Vakaa Learning-ohjelma on dynaamisen tietoon perustuvan talouden edellytys.
<P>
Esitän kolme huomautusta. Ensiksikin pidän myönteisenä sitä seikkaa, että perusasteen koulutus otetaan huomioon ohjelmassa. Sen kohderyhmään olisi kuitenkin otettava mukaan myös muutkin kuin nuoret, sillä ikääntyviä ihmisiä tai syrjäisillä alueilla asuvia ihmisiä ei pidä unohtaa. Juuri nämä ihmiset olisi saatava verkko-oppimisen piiriin. Ohjelman ansiosta he hyötyvät elinikäisestä oppimisesta ja voivat välittää tietonsa ja kokemuksensa seuraaville sukupolville. Isoäidit voivat keskustella lastenlastensa kanssa Internetin välityksellä – siinä minä olen mestari.
<P>
Toinen huomautukseni koskee koulujen virtuaalista ystävyystoimintaa. Tietotekniikkaa käytetään Euroopan eri alueiden kouluissa todella vaihtelevasti, ja meidän on varmistettava, että juuri epäsuotuisassa asemassa olevia kouluja kannustetaan osallistumaan Learning-ohjelmaan. Tietojen ja hyvien käytäntöjen vaihtaminen Internetin välityksellä on äärimmäisen tärkeää. Tällä tavoin koulut voivat hyötyä toistensa erityisosaamisesta.
<P>
Kolmanneksi totean, että ehdokasvaltiot on otettava avoimesti mukaan ohjelmaan. Tiedän kokemuksesta, että on kouluja, joissa tieto- ja viestintätekniikan käyttö opetuksessa on jo todella kehittynyttä. Siemensin vetämä yhteinen multimediaohjelma on hyvä esimerkki. Kuulun ohjelman tuomaristoon, ja arvoisa komission jäsen, on asianmukaista, että siihen liitetään eurooppalainen palkinto. Olen osallistunut palkintojenjakoseremoniaan, ja tarjonta, jonka tuottamiseen tämä palkinto innostaa, teki minuun todella suuren vaikutuksen. Lisäksi on todettava, että tärkeää ei ole ainoastaan määrä, sillä myös laatua on lisättävä. Toivottavasti Learning Industry Group -työryhmän myötä syntynyt yksityinen sektori toimii merkittävänä edistäjänä tässä asiassa. Yksityisen sektorin ja julkisen sektorin yhteistyön aloittaminen on välttämätön askel kehittäessämme Euroopasta dynaamista tietoon perustuvaa taloutta, mikä on todellinen tavoitteemme. 
<SPEAKER ID="134" LANGUAGE="EN" NAME="Crowley (UEN )." AFFILIATION="">
<P>
    Arvoisa puhemies, minäkin haluan kiittää esittelijää siitä nopeudesta ja tehokkuudesta, jolla hän on käsitellyt tätä ohjelmaa, sekä myös komission jäsentä siitä aloitteellisuudesta, jota hän osoitti tunnustamalla tietotekniikan tarjoamat mahdollisuudet. Mielestäni on olemassa kaksi vieläkin tärkeämpää seikkaa, kuten komission jäsen totesi puheessaan. Ensimmäinen on rahoitus. Jokaiselle ohjelmalle on myönnettävä asianmukaiset määrärahat ja resurssit, jotta varmistetaan, että kaikki voivat hyötyä ohjelmasta. 
<P>
Toiseksi katson, että koulujen ystävyystoiminta on tärkeää, sillä sen ansiosta parhaita käytäntöjä hyödyntämällä voidaan tukea alueita, jotka ovat jääneet jälkeen kehityksestä, sekä varmistaa, ettei digitaalinen kahtiajako syvene entisestään, sillä nyt on muodostunut uusi lukutaidottomien ryhmä. Se koostuu tietyn ikäisistä ihmisistä, jotka – en halua vaikuttaa ikärasistilta – vierastavat tekniikkaa ja pelkäävät käyttää sitä. He ovat myös vaarassa jäädä kelkasta, sillä heillä ei ole mahdollisuuksia käyttää tekniikkaa. Usein koulutusjärjestelmämme perustuvat siihen näkemykseen, että ikääntyvien ihmisten tehtävänä on välittää tietoja ja taitoja nuoremmille ihmisille. Tämä on kuitenkin yksi ala, jolla nuoret voisivat todella opettaa vanhempia sukupolvia ja tarjota heille taitoja ja voimavaroja, joita he tarvitsevat voidakseen hyödyntää uljaan ja uuden tietotekniikan maailman tarjoamia mahdollisuuksia.
<P>
Tulevaisuudessa suuri osa uusista työmahdollisuuksista perustuu tietenkin tekniikkaan. Luvut ovat melko mielenkiintoisia, sillä niiden mukaan 70 prosenttia vuoden 2010 työvoimasta on jo työelämässä, mutta tällä hetkellä käytössä on ainoastaan 20 prosenttia siitä tekniikasta, jota tuona vuonna käytetään. Asia on myös melko mielenkiintoinen toiselta kannalta tarkasteltuna: kaikista tiedemiehistä ja keksijöistä, joita koskaan on elänyt, on nykyään elossa 92 prosenttia. Täten tulevaisuudessa tapahtuva muutos on entistä nopeampaa ja laaja-alaisempaa, ja ihmisten kykyyn selviytyä tästä muutoksesta vaikuttavat ne taidot, tiedot ja koulutus, joita siihen mennessä saamme. 
<SPEAKER ID="135" LANGUAGE="FI" NAME="Iivari (PSE )." AFFILIATION="e">
<P>
   – Arvoisa puhemies, unionin aiemmat koulutusohjelmat ovat menestystarinoita sen tähden, että ne ovat ihmisenkokoisia ohjelmia. Nyt käsittelyssä oleva Learning-ohjelma tulee toivottavasti jatkamaan tuota menestystarinoiden sarjaa. Ohjelman yleisenä tavoitteena on parantaa koulutusjärjestelmien laatua ja käytettävyyttä tieto- ja viestintätekniikan kautta. Toivon, että tähän tavoitteeseen pääsemisessä opettajat ja oppilaat ovat tärkeimmässä roolissa. Jos tässä onnistutaan, myös ohjelman tavoitteiden toteutuminen on todennäköisempää.
<P>
Learning-ohjelma on hyvä esimerkki siitä, että pilottihankkeet voivat lunastaa paikkansa Euroopan unionin politiikassa. Euroopan parlamentti lähti jo vuonna 2001 tukemaan aloitetta oppimisen edistämisestä, ja nyt meillä on käsissämme ehdotus viisivuotiseksi toimintaohjelmaksi. Vaikkemme saaneet nostettua ohjelman budjettia aivan haluamallemme tasolle, esittelijä Mauro voi olla erittäin tyytyväinen tekemäänsä työhön.
<P>
Learning-ohjelman painopiste tulee olemaan ystävyyskoulujen toiminnassa. Mikäli ystävyyskoulujen verkottuminen saadaan todella toimimaan, koululaiset eri puolella EU:ta pääsevät tutustumaan ikätovereihinsa ja näiden arkeen. Ohjelma voi näin onnistuessaan vahvistaa EU:n kansalaisuuden ideaa.
<P>
Verkko-oppiminen tarjoaa uusia pedagogisia malleja opettaa ja oppia. European School Netin tutkimuksen mukaan koulujen sisäisten virtuaalisten oppimisympäristöjen kehittäminen kukoistaa Euroopassa. Kaupallisia oppimisympäristöjä käyttää vain joka kolmas virtuaaliopetuksen käyttäjä. On erittäin tärkeää, että nämä yksittäiset voimanponnistukset saadaan näkyviin ja myös muiden käyttöön. Tähän Learning-ohjelma ei suoraan anna tukea, mutta toivottavasti voimme jatkossa panostaa myös sisältöjen kehittämiseen. 
<SPEAKER ID="136" LANGUAGE="FI" NAME="Paasilinna (PSE )." AFFILIATION="">
<P>
   – Arvoisa puhemies, viestintätekniikan käyttö lisää tuottavuutta, muuttaa työelämää, luo yhteisöllisyyden mahdollisuuden uudella tavalla, helpottaa opiskelua, nostaa laatua ja poistaa paljolti maantieteellisiä eroja. Mutta ongelma on tämä digitaalinen kahtiajako, joka kohdannee noin kolmatta osaa väestöstämme. Heitä ei tavoita koulutus, eikä heillä ole koneita. Siksi esitän, arvoisa komission jäsen, että varoja annetaan mahdollisimman suoraan vammaisten, työttömien, köyhien ja vanhusten järjestöille, jotka voivat ylläpitää koulutusta omassa piirissään, sillä näihin henkilöihin ei ulotu myöskään koulutus. Tällä tavalla päästään myös laitehankintaan ja laitekantaan kiinni, sillä digitaalinen kuilu on käytännössä syvennetty sosiaalinen kuilu. 
<SPEAKER ID="137" LANGUAGE="" NAME="Puhemies." AFFILIATION="">
<P>
   – Keskustelu on päättynyt.
<P>
Äänestys toimitetaan huomenna klo 11.30. 
<SPEAKER ID="138" LANGUAGE="" NAME="Puhemies." AFFILIATION="">
<P>
   – Esityslistalla on seuraavana keskustelu Hermangen laatimasta kansalaisvapauksien ja -oikeuksien sekä oikeus- ja sisäasioiden valiokunnan mietinnöstä (A5-0319/2003) komission ehdotuksesta neuvoston päätökseksi jäsenvaltioille annettavasta valtuudesta ratifioida Euroopan yhteisön puolesta yleissopimus toimivallasta, sovellettavasta lainsäädännöstä, päätösten tunnustamisesta ja täytäntöönpanosta sekä yhteistyöstä lapsen huoltoa ja lastensuojelutoimenpiteitä koskevissa asioissa (vuoden 1996 Haagin yleissopimus) tai liittyä tähän yleissopimukseen (KOM(2003) 348 – C5-0302/2003 – 2003/0127(CNS)). 
<SPEAKER ID="139" LANGUAGE="EN" NAME="Reding," AFFILIATION="komissio">
<P>
   . – Arvoisa puhemies, ehdotuksen tavoitteena on antaa jäsenvaltioille valtuudet ratifioida Euroopan yhteisön puolesta vuoden 1996 Haagin yleissopimus lastensuojelusta. Ehdotus perustuu 19. joulukuuta 2002 tehtyyn päätökseen, jolla jäsenvaltiot poikkeuksellisesti valtuutettiin allekirjoittamaan yleissopimus yhteisön puolesta. Tämä ehdotus koskee menettelyn toista eli viimeistä vaihetta, ratifiointimenettelyä.
<P>
Yleissopimuksen soveltamisala, josta sovittiin kansainvälistä yksityisoikeutta käsittelevässä Haagin konferenssissa vuonna 1996, on hyvin samanlainen kuin lapsen huoltoa koskevan neuvoston asetuksen soveltamisala. Neuvosto hyväksyi asetuksen 3. lokakuuta, ja sitä aletaan soveltaa jäsenvaltioissa 1. maaliskuuta 2005.
<P>
Uudella asetuksella luodaan yhteinen oikeusalue avioeroa ja lapsen huoltoa koskeville asioille. Asetukseen sisältyy erityisiä säännöksiä, joilla helpotetaan tapaamisoikeuden käyttämistä valtioiden rajojen yli ja pyritään vähentämään lapsikaappauksia yhteisössä.
<P>
Laaja yhteisymmärrys vallitsee siitä, että yleissopimus edistää merkittävästi lasten suojelua tilanteissa, jolloin siirrytään yhteisön rajojen ulkopuolelle, ja siksi sen katsotaan olevan hyödyllinen lisä lapsen huoltoa koskevan asetuksen rinnalle.
<P>
Kahden välineen samankaltaisuus helpottaa näiden säädösten rinnakkaista soveltamista. Niillä on sama tavoite: lisätä yhtälailla sellaisten lasten suojelua, jotka asuvat yhteisössä, kuin sellaisten lasten, jotka asuvat yhteisön ulkopuolisessa valtiossa.
<P>
Komissio haluaa kiittää koko parlamenttia ja erityisesti esittelijä Hermangea sekä komission saamasta jatkuvasta tuesta lapsen huoltoa koskevan työn yhteydessä että parlamentin ja esittelijän valtavasta työpanoksesta erityisesti tässä tapauksessa.
<P>
Komissio tietää, että parlamentti on tehnyt voitavansa menettelyn nopeuttamiseksi. Se on esimerkiksi siirtänyt tälle päivälle äänestyksen, joka oli alun perin tarkoitus toimittaa joulukuussa. Esittelijä ja asiasta vastaava valiokunta ovat siis työskennelleet todella tiukoin aikarajoituksin.
<P>
Komissio suhtautuu myönteisesti ehdotettuihin tarkistuksiin ja on äärimmäisen tyytyväinen toimiin, joiden ansiosta neuvosto voi hyväksyä ehdotuksen marraskuun alussa samanaikaisesti lapsen huoltoa koskevan asetuksen kanssa ja varmistaa täten näiden kahden välineen rinnakkaisuuden. 
<SPEAKER ID="140" LANGUAGE="FR" NAME="Hermange (PPE-DE )," AFFILIATION="esittelijä.">
<P>
   – Arvoisa puhemies, Euroopan velvollisuutena on lisätä toimiaan sellaisen yhtenäisen oikeusalueen perustamiseksi, josta hyötyvät etenkin heikoimmassa asemassa olevat yhteiskunnan jäsenet, ja tuo velvollisuus on perusta tämänpäiväiselle keskustelulle lapsen huollosta.
<P>
Parlamenttia kuultiin tästä ehdotuksesta neuvoston päätökseksi erittäin lyhyellä varoitusajalla – kuten arvoisa komission jäsen muistutti – mutta keskustelun tärkeyden ja kysymyksessä olevien aiheiden vuoksi parlamentti suostui tähän. Mielestäni voimme vain olla tyytyväisiä tähän ehdotukseen, sillä sanoisinpa jopa, että keskustelun käynnistyminen lapsen huollosta on niiden useiden parlamentin jäsenten – etenkin kollegani, jäsen Banottin – poliittisen päättäväisyyden ansiota, jotka ovat vuodesta 1994 alkaen pyytäneet parlamenttia ottamaan huomioon lasten parhaan edun ja lasten oikeudet.
<P>
Vaikka Haagin vuoden 1996 yleissopimus onkin perinteinen kansainvälisen yksityisoikeuden oikeudellinen väline, se on jo toiminut hyvänä virikkeenä lapsen huoltoa koskevan uuden asetuksen laatijoille. Kuten jo tiedämme, maittemme oikeusministerit hyväksyivät uuden asetuksen 3. lokakuuta, ja sen tarkoituksena on säästää lapset loppumattomilta oikeustaisteluilta, jotka koituvat heidän vahingokseen. Lisäksi uudella tekstillä sisällytetään Bryssel II –asetuksen soveltamisalaan kaikki lasten huoltoon liittyvät päätökset, mikä on hyvä asia, sillä monissa maissa, erityisesti Ranskassa ja Saksassa, kahdesta eri maasta kotoisin olevien puolisoiden avioeroista ja asumuseroista syntyy yhä vakavia riitoja. Tämä tarkoittaa myös sitä, että jatkossa avioerotapauksissa tai lapsiin liittyvissä asioissa toimivaltaisesta tuomioistuimesta säädetään yhdessä säädöksessä. Tämä on siis askel oikeaan suuntaan. Kaikesta huolimatta on muistettava, että lapsen huoltoon liittyviä ongelmia ilmenee myös Euroopan unionin ulkopuolella kolmansissa maissa. Siksi annankin tukeni komission ehdotukselle, jonka mukaan jäsenvaltioille annetaan valtuudet liittyä Haagin yleissopimukseen. Olen varma, että yleissopimus on arvokas lisä Euroopan yhteisön rajojen ulkopuolelle ulottuvissa lastensuojelutapauksissa sovellettavaan yhteisön säännöstöön. Korostan vielä olevani varma, että yleissopimuksen ja uuden asetuksen soveltamisalojen päällekkäisyys helpottaa näiden kahden välineen rinnakkaista soveltamista.
<P>
Kuten olette huomanneet, komission ehdotus koskee oikeastaan menettelyä, enkä siksi ole esittänyt monia tarkistuksia. Mielestäni parlamentilla ei ole ollut syytä vastustaa ehdotuksen sisältöä. Kuten korostan mietinnössäni, kyse on poikkeuksellisesta menettelystä, sillä Haagin yleissopimuksessa määrätään, että sen osapuolina voivat olla vain täysivaltaiset valtiot. Tämä osoittaa, että parlamentilla on merkittävä asema, sillä siltä on pyydettävä lausunto jäsenvaltioiden liittymisestä Haagin yleissopimukseen.
<P>
Arvoisa komission jäsen, olen korostanut aikataulun merkitystä. Komission ehdottama määräaika on todella kaukana: 1. maaliskuuta 2005. Siksi olen ehdottanut tarkistusta, jolla määräaikaa aikaistetaan kuudella kuukaudella 30:nteen kesäkuuta 2004. En usko, että teillä on mitään tätä vastaan, etenkin, koska kyse on lasten edusta. Lisäksi olen ehdottanut kahta lisätarkistusta: yksi koskee perusoikeuskirjaan tehtävää viittausta ja toinen Euroopan tulevaisuutta käsittelevän valmistelukunnan toimintaa. Huomannette, että perustuslakiehdotuksen ensimmäisen osan 3 ja 4 artiklassa määrätään, että Euroopan unioni torjuu syrjäytymistä ja syrjintää sekä edistää yhteiskunnallista oikeudenmukaisuutta ja sosiaalista suojelua, miesten ja naisten tasa-arvoa, sukupolvien välistä yhteisvastuuta ja lasten oikeuksien suojelua. Ehdottamani tarkistus perustuu näihin ajatuksiin.
<P>
Arvoisa komission jäsen, tiedämme kaikki, että asiaa koskevista säännöistä määrääminen ei riitä eikä kyse saa olla pelkästä hyvän tahdon eleestä, sillä meidän on jatkuvasti seurattava päätettäväksemme annettavien tapausten edistymistä. Siksi onkin tärkeää varmistaa, että sääntöjä noudatetaan asianmukaisesti. Se on kuitenkin jäsenvaltioiden vastuulla, jotka ovat täysivaltaisia alalla. Siksi Euroopan parlamentin on aina varmistettava, että lasten edut ovat YK:n järjestämässä maailman lastenkonferenssissa tehtyjen päätelmien mukaisesti etusijalla kaikissa lapsiin liittyvissä tuomioistuinten päätöksissä sekä myös kaikissa parlamenttimme tekemissä päätöksissä. 
<SPEAKER ID="141" LANGUAGE="EN" NAME="Banotti (PPE-DE )." AFFILIATION="">
<P>
    Arvoisa puhemies, jäsen Hermange on täysin oikeassa. Hän teki oikein korostaessaan loistavassa mietinnössään, että kaikessa tässä on pidettävä etusijalla lasten etuja.
<P>
Koska toimin parlamentin asiamiehenä tällä alalla, saan useita puhelinsoittoja. Olen keskustellut joidenkin todella huolestuneiden, lastensa menettäneiden vanhempien edustajien kanssa. He ovat kertoneet minulle, että lapsia on vaikea tavata ja että lapsia on vaikea saada takaisin toiseen maahan suuntautuneelta tapaamisvierailulta.
<P>
Tästä lainsäädännöstä on suuresti hyötyä siltä osin, että toivomme useiden sellaisten maiden, jotka eivät omien oikeusjärjestelmiensä vuoksi halunneet allekirjoittaa rajat ylittävästä lasten sieppaamisesta vuonna 1980 tehtyä Haagin yleissopimusta, päättävän allekirjoittaa tämän lainsäädännön ja näin varmistavan siepatuille lapsille turvallisen ja nopean paluun. Hyvä uutinen on se, että Marokko allekirjoitti hiljattain tämän kansainvälisen lain ensimmäisenä islamilaisena maana, ja haluan onnitella maata tästä päätöksestä. Toivottavasti se toimii esimerkkinä monille muille islamilaisille maille, jotka katsovat etteivät voi oman lainsäädäntönsä – sharian – vuoksi allekirjoittaa vuoden 1980 yleissopimusta.
<P>
Hyvä uutinen on myös se, että neuvosto hyväksyi hiljattain Bryssel II -yleissopimuksen. Vaikka lasten oikeuksia ei suojellakaan vielä perussopimuksessa – ja toivommekin tähän muutosta ennen pitkää – nyt on olemassa useita loistavia säädöksiä, joilla varmistetaan lasten turvallisuus ja heidän oikeutensa tutustua kumpaankin vanhempaan avioerotapauksissa. Itse asiassa Bryssel II -yleissopimuksessa määrätään, että sen maan tuomioistuimen tekemiä päätöksiä, jossa lapsi normaalisti asuu, voidaan soveltaa maassa, johon siepattu lapsi on viety.
<P>
Vuoden 1996 Haagin yleissopimus on loistava lainsäädäntöväline. Arvoisa puhemies, arvoisa komission jäsen Reding ja hyvä jäsen Hermange, voin vakuuttaa teille, että Haagissa juodaan tänään kuohumaljat meidän kunniaksemme. Siellä on odotettu todella innokkaasti asian edistymistä. Haagin yleissopimuksen pääsihteeri Duncan ilahtuu suunnattomasti siitä, kuinka nopeasti, tehokkaasti ja huolellisesti jäsen Hermange laati mietintönsä meille. 
<SPEAKER ID="142" LANGUAGE="DE" NAME="Gebhardt (PSE )," AFFILIATION="oikeudellisten ja sisämarkkina-asioiden valiokunnan lausunnon valmistelija.">
<P>
   – Arvoisa puhemies, jäsen Hermangen mietintö on oikeastaan todella tärkeä. Tunnustaminen, täytäntöönpano ja yhteistyö lapsen huoltoa ja lastensuojelutoimenpiteitä koskevissa asioissa on niin tärkeää, että Euroopan sosiaalidemokraattisen puolueen ryhmä äänestää varauksetta kaikkien tarkistusten ja jäsen Hermangen mietinnön puolesta.
<P>
Teemme niin, koska tiedämme, kuinka tärkeää lasten suojelu on. Kuten tiedätte, olen ranskalaissaksalaisen välimiesryhmän jäsen. Tiedätte myös, millaisiin vaikeuksiin ja kuinka surullisiin tapauksiin ryhmä törmää. Kärsijöitä ovat lapset. Äänestämme esityksen puolesta, mutta oikeudellisten ja sisämarkkina-asioiden valiokunnan jäsenenä ja esittelijänä, tai tämän valiokunnan nimettynä esittelijänä – emme ehtineet laatia toista mietintöä, koska aikaa oli liian vähän – haluaisin esittää muutaman kommentin.
<P>
Itse asiassa haluaisin mainita ne kolme kysymystä, jotka esitin oikeudellisten ja sisämarkkina-asioiden valiokunnan puheenjohtajan Garganin välityksellä komissiolle, sekä kysymyksen, jonka jäsen Hermange esitti sopimuksen merkityksestä yhteisön säännöstöön verrattuna.
<P>
Meillä on Bryssel II -asetus, olemme laatineet säännöstön Euroopan unionille, ja mielestäni panos, jonka olemme antaneet tähän lainsäädäntöön, on todella kiitettävä. Samalla komissio kuitenkin hyväksyi sopimuksesta käytävän keskustelun ja tiettyjen näkökohtien käsittelyn ilman, että asiasta ilmoitettiin parlamentille tai että parlamentille annettiin mahdollisuutta osallistua keskusteluihin. Tästä herää tärkeä toimielimiin liittyvä kysymys, miten yhdistetään tämä sopimus ja Euroopan lainsäädäntömenettely sekä mitkä ovat parlamentin oikeudet tässä asiassa. Tuloksena on se, että hyväksymme tämän poikkeuksen, sillä pidämme sopimusta poikkeuksellisen tärkeänä emmekä halua lasten kärsivän millään tavoin vain mahdollisen toimielinten välisen ristiriidan vuoksi. Tätä kysymystä käsitellään vielä uudelleen oikeudellisten ja sisämarkkina-asioiden valiokunnassa, sillä parlamentin oikeuksia ei voida lakkauttaa eurooppalaisen ja kansainvälisen lainsäädännön rinnakkaisuuden vuoksi. Se ei olisi millään tavoin järkevää. 
<SPEAKER ID="143" LANGUAGE="FI" NAME="Aaltonen (Verts/ALE )." AFFILIATION="">
<P>
   – Arvoisa puhemies, hyvät kollegat, vilpitön kiitos ja onnittelut rouva Hermangelle hyvästä mietinnöstä. On äärimmäisen tärkeää, että jo vuodelta 1996 peräisin oleva lasten huoltoa ja suojelua edistävä Haagin yleissopimus saadaan ratifioitua lopuissakin jäsenvaltioissa mahdollisimman nopeasti. Haagin yleissopimus ja eritoten Euroopan unionin jäsenvaltioiden kuun alussa hyväksymä asetus tuomioiden tunnustamisesta ja täytäntöönpanosta avioliittoa ja lapsenhuoltoa koskevissa asioissa tuo huomattavan helpotuksen kiistoihin huoltajuuksista Euroopan sisällä.
<P>
Euroopassa me olemme todellakin saaneet välineen, jonka avulla päästään nopeampiin ja tehokkaampiin päätöksiin huoltajuuskiistoissa ja voidaan välttää lapselle tuskaisten kansainvälisten erojen pitkät, kalliit ja hankalat oikeudenkäynnit. Voimme todella suojella lasten kasvamisen rauhaa.
<P>
Olen iloinen ja yllättänyt siitä, kuinka hienon vastaanoton asetus on saanut kautta Euroopan. Niin lehdistö kuin lapsiasiajärjestötkin ovat rinta rinnan kiittäneet aikaansaannostamme.
<P>
Avioero on lapselle aina traumaattinen kokemus, jos se on sitä aikuisillekin, ja jos sitä seuraavat vuosia kestävät oikeudenkäynnit, se voi muodostua suorastaan kestämättömäksi. Tämän asetuksen myötä EU:lla on ensimmäistä kertaa väline, jolla voidaan välttää kahden eri jäsenvaltion erilaisten lainsäädäntöjen ristiriidat.
<P>
Meillä ei tietenkään ole mahdollisuutta puuttua Haagin yleissopimuksen sisältöön tässä rouva Hermangen mietinnössä. Siksi haluan kysyä, ovatko komissio ja neuvosto tietoisia siitä, että suurimmat ongelmat ovat kuitenkin lasten huoltajuuskiistoissa ja sieppauksissa silloin, kuin toinen vanhemmista tulee EU:n ulkopuolelta ja maasta, joka ei ole ratifioinut Haagin sopimusta. Olemme kaikki lukeneet iltapäivälehdistä surullisia esimerkkejä kaappauksista, jotka ahdistavat vanhempia ja myös siepattujen lasten ikätovereita. Voisiko Euroopan unioni omalta osaltaan edistää tehokkaammin Haagin sopimuksen ratifiointia? Voisivatko komissio ja neuvosto pyrkiä neuvottelemaan lisää kahdenvälisiä sopimuksia, jotta Haagin yleissopimus saataisiin allekirjoitettua yhä useammissa maissa? Vielä parempiin tuloksiin päästäisiin, jos saisimme EU:n ulkopuolisetkin valtiot mukaan tähän samaan järjestelyyn, jolla nyt pystymme käsittelemään unionin sisäiset huoltajuuskiistat. 
<SPEAKER ID="144" LANGUAGE="" NAME="Puhemies." AFFILIATION="(Istunto päättyi klo 9.35.)">
<P>
   – Keskustelu on päättynyt.
<P>
Äänestys toimitetaan huomenna klo 11.30.
<P>
(1) 
<SPEAKER ID="145" LANGUAGE="" NAME="" AFFILIATION="Seuraavan istunnon esityslista"/>
