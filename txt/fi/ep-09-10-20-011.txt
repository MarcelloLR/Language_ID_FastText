<CHAPTER ID="011">
Komission puheenjohtajan kyselytunti
<SPEAKER ID="235" NAME="Puhemies">
(PL) Esityslistalla on seuraavana komission puheenjohtajan kyselytunti.
<P>
Vapaat kysymykset
<SPEAKER ID="236" NAME="Paulo Rangel">
PPE-ryhmän varapuheenjohtaja. - (PT) Arvoisa puhemies ja komission puheenjohtaja, haluaisin aloittaa tämän ensimmäisen keskustelun onnittelemalla teitä tästä poliittisen silmälläpidon uudesta välineestä ja siitä, mitä se merkitsee parlamentaarisen demokratian etenemiselle ja kehitykselle Euroopassa. Asiasta hyötyvät Euroopan unionin kansalaiset edustajiensa välityksellä.
<P>
Kun otetaan huomioon viimeaikainen kehitys - Irlannin kansanäänestys, ratifiointi Puolassa ja Tšekin tasavallan presidentin viimeaikaiset lausunnot - kysyisin teiltä, miten arvioitte Lissabonin sopimuksen voimaantuloprosessia. Onko komission puheenjohtaja toteuttanut mitään toimia? Minä päivänä perustamissopimuksen suunnitellaan tulevan voimaan, ja kun tämä alustava ajankohta otetaan huomioon, onko komissio toteuttanut mitään perustamissopimuksia koskevia siirtymistoimia - Nizzan sopimuksesta Lissabonin sopimukseen - vai odotammeko ja katsommeko, mitä tapahtuu?
<SPEAKER ID="237" NAME="José Manuel Barroso" LANGUAGE="PT">
Ensinnäkin hyvä Paulo Rangel, kiitos toivotuksistanne. Olen erittäin tyytyväinen, että tämä menettely on nyt käytössä Euroopan parlamentissa. Meillä on se myös Portugalissa, ja osallistuin siihen opposition johtajana ja pääministerinä, joten toivon, että tämä osoittautuu hyväksi tilaisuudeksi keskustella parlamentin jäsenten kanssa.
<P>
Vastauksena esittämäänne kysymykseen, minusta asia on selvä: kaikki valtiot ovat jo hyväksyneet Lissabonin sopimuksen demokraattisella tavalla. Irlannissa se tehtiin kansanäänestyksessä ja muissa valtioissa parlamenteissa. Ratifiointimenettely on vielä kesken Tšekin tasavallassa. Odotamme, että menettely saatetaan loppuun perustuslakituomioistuimessa. Kun kyseinen menettely on saatettu päätökseen, olemme saaneet koko ratifiointimenettelyn loppuun, sillä on olemassa lainsäädäntöä, EU:n lainsäädäntöä ja kansainvälistä lainsäädäntöä koskeva yleinen periaate, mikä on jäsenvaltioiden ja toimielinten välisen lojaalin yhteistyön periaate sekä myös vilpittömän mielen periaate kansainvälisiä sopimuksia koskevissa neuvotteluissa.
<SPEAKER ID="238" NAME="Paulo Rangel">
PPE-ryhmän varapuheenjohtaja. - (PT) Arvoisa komission puheenjohtaja, kuunneltuani vastaustanne haluaisin tietää seuraavaa: tässä vaiheessa, jossa jokainen odottaa komission kokoonpanon muodostamista, mikä on teidän näkökantanne? Onko meillä vain virkaatekevä komissio siihen saakka, kun Tšekin tasavalta viimein ratifioi perustamissopimuksen, vai aiotteko nimittää uudet komission jäsenet?
<SPEAKER ID="239" NAME="José Manuel Barroso" LANGUAGE="PT">
Eurooppa-neuvosto on päättänyt, että se voi nimittää uusia komission jäseniä ainoastaan silloin, kun perustamissopimuksesta on oikeudellista selkeyttä, ja me emme ole vielä saaneet tätä menettelyä päätökseen.
<P>
Sen vuoksi komissio käsittelee ainoastaan jokapäiväisiä asioita 1. marraskuuta lähtien. Toivomme luonnollisesti, että tämä menettely saadaan ratkaistua mahdollisimman nopeasti, ja valmistelemme kaiken mahdollisen uutta komissiota varten ja aiomme tehdä niin edelleen. Rehellisyyden nimissä, arvoisat parlamentin jäsenet, asia on niin, että emme pysty täysin hallitsemaan aikataulua: se riippuu ratifiointimenettelyn loppuunsaattamisesta Tšekin tasavallassa.
<SPEAKER ID="240" NAME="Stephen Hughes">
S&D-ryhmän varapuheenjohtaja. - (EN) Työttömyys voi nousta Euroopan unionissa 27 miljoonaan ensi vuonna, jolloin tästä talouskriisistä tulee yhteiskunnallinen kriisi. Kun tämä otetaan huomioon, oletteko te nyt samaa mieltä siitä, että viime joulukuussa sovittu talouden elvytyssuunnitelma ei riitä? Oletteko erityisesti samaa mieltä siitä, että tarvitaan lisää kannustimia - EAY on ehdottanut yhtä prosenttia BKT:stä - joilla pyritään sellaiseen myönteiseen työllistämisstrategiaan, jonka tavoitteena on kannattavan työllisyyden turvaaminen ja uusien työpaikkojen luominen sekä älykkään työnjaon edistäminen?
<P>
Mitä aiotte tehdä EU:n tasolla ympäristöalan ja nuorten työpaikkojen edistämiseksi? On ehdotettu muun muassa, että olisi luotava yksi strateginen ohjelma, johon liitetään kaikki keskeiset toimijat yhteiseen työhön kasvua, innovaatiota ja työpaikkoja koskevista kysymyksistä jokaisella sektorilla ja jolla koordinoidaan olemassa olevia välineitä, kuten teknologiayhteisöjä, asiantuntijapaneeleita ja yhteisiä teknologia-aloitteita. Oletteko samaa mieltä siitä, että olisi hyvä ajatus toteuttaa nämä EU:n tasolla?
<SPEAKER ID="241" NAME="José Manuel Barroso" LANGUAGE="EN">
Luulen, että ilman talouden elvytyssuunnitelmaamme tilanne olisi huomattavasti pahempi. Toteutetuilla toimilla oli todellinen lieventävä vaikutus. Arvioimme, että vuosien 2009 ja 2010 aikana käytettiin noin viisi prosenttia Euroopan unionin BKT:sta, eli noin 550 miljardia euroa. Joten mielestämme jotain saatiin aikaiseksi. Meidän pitäisi olla realistisia tästä asiasta.
<P>
Kannatan kaikkia yhdistettyjä aloitteita koskevia toimia, joita ehdotitte nykyisiin ongelmiin. Työttömyys on edelleen tärkein ongelma. Kuten tiedätte, olen sanonut tämän monta kertaa ja olen itse asiassa pyytänyt työllisyyshuippukokouksen järjestämistä. Eräät jäsenvaltiot eivät pitäneet tätä tärkeänä. Todennäköisesti te, Stephen Hughes, voitte auttaa meitä vakuuttamaan jotkut tällaisiin työllisyyshuippukokouksiin kielteisesti suhtautuvat jäsenvaltiot ja hallitukset, koska uskon, että työllisyys on merkittävin ongelmamme lähitulevaisuudessa.
<SPEAKER ID="242" NAME="Stephen Hughes">
S&D-ryhmän varapuheenjohtaja. - (EN) Aion toimia näin kyseisten jäsenvaltioiden suhteen. Palatakseni tasapuoliseen markkinoille tuloa koskevaan strategiaan, oletteko samaa mieltä siitä, että menoja, joilla pyritään vähentämään tehokkaasti työllisyyttä, ei olisi nähtävä julkisen talouden lisätaakkana vaan tapana varmistaa kestävä kehitys?
<SPEAKER ID="243" NAME="José Manuel Barroso" LANGUAGE="EN">
Näin itse asiassa olemme toimineet. Eräät jäsenvaltioiden toteuttamat eritystoimet, kuten esimerkiksi Saksan Kurzarbeit, ovat lisänneet menoja, mutta vähentäneet tuottavuutta jossain määrin, mikä oli mielestäni sosiaaliselta kannalta perusteltua. Voisin sanoa saman Yhdistyneen Kuningaskunnan hyväksymästä Walesin järjestelmästä. On siis ollut tapauksia, joissa yhteiskunnallisista syistä on harjoitettu enemmän joustavuutta ja lisätty sosiaalimenoja, mutta kyseessä oli keino välttää työttömyyden jatkuva lisääntyminen, mikä on tällä hetkellä pääasiallinen huolenaiheeni.
<SPEAKER ID="244" NAME="Guy Verhofstadt">
ALDE-ryhmän puheenjohtaja. - (NL) Arvoisa puhemies, kysymykseni ei ole minkäänlainen yllätys komission puheenjohtajalle. Komission jäsen Kroes ilmoitti perjantaina, että oli merkittäviä osoituksia siitä, että Saksan tuki Opelille on ristiriidassa Euroopan valtiontuki- ja sisämarkkinasääntöjen kanssa ja että se haittaa tehtaita muissa valtioissa. Günter Verheugen ei puolestaan nähnyt ongelmaa, vaan totesi radiossa, että Opel oli jo oikealla tiellä.
<P>
Eilen Saksan kristillisdemokraattisen puolueen kollega pyysi, että emme salli komission jäsenen Kroesin toimintaa. Hän puhui hänestä hyvin kiistanalaisena komission jäsenenä, joka ei ollut objektiivinen, joka oli saksalaisvastainen ja joka voisi aiheuttaa EU:ssa sekasorron kaksi viikkoa ennen toimikautensa loppua. Minun mielestäni komission jäsen Kroes tekee vain työtään, joten kysymykseni teille on hyvin yksinkertainen, komission puheenjohtaja: tuetteko komission jäsentänne Neelie Kroesia, kyllä vai ei?
<SPEAKER ID="245" NAME="José Manuel Barroso" LANGUAGE="EN">
Olen aina tukenut komission jäseniäni, mukaan lukien Neelie Kroesia. Hän teki päätöksensä luonnollisesti antamani luvan jälkeen, eli hän otti yhteyden Saksan hallitukseen ja pyysi selvitystä. Odotamme nyt vastausta asianmukaisilta yrityksiltä.
<P>
Olen tyytyväinen, että hyvän yhteistyön ansiosta edistymme hyvin tässä asiassa. Ymmärrän, että sen jälkeen, kun komissio esitti epäilyksiä tarjouskilpailumenettelyn oikeudenmukaisuudesta, GM ja Opel Trust tarkastelevat uudelleen ostotarjouksia Opelista kaupallisten ehtojen mukaisesti. Olen varma, että voimme päästä ratkaisuun, joka on EU:n sisämarkkina- ja valtiontukisääntöjen mukainen.
<P>
Olen usein sanonut, että emme voi EU:ssa tinkiä sisämarkkina- ja kilpailusääntöjä koskevissa kysymyksissä. Jos teemme näin, meillä ei ole enää sisämarkkinoita tai yhteistä eurooppalaista hanketta.
<SPEAKER ID="246" NAME="Guy Verhofstadt">
ALDE-ryhmän puheenjohtaja. - (NL) Minulla ei ole muita kysymyksiä. Halusin vain todeta, että komission puheenjohtaja ilmoitti selkeästi täällä, että myös hän tukee komission jäsen Kroesin lähettämää kirjettä ja että koko komissio hyväksyy kirjeen. Tämä on todella tärkeää, sillä se merkitsee, että komission jäsenen Verheugenin pitäisi valita sanansa tarkemmin, kun hän toteaa, että ongelmia ei ole. Niitä joko on tai sitten ei.
<SPEAKER ID="247" NAME="José Manuel Barroso" LANGUAGE="EN">
Kirjeellä ei ainoastaan ollut tukeani, mutta ennen kuin komission jäsen Kroes lähetti sen, pyysin häntä lähettämään kirjeen, joten kantani näistä asioista on hyvin selkeä.
<P>
Hyvä Guy Verhofstadt, sanottakoon tämä selkeästi. Komissiossa on kolme henkeä, joilla on oikeus antaa tällainen lausunto, mutta komission kannat ilmoittaa puheenjohtaja kollegion puolesta tai asiasta vastaava komission jäsen.
<SPEAKER ID="248" NAME="Rebecca Harms">
Verts/ALE-ryhmän yhteispuheenjohtaja. - (DE) Arvoisa puhemies, koska Kööpenhaminan ilmastokokouksen epäonnistumisesta esiintyy suurta huolta, parlamentin ympäristön, kansanterveyden ja elintarvikkeiden turvallisuuden valiokunta vahvisti eilen Eurooppa-neuvoston aikaisemmat vaatimukset ja mukautti niitä kiireellisesti sekä antoi niille vahvaa tukea. Valiokunta ehdotti, että neuvoston pitäisi jälleen kerran käsitellä tarvetta ottaa käyttöön tavoite hiilidioksidipäästöjen vähentämisestä 30 prosentilla Euroopan unionissa, millä avataan mahdollisuus 40 prosentista teollisuusmaissa. Se ehdotti lisäksi, ja tämä on avain kansainvälisiin neuvotteluihin, että EU:n olisi myönnettävä 30 miljardia euroa kehitysmaiden ilmastorahastoon vuoteen 2020 mennessä. Mitä te aiotte tehdä ja mitä voitte tehdä, jotta nämä tärkeät, tarpeelliset ja perustellut vaatimukset saatetaan neuvoston tietoon?
<SPEAKER ID="249" NAME="José Manuel Barroso" LANGUAGE="EN">
Kuten esitin julkisesti korkean tason tapahtumassa New Yorkissa ja Pittsburghissa, olen erittäin huolestunut Kööpenhaminan neuvotteluiden hitaudesta.
<P>
Kööpenhaminassa on kolme mahdollista kompastuskiveä, jotka eivät koske ainoastaan rahoitusta: selkeä kunnianhimon puute Euroopan unionin ulkopuolisten kehittyneiden valtioiden päästövähennyssitoumuksissa, tärkeiden kehitysmaiden - suurten kehittyvien talouksien - haluttomuus esittää vakuuttavia ehdotuksia lieventämistoimista sekä teollisuusmaiden tarjoaman vahvan taloudellisen tuen puuttuminen neuvotteluissa. Nämä ovat kolme kompastuskiveä.
<P>
Toivon, että Euroopan unioni pitää johtoasemansa ja että Eurooppa-neuvosto tekee vahvan rahoitusehdotuksen tämän kuun lopussa. Toivon, että meillä on aikaa keskustella tästä yksityiskohtaisemmin huomenna, koska ilmastonmuutos on yksi tärkeimmistä keskustelunaiheista seuraavassa Eurooppa-neuvostossa. Komissio aikoo varmasti toimia kunnianhimoisen ohjelman puolesta, koska, kuten olen aina sanonut, ilmastonmuutos ei ole vain ympäristökysymys vaan myös kehityskysymys.
<SPEAKER ID="250" NAME="Rebecca Harms">
Verts/ALE-ryhmän yhteispuheenjohtaja. - (DE) Arvoisa komission puheenjohtaja, monissa tiedotustilaisuuksien keskusteluissa, esimerkiksi korkea-arvoisten YK:n virkamiesten kanssa, meille on kerrottu, että Euroopan unioni on jäänyt monen valtion, kuten Kiinan, jälkeen ja pyrkimysten osalta Japanin jälkeen. Miten voitte vielä väittää, että me olemme johtoasemassa?
<SPEAKER ID="251" NAME="José Manuel Barroso" LANGUAGE="EN">
Olen erittäin iloinen, jos näin tapahtuu, mutta valitettavasti tämä ei ole totta. Tähän mennessä Euroopan unioni on ainoa ryhmittymä, joka noudattaa sitovia tavoitteita, jotka nyt sisältyvät lainsäädäntöön.
<P>
Pidämme myönteisenä positiivista kehitystä, kuten Japanin uuden pääministerin poliittista ilmoitusta, ja olen henkilökohtaisesti kiittänyt häntä siitä, mutta kyseessä on toistaiseksi poliittinen ilmoitus. Pidämme myönteisinä joitain Kiinan ilmoittamia kansallisia suunnitelmia, mutta tähän mennessä Kiina ei ole suostunut tekemään niistä sitovia Kööpenhaminan neuvotteluissa.
<P>
Pidämme myönteisenä muuta positiivista kehitystä, mutta juuri me olemme kansainvälisessä johtoasemassa ilmastonmuutoksen torjunnassa. Haluaisin, että joku muu taho olisi kanssamme tässä johtotehtävässä, koska joskus ei ole mukavaa olla johtajana ja yksin. Tosiasia on kuitenkin, että muiden on vastattava kunnianhimoisiin tavoitteisiimme.
<SPEAKER ID="252" NAME="Michał Tomasz Kamiński" LANGUAGE="PL">
Arvoisa puhemies, haluaisin kiittää komission puheenjohtajaa, koska olette elävä esimerkki siitä, että poliitikkojen lupaukset täyttyvät. Kun vaimoni pyytää minua tekemään jotain ja haluaa tietää, teenkö sen varmasti, sanon aina "kyllä, olenhan loppujen lopuksi poliitikko". Olette osoittanut tänään, että pidätte sananne poliitikkona. Olette tänään täällä kanssamme ja vastaatte oikein hyvin parlamentin kysymyksiin.
<P>
Arvoisa komission puheenjohtaja, täällä esittämässänne puheenvuorossa totesitte, että on erittäin tärkeää vahvistaa sisämarkkinoita ja että sisämarkkinoiden vahvistamisella ehkäistään kriisiä EU:ssa. Haluaisin kysyä teiltä ryhmäni puolesta, arvoisa komission puheenjohtaja, mitä aiotte tehdä tulevina kuukausina, jotta Euroopan yhtenäismarkkinoiden vahvistamisella autetaan torjumaan tällä hetkellä edessämme olevaa vakavaa talouskriisiä.
<SPEAKER ID="253" NAME="José Manuel Barroso" LANGUAGE="EN">
Kiitos paljon, Michał Tomasz Kamiński. Sanoin poliittisissa suuntaviivoissani, jotka Euroopan parlamentti mielestäni hyväksyi, koska se antoi vahvan tuen uudelleenvalinnalleni, että sisämarkkinat ovat etusijalla ja meidän olisi torjuttava kaikenlaista taloudellista nationalismia.
<P>
Minulla on hyviä uutisia teille kaikille. Annoin juuri tänään Mario Montin tehtäväksi laatia yhtenäismarkkinoiden tulevaisuutta koskevan selvityksen, johon sisältyy vaihtoehtoja ja suosituksia yhtenäismarkkinoiden elvyttämistä koskevalle aloitteelle. Olen iloinen, että hän on hyväksynyt tämän tehtävän, koska se on keino käyttää ulkopuolista asiantuntemusta, rakentaa tukitoimia toivottavasti yhdessä Euroopan parlamentin kanssa, jotta voimme antaa sisämarkkinoille uutta pontta ja voimme nähdä, miten voimme mukauttaa sisämarkkinoita 21. vuosisadalle. Uskon, että tämä on erityisen tärkeää kuluttajille sekä pienille ja keskisuurille yrityksille, jotka tuntevat usein painetta ja kärsivät yhteismarkkinoiden vääristymistä.
<SPEAKER ID="254" NAME="Michał Tomasz Kamiński" LANGUAGE="PL">
Arvoisa komission puheenjohtaja, haluaisin lopuksi sanoa, miten tärkeää ryhmällemme on, että yhtenäismarkkinoiden vahvistamista koskevassa työssä tässä yhteisen Euroopan rakennuksessamme ei unohdeta EU:ssa esiintyviä eroja. Ette ole unohtanut, että on valtioita, jotka vasta äskettäin liittyivät Euroopan unioniin ja jotka ovat tietyssä mielessä taloudellisesti vajavaisia. Tiedämme kaikki, että olette aina toimineet melko hyvin näitä uusia jäsenvaltioita kohtaan, ja toivon, että toimitte jatkossakin niin.
<SPEAKER ID="255" NAME="José Manuel Barroso" LANGUAGE="EN">
Uskon, että sisämarkkinat ovat paras tapa suojella kaikkia jäsenvaltioita, olivat ne sitten uusia tai vanhoja taikka suuria, rikkaita tai köyhiä. Kyseessä on oikeudenmukainen politiikka, koska tämä on paras tapa suojella heikompia, eli kuluttajia, jotka ovat yleensä heikommassa asemassa.
<P>
Se on myös tapa suojella pieniä ja keskisuuria yrityksiä suurilta monopoleilta tai oligopoleilta. Siten tämä sisämarkkinoita koskeva inspiraatio on niin tärkeä Euroopan unionin saavutus.
<SPEAKER ID="256" NAME="Lothar Bisky">
GUE/NGL-ryhmän puheenjohtaja. - (DE) Arvoisa puhemies, pyydätte jättämään pian taaksemme talouden kannustusohjelmat, ja jäsenvaltioiden budjettivajetta on vähennettävä nopeasti. Kuitenkin jopa viimeisimmässä ennusteessanne luvataan, että EU:n BKT kasvaa ainoastaan 0,1 prosenttia vuoden 2009 viimeisellä vuosineljänneksellä. Tämä merkitsee koko vuoden 2009 osalta 4 prosentin laskua. Omien ennusteidenne mukaan EU:n työttömyysaste nousee yli 11 prosentin vuonna 2010.
<P>
Ettekö katso, että varhain tehdyt suuret leikkaukset julkisiin menoihin voivat pysäyttää elpymisen alkuaskeleet kokonaan? Vai katsotteko, että rahoitusala on tällä hetkellä päässyt ongelman ohi ja että tavallisten ihmisten on kannettava kriisin kustannukset? Olette asettamassa EU:n luotoille pöyristyttäviä edellytyksiä Latvian, Unkarin ja Romanian kansalaisille: alhaisemmat palkat, pienemmät eläke-edut, vähemmän julkisia palveluita ja korkea arvonlisävero. Tällaisenako pidätte sosiaalista Euroopan unionia?
<SPEAKER ID="257" NAME="José Manuel Barroso" LANGUAGE="EN">
Ensinnäkin juuri siksi olemme huolissamme mainitsemistanne luvuista - olen yleisesti niistä samaa mieltä - ja kyseessä ovat todella ennusteet. Olen sanonut monta kertaa, että valmistelemme irtautumisstrategiaa, mutta emme suosittele, että alamme soveltaa irtautumisstrategiaa nyt. Sen sijaan katsomme, että meidän olisi pidettävä kiinni elvytysohjelmista. Valtiovarainministerit ovat tavanneet ja luulen, että he ovat päättäneet, että meidän ei pitäisi soveltaa irtautumisstrategiaa ennen vuotta 2011. Meidän on edelleen elvytettävä talouttamme erityisesti sosiaalikysymyksiä ja työllisyyttä koskevien huolenaiheidemme vuoksi.
<P>
Kuten tiedätte, tämän kriisin aiheutti myös suuri talouden epätasapaino, korkeat julkiset menot, rahoitusvimma. Mielestäni meidän ei pitäisi säilyttää kestämätöntä mallia, joten tietyllä hetkellä meidän on palattava kestävyyteen. Kyseessä on myös solidaarisuus tulevien sukupolvien kanssa.
<SPEAKER ID="258" NAME="Lothar Bisky">
GUE/NGL-ryhmän puheenjohtaja. - (DE) Arvoisa komission puheenjohtaja, ymmärsinkö teitä oikein, eli vuosi 2011 voisi olla ajankohta tälle "irtautumiselle"?
<SPEAKER ID="259" NAME="José Manuel Barroso" LANGUAGE="EN">
En voi vahvistaa tätä nyt, mutta voin kertoa teille, että se ei toteudu todennäköisesti sitä ennen. Uskon, että tämä on valtiovarainministerien yksimielinen päätös ja tämä oli myös Euroopan unionin G20-kokoukseen viemä kanta.
<P>
Nyt on myös pyrkimyksiä näiden toimintalinjojen maailmanlaajuisesta koordinoinnista. Tämä ei merkitse, että maailman kaikki alueet tekevät samat päätökset samaan aikaan, mutta tämän kriisin aikana olemme nähneet, että olemme joka tapauksessa yhteydessä toisiimme ja meidän on jäsennettävä nämä irtautumisstrategiat maailmanlaajuisesti.
<P>
Siten todennäköisesti tähän ei päästä ennen vuotta 2011, mutta meidän on edelleen seurattava taloudellista tilannetta hyvin tarkasti.
<SPEAKER ID="260" NAME="Nigel Farage">
EFD-ryhmän yhteispuheenjohtaja. - (EN) Komission puheenjohtaja Barroso, on hyvä nähdä teitä täällä. Mahdollisuutta panna toimeenpaneva elin tilille on pidettävä myönteisenä.
<P>
Kuten tiedätte, en ole aina ollut suurimpia kannattajianne, mutta minun on myönnettävä, että olette onnistunut oikein hyvin. Olette onnistunut sivuttamaan Ranskan kansanäänestyksen tuloksen ja Alankomaiden kansanäänestyksen tuloksen ja olette sortaneet Irlantia alistumaan toiseen äänestyskertaan. Olette melkein saanut perustamissopimuksenne.
<P>
Nyt on luonnollisesti aika valita presidentti, Euroopan unionin suuri kansainvälinen keulakuva. Tony Blair on vedonlyöjien selvä suosikki. Mietin vain, oletteko samaa mieltä kanssani siitä, että hänen jatkuva tukensa Yhdistyneen kuningaskunnan liittymiseksi euroalueeseen, Yhdistyneen kuningaskunnan hyväksi tehtävästä 2 miljardin euron vuotuisesta korjauksesta luopuminen ja koko hänen lähestymistapansa Yhdistyneen kuningaskunnan jäsenyyteen Euroopan unionissa - hänen kieltäytymisensä kansanäänestyksen järjestämisestä siellä - osoittavat kaikki, että hänellä on riittävästi EU-myönteistä uskottavuutta tulla presidentiksi? Oliko kyseessä sopimus, jota ennustin vuonna 2005? Onko tästä asiasta jo sovittu?
<SPEAKER ID="261" NAME="José Manuel Barroso" LANGUAGE="EN">
Aivan ensiksi, Nigel Farage, älkää olko niin surullinen Irlannin tuloksesta. Se ei ollut niin hyvä tulos: vain 67 prosenttia väestöstä! Kun on todellista keskustelua todellisesta vastuunottamisesta, niin voimme osoittaa, että EU:lle voi olla vankkaa tukea. Kyseessä oli itse asiassa Irlannin itsenäisyydenjulistus Yhdistyneen kuningaskunnan itsenäisyyspuolueesta, koska te kampanjoitte ja irlantilaiset sanoivat "ei" teille ja puolueellenne.
<P>
(Suosionosoituksia)
<P>
En aio kommentoida tulevaa Eurooppa-neuvoston puheenjohtajaa. Se on Eurooppa-neuvoston päätös. Haluaisin kertoa teille vilpittömästi, että minkäänlaisia salaisia sopimuksia tai suunnitelmia ei ole olemassa. Jos niitä olisi, olisin saanut niistä jo tietoa. Minkäänlaisia salaisia sopimuksia tai neuvotteluita ei ole. Voin todeta teille kuitenkin seuraavaa: tarvitsemme Eurooppa-neuvoston puheenjohtajan, joka on sitoutunut eurooppalainen ja joka toimii koko ajan johdonmukaisesti, koska en pidä tarkoituksenmukaisena, että meillä on neuvosto, joka muuttaa täysin esityslistaansa kuuden kuukauden välein. Kannatan voimakkaasti vahvan Eurooppa-neuvoston läsnäoloa. Se tarjoaa yhtenäisyyttä ja johdonmukaisuutta neuvostolle, toimii luonnollisesti käsi kädessä komission kanssa ja on täysin sitoutunut Eurooppa-hankkeeseen ja yhteisön asioihin.
<SPEAKER ID="262" NAME="Nigel Farage">
EFD-ryhmän yhteispuheenjohtaja. - (EN) Komission puheenjohtaja Barroso, olen pettynyt. Kyseessä on kyselytunti ja pelkkä "kyllä" tai "ei" olisi ollut helpompaa, mutta ei se mitään. Olipa kyseessä Tony Blair tai ei, niin tosiasia on, että häntä ei valita demokraattisesti, teitä ei ole valittu demokraattisesti, itse asiassa eikö tämä ole yhteenveto koko EU:sta? Eikö kyseessä ole hieno organisaatio, jolla eläkkeellä oleville ja loppuun kulutetuille entisille pääministereille annetaan jotain todellista toimenpanovaltaa? Olisitte voinut demokratisoida EU:ta tämän perussopimuksen ansiosta. Päätitte toisin. Onko kansallinen demokratia tärkeää, vai onko Euroopan unioni mielestänne tärkeämpi?
<SPEAKER ID="263" NAME="José Manuel Barroso" LANGUAGE="EN">
Juuri sen vuoksi, että Euroopan unioni ei ole sellainen yhtenäinen valtio, jota näytätte pelkäävän niin paljon, Eurooppa-neuvoston puheenjohtajaa eivät valitse suoraan kansalaiset vaan demokraattisesti valitut hallitusten päämiehet. Tämä on juuri asian logiikka. Minua tukivat yksimielisesti demokraattisesti valitut hallitusten päämiehet sekä myös vahva enemmistö parlamentissa. Joten katson, että minulla on vahva demokraattinen legitimiteetti.
<P>
(Suosionosoituksia)
<P>
Edellisessä elämässäni kansallisen tason poliitikkona minut valittiin demokraattisesti kansalliseen parlamenttiin 29 vuoden ikäisenä, ja haluaisin todeta teille, että on vaikeampaa tulla valituksi komission puheenjohtajaksi kuin pääministeriksi useimmissa valtioissamme!
<SPEAKER ID="264" NAME="Krisztina Morvai" AFFILIATION="NI">
(HU) Pidän huomenna klo 15.00 lehdistötilaisuuden ihmisoikeuksien kriisitilanteesta, joka on jatkunut vuodesta 2006 lähtien. Kutsun sydämellisesti komission puheenjohtajan ja kaikki kollegani osallistumaan. Kansallisen oikeudellisen avun yksikön tietojen mukaan lukuisat tuomioistuinten päätökset vahvistavat, että Unkarissa järjestettiin syksyllä 2006 julmaa poliisiterroria ja erityisesti 23. lokakuuta, 50-vuotisjuhlassa. Poliisi syyllistyi hallituksen käskystä moniin hirmutekoihin. He muun muassa ampuivat 14 ihmistä silmiin sokeuttaen monia heistä ja pitivät satoja viattomia ihmisiä poliittisina vankeina ja kiduttivat heitä.
<P>
Oletteko tietoinen, arvoisa komission puheenjohtaja, että kansalaisvapauksien sekä oikeus- ja sisäasioiden valiokunnan varapuheenjohtaja Kinga Göncz oli ampumiskäskyn antaneen hallituksen jäsen? Haluaisin kuulla kantanne tästä ja pyydän teitä sydämellisesti ja kunnioittavasti huomiseen lehdistötilaisuuteen sekä toivon näkeväni teidät siellä.
<SPEAKER ID="265" NAME="José Manuel Barroso" LANGUAGE="EN">
Seuraan kaikkea kehitystä jäsenvaltioissa, mutta asiassa on oltava selkeä: komissiolla ei ole toimivaltaa puuttua eräisiin jäsenvaltioiden sisäisiin asioihin ja tämä on sellainen asia, josta emme voi antaa vastausta täällä, koska kyseessä on sisäinen keskustelu, joka on käynnissä Unkarissa.
<P>
Komissiolla on toimivalta puuttua kysymyksiin perusoikeuksista, kun kyseessä on yhteisön lainsäädännön täytäntöönpano. Tästä ei ollut kyse parlamentin jäsenen viittaamissa tapauksissa. Pyydän, että ette esitä minulle kysymyksiä, joita voidaan käsitellä paremmin kansallisessa parlamentissa kuin täällä Euroopan parlamentissa.
<SPEAKER ID="266" NAME="Krisztina Morvai" AFFILIATION="NI">
(HU) Ymmärränkö oikein sen mukaan mitä sanoitte, että kokoontumisvapaus, mielipiteenvapaus, ihmisoikeudet ja Euroopan ihmisoikeusyleissopimus eivät kuulu Euroopan unionin lainsäädäntöön? Eivätkö ihmisoikeudet kuulu Euroopan unionin arvojärjestelmään ja oikeusjärjestelmään? Jos eivät, olen saanut väärää tietoa.
<SPEAKER ID="267" NAME="José Manuel Barroso" LANGUAGE="EN">
Ihmisoikeudet ovat tietenkin osa Euroopan unionia, mutta meillä on oikeusvaltioperiaatteeseen perustuva järjestelmä ja oletamme, että kaikkia jäsenvaltioita, mukaan lukien omaanne, hallitaan oikeusvaltioperiaatteen mukaisesti. Teillä on mahdollisuus esittää kysymyksenne tuomioistuimillenne ja sen jälkeen voitte vedota Euroopan ihmisoikeustuomioistuimeen ja Luxemburgissa sijaitsevaan Euroopan yhteisöjen tuomioistuimeen. Meillä on siis ihmisoikeusjärjestelmä.
<P>
Se, mitä en voi tehdä eikä minun pitäisi tehdä, on osallistua kansallisiin poliittisiin keskusteluihin eri poliittisten puolueiden välillä.
<SPEAKER ID="268" NAME="Puhemies">
(PL) Kiitos, arvoisa komission puheenjohtaja. Haluaisin kiittää poliittisten ryhmien puheenjohtajia vilpittömästi siitä, että puheajasta pidettiin kiinni ja keskustelu käytiin niin erinomaisesti. Kiitän myös teitä, puheenjohtaja Barroso. Meidän on pidettävä kiinni aikataulusta, jos haluamme vilkkaan keskustelun. Paljon kiitoksia kaikille.
<P>
Rahoitus- ja talouskriisin vaikutukset työllisyyteen ja sosiaaliseen yhteenkuuluvuuteen
<SPEAKER ID="269" NAME="Corien Wortmann-Kool" AFFILIATION="PPE">
(NL) Arvoisa puhemies, kysymykseni koskee kriisinhallintatoimia. EU johtaa Yhdysvaltoja, kun on kyse ilmastonmuutokseen liittyvistä päästötavoitteista. Yhdysvallat on kuitenkin edellä yksityisen sektorin investoinneissa tekniseen innovaatioon ja kestävään kehitykseen. Tämä on erittäin tärkeää pienille ja keskisuurille yritykselle sekä työllisyydelle.
<P>
Tämä oli itse asiassa keskeinen osa omaa kriisi- ja elvytyssuunnitelmaanne. Mutta mitkä ovat pyrkimyksenne tässä asiassa? Milloin saavutamme Yhdysvaltojen tason, ja mitä komissio tekee ja mitä se voi tehdä varmistaakseen, että tämä taso saavutetaan? Yleisesti ottaen pk-yrityksillämme on monia esteitä ja sen vuoksi ne menettävät kasvumahdollisuudet. Mitä aiotte tehdä sisämarkkinoiden loppuun saattamiseksi, koska ne ovat kasvun lähde työllisyydellemme?
<SPEAKER ID="270" NAME="José Manuel Barroso" LANGUAGE="EN">
Kerroin jo edelliselle puheenvuoron esittäjälle joitain ajatuksia sisämarkkinoista, mutta olen samaa mieltä teknologiaa koskevasta näkökohdastanne. Olemme jääneet Yhdysvalloista ja muista jälkeen uutta teknologiaa koskevissa investoinneissa.
<P>
Siksi olemme esimerkiksi tässä erityisessä paketissa hyväksyneet Euroopan talouden elvytyssuunnitelman. Olemme painottaneet investointeja joihinkin ilmasto-ohjelmaa ja energian toimitusvarmuutta koskeviin kysymyksiin. Yhdistämme nämä kaksi asiaa. Sen vuoksi olemme hiljattain ottaneet käyttöön energiateknologiasuunnitelman ja kehotamme jäsenvaltioita osoittamaan enemmän varoja vihreän teknologian rahoitukseen, eli toisin sanoen teknologiaan jonka avulla olemme kestävämpi ja ympäristöystävällisempi talousalue.
<P>
Tämä on varmasti asia, jota meidän on pohdittava myös seuraavissa rahoitusnäkymissä. Kuten tiedätte, esitämme talousarvion kokonaistarkastelun ennen vuoden loppua. On myös mahdollista käydä hyviä keskusteluja siitä, mihin asetamme tulevaisuudessa investointien painopisteen.
<SPEAKER ID="271" NAME="Puhemies">
(EN) Hyvät kollegat, pyydän, ettette esitä enää lisäkysymyksiä. Minulla on tässä hyvin pitkä nimiluettelo, ja olisi paljon parempi, jos useammat jäsenet voisivat esittää kysymyksiä.
<SPEAKER ID="272" NAME="Sylvana Rapti" AFFILIATION="S&amp;D">
(EL) Arvoisa puhemies, komissio antoi vuonna 2008 aiheellisesti suosituksen useampien ihmisten integroimisesta työmarkkinoille.
<P>
Haluaisin ensinnäkin kysyä, aikooko komissio tämän suosituksen ja jäsenvaltioiden toimien lisäksi toteuttaa täydentäviä toimenpiteitä, jotta avointa koordinointimenetelmää vahvistetaan sosiaalisella alalla? Viittaan toimiin, jotka ovat yhdenmukaisia kannattavan teollisuuspolitiikan kanssa, jotta työllisyyttä lisätään.
<P>
Toiseksi, kuten tiedämme, vuosi 2010 on julistettu köyhyyden torjunnan Euroopan teemavuodeksi. Tavoitteenamme on sosiaalisen yhteenkuuluvuuden vahvistaminen. Kysymys on hyvin yksinkertainen, hyvä komission puheenjohtaja: aiotteko käyttää kaiken energianne ja onko teillä henkilökohtaisesti rohkeutta puolustaa määrällisiä tavoitteita köyhyyttä koskevassa kysymyksessä? Pyytäisin erityisesti, että ette neuvo minua kääntymään jäsenvaltioiden puoleen, kuten äsken, kun vastasitte Euroopan parlamentin sosialistien ja demokraattien ryhmälle.
<P>
(Puhemies keskeytti puhujan)
<SPEAKER ID="273" NAME="José Manuel Barroso" LANGUAGE="EN">
Sanoin aikaisemmin, että suurin huolenaiheeni on työttömyys, mutta meidän pitäisi suhtautua työttömyyden torjuntaan reaktiivisen toiminnan lisäksi ennakoivasti. Uskon, että tämä saataisiin aikaan Lissabonin strategiaa tarkistamalla ja vuotta 2020 koskevalla yhtenäisellä näkemyksellä.
<P>
Meidän on perustettava Euroopan unionin pitkän aikavälin strategia uusiin kestävän kehityksen lähteisiin, kuten esimerkiksi sosiaalialan "valkoisiin" työpaikkoihin. Tällä alalla on vuoden 2000 jälkeen perustettu 3,3 miljoonaa uutta työpaikkaa, mikä merkitsee 16 prosenttia kaikista uusista työpaikoista.
<P>
Ympäristöystävällisten tuotteiden ja palveluiden markkinat kaksinkertaistuvat vuoteen 2020 mennessä. Tällä luodaan merkittäviä mahdollisuuksia vihreille työpaikoille, joten edistämme koko Euroopan unionin kattavaa kartoitusta, jolla ennakoidaan tarvittavat työpaikat ja ammattitaito. Sen vuoksi pyrin määrätietoisesti toimimaan tämän uuden strategian mukaisesti, jotta yhteiskunnallisia painopisteitä vahvistetaan. Totesin tämän jo, kun keskustelimme seuraavan toimikauden laajemmista poliittisista suuntaviivoista.
<SPEAKER ID="274" NAME="Elizabeth Lynne" AFFILIATION="ALDE">
(EN) Kuten tiedämme, sadat tuhannet ihmiset menettävät työpaikkansa tämänhetkisessä talouskriisissä, ja monet heistä ovat ikääntyneitä, jotka ovat epäedullisessa asemassa uutta työpaikkaa etsiessään. Vaikka vuoden 2000 työllisyyspuitedirektiiviä olisi noudatettava jokaisessa jäsenvaltiossa, monet vanhemmista työntekijöistä eivät edelleenkään tiedä, mitkä heidän tämän direktiivin mukaiset oikeutensa ovat, ja monet jäsenvaltiot pitävät sääntöjä pilkkanaan.
<P>
Vaikka jotkut työntekijät tuntevat oikeutensa, heidän on aivan liian usein mahdotonta toimia yksin ilman tukea. Meillä ei ole vielä tällä hetkellä lainsäädäntöä, jolla ihmiset turvataan tavaroiden ja palveluiden saatavuutta koskevalta syrjinnältä, mutta meillä on työllisyyspuitedirektiivi. Voitteko kertoa meille, mitä toimia toteutetaan niitä jäsenvaltioita vastaan, jotka eivät sovella sitä asianmukaisesti, ja mitä menettelyjä olisi mahdollista ottaa käyttöön, jotta vanhemmat ja vammaiset työntekijät voisivat nauttia oikeuksistaan?
<SPEAKER ID="275" NAME="José Manuel Barroso" LANGUAGE="EN">
Me käynnistämme rikkomisesta johtuvan menettelyn kaikissa tapauksissa, joissa jäsenvaltio ei noudata direktiivejämme. Kun tällainen tapaus tulee esiin, me voimme ja aiomme toimia. Koko kysymyksen osalta haluaisin todeta teille, että yli viisi miljoonaa eurooppalaista on joutunut työttömäksi kriisin vuoksi.
<P>
Työttömyys on vaikuttanut eniten nuoriin ja maahanmuuttajiin. Euroopan unionin työttömyysaste on nyt 9,1 prosenttia, mutta se on yli kaksinkertainen, kun on kyse nuorista (19,8 prosenttia) ja maahanmuuttajista (19,1 prosenttia). Nämä ovat tärkeimmät huolenaiheemme yhteiskunnallisissa kysymyksissä. Lasten köyhyyden vähentäminen on myös tärkeä painopistealue. Seuraamme luonnollisesti myös vanhempien henkilöiden tilannetta nykyisten direktiivien mukaisesti.
<SPEAKER ID="276" NAME="David Casa" AFFILIATION="PPE">
(MT) Minusta on erittäin hyvä, että keskustelemme, miten voimme luoda enemmän työpaikkoja Euroopan unionissa. Minusta meidän pitäisi myös tarkastella, miten turvaamme työpaikat ja miten estämme, että niitä ei menetetä. Hallitukseni puuttui asiaan siinä vaiheessa, kun kriisi oli tuntuvin. Uskon, että hallituksen toimien ansiosta tuhannet työpaikat pelastettiin luonnollisesti lisäämällä sosiaalialan menoja. Oletteko sitä mieltä, että komission on ponnisteltava enemmän sen varmistamiseksi, että näin toimitaan kaikissa Euroopan unionin valtioissa? Tiedän, että tuotte esiin hiljattain tarkistetun globalisaatiorahaston sekä sen, että sitä käytetään yhä useampien työntekijöiden auttamiseksi. Minusta meidän olisi kuitenkin kaikin keinoin varmistettava, että näiden henkilöiden työpaikat turvataan, jotta heitä varten ei tarvitse käyttää globalisaatiorahastoa. Minusta tämän pitäisi olla todellinen tavoitteemme.
<SPEAKER ID="277" NAME="José Manuel Barroso" LANGUAGE="EN">
Sen lisäksi, että olemme tarkistaneet globalisaatiorahaston sääntöjä, olemme myös ohjelmoineet uudelleen Euroopan sosiaalirahaston, johon siirrettiin nopeasti 1,8 miljardia euroa aktiivisen työmarkkinapolitiikan vahvistamiseksi.
<P>
Olemme tehneet koheesiopolitiikkaan joitain muutoksia säännöksien yksinkertaistamisesta ja maksujen aikaistamisesta. Myös tämä on tärkeä politiikka. Mainitsin jo elvytyssuunnitelman 550 miljardia euroa ja luonnollisesti voin mainita myös globalisaatiorahaston sekä joitain muita ehdotuksia, joita olemme tehneet.
<P>
Minun on valitettavasti todettava, että jäsenvaltiot eivät noudattaneet yhtä ajatusta, eli yhteisrahoituksen keskeyttämistä sosiaalirahastolle. Me annoimme tämän neuvoston käsiteltäväksi, mutta se hylättiin. Toivon, että tämä toteutetaan teidän tuellanne, koska tietyillä valtioilla ei ole yksinkertaisesti varaa täydentää sosiaalirahaston rahoitusta omista varoistaan. Käytämme siten mahdollisimman tehokkaasti kaikkia yhteisön tasolla olevia välineitä tukena jäsenvaltioiden omille työttömyyden torjumista koskeville toimille.
<SPEAKER ID="278" NAME="Alejandro Cercas" AFFILIATION="S&amp;D">
- (ES) Arvoisa komission puheenjohtaja, kiitos tästä tämänpäiväisestä mielenkiintoisesta keskustelusta.
<P>
Sanoitte työllisyydestä, että jotkut jäsenvaltiot eivät osallistuneet Prahan huippukokoukseen. Huolestuttavinta on, hyvä komission puheenjohtaja, että neuvosto ei ole toteuttanut mitään vakavasti otettavia aloitteita eikä minkäänlaista työllisyyshuippukokousta ole pidetty Euroopan historian suurimmassa työllisyyskriisissä. Tänään 10 000 eurooppalaista menettää työpaikkansa ja sama tapahtuu huomenna ja ylihuomenna. Olisitte voinut myös sanoa, että komissiolla on viime vuoden esityslista, joka oli jo silloin vanhentunut. Nyt sillä ei pystytä vastaamaan miljoonien kansalaisten, kokonaisen eurooppalaisten sukupolven ja hyvinvointivaltion kiireellisiin tarpeisiin, ja heidän tulevaisuutensa on siten vaakalaudalla.
<P>
Arvoisa komission puheenjohtaja, pyydän teiltä johtajuutta: tarvitsemme aktiivista johtajuutta, jolla tehdään tyhjäksi haluttomuus ja avoimuuden puute. Teidän on kerrottava neuvostolle, että emme voi jatkaa tällä tavalla. Tarvitsemme komission, joka ei ainoastaan hoida tavallisia resursseja ja asioita vaan joka tässä vaikeassa tilanteessa - tiedän, että tämä on vaikeaa teille arvoisa komission puheenjohtaja - asettuu EU:n johtoon laajassa toimielinten välisessä sovussa tarjotakseen toivoa kokonaiselle eurooppalaisten sukupolvelle.
<SPEAKER ID="279" NAME="José Manuel Barroso" LANGUAGE="PT">
Tosiasia on, että teemme kaikkemme, ja kuten totesin ohjelmaa esittäessäni, annamme sosiaalialan asioille näkyvyyttä, koska tällä hetkellä olemme sosiaaliselta kannalta hätätilassa.
<P>
Tämä oli esimerkiksi syy, miksi ilmoitin tarpeesta tarkastella kaiken uuden lainsäädännön sosiaalisia seurauksia. Siksi edistämme yhteisen aktiivisen osallistumisen periaatteita yhteisön politiikkana. Tämän vuoksi voin myös sanoa jäsenvaltioille, että tuemme sosiaalisia investointeja. Sosiaalialan menot olivat 28 prosenttia BKT:stä vuonna 2008 ja ne nousevat 31 prosenttiin vuonna 2010. Tämä merkitsee noin 3 500 miljardia euroa enemmän!
<P>
Ponnistelemme todella tässä asiassa, mutta hyvä Alejandro Cercas, totuus on luonnollisesti se, että tarvitaan komission, parlamentin ja jäsenvaltioiden yhteisiä ponnisteluja.
<SPEAKER ID="280" NAME="Gerald Häfner" AFFILIATION="Verts/ALE">
(DE) Arvoisa komission puheenjohtaja, Euroopan unioni merkitsee vapautta, demokratiaa ja solidaarisuutta tai toisin sanoen sosiaalista ja ekologista vastuuta. Te ja komissio olette keskittyneet kuitenkin täysin yksiulotteisesti vapauteen jo pitkän aikaa - ja erityisesti tältä osin taloudelliseen vapauteen, vapauteen sanan taloudellisessa mielessä - sekä monien sellaisten alojen sääntelyyn, joilla sääntelyä ei tarvita. Kuitenkin, kun on kyse miljardeista maailman rahoitusmarkkinoilla, ette ole puuttunut asiaan ettekä säännellyt sitä, koska uskoitte, että tämä johtaisi kaikkien kannalta parhaaseen tulokseen.
<P>
Olemme nähneet näiden toimien aiheuttamat katastrofaaliset seuraukset. Kysyn teiltä selvästi, miten ja minkä hankkeiden ja suunnitelmien ansiosta aiotte tehdä selväksi parlamentille ja Euroopan kansalaisille uskottavalla tavalla, että te ja komissio olette ottaneet opiksi tästä katastrofista ja muutatte suuntaanne perusteellisesti?
<SPEAKER ID="281" NAME="José Manuel Barroso" LANGUAGE="EN">
Ensinnäkin uskottavuutta koskeva kysymys on teille subjektiivinen kysymys. Luulen, että parlamentti antoi vastauksen tähän kysymykseen, koska se antoi minulle äskettäin uuden mandaatin. Tämä osoittaa parlamentin katsovan, että voin toteuttaa tätä politiikkaa uskottavasti.
<P>
Itse asiassa toteutamme politiikkaamme vastauksena talous- ja rahoituskriisiin. Olemme tehneet merkittäviä päätöksiä: johdamme yleisesti äskettäin käyttöön otettuja sääntely- ja valvontatoimia. Olemme tehneet Larosièren ryhmälle tehtäväksi antamani raportin perusteella joitain ehdotuksia, joiden toivon saavan neuvoston ja parlamentin hyväksynnän.
<P>
Juuri tänään komission kokouksessa hyväksyimme tiedonannon johdannaismarkkinoista. Tätä on seurattava luonnollisesti konkreettinen lainsäädäntö. Me todella vastaamme rahoituskriisin kaikkiin näkökohtiin, mukaan lukien sääntely ja valvonta, ja olen jo tehnyt joitain päätöksiä komission tämän toimikauden aikana. Seuraava komissio jatkaa luonnollisesti tällä tiellä, koska mielestäni tilanne edellyttää tätä.
<SPEAKER ID="282" NAME="Veronica Lope Fontagné" AFFILIATION="PPE">
(ES) Arvoisa puhemies, haluaisin puhua tilapäisissä puitteissa hyväksytystä avusta, jolla pyrittiin vähentämään talouskriisin vuoksi syntyneitä ongelmia erityisesti Opelia koskevassa tapauksessa.
<P>
Haluaisin kysyä teiltä, tarkasteleeko komissio, oliko Saksalle tilapäisistä puitteista myönnetty apu riippuvainen aiemmin tehdystä rakenneuudistustoimien maantieteellistä jakoa koskevasta sopimuksesta, joka ei ole tämän avun tarkoituksen mukainen?
<P>
Jos näin on, haluaisin tietää, oletteko samaa mieltä siitä, että yrityksellä on vapaus tarkastella uudelleen Opelin jakelu- ja rakenneuudistustoimia omien taloudellisten ja tuotantoedellytystensä perusteella ja säilyttää mahdollisimman monta työpaikkaa?
<SPEAKER ID="283" NAME="José Manuel Barroso" LANGUAGE="PT">
Olen jo vastannut tähän kysymykseen, mutta haluan todeta, että meillä oli joitain epäilyksiä siitä, miten tämä menettely toteutettiin. Komissio esitti nämä epäilykset ja General Motors ja Opel Trust arvioivat nyt uudelleen tapaa, jolla Opelin ostotarjous tehtiin ja tarkistavat, tehtiinkö tarjous kaupallisin perustein.
<P>
Komissio tekee kaikkensa varmistaakseen, että ratkaisu on sisämarkkina- ja valtiontukisääntöjen mukainen, ja meidän on tietenkin sovellettava objektiivisesti ja tiukasti näitä sääntöjä.
<SPEAKER ID="284" NAME="Vicky Ford" AFFILIATION="ECR">
(EN) Jokainen Euroopan valtio on yksimielinen siitä, että meillä on kaikilla edessämme kasvava työttömyys. Tämä ei ole vain yhteiskunnallinen häiriö vaan se aiheuttaa ylimääräisiä rasitteita jäsenvaltioiden julkiselle taloudelle kasvavien sosiaaliturvakustannusten, vähenevien verotulojen ja koulutuksen lisäämisen vuoksi.
<P>
Kun tämä otetaan huomioon, oletteko samaa mieltä, komission puheenjohtaja Barroso, että meidän Euroopan parlamentin jäsenten ja komission pitäisi olla erityisen varovaisia jokaisesta pennistä, jonka lisäämme julkisen sektorin taakkaan? Jos olette samaa mieltä, miten neuvoisitte meitä äänestämään budjettikeskustelussa torstaina?
<P>
Toiseksi, miksi jatkamme kokouksien pitämistä Strasbourgissa?
<SPEAKER ID="285" NAME="José Manuel Barroso" LANGUAGE="EN">
Kannatan ensi vuodeksi ehdotettu talousarviota, joten neuvon äänestämään "kyllä".
<P>
Olen samaa mieltä kanssanne varovaisuudesta ja tarkkuudesta. Meidän on oltava äärimmäisen varovaisia veronmaksajien varojen kanssa, ja meillä on oltava painopisteitä. Tällä hetkellä joissakin jäsenvaltioissa on selkeä sosiaalinen paine. Sosiaalisen syrjäytymisen ja köyhyyden vuoksi esiintyy ongelmia, jotka ovat varmasti huolenaihe kaikille parlamentin jäsenille, joten meidän on tarkasteltava, mikä on paras tapa.
<P>
Kuten tiedätte, komissio on vakaus- ja kasvusopimuksen ehtojen mukaisesti sitoutunut tiukasti omasta ja Euroopan unionin puolesta kestävyyden sääntöihin. Emme tietenkään usko, että ongelmat voidaan ratkaista vain siten, että niihin syydetään rahaa, mutta on olemassa tilanteita, kuten tällä hetkellä, jolloin uskomme, että on kiinnitettävä erityistä huomiota yhteiskunnallisesti kiireelliseen tilanteeseen. Poikkeuksellisia toimia tarvittiin poikkeukselliseen tilanteeseen. Kyse on, kuten aina, asioiden pitämisestä tasapainossa.
<SPEAKER ID="286" NAME="Ádám Kósa" AFFILIATION="PPE">
(HU) Arvoisa komission puheenjohtaja, komission asetuksen N:o 800/2008 mukaan vammaisten palkkatukea vähennettiin 75 prosenttia enimmäismäärästä. Tämän vuoksi 1. tammikuuta 2009 lähtien vammaisten ja niiden henkilöiden, joiden työkyky on muuttunut, työmahdollisuudet ovat joutuneet kriisiin. Tämän seurauksena vammaisille tarjotut työpaikat ovat vähentyneet huomattavasti budjettikurin vuoksi. Tämä on syy myös siihen, miksi monien valtioiden, kuten Unkarin, tarjoama kansallinen tuki työpaikkojen luomista koskevalle työryhmälle, on vaarassa. He sanovat, että Euroopan unioni on syyllinen. Haluaisin siksi esittää kysymyksen. Miten komissio aikoo talouskriisin aikana soveltaa vammaisten henkilöiden työntekoa koskevia oikeuksia, heidän työpaikkojensa säilyttämistä ja periaatetta "sama palkka samasta työstä"? Tämä asetus laadittiin ennen kriisiä.
<SPEAKER ID="287" NAME="José Manuel Barroso" LANGUAGE="EN">
Kuten hyvä parlamentin jäsen varmasti tietää, komissio on tehnyt ehdotuksen - horisontaalisen direktiivin - syrjimättömyydestä, johon sisältyy myös vammaisuus. Tämä ehdotusluonnos on nyt teidän ja Eurooppa-neuvoston käsissä. Toivon todella, että se hyväksytään, koska näin torjumme vammaisiin kohdistuvaa kaikenlaista syrjintää.
<P>
Moniin mainitsemiinne ongelmiin on puututtava kansallisella tasolla, koska konkreettisen tuen suhteen nämä ovat toimia, jotka on tarkoitus toteuttaa kansallisista sosiaaliturvajärjestelmistä. Teemme Euroopan unionissa kaikkemme, jotta meillä on sitova kehys, joka velvoittaa meitä ja kaikkia jäsenvaltioita noudattamaan syrjimättömyyden ja vammaisten henkilöiden erityistä turvaa koskevaa periaatetta.
<SPEAKER ID="288" NAME="Pervenche Berès" AFFILIATION="S&amp;D">
(FR) Arvoisa komission puheenjohtaja Barroso, parlamentti on nimittänyt teidät seuraavaksi komission puheenjohtajaksi. Seuraava kiireellinen tehtävänne on järjestää komissio, jotta se voi olla kriisistä pois pyrkivän Euroopan apuna. Miten aioitte näin ollen soveltaa käytössänne olevia riittämättömiä yhteisön välineitä niiden optimoimiseksi, ja miten aioitte jakaa komission jäsenten salkut, jotta voimme puuttua syntyviin ongelmiin? Tiedän hyvin, että kaikki riippuu keskusteluistanne valtion- tai hallitusten päämiesten kanssa, mutta teidän pitäisi komission puheenjohtajana jakaa näkemyksenne heidän kanssaan. Miten voimme yhdistää käytettävissämme olevat strategiat? Miten voimme jakaa salkut, jotta otetaan huomioon tästä kriisistä saadut kokemukset?
<P>
Esitän yhden esimerkin välineistä. Globalisaatiorahasto on tällä hetkellä ristiriidassa valtiontukistrategioiden kanssa, jotka estävät meitä soveltamasta sellaista teollisuuspolitiikkaa, joka auttaisi meidät ulos kriisistä. Mitkä ovat ehdotuksenne? Millaisia valtuuksia aiotte pyytää valtion- ja hallitusten päämiehiltä, ja miten aiotte pyytää heitä jakamaan komission jäsenten salkut?
<SPEAKER ID="289" NAME="José Manuel Barroso" LANGUAGE="FR">
Salkkujen jakaminen ei ole valtion- tai hallitusten päämiehien vaan komission puheenjohtajan toimivallassa, ja aion varmasti käyttää sitä parhaimmaksi katsomallani tavalla.
<P>
Ilmoitin asiasta jo seuraavan komission työohjelmaa koskevassa keskustelussamme, mutta olen itse asiassa yhteydessä valtion- tai hallitusten päämiehiin.
<P>
Voin kertoa teille myös, että juuri tänään lähetin kaikille kirjeen ja pyysin heitä esittämään myös naispuolisia ehdokkaita kollegiota varten. Olen erittäin huolestunut miesten ja naisten yhtäläisestä edustuksesta, ja jos en tee mitään, minulla ole käytännössä yhtään naispuolista ehdokasta, koska hallitukset haluavat yleensä vain miespuolisia ehdokkaita seuraavaan komissioon.
<P>
Sen vuoksi lähetin tämän kirjeen vasta tänään.
<P>
Salkkujen jakamisen osalta ei tehdä mitään suuria muutoksia. Ilmoitin jo tärkeimmistä uutuuksista keskustelussa kanssanne. Niihin sisältyivät muun muassa oikeusasioista ja perusoikeuksista vastaava komission jäsen sekä ilmastonmuutoksen alan toiminnasta vastaava komission jäsen. Tarvitsen nyt päteviä miehiä ja naisia, jotka ovat sitoutuneet Eurooppaan ja jotka voivat saattaa menestyksekkäästi loppuun eri Euroopan unionin toiminnan painopisteitä koskevien alojensa tehtävät.
<SPEAKER ID="290" NAME="Graham Watson" AFFILIATION="ALDE">
(EN) Tähän saakka vaurauden luominen ja hyvinvoinnin mittaaminen on perustunut suurelta osin kulutukseen. Teollisuutta on kannustettu olemaan kiinnittämättä huomiota käytettyjen raaka-aineiden todelliseen arvoon, vaikka niiden hinta on alhainen, tai syntyvän jätteen todellisiin kustannuksiin.
<P>
Miten teidän komissionne aikoo varmistaa, että kasvu on tulevaisuudessa luonteeltaan erilaista ja että emme ole tilanteessa, jossa 20 kasvun vuoden jälkeen meillä on maapallo, joka ei kestä sitä, mitä teemme ja yhteiskunta, jolla ei ole varaa tällaista elämäntapaa koskeviin todellisiin kustannuksiin?
<SPEAKER ID="291" NAME="José Manuel Barroso" LANGUAGE="EN">
Haluaisin kiittää Graham Watsonia tästä hyvin tärkeästä kysymyksestä. Tämä on itse asiassa keskeinen osa ohjelmaa seuraavaksi viideksi vuodeksi: investoinnit älykkäämpään, vihreään ja kestävään kasvuun. Tämä on hyvin tärkeää.
<P>
Meidän on ymmärrettävä, että tulevaisuuden malli ei ole aikaisemman mallin kaltainen. Kannatan vahvaa teollista perustaa Euroopassa, mutta vahvaa teollista perustaa uudelle kestävälle aikakaudelle, jossa meidän on ajateltava vihreää kehitystä, ympäristöystävällistä teknologiaa. Tällä alalla voimme luoda uusia tuotteita, uusia markkinoita. Tämä on hyvä esimerkki.
<P>
Sen vuoksi järjestämme tulevan ohjelmamme sen perusteella, mitä kutsuin poliittisissa suuntaviivoissamme, "uusiksi kasvulähteiksi", koska emme voita perinteisillä kasvulähteillä taistelua kilpailukyvystä suurten kehittyvien talouden maiden, kuten Kiinan ja Intian, kanssa.
<P>
Innovaation on oltava keskeisellä sijalla, keskellä kasvua koskevia toimiamme ja uusia kasvulähteitä, joilla edistetään siirtymistä vähähiiliseen talouteen: älykästä vihreää kehitystä ja innovaatiota. Uskon, että innovaatio on avain Euroopan talouden kehitykseen tulevaisuudessa.
<SPEAKER ID="292" NAME="Emilie Turunen" AFFILIATION="Verts/ALE">
(DA) Arvoisa komission puheenjohtaja Barroso, rahoituskriisi on aiheuttanut historiallisen talouskriisin hetkellä, jolloin työttömyys lisääntyy dramaattisesti Euroopassa. Nuorten, alle 25-vuotiaiden, työttömyys on, kuten itse sanoitte, 19,8 prosenttia Euroopassa, ja Espanjassa useampi kuin yksi kolmesta 25-vuotiaasta henkilöstä on työtön. Juuri nyt olemme sotkemassa koko sukupolven asiat ja tähän mennessä, puheenjohtaja Barroso, ette ole tehnyt paljon mitään tämän ongelman ratkaisemiseksi. Olen kuullut tänään, että olette hyvin huolestunut tästä ja olen siitä iloinen, mutta haluaisin nähdä siitä todisteita. Vaikka työllisyyspolitiikan vastuu on kansallisella tasolla, tarvitaan myös Euroopan tason vastuuta ja aloitteita.
<P>
Haluaisin kolmea asiaa. Ensinnäkin komission jäsen Špidla lupasi 5 miljoonaa harjoittelupaikkaa Euroopan nuorille. Mitä niille tapahtui? Toiseksi olemme hyväksymässä kasvu- ja pelastuspaketteja kaikkialla Euroopassa. Miksi näihin paketteihin ei sisälly kohdennettuja työpaikkajärjestelyjä nuorille? Kolmanneksi mitä aiotte tehdä, jotta nuoria varten saadaan aikaan vahvempi sosiaalinen profiili ja vahvempi suunnitelma Lissabonin jälkeisessä strategiassa?
<SPEAKER ID="293" NAME="José Manuel Barroso" LANGUAGE="EN">
Toistan, että olemme käyttäneet täysimääräisesti olemassa olevia välineitä. Käytössä on yhteisön tason välineitä, mutta jotkut ovat kansallisen tason välineitä. Se, mitä voimme tehdä, on yhteistyö jäsenvaltioiden kanssa, jotta välineitä käytetään tehokkaasti, parhaita käytäntöjä levitetään ja jotta jäsenvaltioita kehotetaan jatkamaan näitä toimia.
<P>
Komission jäsen Špidla, joka on tehnyt todella hyvää työtä vaikeissa olosuhteissa, pyytää yhdessä koko komission kanssa, että jäsenvaltiot luovat viisi miljoonaa oppisopimuskoulutuspaikkaa. Tarjoamme käyttöön joitakin parhaita käytäntöjä. Esimerkiksi Ranskassa on ollut erittäin hyviä käytäntöjä, kuten yksityisten yritysten edistämät sisäiset koulutukset yrityksissä ja oppisopimuskoulutuksen edistäminen julkisin varoin siten, että yritykset tarjoavat osan rahoituksesta.
<P>
Tämä on siten painopistealue ja käytämme tähän kaikkia välineitä, kuten Euroopan sosiaalirahastoa, koheesiorahastoa ja uusille jäsenvaltioille ja euroalueen ulkopuolisille maille maksettavien maksutasetuen kaksinkertaistamista.
<P>
Olemme käyttäneet välineitämme täysimääräisesti, mutta yhteistyötämme jäsenvaltioiden kanssa on vahvistettava, jotta näihin yhteiskunnallisiin huolenaiheisiin, ja kuten mainitsitte, erityisesti nuorten työttömyyteen, vastataan.
<SPEAKER ID="294" NAME="Ilda Figueiredo" AFFILIATION="GUE/NGL">
(PT) Arvoisa komission puheenjohtaja, jotta köyhyyttä ja työttömyyttä vähennetään, meidän on luotava työpaikkoja, joihin liittyvät oikeudet, tuettava tuotantoa ja parannettava yleisiä ja maksuttomia julkisia palveluita. Meidän on tosin sanoen investoitava muihin toimintalinjoihin. Meidän on tehtävä juuri päinvastoin kuin tähän mennessä.
<P>
Meidät yllätti tällä ajankohdalla epämiellyttävästi työllisyyden pääosaston ja Eurofundin tutkimus. Siinä esitettiin kaksi skenaariota tekstiiliteollisuudelle, joissa ennustettiin, että 20-25 prosenttia yhteisön alueen työpaikoista menetetään vuoteen 2020 mennessä. Kolmannen skenaarion mukaan menettäisimme 50 prosenttia alan nykyisistä työpaikoista Euroopan unionissa. Miten tämä tilanne voidaan sovittaa yhteen nyt laadittavien uusien kansainvälisen kaupan vapauttamista koskevien ehdotusten kanssa, jos ei oteta huomioon Portugalille ja muille sellaisille Euroopan unionin valtioille aiheutuvia vaikutuksia, joilla on herkkiä aloja, kuten tekstiiliteollisuus, maatalous ja lukuisia pk-yrityksiä, joita näillä toimintalinjoilla haitataan?
<SPEAKER ID="295" NAME="José Manuel Barroso" LANGUAGE="PT">
En usko, että Euroopan sulkeminen on ratkaisu Portugalille tai millekään muulle Euroopan valtiolle. EU on maailman suurin tavaroiden ja palvelujen viejä, ja mitään ei voiteta, jos otetaan käyttöön protektionistista politiikkaa. Tietyissä Euroopan valtioissa on kuitenkin joitakin aloja, joita usein kutsutaan "perinteisiksi aloiksi". Niitä on etenkin, mutta ei pelkästään, Etelä-Euroopassa, ne ovat erityisen alttiita uusille kansainvälisen kilpailun olosuhteille, ja sen vuoksi ne ponnistelevat erityisesti mukautuakseen näihin olosuhteisiin. Kuten sanoin aiemassa vastauksessa, tämä merkitsee, että meidän on etsittävä uusia kasvun ja kilpailukyvyn lähteitä Euroopassa. Emme kuitenkaan saa sulkeutua ja sulkea Eurooppaa, mikä merkitsisi riskiä siitä, että muut markkinat suljettaisiin vienniltämme.
<P>
Meidän on sijoitettava innovointiin, koulutukseen, uusiin kasvulähteisiin ja pyrittävä parantamaan kilpailukykyä. Samalla meidän on, kuten sanoitte ja olemme tästä samaa mieltä, varmistettava, että tätä ei toteuteta Euroopalle tärkeiden sosiaalisten normien kustannuksella. Emme ehdota, että sosiaalisia normeja pitäisi madaltaa. Pyrimme myös auttamaan muita nostamaan sosiaalisia normeja, mutta en todellakaan puolla sitä, että Euroopan olisi sulkeuduttava muilta. Minusta on EU:n edun mukaista, että säilytämme avoimet maailmanmarkkinat.
<SPEAKER ID="296" NAME="John Bufton" AFFILIATION="EFD">
(EN) Komission puheenjohtaja Barroso, rahoituskriisi Yhdistyneessä kuningaskunnassa on hyvin vakava. Yksi monista kamppailevista aloista on maatalousala. Asiat huonontuvat 1. tammikuuta 2010 lähtien, kun otetaan käyttöön lampaiden sähköinen tunnistaminen. Lampaiden tunnistamiseen käytetty laite ei ole tarkka. Minulle on kerrottu, että se on vain 79-prosenttisesti tarkka.
<P>
Arvoisa puheenjohtaja Barroso, jos te ajatte autoanne ja jarrut toimivat 79 prosenttia ajasta, luultavasti jossain vaiheessa törmäätte johonkin. Pelkään, että maatalouden lampaankasvatusala romahtaa lampaiden sähköisen tunnistamisen käyttöönoton ja puutteellisten laitteiden vuoksi. Outoa on, että jos lampaiden sähköinen tunnistaminen tulee voimaan tammikuussa, tiedämme kuinka monta lammasta Yhdistyneessä kuningaskunnassa on, missä ne ovat ja missä ne liikkuvat, mutta meillä ei ole samassa valtiossa rajoittamattoman maahanmuuton vuoksi mitään käsitystä, kuinka monta henkeä meillä on maassamme, keitä he ovat tai missä he liikkuvat. Arvoisa komission puheenjohtaja Barroso, aiotteko keskustella komission muiden jäsenten kanssa ja ottaa käyttöön lampaiden sähköisen tunnistamisen vapaaehtoisena järjestelmänä vasta kun käytetyt laitteet ovat sataprosenttisesti tarkkoja?
<SPEAKER ID="297" NAME="Puhemies">
(EN) Tämä on hyvin erityinen kysymys. Pidämme parempana yleisiä kysymyksiä kriisistä ja miten se voitetaan. Euroopan komission puheenjohtajalle ei voida tiedottaa eri valtioiden erityiskysymyksistä, joten pyydän teitä esittämään yleisempiä kysymyksiä.
<SPEAKER ID="298" NAME="José Manuel Barroso" LANGUAGE="EN">
Haluaisin vain sanoa, että en pidä paljon lampaiden ja ihmisten vertailemisesta. Minusta se ei ole todellakaan hyvän maun mukaista.
<P>
(Suosionosoituksia)
<P>
Tämän sanottuani, me aiomme toteuttaa mainitsemanne tunnistusjärjestelmän, mutta olemme luonnollisesti varovaisia. Jos toteutuksessa on ongelmia, tarkastelemme niitä. Olen kuitenkin sitä mieltä, että lampaiden tunnistamiseksi toteutetut toimenpiteet ovat yleisesti hyviä. Katsomme, miten tämä toimii käytännössä.
<SPEAKER ID="299" NAME="Zoltán Balczó" AFFILIATION="NI">
(HU) Arvoisa komission puheenjohtaja Barroso, Yhdysvaltojen aiheuttama maailmanlaajuinen talouskriisi on levinnyt reaalitalouteen, minkä vuoksi on menetetty miljoonia työpaikkoja ja aiheutettu yhteiskunnallinen kriisitila. Euroopan unioni pyrkii toimenpiteisiin Opelin kaltaisia yrityksiä koskevissa tapauksissa, ja jos jotain suunnitelmaa toteutetaan, siihen liittyy myös suora tuki. Samaan aikaan pk-yritykset luovat suurimman osan työpaikoista.
<P>
Onko toimi, jolla heitä autetaan teistä, arvoisa komission puheenjohtaja, riittävä? Unkari on erityisen hankalassa tilanteessa, koska siellä on ainoastaan ulkomaisia liikepankkeja. Voidaanko tässä tapauksessa myöntää suoraa valtiontukea, vai onko tämä taloudellista nationalismia, jota vastaan olette julistanut sodan, vai markkinoiden dogmatismia?
<SPEAKER ID="300" NAME="José Manuel Barroso" LANGUAGE="EN">
Selkeä vastaukseni on ei: toteuttamamme toimet eivät riitä. Meidän on tehtävä enemmän pk-yritysten hyväksi, minusta se on painopistealue. Olemme hyväksyneet pienyrityksiä koskevan säädöksen, mikä on hyvä asia. Olemme parantaneet maksuviivästysongelmaa vähentämällä viivästyksiä maksuissa. Tämä oli hyvä seikka ja pk-yritykset pitivät tätä myönteisenä. Pyrimme luonnollisesti rajoittamaan kaikkia byrokraattisia ja hallinnollisia menettelyitä, joilla luodaan hallinnollista rasitetta etenkin pk-yrityksille ja olemme sitoutuneet helpottamaan niiden toimintaa. Olen samaa mieltä kanssanne siitä, että kyseessä on yksi tärkeimmistä aloista työpaikkojen luomisen kannalta, ja tämä on yksi osa politiikkaamme.
<P>
Toinen viime aikoina toteuttamamme toimenpide, jota en ole vielä maininnut tänään, oli valtiontuen enimmäismäärän korottaminen 500 000 euroon, kun on kyse jäsenvaltioiden suorasta tuesta erityisen vaikeassa tilanteessa oleville tietyille pk-yrityksille. Katson siis, että pk-yritysten pitäisi olla edelleen kestävyyttä ja kestävää työllisyyttä koskevan toimintamme painopistealue.
<SPEAKER ID="301" NAME="Seán Kelly" AFFILIATION="PPE">
(GA) Arvoisa puhemies, haluaisin ensiksi kiittää komission puheenjohtaja Barrosoa läsnäolostaan ja siitä, että hän vastaa kysymyksiin avoimesti, rehellisesti ja innokkaasti.
<P>
(EN) Valitettavasti komission puheenjohtaja Barrosoa syytettiin siitä, että hän ei olisi demokraattisesti valittu ja että hän sorti irlantilaisia.
<P>
Haluaisin todeta Nigel Faragelle, että häntä ei ole todellakaan valittu demokraattisesti puhumaan irlantilaisten puolesta ja hänen käyttämänsä sana "bully", "sortaminen" oli myös valitettava, sillä Irlanti tunnettiin 700 vuoden ajan John Bullin, eli Englannin, toisena saarena, joka sorti irlantilaisia. Onneksi tämä aika on ohi ja voin esittää kysymykseni.
<P>
Koska Lissabonin sopimukseen sisältyy uusia toimivaltuuksia, aikooko komission puheenjohtaja Barroso harkita antavansa yhdelle komission jäsenelle täyden vastuun sellaisten uusien ehdotusten ja uusien toimien tekemisestä, joilla nämä uudet toimivaltuudet otetaan käyttöön?
<SPEAKER ID="303" NAME="José Manuel Barroso" LANGUAGE="EN">
Olen pahoillani, en ymmärtänyt kysymystä kovin hyvin. Jos ehdotatte uutta komission jäsentä, joka vastaa Lissabonin sopimuksen uusista toimivaltuuksista, niin en usko, että tämä on järkevää. Aloja on niin monta, että emme voi pyytää yhtä henkilöä vastaamaan kaikista näistä toimivaltuuksista.
<P>
Esitin jo vastatessani aikaisempaan kysymykseen, millaiset eräät uudet salkut ovat. Niitä voi olla joitain muita, tämä asia on työn alla. Kyseessä on loppujen lopuksi myös keskinäisestä työstä jäsenvaltioiden kanssa. Esimerkiksi Irlanti ei ole vielä nimennyt mahdollista komission jäsentä.
<P>
Tein tämän työn jo viisi vuotta sitten. Kyse on keskinäisestä työstä, jossa minun on nähtävä jäsenvaltioiden ehdottamat henkilöt komission muodostamiseksi. Teen parhaani löytääkseni päteviä ihmisiä, miehiä ja naisia (ja sanon tämän myös Irlannille), jotta meillä on lopulta kollegio sitoutuneita eurooppalaisia, jotka ovat päteviä ja joilla on kokemusta kaikilta aloilta, kuten taloudesta, yleisestä politiikasta, energia-asioista, ympäristöstä, oikeusasioista, perusoikeuksista ja niin edelleen: suuri määrä toimivaltuuksia, jota varten tarvitsemme erinomaisen ryhmän.
<SPEAKER ID="304" NAME="Puhemies">
(EN) Tämä on ensimmäinen kerta, kun parlamentissa on tällainen kyselytunti komission puheenjohtajan kanssa, joten kiitos jälleen kerran, puheenjohtaja Barroso. Koska tämä oli meille erikoinen tilaisuus, haluatteko tehdä joitain yleisiä huomautuksia tästä ensimmäisestä kyselytunnista?
<SPEAKER ID="305" NAME="José Manuel Barroso" LANGUAGE="EN">
Kiitos paljon, arvoisa puhemies ja hyvät Euroopan parlamentin jäsenet, tästä tilaisuudesta. Pidin siitä todella. Minusta tämä on hyvä tilaisuus. Minun on kerrottava teille suoraan, että minun on erittäin hankala tiivistää kaikkia näkökohtiani tai ainakin pääasiallisia näkökohtiani yhteen minuuttiin erityisesti siksi, että suurimman osan ajasta en puhu omalla kielelläni. Puhun kielillä, jotka uskon olevan helpommin lähestyttäviä, ja tämä edellyttää minulta ylimääräisiä ponnisteluja.
<P>
Joka tapauksessa te päätätte muotoseikat. Voin keskustella asiasta kanssanne, koska uskon, että vapaat, vastakkainasetteluun taipuvaiset ja poleemiset keskustelut edistävät myönteisesti vahvempaa eurooppalaista demokratian tilaa.
<P>
(Suosionosoituksia)
<SPEAKER ID="306" NAME="Puhemies">
(EN) Keskustelu on päättynyt.
