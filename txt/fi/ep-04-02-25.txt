<CHAPTER ID="1">
<SPEAKER ID="1" LANGUAGE="" NAME="" AFFILIATION="puhemies">
<SPEAKER ID="2" LANGUAGE="" NAME="Puhemies." AFFILIATION="">
<P>
   Julistan Euroopan parlamentin torstaina 12. helmikuuta 2004 keskeytetyn istuntokauden uudelleen avatuksi.(1) 
<SPEAKER ID="3" LANGUAGE="" NAME="" AFFILIATION="Edellisen istunnon pöytäkirjan hyväksyminen – Vastaanotetut asiakirjat – Neuvoston toimittamat sopimustekstit – Kirjalliset kannanotot (työjärjestyksen 51 artikla) – Parlamentin kantojen ja päätöslauselmien johdosta toteutetut toimet:"/>
<SPEAKER ID="4" LANGUAGE="" NAME="Puhemies." AFFILIATION="(Suosionosoituksia)">
<P>
   Katalonian parlamentin puhemies ilmoitti 24. helmikuuta 2004 päivätyllä kirjeellä, että Joan Colom i Naval on nimitetty Katalonian tilintarkastustuomioistuimen jäseneksi.
<P>
Arvoisa jäsen Colom i Naval, onnittelen teitä nimityksestä ja ilmoitan parlamentille työjärjestyksen 8 artiklan 4 kohdan nojalla, että Colom i Navalin – pitkäaikainen ja kiitetty – toimikausi Euroopan parlamentin jäsenenä päättyy virallisesti huomenna 26. helmikuuta 2004. Tämä on siis Joanin viimeinen päivä parlamentin jäsenenä. Kiitämme häntä ja toivotamme hänelle kaikkea hyvää.
<P>
Belgian viranomaiset ilmoittivat minulle 19. helmikuuta 2004 päivätyllä kirjeellä, että Frédérique Ries on nimitetty Belgian hallituksen jäseneksi. Onnittelen poissaolevaa jäsen Riesiä nimityksestä ja ilmoitan työjärjestyksen 8 artiklan 4 kohdan nojalla, että hänen toimikautensa Euroopan parlamentin jäsenenä on päättynyt ja että edustajantoimi on vapautunut 12. helmikuuta 2004.
<P>
Samassa kirjeessään Belgian viranomaiset ilmoittivat minulle, että jäsen Riesin tilalle on valittu Jacqueline Rousseaux 19. helmikuuta 2004 alkaen. Toivotan uuden kollegamme tervetulleeksi ja muistutan jäseniä siitä, että valtakirjat on tarkastettava asianmukaisin menettelyin.(1) 
<SPEAKER ID="5" LANGUAGE="" NAME="" AFFILIATION="Valiokuntien ja valtuuskuntien koostumus – Esityslista:"/>
<SPEAKER ID="6" LANGUAGE="EN" NAME="Banotti (PPE-DE ). –" AFFILIATION="">
<P>
    Arvoisa puhemies, haluan kiinnittää parlamentin huomion Dublinissa kahden viime päivän aikana pidettyyn merkittävään seminaariin, jossa käsiteltiin hi-virusta/aidsia. Haluan kiinnittää myös komission huomion konferenssin aikana ilmi tulleisiin asioihin ja erityisesti siihen, että aidsin leviäminen on ollut niin nopeaa, että sitä pidetään pahempana vitsauksena kuin mustansurman leviämistä 1300-luvulla. Toivon todellakin, että parlamentin tämän vaalikauden ja seuraavan vaalikauden kollegat ymmärtävät, kuinka vakava, katastrofaalinen ja tappava ongelma meillä on käsissämme.
<P>
Arvoisa puhemies, olitte läsnä Dublinissa, joten toivon, että konferenssi saa jatkoa täällä parlamentissa. 
<SPEAKER ID="7" LANGUAGE="" NAME="Puhemies." AFFILIATION="">
<P>
   Hyvä jäsen Banotti, mainitsemassanne konferenssissa annettiin julistus. Ehdotan, että seuraavassa puheenjohtajakokouksessa kaikille puolueryhmien puheenjohtajille toimitetaan siitä jäljennös, ja aion tuolloin kertoa lyhyesti myös oman käsitykseni hi-virusta/aidsia käsitelleen kokouksen tuloksista. Konferenssi todellakin johtaa tiettyihin Euroopan parlamentille ja koko yhteisölle syntyviin velvoitteisiin. 
<SPEAKER ID="8" LANGUAGE="EN" NAME="Ludford (ELDR )." AFFILIATION="">
<P>
    Arvoisa puhemies, haluan kiinnittää parlamentin huomion siihen, että tuoreessa Eurobarometri-tutkimuksessa eurooppalaiset äänestäjät totesivat maahanmuuton olevan yksi tulevan vaalikampanjan neljästä tärkeimmästä aiheesta.
<P>
Olemme tilanteessa, jossa jäsenvaltiot ovat noin viiden viime vuoden ajan rikkoneet perustamissopimuksesta johtuvaa velvoitettaan laatia yhteinen turvapaikka- ja maahanmuuttopolitiikka, jolla varmistetaan järjestelmällinen turvapaikka- ja maahanmuuttovalvonta sekä yhtenäiset toimintaedellytykset ja vastuunjako. Jäsenvaltiot ovat saaneet aikaan todellisen sotkun uusien jäsenvaltioiden kansalaisten vapaasta liikkuvuudesta, ja joissakin jäsenvaltioissa, esimerkiksi omassa kotimaassani, sensaatiolehdistö on lietsonut yleistä hysteriaa, antisemitismi ja islaminvastaisuus ovat huolestuttavassa kasvussa, Ranskassa ehdotettu huivikielto on lisännyt vettä myllyyn ja niin edelleen.
<P>
Olemme näin ollen melko vaarallisessa tilanteessa. Arvoisa puhemies, kun tapaatte hallitusten päämiehet tulevassa huippukokouksessa, voisitteko pyytää heitä tekemään kaikkensa sen varmistamiseksi, että maahanmuuton, turvapaikkojen ja siirtolaisyhteisöjen integroitumisen kaltaisissa asioissa toimitaan varoen ja tahdikkaasti, jotta ääriliikkeet eivät menestyisi tulevissa vaaleissa. 
<SPEAKER ID="9" LANGUAGE="" NAME="Puhemies." AFFILIATION="">
<P>
   Panen merkille ehdotuksenne. 
<SPEAKER ID="10" LANGUAGE="EN" NAME="De Rossa (PSE )." AFFILIATION="">
<P>
    Arvoisa puhemies, palasin juuri viime viikonlopulla Länsirannalle suuntautuneelta vierailultani. Kävin alueella useiden muiden parlamentin jäsenten kanssa saadakseni tietoja niin sanotusta turvamuurista ja järkytyin näkemästäni.
<P>
Kyse ei ole Israelin ja Länsirannan rajalle rakennettavasta muurista vaan muurista, jota rakennetaan palestiinalaisten kaupunkien ja kylien ympärille. Palestiinalaiset on käytännössä eristetty, ja kaupunkien ja kylien ympärillä on ei-kenenkään-maa. Israelin puolustusvoimat määräävät kaikesta luvanvaraisesta sisääntulo- ja poistumisliikenteestä. Tämä ole mikään turvallisuusratkaisu, vaan Israelin valtio pyrkii tällä tavoin jatkuvasti lisäämään alueen epävakautta.
<P>
Arvoisa puhemies, pyydän teitä välittämään viestini – ja ehkä usean muunkin parlamentin jäsenen viestin – neuvostolle ja komissiolle siitä, että Haagin kansainvälisen tuomioistuimen on otettava selvästi kantaa asiaan. Emme voi suhtautua neutraalisti muurin sijainnin laillisuuteen. En kiellä Israelin oikeutta rakentaa muuria minne tahansa omalla alueellaan, mutta tuomioistuimen on jyrkästi tuomittava juuri tämän muurin laillisuus, sillä sen tarkoituksena on saartaa, syyllistää ja nöyryyttää Palestiinan kansalaisia. 
<SPEAKER ID="11" LANGUAGE="DE" NAME="Flemming (PPE-DE )." AFFILIATION="(Suosionosoituksia)">
<P>
    Arvoisa puhemies, haluaisin tuoda tietoonne ja parlamentin tietoon mielestäni erittäin surullisen asian Slovakiassa, tässä naapurivaltiossamme ja pian tulevassa jäsenvaltiossa. Televisiolähetysten perusteella vaikuttaa siltä, että hallitus on supistanut romanien sosiaaliturvaetuuksia, minkä vuoksi useat naiset ja äidit – ja valitettavasti myös heidän lapsensa – ovat joutuneet varastelemaan ruokaa. En todellakaan halua antaa sellaista käsitystä, että hyväksyn väkivallan missään muodossa, mutta romanit ovat varmasti joutuneet todelliseen ahdinkoon. Arvoisa puhemies, pyydän teitä hankkimaan tietoja aiheesta ja vaatimaan selitystä.
<SPEAKER ID="12" LANGUAGE="PT" NAME="Lage (PSE )." AFFILIATION="Tawny">
<P>
    Arvoisa puhemies, hyvät kollegat, komissio antoi viime maanantaina Euroopan ulkopuolisten valtioiden – Etelä-Afrikan, Australian ja Yhdysvaltain – viinintuottajille luvan käyttää kolmea portviinin nimikettä: , ja . Komission päätös on saanut aikaan raivoisan reaktion portviinin tuotantoalueella, joka on yksi Euroopan vanhimmista viinialueista, ja sen vaikutukset portviinin tuottajien oikeutettuihin etuihin ovat tuhoisat.
<P>
Päätös on häpeällinen, ja vastustamme sitä erittäin jyrkästi. Kyse ei ole ainoastaan taloudesta, sillä asia on hyvin arkaluonteinen ja kulttuurisidonnainen. EU:n on tuettava portviiniä, sen aitoutta ja tuotannonalalle myönnettyjä tavaramerkkejä. 
<SPEAKER ID="13" LANGUAGE="" NAME="Puhemies." AFFILIATION="">
<P>
   Pyydän komissiota ottamaan huomioon jäsen Lagen huomautuksen. 
<SPEAKER ID="14" LANGUAGE="DA" NAME="Frahm (GUE/NGL )." AFFILIATION="Suosionosoituksia">
<P>
    Arvoisa puhemies, pyydän puheenvuoroa sen johdosta, mitä arvoisa kollegani Ludford juuri sanoi. Olen täysin samaa mieltä hänen kanssaan siitä, että tilanne on muuttumassa hyvin ikäväksi ja että vaarana on, että tulevia Euroopan parlamentin vaaleja leimaa ulkomaalaisten pelko ja heihin kohdistuva vihamielisyys.
<P>
Haluan tästä syystä ehdottaa ryhtymistä ennakoiviin toimiin. En normaalisti ehdota uusia menoja enkä sitä, että parlamentti julkaisee upeita esitteitä, joissa ylistetään sen hyviä puolia, mutta haluan tehdä poikkeuksen tässä tapauksessa. Kofi Annan piti vastikään erinomaisen puheen, ja pyydän tämän puheen julkaisemista kaikilla kielillä ja sellaisessa muodossa, että voimme käyttää sitä vaalikampanjassamme.
<P>
Mielestäni Kofi Annan osallistui erinomaisella tavalla tähän keskusteluun ja esitti kaikille Euroopan kansoille täysin välttämättömän haasteen. Lähes kaikki osoittivat suosiotaan – ainakin puheelle. Tämä on siis pyyntöni.
<SPEAKER ID="15" LANGUAGE="" NAME="Puhemies." AFFILIATION="">
<P>
   Erittäin hyvä huomio. Puhetta varmasti parhaillaan käännetään nykyisten 15 jäsenvaltion kielille, ja varmistan, että se käännetään myös unioniin liittyvien maiden kielille. Selvitän myös, voivatko tiedotuksesta vastaavat yksikkömme laittaa puheen julkiseen levitykseen joukkotiedotusvälineiden kautta, jotta se olisi laajemman yleisön saatavilla kuin tähän mennessä. 
<SPEAKER ID="16" LANGUAGE="DE" NAME="Klamt (PPE-DE )." AFFILIATION="">
<P>
    Arvoisa puhemies, haluan kiinnittää huomionne parlamentin jäsenen Glyn Fordin kirjalliseen lausumaan, jossa hän kehottaa boikotoimaan tietyn yrityksen tuotteita Euroopan unionissa. Haluaisin lisäksi, että lausuma toimitetaan neuvostolle, komissiolle ja jäsenvaltioille. Voisitteko pyytää oikeudellista yksikköä laatimaan lausunnon siitä, onko tällainen boikotti millään muotoa mahdollinen. Kotimaassani Saksassa se olisi lainvastainen. 
<SPEAKER ID="17" LANGUAGE="IT" NAME="Fiori (PPE-DE )." AFFILIATION="">
<P>
    Arvoisa puhemies, haluaisin jatkaa edellä puhuneen jäsenen esille ottamasta aiheesta. Komission 20. helmikuuta tekemä päätös tiettyjen viinituotteiden kuvauksen, nimityksen, tarjontamuodon ja suojauksen muuttamisesta on merkittävä, sillä ongelma ei koske ainoastaan Portugalia vaan kaikkia Euroopan viininviljelyalueita.
<P>
Päätöksessä yhdistetään ne kaksi luokkaa, joiden avulla suojelimme korkealaatuisimpia viinejämme, yhdeksi laatuviiniluokaksi ja annetaan yhteisön ulkopuolisille maille mahdollisuus käyttää tuottamissaan viineissä meidän nimityksiämme niin, että ainoana yhteisenä piirteenä on vastaavien edellytysten noudattaminen. Päätös johtaa Euroopan koko viinialan taloudelliseen kriisiin. Samalla se tarkoittaa, että luovumme useista kuluttajille annettavista eurooppalaisen tuotannon korkealaatuisuuden takeista.
<P>
Muun muassa komission perustelut, joissa se korostaa, kuinka päätös tehtiin Maailmankauppajärjestössä käytävien neuvottelujen helpottamiseksi, ovat erityisen huolestuttavia, sillä jatkamme Euroopan markkinoiden avaamista tuotteille, joiden laadusta kuluttajille ei voida antaa takeita. 
<SPEAKER ID="18" LANGUAGE="EN" NAME="Deva (PPE-DE )." AFFILIATION="">
<P>
    Arvoisa puhemies, haluan ilmoittaa parlamentille ja komissiolle myöhään viime yönä Atlas-vuoriston alueella Marokossa tapahtuneesta maanjäristyksestä, joka aiheutti useita kuolonuhreja. Puhun myös ystäväni ja kollegani Deprez’n puolesta kun sanon, että Brysselissä ja tässä parlamentissa on useita henkilöitä, joilla on sukulaisia Marokossa. Komissio tarjoaa hyvin tehokkaasti humanitaarista apua ECHOn kautta, ja tässä tilanteessa meidän olisi toimittava mahdollisimman nopeasti. 
<SPEAKER ID="19" LANGUAGE="" NAME="Puhemies." AFFILIATION="">
<P>
   Haluan lisätä, että otan parlamentin nimissä yhteyttä viranomaisiin ilmaistakseni osanottomme. Tarvitsemme todellakin tehokasta solidaarisuutta, ja välitän pyynnön myös komissiolle. 
<SPEAKER ID="20" LANGUAGE="" NAME="Puhemies." AFFILIATION="">
<P>
   Esityslistalla on seuraavana komission tiedonanto sen toimintastrategiasta vuodeksi 2005. 
<SPEAKER ID="21" LANGUAGE="ES" NAME="De Palacio," AFFILIATION="komission varapuheenjohtaja">
<P>
   . Arvoisa puhemies, hyvät parlamentin jäsenet, minulla on kunnia esitellä komission tänä aamuna hyväksymä vuotuinen toimintastrategia. Siinä esitetään vuoden 2005 ensisijaiset poliittiset tavoitteet ja niiden saavuttamiseksi tarvittavat aloitteet. Lisäksi siinä hahmotellaan talousarviota koskevat suuntaviivat, joilla varmistetaan riittävä rahoitus tavoitteisiin liittyville aloitteille.
<P>
Komission jäsen Schreyer puhuu jälkimmäisestä aiheesta, ja minä keskityn ensiksi mainittuun.
<P>
Kaksi vuotta sitten otimme tavaksi käydä vuosittain jäsenneltyä vuoropuhelua Euroopan parlamentin ja neuvoston kanssa. Koska vuonna 2004 tapahtuu merkittäviä asioita, jäsenneltyä vuoropuhelua käydään huhtikuussa pidettävässä komission ja valiokuntien puheenjohtajien kokouksessa. Tämän jälkeen tilannetta voidaan arvioida syyskuussa puheenjohtajien kanssa pidettävässä toisessa kokouksessa.
<P>
Tiedämme, että kyseessä on siirtymävuosi ja että toimielimemme siirtävät vastuun seuraajilleen. Tästä syystä vuoropuhelu on erityisen tärkeää. Meillä on keskeinen tehtävä sen varmistamisessa, että toimielimiemme toiminta jatkuu parhaalla mahdollisella tavalla.
<P>
Meneillään oleva prosessi on erityislaatuinen, sillä se koskee budjettivallan käyttäjän lisäksi tulevaa komissiota. On tärkeää varmistaa komission toimintamallien jatkuvuus ja johdonmukaisuus sekä institutionaalisten velvollisuuksiemme täyttyminen. Juuri tähän pyrimme.
<P>
Tavoitteemme ovat siis seuraavat. Ensimmäinen on jatkuvuuden varmistaminen. Vastuu on siirrettävä sujuvasti seuraavalle komissiolle. Sen on toimintansa aloittaessaan vahvistettava täällä tänään esitettävät ensisijaiset tavoitteet tai muutettava niitä. Toinen tavoitteemme on valmistella maaperää tulevaa komissiota varten, jotta voidaan säilyttää sen liikkumavara poliittisissa ja talousarvioon liittyvissä asioissa. Kolmas tavoitteemme on varmistaa yhdenmukaisuus aiemmin vahvistettujen strategisten suuntaviivojen ja erityisesti rahoitusnäkymien kanssa.
<P>
Arvoisa puhemies, hyvät parlamentin jäsenet, vuosi 2005 on ensimmäinen kokonainen vuosi, jolloin komissiossa on 25 jäsentä ja unionissa 25 jäsenvaltiota ja komissio ja parlamentti toimivat uudessa kokoonpanossaan. Näin ollen uuden komission velvollisuutena on aloittaa toimeksiantonsa kanssa yhdenmukaisen poliittisen asialistan soveltaminen.
<P>
Lisäksi vuosi 2005 on keskeinen seuraavan rahoitusnäkymäpaketin hyväksymisen kannalta. Sitä koskevat neuvottelut on saatettava päätökseen ennen vuoden 2005 loppua.
<P>
Kokouksia on tarkoitus pitää useita, ja niissä on muistettava joitakin hyvin tärkeitä asioita. Näitä ovat Lissabonin strategian väliarviointi ja kestävää kehitystä koskevan strategian uudelleentarkastelu. Haluan korostaa, että tavoitteena on nyt kestävä kehitys, mikä edellyttää uusia toimenpiteitä täytäntöönpanon mukauttamiseksi ja parantamiseksi. Muita tärkeitä asioita ovat uuden sosiaalipoliittisen ohjelman määrittely, vapauteen, turvallisuuteen ja oikeudenmukaisuuteen perustuvan eurooppalaisen alueen lujittaminen sekä liittymisneuvottelujen päätökseen saattaminen Romanian ja Bulgarian kanssa. Turkkia koskeva selvitys on esitettävä ennen vuoden loppua. Selvityksen perusteella on tarkoitus päättää tulevista toimista.
<P>
Kansainvälisissä asioissa vuonna 2005 keskitytään pääasiassa kansainväliseen turvallisuuteen ja vakauteen liittyviin asioihin, terrorismin torjuntaan ja Irakin jälleenrakentamiseen.
<P>
Nämä ovat ehdottamamme ensisijaiset tavoitteet. Haluan vielä kerran korostaa, että uuden komission on vahvistettava ne. Päätavoitteena on saattaa laajentuminen asianmukaisesti päätökseen sen onnistumisen varmistamiseksi. Tämä käsittää Euroopan tulevaisuuden muovaamisen ja jo olemassa olevan perustan muokkaamisen. Lisäksi on varmistettava laajentuneen Euroopan asianmukainen toiminta sekä toimintamallien ja sääntöjen täysimääräinen noudattaminen nykyisissä ja uusissa jäsenvaltioissa.
<P>
Olemme määritelleet kolme painopistettä edellä esitetyn perusteella. Ensimmäinen on kilpailukyky ja koheesio, toinen turvallisuus ja Euroopan kansalaisuus ja kolmas ulkoiset velvoitteet, assosiaatio ja naapurivaltiot.
<P>
Ensimmäistä painopistettä tarkasteltaessa on pidettävä mielessä uusimmat taloutta koskevat tulokset. Niitä voidaan pitää ainoastaan keskinkertaisina koko Euroopan unionin kannalta. Huomioon on otettava myös tuottavuuden pysähtyneisyyden jatkuminen ja suuri työttömyys sekä se, että haluamme integroida uudet jäsenvaltiot onnistuneesti unioniin. Kasvun elvyttämisen olisi oltava tärkein poliittinen tavoite. Siihen pitäisi pystyä pyrkimällä väsymättömästi lisäämään Euroopan mallin kilpailukykyisyyttä ja säilyttämään samalla vauraus ja koheesio niin, ettei unohdeta keskeisiä tekijöitä, kuten kestävää kehitystä.
<P>
Toinen painopiste on turvallisuus ja Euroopan kansalaisuus. On olennaista muistaa, että Euroopan laajentuminen niin pinta-alan kuin väestömääränkin suhteen edellyttää lisätoimia ja parempaa yhteensovittamista. Tämä on olennaista vastattaessa haasteisiin, jotka liittyvät uusiin yhteisiin rajoihin, ihmisten lisääntyneeseen liikkuvuuteen EU:ssa ja turvallisuuden varmistamiseen.
<P>
Euroopan unionin on hallinnoitava yli 6 000 kilometriä pitkää maarajaa ja yli 85 000 kilometriä pitkää merirajaa. Euroopan unionissa asuu jo tällä hetkellä selvästi yli 15 miljoonaa yhteisön ulkopuolisten maiden kansalaista ja uusia saapuu vuosittain noin 1,5 miljoonaa.
<P>
Laajentuminen suuntaa huomiomme Euroopan kansojen ja kulttuurien monimuotoisuuteen. Se asettaa meille uusia unionin uuteen lisäulottuvuuteen eli Euroopan kansalaisuuteen liittyviä haasteita.
<P>
Arvoisa puhemies, kolmas painopiste on Euroopan unionin asema maailmassa eli ulkoiset velvoitteet. Assosiaatioon ja naapurimaihin liittyvät kysymykset ovat erityisen tärkeitä. Euroopan unionin uudet mittasuhteet ja laajentumisen mukanaan tuomat uudet ulkorajat tarkoittavat sitä, että olemassa on oltava vakaa ja kattava poliittinen kehys, jossa otetaan huomioon eteläiset ja itäiset naapurimaamme. Komissio toteuttaa tästä syystä uutta naapurivaltioita koskevaa unionin politiikkaa, joka koskee niitä maita, jotka eivät halua liittyä Euroopan unioniin. Lisäksi komission ulkoiset toimet määritellään seuraavien tavoitteiden mukaisesti. Ensimmäinen niistä on meneillään olevan laajentumisprosessin edistäminen, joka käsittää Romanian ja Bulgarian vuonna 2007 tapahtuvan liittymisen valmistelut. Vuonna 2004 tehtävien päätösten nojalla komissio jatkaa liittymistä valmistelevan strategian soveltamista myös Turkkiin. Lisäksi voi olla mahdollista aloittaa aktiiviset neuvottelut Kroatian kanssa, jos kehitys on asianmukaista.
<P>
Kuten puheenvuoroni aluksi totesin, komission jäsen Schreyer kertoo yksityiskohtaisesti henkilöresursseista ja varoista. Haluan kuitenkin tehdä selväksi, että näitä kahta seikkaa koskeva tilanne on tällä hetkellä kriittinen ja arkaluonteinen, kuten komission jäsen kohta selittää.
<P>
Komission ehdotuksessa kuvataan niitä toimia, jotka on vähintään toteutettava, jotta voidaan varmistaa, että toimielimemme pystyy kantamaan institutionaalisen vastuunsa, kun otetaan huomioon laajentuminen ja ennen kaikkea unionin harkitsemat uudet toimintamallit.
<P>
Toivon, että voimme asianmukaisesti vastata näihin haasteisiin osana toimielinten välistä erinomaista yhteistyötä, jota talousarviomenettelyssä on tähän mennessä tehty, ja tämän parlamentin odotetusti antamalla tuella.
<SPEAKER ID="22" LANGUAGE="DE" NAME="Schreyer," AFFILIATION="komissio">
<P>
   .  Arvoisa puhemies, hyvät parlamentin jäsenet, komission varapuheenjohtaja esitteli juuri komission ensisijaiset tavoitteet vuodeksi 2005. Euroopan politiikan tavoitteiden saavuttamisen ja sitä koskevien odotusten täyttymisen varmistamiseksi on saatava käyttöön tarvittavat määrärahat. Vuosi 2005 on toinen vuosi, jolloin talousarviomme kattaa 25 Euroopan unionin jäsenvaltiota, ja toivon todellakin, että pääsemme ensimmäisessä käsittelyssä sopuun Euroopan unionin talousarviosta, joka käsittää myös kaikki Kyproksen kansalaiset.
<P>
Rahoitusnäkymissä, joita viime vuonna mukautimme laajentumisen huomioon ottamiseksi, määritellään tulevan varainhoitovuoden rahoituskehys. Mukautus tapahtui Kööpenhaminassa tehtyjen päätösten ja parlamentin tekemien tarkistusten mukaisesti. Kööpenhaminassa tehdyissä päätöksissä vahvistettiin uusia jäsenvaltioita koskevat rahoitussitoumukset liittymissopimusten mukaisesti. Neuvosto on lisäksi tehnyt päätöksiä Bulgarialle, Romanialle ja Turkille myönnettävän liittymistä valmistelevan tuen lisäämiseksi, mikä tarkoittaa, että laajentuminen on lyönyt selkeän leimansa vuoden 2005 talousarvioon tämänvuotiseen talousarvioon verrattuna. EU:n laajentuminen on poliittisesti, taloudellisesti ja ympäristön kannalta merkittävä voitto, mutta se asettaa myös haasteen uusille jäsenvaltioille, joiden on pantava täytäntöön EU:n koko lainsäädäntö, ja komissiolle, jonka on perustamissopimusten valvojana varmistettava, että ne näin tekevät ja että ne integroituvat tulevina vuosina menestyksekkäästi unioniin.
<P>
Jotta tähän pystytään, komissiossa on toteutettava henkilöstömuutoksia. Komissio esitti jo vuonna 2002 kattavan kehittämissuunnitelman, jonka mukaan uusia virkamiehiä tarvitaan 3 900. Suunnitelmissa on, että vuonna 2005 uusia virkamiehiä palkataan 700, ja pyydämmekin budjettivallan käyttäjää hyväksymään tämän.
<P>
Haluan käyttää tätä tilaisuutta hyväkseni kiittääkseni komission jäsen Loyola de Palacion tavoin lämpimästi budjettivallan käyttäjää ja erityisesti parlamenttia. Olette tukeneet komissiota tehokkaasti viime vuosina, ja me luotamme edelleen tukeenne, jonka ansiosta myös uusi komissio pystyy vastaamaan sille esitettyihin vaatimuksiin ja selviytymään sille toimielimenä kuuluvista tehtävistä.
<P>
Rahoitusnäkymissä on vuodeksi 2005 suunniteltu 114 miljardin euron rahoituskehystä, jossa on enimmäismäärät rahoitussitoumuksille, jotka pystymme tekemään sisäisten ja ulkoisten politiikkojen sekä hallintomenojen alalla. Viimeksi mainitut ovat ohjelmissa suunniteltua pienemmät. Syy tähän on se, että hintoja ei ole tarvinnut mukauttaa yhtä paljon kuin aiemmin vaihtokurssien muutosten vuoksi. Näin ollen liikkumavaraa on hyvin vähän ensi vuonna.
<P>
Toimielinten pääsihteerit esittelevät tulevien päivien kuluessa selvityksen siitä, kuinka näin vähäisillä määrärahoilla on tarkoitus selvitä. Vaikka uusille aloitteille on varattu vain vähän määrärahoja niin sisäisten kuin ulkoistenkin politiikkojen osalta, komissio ehdottaa kuitenkin vuodelle 2005 uusia aloitteita ja suurempia määrärahoja ensisijaisten tavoitteidemme mukaisesti. Aloitteet liittyvät esimerkiksi Euroopan ilmaliikenteen hallintajärjestelmän valmisteluun liikenteen ja energian alalla, kemiallisten aineiden testausviraston perustamiseen teollisuuspolitiikan alalla sekä Schengenin tietojärjestelmän kehittämiseen edelleen oikeus- ja sisäasiain yhteistyön alalla. Lisäksi tutkimusalalla tarvitaan lisärahoitusta ydintutkimuslaitosten puhdistamiseksi radioaktiivisesta saasteesta. Nämä ovat vain joitakin esimerkkejä.
<P>
Ulkopolitiikan alalla meidän on täytettävä sitoumuksemme useilla aloilla, joita ovat aidsin torjunta, Kosovon toimenpiteet ja yhteistyö kansalaisjärjestöjen kanssa demokratian lujittamiseksi. Katsomme tällä hetkellä, että vuonna 2005 on vielä tehtävä Irakia koskevia rahoitussitoumuksia, joten joudumme jälleen kerran turvautumaan joustovälineeseen, jos aiomme selviytyä Euroopan unionin vastuulleen ottamista tehtävistä.
<P>
Kuten varapuheenjohtaja jo selitti, vuoden 2005 talousarviosta käytävät keskustelut koskevat kaikkia uuteen rahoituskehykseen sisältyviä tai koostumukseltaan muuttuvia toimielimiä. Neuvosto antaa ensimmäistä kertaa 25 jäsenvaltiota koskevan talousarvion. Vaikka toiminnassa on vastavalittu parlamentti jo ensimmäisessä käsittelyssä, on erittäin hyvä, että olemme nimenneet pääesittelijäksi Garriga Polledon, joka on erittäin kokenut henkilö ja joka pystyy varmistamaan keskustelujen jatkuvuuden.
<P>
Komission koostumus muuttuu vuoden 2005 talousarvion ensimmäisen ja toisen käsittelyn välillä. Institutionaalisesti katsoen vuoden 2005 talousarviomenettelyyn osallistuu useita uusia henkilöitä. Maaliskuun 16. päivänä järjestetään kolmikantaneuvottelut, joissa keskustellaan vuoden 2005 talousarvion painopisteistä, ja olen varma, että pääsemme niistä pikaisesti sopuun – kuten aiempinakin vuosina – jotta Euroopan unionin vuoden 2005 talousarviosta saadaan jälleen laadukas. 
<SPEAKER ID="23" LANGUAGE="" NAME="Puhemies." AFFILIATION="">
<P>
   Haluan kiittää molempia komission jäseniä heidän alustavista huomautuksistaan. Tänä vuonna tapahtuu todellakin muutoksia, mutta molemmat komission jäsenet korostivat, kuinka tärkeätä on säilyttää samalla yhdenmukaisuus ja jatkuvuus. 
<SPEAKER ID="24" LANGUAGE="ES" NAME="Garriga Polledo (PPE-DE )." AFFILIATION="">
<P>
    Arvoisa puhemies, pahoittelemme sitä, että neuvoston puheenjohtaja ja komission puheenjohtaja Prodi eivät päässeet paikalle kuuntelemaan varapuheenjohtajan ja budjettiasioista vastaavan komission jäsenen puheita. Mielestäni tämä on erittäin tärkeä tilaisuus. En pysty kuvittelemaan, mikä poliittinen tilaisuus voi olla niin tärkeä etteivät he päässeet tänään parlamenttiin.
<P>
Haluan joka tapauksessa kiittää kahta komission jäsentä heidän esitelmistään. Ymmärrämme viivästyksen syyt. Haluaisin kuitenkin komission omalta osaltaan ymmärtävän ne ongelmat, joita viivästymisestä on jo aiheutunut parlamentille. Parlamentin on nyt ensimmäistä kertaa suunniteltava varainhoitovuosi vuosittaiseen toimintastrategiaan pohjautuvan arviointikertomuksen perusteella. Haluan tästä syystä tiedustella komission jäseniltä, aikovatko he noudattaa talousarvioasioista vastaavan komission jäsenen juuri hahmottelemaa aikataulua. Haluaisin saada tästä varmistuksen, sillä lisäviivästyksiä ei suvaita.
<P>
Kuten komission jäsen Schreyer tietää, parlamentti on jo vahvistanut omat kantansa rahoitusnäkymistä. Se on vahvistanut kantansa perustavista asioista, kuten parlamentaaristen oikeuksiemme turvaamisesta ja rahoitusnäkymien soveltamisajasta. Parlamentti on jo ilmoittanut kantansa jälkimmäisestä seikasta. Lisäksi vahvistimme kantamme tulevista ensisijaisista tavoitteista. Haluamme, että rahoituksen poliittiset painopisteet tehdään täysin selväksi ennen enimmäismäärien vahvistamista.
<P>
Arvoisa komission jäsen, mitä tulee tuleviin laajentumisiin, tiedätte, että parlamentin mielestä on tärkeää edeltä käsin varmistaa, että Euroopan unionilla on toimielinten toimintaan ja riittäviin varoihin liittyvät valmiudet, joita uusien jäsenten hyväksyminen edellyttää.
<P>
Otsakkeiden osalta voimme vakuuttaa, että parlamentti tukee teitä uusien virkojen perustamisessa aivan kuten aiemminkin, kunhan prosessi on dynaaminen ja järkeenkäypä. Tarvitsemme joka tapauksessa täsmällisemmän määritelmän asiasta.
<P>
Arvoisa komission jäsen, lopuksi haluan todeta otsakkeen 4 rahoituksesta, että mielestäni teidän olisi itse asiassa käännyttävä neuvoston puoleen ja erityisesti niin sanotun "yhden prosentin kirjeen" allekirjoittajien puoleen. 
<SPEAKER ID="25" LANGUAGE="DE" NAME="Schreyer," AFFILIATION="komissio">
<P>
   .  Haluan aluksi kiittää lämpimästi jäsen Garriga Polledoa siitä, että hän vakuutti teidän tukevan edelleen komissiota. Mielestäni meidän on todellakin korostettava sitä, ettei kymmeneen uuteen jäsenvaltioon laajentuminen ole mikään vähäpätöinen seikka ja että yleisö olettaa Euroopan toimielinten soveltavan lainsäädäntöä tasapuolisesti heti alusta alkaen. Tämä edellyttää lisäyksiä henkilöstöön ja luonnollisesti etenkin käännösyksiköissä, ja meidän on taattava, että virat täytetään.
<P>
Kysyitte viimeiseksi, millainen vuoden 2005 talousarviosta tulee. Vastaan teille, että emme luonnollisestikaan ole vielä laatineet talousarvioesitystä, mutta jo nyt on selvää, että neuvosto on jo päättänyt joistakin määrärahalisäyksistä. Tämä tarkoittaa, että huomioon on otettava kaikenlaisia ulkoisia tekijöitä, ja niiden perusteella tekemiemme päätösten on vastattava tätä todellisuutta. Pitäisin erittäin pahana enteenä sitä, että asettaisimme juuri ennen laajentumista kyseenalaiseksi Kööpenhaminassa tehdyt päätökset. Kukaan ei halua tätä, ja me otamme sen luonnollisesti huomioon alustavassa talousarvioesityksessä. Voin vakuuttaa esittelijä Garriga Polledolle, että vuoden 2005 talousarvioesitys toimitetaan ajoissa. 
<SPEAKER ID="26" LANGUAGE="DE" NAME="Swoboda (PSE )." AFFILIATION="(Suosionosoituksia)">
<P>
    Arvoisa komission varapuheenjohtaja, arvoisa komission jäsen, vaikka tuenkin esittämiänne ensisijaisia tavoitteita koko sydämestäni, arvoisa komission varapuheenjohtaja, ettekö kuitenkin ole sitä mieltä, että meidän on vuoden 2005 toimissamme noudatettava mottoa "kasvu ja työllisyys"? Ettekö ole sitä mieltä, että me kaikki olemme vastuussa siitä, että Euroopassamme ei ole viime vuosina tapahtunut riittävästi kasvua ja riittävästi työpaikkoja ei ole saatu perustettua ja että tämä on uuden komission tärkeimpiä tehtäviä? Nyt kun kolmikantahuippukokouksessa on puhuttu talousuudistuksesta vastaavasta superkomissaarista tai komission varapuheenjohtajasta, ettekö tekin katso, että jos tällainen virka perustetaan, viranhaltijan olisi oltava ensisijaisesti vastuussa kasvusta ja työllisyydestä? Euroopan ihannetta on nimittäin vaikea edistää, jos näitä kahta asiaa ei saada nostettua ensisijaisiksi tavoitteiksi.
<P>
Haluan nyt käsitellä erästä asiaa, jonka jäsen Flemming alun perin otti esille, eli romaneja. Laajentuneessa Euroopassa on Bulgarian ja Romanian liittymisen jälkeen 8 miljoonaa romania, ja romanit elävät näissä kahdessa maassa vaikeammissa sosiaalisissa oloissa kuin muissa jäsenvaltioissa. Oletteko jo näin aikaisessa vaiheessa halukas laatimaan tulevan talousarvion siten, että romanien integroimiseksi yhteiskuntiimme myönnetään enemmän varoja, vaikka tämä edellyttää muutakin kuin rahaa? Jos ette, joudumme konflikteihin, jotka ovat ilmeisessä ristiriidassa Euroopan yhdentymisen ihanteen kanssa.
<SPEAKER ID="27" LANGUAGE="ES" NAME="De Palacio," AFFILIATION="komission varapuheenjohtaja.">
<P>
     Arvoisa puhemies, hyvät parlamentin jäsenet, haluan käyttää tilaisuutta hyväkseni korostaakseni, että kuten komission puheenjohtaja Prodi selitti parlamentin puhemiehelle 20. helmikuuta lähettämässään kirjeessä, hän ei päässyt tänään paikalle, sillä hän oli jo kauan sitten sopinut tapaamisista Romanian pääministerin ja Norsunluurannikon presidentin kanssa. Puheenjohtaja Prodi ei valitettavasti pysty olemaan kahdessa paikassa yhtä aikaa, joten hän ei saapunut parlamenttiin tänään.
<P>
Jätän kommentoimatta neuvoston poissaoloa. Voin kuitenkin todeta, että haluaisimme nähdä kaikkien kolmen toimielimen edustajat täällä parlamentissa. Olisimme ilahtuneet neuvoston läsnäolosta.
<P>
Hyvät parlamentin jäsenet, työllisyyteen ja kasvuun liittyen en aio käsitellä superkomissaaria koskevaa kysymystä. Tulevan komission tehtävänä on päättää 25 jäsenestä koostuvan komission järjestämisestä. Nizzan sopimuksen mukaan uudella puheenjohtajalla on laaja toimivalta tässä asiassa. Mielestäni on mahdollista, että komissiosta tulee hyvin organisoitu ja että se toimii tehokkaasti. Yhteensä 25 jäsenen komission ei välttämättä tarvitse tarkoittaa hankaluuksia vaan päinvastoin.
<P>
Hyvät parlamentin jäsenet, olen täysin samaa mieltä kanssanne siitä, että on löydettävä keino teollisuuspolitiikan lujittamiseksi. Komission jäsen Liikanen on työskennellyt aiheen parissa ahkerasti vuosien ajan. On kuitenkin järkeenkäypää, että alalla on edistyttävä edelleen uuden globalisaatioilmiön vuoksi. Ulkomaankauppaa on myös tärkeää kehittää, sillä nämä kaksi ovat tiiviisti yhteydessä toisiinsa.
<P>
Ensimmäinen aihe, eli kilpailukyky ja koheesio, sisältää molemmat edellä mainituista näkökohdista. Keskustelua käydään julkisten hankintojen markkinoille pääsyn ja Euroopan laajuisten verkkojen kaltaisista asioista sekä kasvutoimenpiteistä, jotka liittyvät kasvupolitiikkaan ja -strategiaan. Tämä liittyy Lissabonissa tehtyihin päätöksiin ja viimekertaisessa Brysselin Eurooppa-neuvostossa tehtyihin ehdotuksiin. Muita aiheita ovat teollisuuspolitiikan ja muun yhteisön politiikan välistä yhteentoimivuutta koskevien ehdotusten edistäminen. Keskeisten teollisuusalojen lainsäädännön parantamista ja yksinkertaistamista on ehdotettu. Tarkoituksena on lujittaa kilpailukykyä auto-, rakennus- ja kosmetiikkateollisuuden sekä tietoyhteiskunnan alalla. Työllisyyden osalta keskustellaan muun muassa sosiaalisista näkökohdista. Lyhyesti sanottuna toteaisin, että useita poliittisia toimenpiteitä harkitaan juuri tämä tavoite mielessä pitäen.
<P>
Kuten totesin, jäsen Swoboda on täysin oikeassa. Kasvu on saatava käynnistettyä. On saavutettava vahvaa kasvua, jotta pääsemme eteenpäin ja pystymme ottamaan vastaan uudet jäsenvaltiot. Laajentumisen on onnistuttava. Me kaikki toivomme ja odotamme, että näin käy.
<SPEAKER ID="28" LANGUAGE="DE" NAME="Stenzel (PPE-DE )." AFFILIATION="">
<P>
    Minäkin haluan kiittää komission varapuheenjohtajaa de Palaciota ja komission jäsentä Schreyeriä vuoden 2005 rahoitussuunnitelmaa koskevasta selkeästä ja kattavasta kuvauksesta ja erityisesti ensin mainittua siitä huomiosta, että 25 jäsenen komissio voi toimia ja toimiikin aivan yhtä hyvin kuin nykyinen komissio. Minäkin olen tästä vakuuttunut ja pidän erittäin tärkeänä sitä, ettei komissiossa ainoastaan ole 25 jäsentä vaan että se on uskottava ja vahva ja pystyy toteuttamaan politiikkaansa käytännössä. Vakaus- ja kasvusopimukseen liittyvät aiheet osoittavat tämän tärkeyden. Komissio on tältä osin jo läpäissyt kokeen ja nyt sen on läpäistävä toinenkin tukemalla vakautta ja kasvua sekä varmistamalla niiden perustana olevien toimintamallien ja periaatteiden noudattaminen. Tämä on meidän kaikkien edun mukaista, sillä yritykset ja kasvu sekä vakaus ja kasvu ovat saman kolikon kaksi eri puolta.
<P>
Pidän turvallisuuspolitiikkaa ja siihen liittyvää oikeudellista yhteistyötä, turvallisuutta ja vapautta laajentuneessa Euroopan unionissa erittäin tärkeänä alana ja haluan esittää siitä teille kysymyksen. Resurssit ovat käytettävissä ja ala on erittäin tärkeä. Mistä haluatte tehdä alan erityiset poliittiset painopisteet, rajojen turvaamisesta vai huumekaupan torjunnasta? Euroopan unionin kansalaiset odottavat laajentumisen lisäävän turvallisuutta sen vähentymisen sijasta, ja tähän on taattava määrärahat, jotta ulkorajat voidaan turvata asianmukaisesti, ja menetelmiä on kehitettävä, jotta kansainvälistä rikollisuutta ja laitonta maahanmuuttoa saadaan torjuttua tehokkaasti. 
<SPEAKER ID="29" LANGUAGE="DE" NAME="Schreyer," AFFILIATION="komissio">
<P>
   .  Arvoisa puhemies, vastaan ensiksi jäsen Swobodan kysymykseen romanien asemasta Euroopan unionissa. Haluan toistaa, että neuvoston ja komission käymissä laajentumisneuvotteluissa on kiinnitetty erityistä huomiota vähemmistöjen kohteluun. Olemme tutkineet tätä kysymystä erityisen tarkkaan, ja on täysin selvää, että laajentuminen lujittaa merkittävästi vähemmistöjen oikeuksia ja ennen kaikkea lisää heidän suojeluaan. Näin ollen uskon, että vähemmistöt suhtautuvat myönteisesti Euroopan unionin laajentumiseen. Mitä tulee taloudelliseen ja sosiaaliseen ulottuvuuteen, uusille jäsenvaltioille myönnetään rahoitusta sosiaalirahastoista, joista rahoitetaan vähemmistöjen integroitumisen kannalta tärkeitä ohjelmia. Uudet jäsenvaltiot voivat vuonna 2005 saada yhteensä 900 miljoonaa euroa Euroopan sosiaalirahastosta, ja mielestäni meidän on varmistettava, että osa näistä määrärahoista käytetään tähän tarkoitukseen.
<P>
Turvallisuuskysymyksissä neuvosto on tehnyt yhä enemmän päätöksiä. Se ei ole millään muulla alalla antanut viime vuosina yhtä monta uutta päätöslauselmaa kuin oikeus- ja sisäasioiden yhteistyön alalla. On sanomattakin selvää, että päätöslauselmia varten on varattava myös määrärahat. Vuotta 2005 varten on esimerkiksi suunniteltu, että Schengenin tietojärjestelmälle myönnetään suunniteltua enemmän varoja niin, että määrärahoja lisätään 4 miljoonalla eurolla. Muista toimista voisin mainita, että Euroopan poliisiakatemian muuttamista poliisivoimien päällystön eurooppalaiseksi koulutuslaitokseksi on ehdotettu, ja tarkoituksena on perustaa jäsenvaltioiden koulutuslaitosten verkko. Korostan myös, että viime vuosina alalla työskentelevien määrää on lisätty merkittävästi. Määrällisesti vuonna 1999 alalla perustettiin 82 uutta virkaa, kun taas ensi vuonna niitä perustetaan yli 300. Lisäyksen tarkoituksena on luoda vapauteen, turvallisuuteen ja oikeudenmukaisuuteen perustuva eurooppalainen alue, jota kaikki tarvitsemme. 
<SPEAKER ID="30" LANGUAGE="IT" NAME="Fatuzzo (PPE-DE )." AFFILIATION="">
<P>
    Arvoisa puhemies, osoitan puheenvuoroni komission varapuheenjohtajalle Loyola de Palaciolle ja Italian hallituksen päämiehelle Silvio Berlusconille.
<P>
Varapuheenjohtaja Loyola de Palaciolle haluan todeta, että Italian eläkeläiset valitsivat minut vuonna 1999 edustamaan heitä tässä parlamentissa, ja tähän mennessä en valitettavasti ole saanut minkäänlaista vakuutusta ikääntyneitä ja eläkeläisiä koskevan politiikan lujittamisesta. Komissio on pannut tätä politiikkaa hyvin heikosti täytäntöön tähän mennessä.
<P>
Italian hallituksen päämiehelle Silvio Berlusconille haluan todeta, että vaikka hän on löytänyt pitkän iän ja ikuisen nuoruuden eliksiirin, hän ei ole vielä jakanut sitä muille, joten Euroopan kansalaiset jatkavat vanhenemistaan.
<P>
Tämä on minusta todella huolestuttavaa, sillä huomattavasti useamman eläkeläisen on saatava vakuutus siitä, että Euroopan komissio on Euroopan parlamentin tavoin heidän puolellaan torjuttaessa jäsenvaltioiden talousarvioista vastaavien ministerien ahneutta. 
<SPEAKER ID="31" LANGUAGE="ES" NAME="De Palacio," AFFILIATION="komission varapuheenjohtaja.">
<P>
     Arvoisa puhemies, olen varma, että kuka tahansa haluaisi nauttia ikuisesta nuoruudesta eivätkä arvoisat parlamentin jäsenet varmasti ole poikkeus.
<P>
Vakavasti puhuen haluan kuitenkin sanoa, että tärkein Euroopan unionin toimialaan kuuluva eläkeläisiä koskeva huolenaihe liittyy Euroopan unionin eri maiden eläkejärjestelmien kestävyyteen. Tätä seikkaa vaaditaan ratkaistavaksi ensimmäiseksi. Eri jäsenvaltioiden talouden tilannetta koskevissa selvityksissä tämä seikka otetaan järjestelmällisesti huomioon tilanteen tarkastelussa.
<P>
Tässä yhteydessä on asianmukaista pohtia eläkejärjestelmien kattavuutta, tasapainoa ja kestävyyttä sekä valtion velkaa, alijäämää tai talouskasvua. Kuten hyvä parlamentin jäsen tietänee, useat jäsenvaltiot ovat parhaillaan muuttamassa eläkejärjestelmiään taatakseen niiden kestävyyden pitkällä aikavälillä. Tämä on ennen kaikkea varmistettava.
<P>
Toinen aihe liittyy Euroopan väestön vanhenemiseen. Sitä varten on varauduttu usein toimintamallein. Ikääntymistä ei ole käsitelty niissä erikseen, sillä ensisijaisia tavoitteita laadittaessa ehdotetut toimet koostetaan aina muutamiksi kohdiksi. Ikääntyminen otetaan todellakin huomioon terveydenhuollon laadun, kuljetusmuotojen ja heikon liikuntakyvyn omaaville henkilöille tarkoitettujen palvelujen yhteydessä, mikä on järkevää. Nämä ovat ainoastaan joitakin esimerkkejä asiaan liittyvistä toimintamalleista. Eläkkeitä koskevan erillisen keskustelun lisäksi tavoitteena on kuitenkin oltava sen varmistaminen, että ikääntyneet ihmiset integroituvat täysimääräisesti laajempaan yhteiskuntaan. Heitä ei saa koskaan jättää huomiotta tai syrjiä. Heidät on päinvastoin aina otettava huomioon ensisijaisesti, ja meidän on varmistettava heidän integroitumisensa ja osallisuutensa. 
<SPEAKER ID="32" LANGUAGE="EN" NAME="Deva (PPE-DE )." AFFILIATION="">
<P>
    Arvoisa puhemies, haluan kiittää komission jäseniä heidän lausunnoistaan.
<P>
Panin merkille, että komission jäsen mainitsi ulkoisista toimista puhuessaan Irakin muttei Afganistania. Euroopan unioni on tehnyt paljon Afganistanissa: olemme sitoneet ja käyttäneet varoja huomattavasti nopeammassa tahdissa kuin aiemmin lupauksiemme täyttämiseksi. Minua huolettaa kuitenkin Afganistanin turvallisuustilanne. Rahat olisi aivan yhtä hyvin voitu heittää menemään, jos tilanne palautuu samanlaiseksi kuin muutama vuosi sitten Taleban-hallinnon alla.
<P>
Sama pätee Irakiin. Ellei turvallisuustilannetta saada vakautettua, siirrämme maailman köyhimmille kansoille tarkoitetut varat alueelle, joka on melko rikas. Mielestäni meidän on toimittava varoen kaikissa Irakiin liittyvissä asioissa, ellei turvallisuustilannetta pystytä vakauttamaan ja osoittamaan tällä tavoin, että yhteistyöhön ja kehitykseen myöntämämme varat käytetään asianmukaisesti ja että rahat eivät mene hukkaan tilanteen epävakauden ja vaarallisuuden vuoksi.
<P>
Lissabonin strategian osalta haluaisin pyytää komission jäsentä tarkastelemaan konservatiivipuolueen menneisyyttä. Vuonna 1977 kotimaatani pidettiin Euroopan sairaana miehenä. Puolueeni nousi valtaan Margaret Thatcherin aikana, ja nyt kotimaani on yksi Euroopan rikkaimmista ja vauraimmista alueista. Pyörää ei tarvitse keksiä uudelleen, tutustukaa vain historiankirjoihin. 
<SPEAKER ID="33" LANGUAGE="" NAME="Puhemies." AFFILIATION="">
<P>
   Kumpi naispuolisista komission jäsenistä haluaisi vastata tähän britin esittämään haasteeseen? 
<SPEAKER ID="34" LANGUAGE="ES" NAME="De Palacio," AFFILIATION="komission varapuheenjohtaja.">
<P>
     Arvoisa puhemies, vaikuttaa siltä, että jonkinasteinen sukupuolten tasapuolinen osallistuminen on todellakin saavutettu. Paljon on kuitenkin vielä tehtävää kansainvälisesti. Toivottavasti saavutettua edistystä lujitetaan ja sen perustalle rakennetaan. Tätä toivon uudelta komissiolta. On kuitenkin totta, että kymmenen uuden jäsenvaltion ja nykyisten jäsenvaltioiden välillä näyttää tältä osin vallitsevan tietynlainen epätasapaino, mikä on ikävä asia. Meidän on vaikutettava nykyiseen tilanteeseen eikä ainoastaan puhuttava kiintiöistä.
<P>
Käsittelen nyt arvoisan jäsenen esille ottamaa huolenaihetta. Se, ettei Afganistania mainittu erikseen, ei todellakaan tarkoita, että kyseisessä maassa toteutetut toimet lopetetaan. Afganistania koskevia sitoumuksia on tehty, ja ne luonnollisesti täytetään. Tällä hetkellä tarkastellaan unionin osallistumista Irakin jälleenrakentamiseen. Arvoisa jäsen on luonnollisesti oikeassa todetessaan, että näiden kahden maan tilanteet ovat täysin erilaiset. Irakissa avoinna olevat mahdollisuudet eroavat Afganistanissa tarjolla olevista mahdollisuuksista. Viimeksi mainittu on huomattavasti köyhempi valtio, jolla on huomattavasti vähemmän potentiaalia ja omia luonnonvaroja. Kun Irakin perusrakenteet saadaan korjattua ja sen potentiaali otettua käyttöön, tulevaisuuden pitäisi näyttää huomattavasti paremmalta. Toivomme varmasti kaikki, että näin tapahtuu pian.
<P>
Hyvät parlamentin jäsenet, olette oikeassa Lissabonin strategian suhteen. Pyörää ei ole tarpeen keksiä uudelleen. Olen täysin samaa mieltä arvoisan jäsenen kanssa siitä, että Lissabonissa tehdyt sopimukset on pantava täytäntöön. Lissabonissa sovitut uudistukset on toteutettava ja pantava täytäntöön ja niitä on kehitettävä kaikissa unionin jäsenvaltioissa. Näin voimme tehdä taloudesta kilpailukykyisemmän. Ensi vuonna tehtävästä väliarvioinnista käy luonnollisesti ilmi muun muassa se, onko yhteisön toiminta ollut asetettujen tavoitteiden mukaista.
<P>
Hyvin tuntemistani aloista, kuten liikenteestä ja energia-alasta, olen sitä mieltä, että kaikki mahdollinen on tehty. Parlamentti ja neuvosto neuvottelevat enää muutamasta asiasta. Käsittääkseni sama pätee myös muihin aloihin.
<P>
Joitakin asioita on varmasti vielä avoinna. Merkittävin puute on kuitenkin se, että unionin jäsenvaltiot eivät ole onnistuneet toteuttamaan rakennetoimenpiteitä. Tässä mielessä saavutettu edistys on ollut hyvin epätasaista. Jotkin valtiot ovat lisänneet vauhtia, kun taas joillakin muilla on edelleen vaikeuksia. On kuitenkin toivottava tilanteen pikaista paranemista, sillä kaikki ovat tietoisia toiminnan tärkeydestä. Useat pääministerit, valtionpäämiehet ja presidentit ovat antaneet samansuuntaisia lausuntoja. Euroopan unioni tarvitsee näitä uudistuksia kipeästi. Luotan siihen, että toimia vauhditetaan ja että ne toteutetaan mahdollisimman pian. 
<SPEAKER ID="35" LANGUAGE="" NAME="Puhemies." AFFILIATION="KIRJALLINEN LAUSUMA (työjärjestyksen 120 artikla)">
<P>
   Haluan kiittää kollegoja ja kumpaakin komission jäsentä puheenvuoroista.
<P>
Keskustelu on päättynyt.
<SPEAKER ID="36" LANGUAGE="PT" NAME="Ribeiro (GUE/NGL )," AFFILIATION="kirjallinen">
<P>
   .  Toimintastrategia vuodeksi 2005 muodostaa osan kauden 2007–2013 rahoitusnäkymiä koskevasta puite-ehdotuksesta, ja se on laadittu osana Euroopan perustamissopimushanketta. Samalla otetaan taas yksi askel eteenpäin uusliberalistisessa, liittovaltioon liittyvässä sotilaallisessa kehityksessä.
<P>
Keskeistä on kilpailukyvyn korostaminen koheesion kustannuksella, ja turvallisuus on asetettu kansalaisuuden edelle sekä – niin siviili- kuin sotilastoimintaan liittyvät – "ulkoiset velvollisuudet" yhteistyön edelle. Samalla rahoituskehystä tiukennetaan entisestään, talousarvioon suunnitellaan uusia supistuksia sekä menojen leikkaamista ja uudelleen jakamista jatketaan ensisijaisten tavoitteiden rahoittamiseksi.
<P>
Ensimmäinen, taloudellinen tavoite velvoittaa meidät pyrkimään tavoitteisiin, jotka on asetettu Lissabonin strategiassa ja erityisesti palvelujen vapauttamista koskevassa direktiivissä, jossa ehdotetaan "puolustusmarkkinoiden" toteuttamista rahoituspalvelumarkkinoiden mallin mukaisesti ja sellaisen "tutkimusalueen" luomista, jonka tarkoituksena on tieteellisen ja teknisen edistyksen kaupallistaminen.
<P>
Toinen, turvallisuutta koskeva tavoite edellyttää rajojen hallinnoinnin aloittamista ja poliisivoimien perustamista maahanmuuttovirtojen valvomiseksi työnantajien etujen mukaisesti. Samalla lujitetaan turvallisuutta terrorismintorjunnan nimissä.
<P>
Kolmas, ulkosuhteisiin liittyvä tavoite käsittää "puolustuksen", ja siinä painotetaan Euroopan ja Välimeren alueen vapaakauppa-alueen luomista, jonka myötä EU:sta saadaan muodostettua alueellinen valta.
<P>
Vastustamme tätä hanketta. On mahdollista ja välttämätöntä perustaa erilainen Eurooppa. 
<SPEAKER ID="37" LANGUAGE="" NAME="Puhemies." AFFILIATION="">
<P>
   Esityslistalla on seuraavana yhteiskeskustelu taloudellisista ja rahoituksellisista suuntaviivoista:
<P>
Neuvoston ja komission julkilausumat kevään huippukokouksesta: Lissabonin strategian seuranta, ja kaksi talous- ja raha-asioiden valiokunnan mietintöä:
<P>
- A5-0045/2004 Christa Randzio-Plathin laatima mietintö Euroopan taloudellisesta tilanteesta: alustava selvitys talouspolitiikan laajoista suuntaviivoista
<P>
ja
<P>
- A5-0044/2004 Roberto Felice Bigliardon laatima mietintö komission tiedonannosta neuvostolle ja Euroopan parlamentille: julkinen talous EMUssa – 2003. 
<SPEAKER ID="38" LANGUAGE="EN" NAME="Roche," AFFILIATION="neuvosto.">
<P>
     Arvoisa puhemies, minulla on tänään ilo kertoa Euroopan parlamentin jäsenille kevään Eurooppa-neuvoston kokousta koskevista suunnitelmistamme. Bertie Ahern kirjoitti 17. helmikuuta 2004 valtioiden ja hallitusten päämiehille ja tiedotti ehdottamistamme neuvoston ensisijaisista tavoitteista, jotka on lueteltu jäsenien saamassa neuvoston alustavassa esityslistassa selityksineen. Tarkoituksena on varata perjantain 26. maaliskuuta aamuistunto Lissabonissa sovitun taloudellista, yhteiskunnallista ja ympäristön uudistumista koskevan strategian vuosittaiselle arvioinnille.
<P>
Kuten parlamentti jo 14. tammikuuta 2004 päivätyn kirjeen perusteella tietää, Irlanti on asettanut puheenjohtajuuskauden ohjelmassaan ensisijaiseksi Lissabonin strategian täytäntöönpanon. Puheenjohtajavaltiona Irlanti on hyvin tietoinen siitä, että olemme jo lähes puolivälissä vuoden 2010 määräaikaan nähden, jolloin vuonna 2000 asetetut tavoitteet on saavutettava. On tärkeää huomata, että energia-alan vapauttamisen ja rahoituspalvelujen sisämarkkinoiden täytäntöönpanon kaltaisilla eri aloilla on edistytty jo merkittävästi.
<P>
Vaikka selvää edistystä on jo tapahtunut, on samalla tunnustettava, että paljon on vielä tehtävä, jotta unioni voisi hyötyä talouden elpymisen lupaavista merkeistä. Haluamme Eurooppa-neuvoston välittävän päättäväisen ja luottavaisen viestin siitä, että uudistusten vauhdittamiseen tarvittava poliittinen tahto on olemassa. Aiomme vedota hallituksiin, Euroopan parlamenttiin ja komissioon, jotta ne yrittäisivät yhdessä selvitä sovittujen uudistusten toteuttamista haittaavista esteistä, jotta saamme viimeisteltyä tarvittavan lainsäädäntöohjelman ja sitä kautta saatettua sovitut toimenpiteet nopeasti osaksi kansallista lainsäädäntöä.
<P>
Olemme määritelleet kaksi ensisijaista tavoitetta kevään Eurooppa-neuvostoa varten, ja ne ovat kestävä kehitys ja enemmän laadukkaampia työpaikkoja. Olemme omaksuneet kasvua koskevan kattavan lähestymistavan, sillä meidän on toteutettava toimia useilla aloilla, kuten kilpailukyvyn, innovaation, ympäristön kestävän suojelun ja sosiaalisen osallisuuden aloilla, jos aiomme tehdä Euroopan taloudesta dynaamisemman. Meidän on lujitettava kilpailukykyämme, jotta taloutemme selviää globaaleista haasteista. Yhtälailla tärkeää on, että toteutamme toimia sisämarkkinoiden vireyden lisäämiseksi. Tältä osin keskitymme kahteen alaan eli rahoituspalveluihin ja yleisemmin koko palvelualaan. Mielestämme rahoituspalvelujen yhtenäismarkkinoiden tehokas toiminta johtaa siihen, että EU:n talous kasvaa merkittävästi, kun halvemman pääoman määrä ja tarjonta lisääntyy markkinoilla. Toivomme, että Euroopan parlamentti ryhtyy kanssamme rakentaviin toimiin tämän tavoitteen saavuttamiseksi ja auttaa meitä viimeistelemään rahoituspalveluiden toimintasuunnitelman jäljellä olevat osat ja erityisesti ehdotetut avoimuutta ja sijoituspalveluja koskevat direktiivit ennen parlamentin kuluvan vaalikauden loppua.
<P>
Tiedämme kaikki, että palveluala on ollut EU:n talouskasvun liikkeellepaneva voima viimeisten kymmenen vuoden aikana, sillä palvelualan osuus EU:n BKT:stä ja työpaikoista on 70 prosenttia. Sisämarkkinoiden periaatteiden täysimääräinen soveltaminen palvelualalla on keskeinen väline, jolla kilpailukykyisiä yrityksiä avustetaan toimintansa laajentamisessa kaikkialle EU:hun ja tarjotaan EU:n kuluttajille enemmän valinnanvaraa. Näin ollen odotamme kiinnostuneina, että pääsemme tekemään tuloksellista yhteistyötä parlamentin kanssa palvelujen sisämarkkinoita koskevan direktiiviehdotuksen edistämiseksi tulevana vuonna merkittävästi.
<P>
Lissabonin strategiassa on nimenomaisesti tunnustettu, että EU:n on siirryttävä tietopohjaiseen talouteen, jotta se pystyisi kilpailemaan kansainvälisillä markkinoilla. Tietopohjaisen talouden huipputekniikat ja asiantuntemus antavat EU:n tuotteille ja palveluille merkittävää lisäarvoa. Olemme kuitenkin edelleen tärkeimpiä kansainvälisiä kilpailijoitamme jäljessä innovaatioihin kohdistuvissa investoinneissa ja sille annetussa ensisijaisessa asemassa mitattuna. EU:ssa tutkijoita on tuhatta työntekijää kohti ainoastaan 5,7, kun vastaava luku Yhdysvalloissa on 8,1 ja Japanissa 9,1. Kuten komission kevään kertomuksessa todettiin, yksityinen sektori investoi inhimilliseen pääomaan japanissa kolme kertaa enemmän ja Yhdysvalloissa jopa viisi kertaa enemmän kuin EU:ssa.
<P>
Kaikkien toimi- ja hallintoelintemme, kansallisten hallitusten, neuvoston, komission ja parlamentin on pohdittava, kuinka voimme tarjota dynaamisia ratkaisuja, joilla edistetään innovaation kannalta myönteisemmän ilmapiirin syntymistä. Ensimmäisenä toimena tässä prosessissa olemme ehdottaneet, että Eurooppa-neuvoston olisi sovittava, että jäsenvaltioiden on harkittava kohdennettujen tuki- ja kannustintoimien toteuttamista tutkimukseen ja kehittämiseen kohdistuvien yritysinvestointien edistämiseksi. Jos aiomme lisätä niiden tutkijoiden määrää, jotka tekevät taloutemme kasvun vauhdittamiseksi kannalta tärkeätä työtä, meidän on tarkasteltava sitä, kuinka saamme pidettyä omat tutkijamme EU:ssa ja houkuteltua tänne muiden maiden tutkijoita. Neuvosto suhtautuu tältä osin myönteisesti yhteistyön jatkamiseen parlamentin kanssa sen varmistamiseksi, että yhteisön ulkopuolisista maista kotoisin olevien tutkijoiden liikkuvuutta koskeva tuleva direktiiviluonnos saadaan hyväksyttyä pikaisesti.
<P>
Olen henkilökohtaisesti sitoutunut tavoitteeseen varmistaa parempi EU:n lainsäädäntö. Olen vakaasti sitä mieltä, että paremmalla lainsäädännöllä EU:n talous saadaan merkittävään kasvuun, kun saavutetaan asianmukainen tasapaino, jonka ansiosta voidaan taata kansalaisten edut ja samalla poistaa yrityksiin kohdistuvia tarpeettomia taakkoja. Puheenjohtajavaltio on laatinut yhteisen aloitteen sitä seuraavien puheenjohtajavaltioiden Alankomaiden, Luxemburgin ja Yhdistyneen kuningaskunnan kanssa. Tarkoituksena on asettaa seuraavien kahden vuoden ensisijaiseksi tavoitteeksi paremman lainsäädännön antaminen.
<P>
Toinen ensisijainen tavoitteemme on useampien ja laadukkaampien työpaikkojen perustaminen. Puheenjohtajavaltiomme työllisyyttä koskeva lähestymistapa perustuu Wim Kokin johtaman työllisyyttä käsittelevän työryhmän suosituksiin, jotka toimitettiin Euroopan komissiolle vuoden 2003 lopulla. Suhtaudumme myönteisesti siihen, että työryhmän esittämät toimintamalleja koskevat suositukset on sisällytetty kokonaisuudessaan yhteisessä työllisyysraportissa hahmoteltuun analyysiin ja arviointiin. Näin ollen ehdotamme, että Eurooppa-neuvosto sopisi siitä, että jäsenvaltioiden on pikaisesti kiinnitettävä erityistä huomiota kolmeen rakenteelliseen haasteeseen, eli mukautettavuuteen, työvoiman aktiivisempaan osallistumiseen ja inhimilliseen pääomaan tehtäviin investointeihin osana kattavaa työllisyysstrategiaa.
<P>
Kuten tiedätte, Lissabonin strategian nojalla on asetettu tavoitteeksi naispuolisen työvoiman osuuden kasvattaminen 60 prosenttiin ja ikääntyvien työntekijöiden osuuden 50 prosenttiin vuoteen 2010 mennessä. Komission kevään kertomuksessa naisten työllisyysasteen kerrotaan nousseen kolmen viime vuoden aikana 55,6 prosenttiin osaksi siksi, että alle kolmevuotiaiden lasten hoitopalvelujen saatavuutta on lisätty. Jos kasvu saadaan pidettyä ennallaan, meillä on realistiset mahdollisuudet päästä naisten osallistumista koskevaan 60 prosentin tavoitteeseen vuoteen 2010 mennessä.
<P>
Puheenjohtajavaltio on sitä mieltä, että naisten osallisuuden lisäämiseksi meidän on ennen kaikkea käsiteltävä sellaisia asioita kuin naisten ja miesten jatkuvat palkkaerot ja perhe-elämän kannalta myönteisemmän työilmapiirin merkitys. Meillä on kuitenkin suurempia ongelmia ikääntyneiden työntekijöiden työllisyysasteen nostamisessa. Vuoteen 2002 mennessä 55–64-vuotiaiden työntekijöiden työllisyysaste oli noussut ainoastaan 40,1 prosenttiin, mikä tarkoittaa, että lisää työpaikkoja olisi perustettava vielä 7 miljoonaa, jotta saavuttaisimme 50 prosentin tavoitteen vuoteen 2010 mennessä. Puheenjohtajavaltio Irlanti on tietoinen asian olennaisesta merkityksestä ja ehdottaakin sopivien oikeudellisten ja taloudellisten kannustimien käyttöönottoa ikääntyneiden työntekijöiden pitämiseksi työmarkkinoilla.
<P>
Työmarkkinoille osallistumista koskevaa kysymystä tarkasteltaessa korostuu se, että Lissabonin strategian täytäntöönpano edellyttää kansallisten hallitusten sitoutumisen lisäksi myös useiden toimijoiden, kuten työnantajien ja ammattiliittojen sitoutumista. Työnantajien tuki on olennaisen tärkeää, jos esimerkiksi haluamme luoda perhemyönteistä ja kannustavaa ilmapiiriä naisten ja ikääntyvien osallisuuden lisäämiseksi ja ylläpitämiseksi. Ammattiliittojen sitoutumista tarvitaan myös, jotta voidaan helpottaa välttämätöntä mukautumista muutokseen, mitä tarvitaan yhä enemmän tässä kilpailuun perustuvassa kansainvälisessä ympäristössä. Katsomme näin ollen, että on olennaisen tärkeää pohtia keinoja, joilla tärkeimmät sidosryhmät saadaan osallistumaan aktiivisemmin Lissabonissa asetettujen tavoitteiden saavuttamiseen.
<P>
Muutosprosessi on väistämättä vaikea. Voimme kuitenkin rakentaa unionimme ja laajentuneen unionin kansalaisille paremman tulevaisuuden. Katsomme, että uusien jäsenvaltioiden osallistuminen edistää merkittävästi Lissabonin strategian täytäntöönpanoa, ja jokainen niistä on joutunut selviämään perustavista ja laajoista talouden muutoksista. Vaikka paljon onkin vielä tehtävää, kansalaisten saamat edut Lissabonin strategian tehokkaasta täytäntöönpanosta ovat huomattavat. Tiedossa on hieno palkinto. Valitsemassamme puheenjohtajuusteemassa kiteytyy erinomaisesti työohjelmamme ja Lissabonin strategiasta mahdollisesti saatavat hyödyt. Me eurooppalaiset "pyrimme yhdessä" varmistamaan "paremman elämänlaadun" kaikille Euroopan kansalaisille vuoteen 2010 mennessä.
<SPEAKER ID="39" LANGUAGE="ES" NAME="Solbes Mira," AFFILIATION="komissio">
<P>
   . Arvoisa puhemies, komissio on jälleen saapunut parlamenttiin yhdessä neuvoston puheenjohtajan kanssa, kuten vuosittain on tapana. Tarkoituksena on keskustella kevään huippukokouksessa käsiteltävistä talous-, sosiaali- ja ympäristöpolitiikan painopisteistä.
<P>
Vuodesta 2002 käytännöksi on vahvistunut asettaa tulevat tavoitteet kevään huippukokouksessa. Varmistamalla huippukokouksen tehokas eteneminen ja menestyksekkyys voimme lisäksi lujittaa unionin uutta taloushallintoa. Kannatan viimeksi mainittua vahvasti, kuten tekee koko komissio.
<P>
Puheenjohtajavaltio Irlanti esitteli juuri ensisijaiset tavoitteensa. Se on myös vakuuttanut pyrkivänsä päättäväisesti varmistamaan, että huippukokouksesta tulee menestys. Puheenjohtajavaltion pyrkimyksiä ja päättäväisyyttä tukevat kevään kertomuksessa esitetyt analyysi ja päätelmät. Analyysi otettiin myönteisesti vastaan tuolloin pidetyssä keskustelussa, ja sitä tuettiin tämän jälkeen myös muissa useiden jäsenvaltioiden lausunnoissa ja aloitteissa.
<P>
Kevään kertomukseen sisältyvä katsaus on selkeä. En käsittele sitä sen enempää, vaikka haluankin kommentoida lyhyesti sen sisältöä. Tammikuun 21. päivänä hyväksytty aineisto sisälsi jo tärkeimmät poliittiset viestit ja keskeiset päätelmät. Siinä mainittiin useita myönteisiä tuloksia etenkin työpaikkojen perustamisessa. Heikosta kasvusta huolimatta on onnistuttu perustamaan kuusi miljoonaa työpaikkaa. Lisäksi mainittiin pitkäaikaistyöttömyyttä ja naisten työllisyyttä koskevan tilanteen merkittävä parantuminen. Kertomuksessa käsiteltiin strategisten sähköisten markkinoiden avaamista kilpailulle ja Internetin käytön lisäämistä kouluissa, yrityksissä, julkishallinnossa ja kotitalouksissa.
<P>
Komission vastikään toteuttamassa tutkimuksessa vahvistetaan, että viime vuosina käynnistetty talousuudistusprosessi on johtanut siihen, että Euroopan BKT on kasvanut yli puoli prosenttiyksikköä vuosina 1996–2001. Tämä on todellakin myönteinen merkki. Tässä yhteydessä ei kuitenkaan saa vähätellä ongelmia, joita prosessin yhteydessä on havaittu. Ongelmat ovat erityisen vakavia, jos niitä tarkastellaan Lissabonissa määriteltyjen tavoitteiden ja päämäärien valossa.
<P>
Työllisyys ja tuottavuus eivät ole myötävaikuttaneet riittävästi Euroopan BKT:n kasvuun. Sisämarkkinat ovat edelleen hajanaiset ja direktiivien saattamisessa osaksi kansallista lainsäädäntöä on vielä paljon parannettavaa.
<P>
Kaiken kaikkiaan katsaus osoittaa Lissabonin strategian pätevyyden. Samalla siitä kuitenkin käy ilmi kiireellinen tarve sitoutua uudelleen strategian täytäntöönpanoon. Ennen kaikkea siinä korostuu, että kaikki mahdollinen on pikaisesti tehtävä Lissabonin strategian täytäntöön panemiseksi.
<P>
Määrittelen nyt tavoitteet, joita komissio pitää tässä vaiheessa ensisijaisina. Ne käyvät ilmi myös kertomuksestamme. Tarvitaan lisää investointeja verkkoihin ja tutkimukseen sekä kehittämiseen ja innovaatioon. Lisäksi on lujitettava palvelualan kilpailukykyä ja toteutettava tarvittavat muutokset työuran pidentämiseksi. Kommentoin lyhyesti kutakin näkökohtaa.
<P>
Kun otetaan huomioon, että kasvu on viime vuosina ollut hidasta, infrastruktuuriin ja tutkimukseen sekä kehittämiseen ja innovaatioon investointia on lisättävä. Tällä tavoin otetaan käyttöön yhdennetty lähestymistapa, joka käsittää eurooppalaisen ulottuvuuden.
<P>
Tämä vaikuttaa suoraan yksityisiin sijoittajiin. Ne voivat ja niiden on hyödynnettävä kasvumahdollisuudet sekä keskipitkän ja pitkän aikavälin edut, joita saadaan esteettömän ja yhdennetyn talouden toiminnasta.
<P>
Julkisviranomaisten ja myös Euroopan viranomaisten vastuulla on asianmukaisen sääntelykehyksen luominen pikaisesti niin jäsenvaltioissa kuin yhteisönkin tasolla. Samalla on luotava mahdollisuudet kannustavampaan poliittiseen ja rahalliseen tukeen. Investointien lujittaminen tällä tavoin osoittautuu tehokkaammaksi, jos se toteutetaan esimerkiksi kasvualoitteeseen kuuluvista hankkeista välittyvän yleisnäkemyksen mukaisesti. Kasvualoitteen avulla komissio ja Eurooppa-neuvosto pyrkivät koordinoimaan toimensa rajatylittävien ongelmien ratkaisemiseksi. Tarkoitan liikenteen, energian ja tietoliikenteen infrastruktuurien kehittämiseen sekä tutkimukseen, kehittämiseen ja innovaatioon liittyviä ongelmia.
<P>
Tässä yhteydessä olennaista on tietopohjan kehittäminen ja investointi inhimilliseen pääomaan. Tältä osin on vielä paljon tehtävää. Komission jäsen Reding on kanssani täällä tänään ja puhuu piakkoin asiasta. Hän antaa yksityiskohtaisen selvityksen Lissabonin strategiassa sovituista asiaankuuluvista toimintatavoista.
<P>
Seuraava ensisijainen tavoitteemme on teollisuuden ja palvelujen kilpailukyvyn parantaminen. Parlamentin ja neuvoston on keskityttävä kilpailukykyä edistävän lainsäädäntöpaketin laadintaan. Paketti sisältää keskeisiä ehdotuksia esimerkiksi ammatillisten tutkintotodistusten vastavuoroisesta tunnustamisesta, yhteisöpatentista, rahoituspalveluja koskevista uusimmista direktiiveistä sekä palveluja koskevasta puitedirektiivistä.
<P>
Muut strategiset uudistukset liittyvät Euroopan laajuisia verkkoja ja ympäristöteknologian toimintasuunnitelmaa koskevien suuntaviivojen tarkistamiseen. Lisäksi on pohdittava, kuinka Lissabonin strategiaa voitaisiin tehostaa teollisuusalalla.
<P>
Kolmas ensisijainen tavoite on aktiivisen ikääntymisen edistäminen niin, että ikääntyvät työntekijät saadaan pysymään aktiivisina pidempään. Varhaiseläkkeelle siirtymistä koskevien kannustinten poistaminen voisi olla eräs tapa saavuttaa tämä tavoite.
<P>
Arvoisa puhemies, haluaisin vielä kommentoida jäsenvaltioiden talouspolitiikan laajoja suuntaviivoja sekä julkista taloutta koskevaa mietintöä.
<P>
Parlamentti teki mielenkiintoisen tutkimuksen komission suosituksesta, joka koskee nykyisten talouspolitiikan laajojen suuntaviivojen tarkistamista vuonna 2004. Jäsen Randzio-Plath oli pääasiallisesti vastuussa tästä tutkimuksesta, ja hän pyrki jälleen kerran yhteistyöhön analysoidessaan Lissabonin strategiaa ja tarkastellessaan suuntaviivoihin sisältyviä toimintamalleja. Hän pahoittelee, että suuntaviivoja ei ole pantu tehokkaasti täytäntöön, ja katsoo, että tulevaisuudessa on epäilemättä keskityttävä investointeihin. Komissio suhtautuu erittäin myönteisesti parlamentin tukeen, jota se on jälleen antanut laajoihin suuntaviivoihin sisältyvän talouspoliittisen strategian ensisijaisille tavoitteille. Kattava yhteinen rakenneuudistusohjelma on keskeisen tärkeä Euroopan kasvupotentiaalin lisäämisen kannalta.
<P>
Emme myöskään saa unohtaa makrotalouspolitiikan järkevää ja vastuullista hallinnointia. Se on olennaista luottamuksen lujittamisen kannalta ja edellytys kysynnän ja työllisyyden lisäämiselle EU:ssa. Tässä mielessä olen eri mieltä päätöslauselmaehdotuksen kanssa. En allekirjoita sitä käsitystä, että Lissabonissa asetetut tavoitteet ja päämäärät eroavat yhä enemmän nykyisistä talouspolitiikan laajoista suuntaviivoista.
<P>
Yhtenäisyyden puutetta ei mielestäni ole myöskään välineiden välillä, toisin kuin mietinnössä väitetään. Nykyiset suuntaviivat kattavat kauden 2003–2005, ja niissä keskitytään pääasiassa siihen, kuinka talouspolitiikalla voidaan edistää Lissabonin tavoitteiden saavuttamista kolmen seuraavan vuoden aikana. Näin ollen edellä mainittujen suuntaviivojen noudattaminen on keskeinen tavoite Lissabonin strategian täytäntöönpanossa. Niistä saatava lisäarvo käy ilmi juuri siinä, että ne tarjoavat yhdennetyn lähestymistavan pyrittäessä vastaamaan uusiin haasteisiin. Politiikan järkevän yhdenmukaistamisen ansiosta olemme kehittämässä tätä kattavaa lähestymistapaa. Tässä mielessä edistystä on tapahtunut talouspolitiikan laajojen suuntaviivojen saattamisessa linjaan työllisyyden suuntaviivojen kanssa. Tämän ansiosta yleinen yhdenmukaisuus on lisääntynyt.
<P>
Haluan myös kommentoida jäsen Bigliardon laatimaa mietintöä EU:n julkisesta taloudesta. Se muodostaa arvokkaan ja hyödyllisen panoksen. Arvostan laajaa tukea, jota on annettu vakaus- ja kasvusopimuksen lujittamista ja erityisesti taloushallintoa koskevalle komission lähestymistavalle.
<P>
Nykyinen talouspolitiikan yhteensovittamisen kehys perustuu selkeisiin periaatteisiin, vakaisiin hintoihin ja rahapoliittisiin olosuhteisiin sekä tasapainoiseen julkiseen talouteen. Päätavoitteena on kasvun edistäminen, joten katsomme, että tämä todellakin on loogisin ja asianmukaisin kehys.
<P>
Kokemus on osoittanut, että parantamisen varaa on tavassa, jolla sopimus on käynnistetty ja jolla sitä toteutetaan käytännössä. Komissio laatii parhaillaan selvitystä, jonka yhteydessä kuullaan muita toimielimiä ja jäsenvaltioiden hallituksia. Komission tarkoituksena on tehdä yksityiskohtaisempia ehdotuksia ennen kesää. Saamme varmasti mahdollisuuden keskustella näistä erityisistä kohdista parlamentin kanssa.
<P>
Strategiamme kulmakivenä on käsitys siitä, ettei lyhytaikaisia vaikeuksia olisi käsiteltävä niin, että tuloksena on pitkän aikavälin epätasapaino. Sen sijaan on olennaista ratkaista nämä ongelmat niin, että samalla otetaan huomioon talouden nykytila, mahdolliset tulevaisuuden haasteet sekä budjettipolitiikan yhteensovittamista koskevat voimassa olevat säädökset. Tällä tavoin budjettitilannetta saadaan parannettua ja arvioitua inflaatiovauhtia hidastettua. Tässä vaiheessa olennainen haaste on se, kuinka saadaan kiinnitettyä enemmän huomiota kasvuun ja julkisen talouden kestävyyteen.
<P>
Lopuksi haluan todeta taloushallinnosta vielä sen, että Lissabonissa asetetut tavoitteet ovat sekä kunnianhimoiset että realistiset. Onnistuminen riippuu meidän kaikkien päättäväisyydestä ja sitoutumisesta. Nyt vaikuttaa siltä, että välitavoitteiden saavuttamisessa epäonnistuminen vaarantaa vuodelle 2010 asetettujen tavoitteiden saavuttamisen. Keskeisenä haasteenamme on varmistaa tehokas taloushallinto. Euroopassa edetään vakaasti. On asetettu oikeat ensisijaiset tavoitteet ja määritelty asianmukaiset toimenpiteet ja toimintamallit. Päätöksenteossa on kuitenkin huomattavia vaikeuksia ja viivästyksiä. Jäsenvaltiot eivät myöskään ole pystyneet sisällyttämään edellä mainittuja ensisijaisia tavoitteita tehokkaasti omaan kansalliseen politiikkaansa.
<P>
Komissio pyrkii täyttämään velvollisuutensa kiinnittämällä huomiota tähän ohjelmaan. Mielestäni on hyödyllistä pyytää mielipiteitä parhaista ongelman ratkaisukeinoista. Talouden elpymisen ja laajentumisvauhdin tarjoamat mahdollisuudet on käytettävä hyväksi, jotta Lissabonin prosessiin saadaan lisää vauhtia.
<P>
Sysäyksen on tultava Eurooppa-neuvostolta. Puheenjohtajavaltio Irlanti on määritellyt tämän yhdeksi ensisijaiseksi tavoitteekseen, joten talouspolitiikan yhteensovittamista on nyt mahdollista lujittaa. Komissio aloitti kuulemiset viime kuussa samasta syystä. Se laatii myös ehdotuksia Lissabonin strategian välivaiheen arvioinnin näkymistä. Tämän ennakoidaan olevan keskeisin seikka, jota käsitellään ensi vuoden kevään kertomuksessa. 
<SPEAKER ID="40" LANGUAGE="FR" NAME="Reding," AFFILIATION="komissio.">
<P>
     Arvoisa puhemies, hyvät Euroopan parlamentin jäsenet, minulla on ilo osallistua tähän täysistuntoon kollegani Pedro Solbesin kanssa. Meidän molempien läsnäololla on erityinen symbolinen merkitys, sillä se osoittaa, ettei Lissabonin strategia perustu ainoastaan talous- ja rahoituspolitiikkaan, vaikka nämä selvästi ovatkin olennaisia osatekijöitä, vaan että olennainen merkitys on myös sen yhteiskunnallisella ja inhimillisellä ulottuvuudella. Kukapa voisi olla välittämättä esimerkiksi siitä, että lähes 20 prosenttia nuorista eurooppalaisista keskeyttää opintonsa ilman minkäänlaista tutkintoa? Ketä ei huolestuttaisi se sosiaalinen syrjäytyminen, johon tietyt yhteiskuntaryhmät on tuomittu? Kuinka voimme vastata ihmisten lisääntyvään elinikäistä oppimista koskevaan tarpeeseen, jonka taustalla on halu pysyä työelämässä tai osallistua aktiivisesti yhteiskuntiemme toimintaan? Kuten olen usein todennut, inhimilliset voimavarat ovat unionin keskeisin arvo edellyttäen, että pystymme hyödyntämään niitä parhaalla mahdollisella tavalla. Ilman korkealaatuista koulutusta on kuitenkin turha kuvitella, että saavuttaisimme kasvua, työllisyyttä ja sosiaalista koheesiota koskevat tavoitteemme. Totuus on, että taloudellinen potentiaalimme on inhimillisten voimavarojemme varassa. Asiantuntijat ovat arvioineet esimerkiksi, että jos ihmiset opiskelisivat keskimäärin vuoden pidempään, tuottavuus lisääntyisi yli 6 prosentilla. Olemme lisäksi tietoisia siitä, että koulutus on keskeinen tekijä yhteiskunnallisessa ja sosiaalisessa integroitumisessa. Hyvät parlamentin jäsenet, sen mahtavan rakennuksen rakentaminen, jonka pohjapiirrokset laadittiin Lissabonissa, on aloitettava laskemalla vakaat perustukset koulutuksen muodostamalle peruskalliolle.
<P>
Komission kuukausi sitten antama kevään kertomus sisältää huomautuksen siitä, että unioni on vielä kaukana itselleen asettamistaan tavoitteista, vaikka joillakin aloilla onkin tapahtunut rohkaisevaa kehitystä. Tähän on useita syitä, joista tärkeimpiä ovat sisämarkkinoiden liiallinen pirstaleisuus ja Lissabonin strategiassa hyväksyttyjen suuntaviivojen hidas täytäntöönpano. Kollegani Solbes viittasi juuri tähän.
<P>
Yhtä suuri syy epäonnistumiseen on osaamiseen tehtyjen investointien puute, olipa kyse koulutuksesta tai tutkimuksesta ja innovaatiosta. Jäsenvaltiot sitoutuivat Lissabonissa lisäämään merkittävästi inhimillisiin voimavaroihin tehtäviä investointeja. Mitä on todellisuudessa tapahtunut? Koulutukseen tehtävissä julkisissa investoinneissa, joita mitataan prosenttiosuutena BKT:stä, on edistytty vain vähän, jos ollenkaan, ja joissakin jäsenvaltioissa investoinnit ovat jopa vähentyneet. Koulutukseen ja erityisesti korkea-asteen koulutukseen kohdennetut yksityiset investoinnit eivät ole läheskään riittävällä tasolla Euroopassa, jos niitä verrataan kilpailijoidemme asettamaan esimerkkiin. Koulutukseen liittyvät yksityisen sektorin menot ovat neljä kertaa suuremmat Yhdysvalloissa ja kaksi kertaa suuremmat Japanissa kuin meillä Euroopassa.
<P>
Sama pätee tutkimukseen, sillä Euroopasta suuntautuu hälyttävän paljon aivovientiä Yhdysvaltoihin. Jos haluamme tulla tietopohjaiseksi taloudeksi, meidän on todellakin ryhdyttävä vauhdikkaisiin toimiin erityisesti tutkimuksen alalla. Ilman tutkimukseen tehtävää julkista ja yksityistä investointia unioni jää paikoilleen, sillä sitä ei enää pidä vauhdissa keskeinen tekijä eli osaaminen. Juuri tästä syystä tutkimukseen tehtävät investoinnit asetettiin keskeiselle sijalle Lissabonin strategiassa.
<P>
Laajamittaisten kuulemisten jälkeen huhtikuussa 2003 annettiin tiedonanto "Tutkimusinvestoinnit: toimintasuunnitelma Euroopalle", jossa määritellään toimenpiteet, joilla on tarkoitus lisätä investointien osuutta BKT:sta nykyisestä 1,9 prosentista 3 prosenttiin vuoteen 2010 mennessä niin, että kaksi kolmasosaa investoinneista tulee yksityiseltä sektorilta. Tämä 3 prosentin toimintasuunnitelma käsittää neljä ensisijaista toimenpidekokonaisuutta, joista ensimmäinen on Euroopan maiden ja eri osapuolten toimien tukeminen varmistamalla niiden keskinäinen johdonmukaisuus. Toisessa pyritään lisäämään huomattavasti julkista tukea tutkimukselle ja teknologiselle innovaatiolle, kolmannessa lisäämään julkisen tutkimusrahoituksen määrää ja neljännessä parantamaan tutkimuksen ja teknologisen innovaation toimintaympäristöä Euroopassa. Tehtävät eivät missään nimessä ole helppoja, ja toimintasuunnitelman menestys riippuu jäsenvaltioiden ja yksityisen sektorin päättäväisistä ja yhtenäisistä toimista. Meidän on kuitenkin ymmärrettävä, että tänään tehtävät investoinnit lisäävät huomenna kasvua, tuottavuutta ja työllisyyttä.
<P>
Lisäksi on vauhditettava koulutusjärjestelmiemme nykyaikaistamispyrkimyksiä ja muokata järjestelmiä niin, että niillä voidaan vastata tietopohjaisen talouden tarpeisiin. Komissio ja jäsenvaltiot suhtautuvat näihin asioihin hyvin vakavasti. Sovimme helmikuussa 2002 työohjelmasta, jonka tarkoituksena on tehdä koulutusjärjestelmistämme kansainvälistä huipputasoa vuoteen 2010 mennessä. Koulutusministerit ovat hyväksyneet eurooppalaiset tavoitteet viidellä keskeisellä alalla, kuten perustaitojen ja elinikäisen oppimisen aloilla. Lisäksi Kööpenhaminan vuoden 2002 julistuksella käynnistettiin eurooppalainen yhteistyö ammatillisen koulutuksen alalla. Ensimmäiset konkreettiset tulokset on jo saatu, ja näitä ovat Europass-todistus sekä vapaamuotoisen koulutuksen tunnustamiseksi tehty työ. Komissio esitteli marraskuussa 2003 välikertomuksen työohjelman toteuttamisesta. Kertomuksessaan se korosti, että jos uudistusvauhtia ei lisätä, koulutusjärjestelmiä koskevia tavoitteita on erittäin vaikeaa ellei mahdotonta saavuttaa. Tämän lisäksi myöskään Lissabonin strategiassa asetettuja tavoitteita tuskin saavutettaisiin, mikä on vielä huolestuttavampaa. Koulutuksen puutteet johtavat kuitenkin lähes automaattisesti talouden heikkenemiseen ja sosiaalisiin ongelmiin.
<P>
Näiden havaintojen perusteella jäsenvaltioiden kanssa on laadittu yhteinen kertomus, josta keskustellaan huomenna koulutusministerien neuvostossa ja joka on tarkoitus toimittaa Eurooppa-neuvoston kevätkokouksen käsiteltäväksi. Kertomuksessa määritellään useita ensisijaisia toiminta-aloja. Ensimmäinen näistä on investoiminen inhimillisiin voimavaroihin, joihin on investoitava lisää ja viisaammin ja joihin on kohdennettava erityisesti yksityisen sektorin investointeja. Erityisen tärkeitä ovat investoinnit korkea-asteen koulutukseen ja ammatilliseen koulutukseen. Seuraava ensisijainen toiminta-ala on todelliset strategiat, joita jäsenvaltiot laativat elinikäisen oppimisen edistämiseksi erityisesti huonommassa asemassa olevia yhteiskuntaryhmiä varten. Tällä hetkellä vain yhdellä kymmenestä aikuisesta on mahdollisuus osallistua elinikäiseen oppimiseen. Lisäksi on vaalittava todellista koulutuskulttuuria Euroopassa erityisesti luomalla eurooppalainen tutkintotodistusrakenne.
<P>
Kertomuksessa korostetaan myös korkeakoulujen keskeistä asemaa tietopohjaisessa taloudessa. Korkeakouluillamme on useita etuja, muttei voida kieltää, että ne ovat joutuneet perustavien haasteiden eteen yhä globaalimmassa ja kilpailukykyisemmässä ympäristössä. Yleisesti ottaen korkeakouluilla on käytössään vähemmän resursseja kuin esimerkiksi suurimmilla amerikkalaisilla korkeakouluilla. Lisäksi ne ovat 1980-luvun jälkeen menettäneet asemansa ulkomaisten opiskelijoiden suosikkikohteina. Kuinka voimme tehdä korkeakouluistamme maailmanluokan osaamiskeskuksia? Kuinka saamme houkuteltua parhaat opiskelijat, tutkijat ja luennoitsijat? Jonkin verran edistystä on jo tapahtunut osana Bolognan prosessia, jonka tarkoituksena on edistää korkea-asteen koulutusjärjestelmiemme lähentämistä Sokrates- ja Leonardo da Vinci -ohjelmien avulla. Näillä ohjelmilla tuetaan koulutusalan innovaatiota. Uusin koulutukseen liittyvä ohjelma on Erasmus mundus, jota parlamentti on tukenut vahvasti, mistä kiitän teitä vielä kerran. Voimmeko ilmoittaa olevamme tyytyväisiä tällä ja muilla aloilla? Voimmeko lopettaa toimet tähän? Mielestäni emme, vaan meidän on jatkettava toimiamme kaikilla tasoilla ja tarvittaessa kaksinkertaistettava niiden määrä.
<P>
Tällainen on myös komission kevätkertomukseen ja välikertomukseen sisältyvä viesti. Suora seuraus siitä on uusia rahoitusnäkymiä koskeva komission ehdotus. Komission puheenjohtaja Prodi kertoi teille 10. helmikuuta rahoitusnäkymien taustasta ja keskeisistä piirteistä. Keskustelusta tulee pitkä ja vaikea, ja useista luvuista ja prosenttiosuuksista riidellään. Ennen keskustelun aloittamista meidän on kuitenkin keskityttävä tähän projektiimme ja vuoden 2010 jälkeistä aikaa koskeviin kunnianhimoisiin tavoitteisiimme. Kuten komission puheenjohtaja Prodi parlamentille pitämässään puheessa korosti, yksikään Euroopan valtio ei pysty vastaamaan globalisaation asettamiin haasteisiin yksin. Sama pätee koko Lissabonin strategiaan myös koulutusalan osalta. Tiedän kyllä, että koulutus kuuluu toissijaisuusperiaatteen soveltamisalaan, eikä kukaan kyseenalaista tätä seikkaa. Olemme kuitenkin onnistuneet edistymään merkittävästi yhteisön toimin. Miljoona Erasmus-vaihto-opiskelijaa voi vaikuttaa suurelta määrältä, mutta se on ainoastaan 2 prosenttia opiskelijoiden kokonaismäärästä. Tämä ei riitä, vaan on mentävä pidemmälle. Sama pätee harjoittelijoihin. Noin kaksi miljoonaa oppilasta on osallistunut koulutushankkeisiimme, mikä voi vaikuttaa suurelta määrältä, mutta se ei kuitenkaan ole edes prosenttia kaikista Euroopan koulutuslaitosten oppilaista. Toimia on todellakin toteutettava lisää. Yhteisöohjelmat, jotka ovat todellisia innovaatiolaboratorioita, myötävaikuttavat lisäksi osaltaan koulutusjärjestelmien uudistuksiin ja mukautuksiin, ja niillä edistetään kokemustenvaihtoa. Näistä on esimerkkinä Bolognan prosessi, jota ei olisi koskaan saatu käynnistettyä ilman Erasmus-ohjelmaa ja ilman opiskelijoiden kasvavia vaatimuksia paremmasta liikkuvuudesta.
<P>
Ohjelmien ja poliittisen yhteistyön yhteydessä toteutettava yhteisön toiminta on näin ollen avuksi kolmen perustavoitteen saavuttamisessa. Nämä tavoitteet ovat lisätä Euroopan yhdentymisprosessin ja Euroopan kansalaisuuden konkreettisuutta ja avoimuutta, kehittää eurooppalaista koulutusulottuvuutta sekä tukea toimia koulutusjärjestelmien laadun parantamiseksi. Euroopan tason toiminta on olennaisen tärkeää, jotta pääsemme taloudellisiin ja yhteiskunnallisiin tavoitteisiimme. Esitän maaliskuussa uudelle komission jäsenten kollegiolle tähän liittyvän tiedonannon ohjelmien uudesta sukupolvesta kaudella 2007–2013. Tiedonannon tarkoituksena on tehdä koulutuksesta todellisuutta kaikille. Siinä esitetään uuden sukupolven koulutusohjelmien tärkeimmät suuntaukset ja ensisijaiset toimenpiteet. Virallinen ehdotus on tarkoitus esittää ennen kesää. Hyvät parlamentin jäsenet, tämä tarkoittaa, että meillä on aikaa keskustella siitä. Tämän alan aikaisemmat saavutukset huomioon ottaen olen vakuuttunut siitä, että voin luottaa tukeenne. 
<SPEAKER ID="41" LANGUAGE="FR" NAME="Grossetête (PPE-DE )." AFFILIATION="">
<P>
    Arvoisa puhemies, arvoisa neuvoston puheenjohtaja, arvoisat komission jäsenet, keskustelemme tänään EU:n taloudesta. Taloutemme tekeminen maailman dynaamisemmaksi taloudeksi edellyttää sen varmistamista, että komissiosta, parlamentista ja neuvostosta muodostuva kolmikko tekee mahdolliseksi taloudesta, työllisyydestä ja ympäristöstä koostuvan kolmion kehittämisen tehokkaalla ja tasapainoisella tavalla.
<P>
Käsittelen aluksi talouteen, rahoitukseen ja teollisuuteen liittyviä aiheita. Jäsenvaltioiden on laajentumisen yhteydessä sovitettava tiukasti yhteen talouspolitiikkansa vakaus- ja kasvusopimuksen hengessä, jotta Euroopasta saadaan kilpailukykyisempi kansainvälisillä markkinoilla. Kilpailukykyä voidaan lisätä menoja hillitsemällä, mutta ennen kaikkea myös luomalla sellainen ilmapiiri, joka tukee yksityisyrittäjyyttä ja työlainsäädännön joustavoittamista. Kaikkien investointien, niin julkisten kuin yksityistenkin, edistäminen on olennaisen tärkeää, jotta voidaan varmistaa, että tutkimus- ja kehittämismenojen osuus BKT:sta nousee 3 prosenttiin vuoteen 2010 mennessä. Meidän on oltava päättäväisiä tällä alalla, jotta EU:n ja Yhdysvaltain välinen kuilu, joka on viime vuosina syventynyt tasaista vauhtia, ei enää syvene ja jotta saamme pysäytettyä muihin maanosiin suuntautuvan aivoviennin. Tämän tavoitteen saavuttamiseksi meidän on keskitettävä toimemme korkean teknologian aloihin, kuten terveydenhoidon ja bioteknologian, puolustuksen ja avaruustutkimuksen aloille – tästä on hyvänä esimerkkinä Galileo-ohjelma – sekä huipputeknisen tietoliikenteen ja uudistuvien energialähteiden aloihin. Toimissa ei kuitenkaan pidä unohtaa, että Euroopan talouden rakenteita ylläpitävät omat yrittäjämme ja useat pk-yrityksemme. Niiden kestävyyden varmistamiseksi on toteutettava toimia. Tässä mielessä olennaista on sellaisen verorakenteen käyttöönotto, jolla ei estetä pk-yritysten omistusvaihdoksia.
<P>
Talousalueen vireyttä mitataan myös sen perusrakenteiden laadun, tiedonvaihtokanavien nykyaikaisuuden ja tieliikenteelle kehitettyjen vaihtoehtojen perusteella. Unionin jokaisen – ja todellakin jokaisen – jäsenvaltion on tarpeen turvautua rakennerahastojen rahoitukseen, jotta ne pystyvät rahoittamaan perusrakenteisiin, tutkimukseen ja kehittämiseen sekä innovaatioon tehtävät investoinnit, ja se on jopa välttämätöntä. Tärkeätä on myös Euroopan laajuisten energiaverkkojen täytäntöönpano.
<P>
Käsittelen seuraavaksi kolmion toista kulmaa eli työllisyyttä. Tältä osin meidän on vastattava kansalaisten odotuksiin, sillä työpaikat ovat heidän ensisijainen huolenaiheensa. Meidän on yksinkertaisesti lopetettava tukien jakelu ja pienestäkin tuulenvireestä säröilevien kyhäelmien korjailu ja omistauduttava todellisille rakenneuudistuksille. Yhteensä 15 miljoonan uuden työpaikan perustaminen riippuu tosiasiassa innovaatiosta, ja sitä on tuettava uusilla kekseliäillä ja dynaamisilla toimintamalleilla, jotka perustuvat Lissabonin strategian yhteydessä tehtyihin yksityisiin aloitteisiin. Olen pannut merkille, että neuvoston puheenjohtaja haluaa lisätä työpaikkoja ja että komission jäsen Reding korostaa tarvetta lisätä koulutusjärjestelmiemme laatua ja mukautuvaisuutta. Samaan syssyyn haluan todeta, että meidän on todellakin välittömästi ryhdyttävä pohtimaan väestötappiota koskevaa ongelmaa ja tarvetta ottaa välittömästi käyttöön järkevä maahanmuuttopolitiikka. Meidän on yhdessä tarkasteltava mahdollisia ratkaisuja.
<P>
Useat ihmiset ovat lisäksi huolissaan sosiaalisen Euroopan puutteesta, vaikka se onkin kaikkialla ja se on todellisuutta. Sitä ei hallinnoida mitenkään vaan se on vapaaehtoinen ja sen tarkoituksena on edistää sukupuolten tasa-arvoa ja vähentää syrjintää. Minulla ei ole lisättävää siihen, mitä komission jäsen Reding asiasta totesi. Sen sijaan erityistoimia todellakin tarvitaan työlainsäädäntöä ja pysyvästi liikkuvassa työssä olevien työntekijöiden sosiaaliturvaa koskevien eurooppalaisten vähimmäisstandardien asettamisessa, sillä niiden avulla voidaan torjua vilpillistä kilpailua, joka perustuu mataliin palkkoihin ja huonoihin työoloihin.
<P>
Ympäristöasioissa meidän on muistettava, että kaikkien kasvua ja työllisyyttä lisäävien toimiemme ydinajatuksena on oltava kestävän kehityksen tavoite, joka on yksi vakauden takaavista tekijöistä. Meidän on ennen kaikkea pysyttävä tiukkoina omissa toimissamme ja suhtauduttava realistisesti antamamme lainsäädännön vaikutuksiin. Ennen lainsäädännön antamista mielestäni olisikin tästä syystä hyödyllistä arvioida siihen liittyvien EU:n menojen vaikutus kestävyyteen. Juuri meidän puolueryhmämme esitti tämän aloitteen valiokunnassa.
<P>
Lopuksi haluaisin korostaa kuudennen ympäristöä koskevan toimintaohjelman merkitystä, sillä sen avulla meidän pitäisi pystyä panemaan täytäntöön Kioton pöytäkirja. Näitä seikkoja halusin painottaa. Minulla olisi paljon muutakin sanottavaa. Totean kuitenkin ainoastaan toivovani, että edistymme Lissabonin strategian avulla kaikkien kansalaistemme edun vuoksi. 
<SPEAKER ID="42" LANGUAGE="" NAME="" AFFILIATION="varapuhemies">
<SPEAKER ID="43" LANGUAGE="ES" NAME="Barón Crespo (PSE )." AFFILIATION="(Suosionosoituksia)">
<P>
    Arvoisa puhemies, arvoisa neuvoston puheenjohtaja, arvoisat komission jäsenet, osallistumme tänään lähes vuosittaiseksi rituaaliksi muodostuneeseen keskusteluun Lissabonin strategian edistymisestä ennen kevään huippukokousta. On hyödyllistä palata perusperiaatteisiin. Nämä käsittävät Euroopan uudistetun yhteiskuntamallin, joka perustuu yhteisiin arvoihin ja joka noudattaa yhteisvastuullisuuden sekä taloudellisen ja yhteiskunnallisen kehityksen kestävää strategiaa. Tälle hyvien tarkoitusten luettelolle on kuitenkin annettava konkreettinen muoto. Käsittääkseni kaikissa kielissä on sanonta, jonka mukaan tie helvettiin on päällystetty hyvillä aikomuksilla. Näiden hyvien aikomusten julistaminen ja toistaminen vuosi vuoden perään ei riitä. Tarvitsemme sen sijaan kriittistä analyysia siitä, kuinka Lissabonin strategiaa on pantu täytäntöön. Komissio ilmaisi tämän tänään selkeästi.
<P>
Haluaisin tänä vaalivuonna korostaa joitakin erityisen tärkeitä aiheita. On ihan hyvä viitata sisämarkkinoihin ja rahoituspalveluihin. Samalla olisi kuitenkin muistettava, että pääomatuloverotusta ja mahdottomia monopoleja koskevasta umpikujasta on päästävä ulos. On ihan hyvä puhua palvelujen kehittämisestä, mutta samalla on myös vastattava huoleen, jota aiheuttaa yritysten jatkuva siirtyminen ulkomaille ja eurooppalaisen teollisuusstrategian puuttuminen. Meidän on näin ollen osoitettava, että pystymme yhteistyössä kehittämään Lissabonin strategian täytäntöönpanoa koskevaa lähestymistapaa.
<P>
Arvoisa puhemies, saanen sanoa sanasen nykytilanteesta. Ensinnäkin oma puolueryhmäni ja koko parlamentti on sitä mieltä, että talous- ja rahaunionin perustaminen edellyttää lujitettua taloushallintoa. Mielestäni tämä oli myös valmistelukunnan enemmistön kanta. Komission jäsen mainitsi tämän asian. Eräs johtajiemme tapaaminen on kiinnittänyt tiedotusvälineiden huomion. Tarkoitan Berliinissä pidettyä kokousta, jossa ehdotettiin talousasioista vastaavan superkomissaarin viran perustamista. Tämä on todella tärkeä asia, ja se tarkoittaa sopimista yhteisön menetelmän soveltamisesta. Asia on keskeisen tärkeä. Se tarkoittaa myös siitä sopimista, mitä hallitukset vastustivat valmistelukunnassa. Mielipiteet ovat muuttuneet. Nyt pidetään välttämättömänä talousunionin lujittamista. Tässä voidaan omaksua korjaava lähestymistapa. Valmius korjaaviin toimenpiteisiin on viisauden merkki. Perustuslakiluonnosta ollaan halukkaita muuttamaan tältä osin. Mielestäni parlamentti pystyy helposti antamaan selvän tukensa tällaiselle lähestymistavalle. Eihän ulkoministerin viran perustamisesta ole missään tapauksessa järkeä keskustella, ellei samalla pohdita talousasioista vastaavan henkilön viran perustamista. Olen varma, että komission jäsen Solbes tukee mielellään tätä ehdotusta ja on jopa valmis ajamaan sitä komissiossa.
<P>
Tähän liittyy myös toinen merkittävä seikka. Uudistuskeskusteluissa ei pitäisi käsitellä ainoastaan sosiaalietuuksien supistamista ja hyvinvointivaltion purkamista. Irlannin, Alankomaiden, Tanskan ja Ruotsin mallit ovat pätevästi osoittaneet, että valtio voi olla erittäin kilpailukykyinen ja sen talous voi toimia tehokkaasti samalla, kun suojelun taso säilytetään korkeana. Uudistuksen on näin ollen perustuttava näihin malleihin. Uudistusprosessi ei ole ristiriidassa niiden periaatteiden säilyttämisen kanssa, jotka tekivät aikoinaan Euroopasta mahtavan.
<P>
Arvoisa puhemies, haluan vielä ottaa esille erään tärkeän asian, jonka komission jäsen ohimennen mainitsi. Tarkoitan tulevien rahoitusnäkymien vahvistamista. Puheenjohtajavaltio Irlanti vastaa myös tämän keskustelun käynnistämisestä. Aihe on todella tärkeä, sillä Berliinin huippukokouksen ja erään kirjeen jälkeen on nimittäin puhuttu siitä, kuinka halutaan toteuttaa huomattavasti enemmän toimia mutta huomattavasti vähäisemmillä määrärahoilla. Tarkoitan esimerkiksi Lissabonin strategiaa ja laajentumista. Näitä kaikkia toteutetaan sokean uskon vallassa, mutta ei ole mitään järkeä ainoastaan toivoa ihmeitä tapahtuvan. Sen sijaan järkevien talouden periaatteiden soveltamisessa on järkeä. Näin ollen komissio on täyttänyt velvollisuutensa ja tehnyt komission jäsenen Barnierin parlamentille esittämän ehdotuksen. Ehdotettu 1,24 prosenttia BKT:sta voi vaikuttaa liian tiukalta, mutta mielestämme se on vähintä, mitä kannattaa edes harkita. Kotimaassani Ranskassa ja muualla Euroopan unionissa tutkijat ovat lähteneet kaduille protestoimaan. Toistan, että mieltään osoittavat tutkijat eivätkä ainoastaan työntekijät. Ei yksinkertaisesti ole mahdollista vaatia lisää tutkimusta ja sitten leikata rankasti määrärahoja.
<P>
Tästä syystä komission jäsenen Redingin ehdottamalle ja komission jäsenen Busquinin kehittämälle suunnitelmalle on annettava täysi tuki.
<P>
Arvoisa puhemies, lopuksi haluan mainita vielä kolme seikkaa. Ensinnäkin luotamme täysin puheenjohtajavaltio Irlantiin ja siihen, että se esittää meille maaliskuussa toteuttamiskelpoisen ehdotuksen, jonka ansiosta perustuslakiasiassa voidaan edetä. Toiseksi katsomme, että Kyproksessa saavutettua sopua on tuettava. Mielestämme se on erittäin tärkeää unionin tulevaisuuden kannalta. Kolmanneksi, nyt kun iranilainen Nobelin palkinnon voittaja vierailee parlamentissa, haluan todeta, että mielestäni unionin on vakaasti tuettava Iranin demokratiakehitystä. Sen on lisäksi jatkettava kyseisen maan vaalijärjestelyjen kritisointia.
<SPEAKER ID="44" LANGUAGE="EN" NAME="Watson (ELDR )." AFFILIATION="">
<P>
    Arvoisa puhemies, parlamentin liberaalijäsenet kiittivät tammikuussa puheenjohtajavaltiota siitä, että se aikoo vakaasti keskittyä Lissabonin strategian täytäntöönpanoon. Ehdotuksenne kevään huippukokouksessa käsiteltäviksi ensisijaisiksi tavoitteiksi ovat vahvistaneet tätä sitoumusta.
<P>
Eurooppa on jumiutunut kakkosvaihteelle. Kun Yhdysvallat kaasuttaa ja elpynyt Aasia kiihdyttää ohituskaistalle, Eurooppa laahustaa perässä. Emme saa antaa elpymisen huiputtaa itseämme. Jos Euroopan talous vauhdittuu, se tapahtuu pikemminkin suotuisan alamäen ansiosta kuin moottorin tehon vuoksi. Kuten komission jäsen Lamy totesi viikko sitten, olemme paisutelleet Lissabonia koskevia odotuksia ja panostaneet liian vähän tulosten saamiseen. Euroopan kestävän taloudellisen elpymisen on perustuttava työpaikkojen luomiseen. Vientijohtoinen kasvu saattaa peittää alleen Yhdysvaltojen kaltaisen elpymisen, jonka yhteydessä työpaikkoja ei ole saatu perustettua, eikä tämä paranna tilannettamme mitenkään sitten, kun alamäki loppuu ja seuraava ylämäki alkaa. Enemmän ja parempia työpaikkoja on avain kestävään kasvuun ja vaurauteen ja ainoa kestävä tie sosiaaliseen koheesioon.
<P>
Emme voi sallia uudistusvastaisten hallitusten käyttävän elpymistä viikunanlehtenä totuutta peittämään. Uusi kasvukausi ainoastaan peittää alleen Euroopan talouden heikkoudet, eikä se voi niitä poistaa. Jos emme pysty hyödyntämään hyviä aikoja huonoihin aikoihin varautumiseksi, epäonnistumme aivan kuin vakaus- ja kasvusopimuksen kanssa. Huippukokouksessa on muokattava tätä sopimusta uudelleen niin, että se perustuu uudenlaisiin taloudellista kuria ja velkojen hallinnointia koskeviin sitoumuksiin.
<P>
Hallitusten on annettava kansalaisille mahdollisuus tehdä töitä sen verran kuin he haluavat ja säilyttää tarvittava joustavuus. Meidän on tehtävä työnteosta kannattavaa ja annettava uusia työmahdollisuuksia naisille ja ikääntyneille. Emme saa enää epäonnistua koulutuksessa ja uudelleenkoulutuksessa, sillä se rajoittaa liian usean eurooppalaisen potentiaalia. Tutkimukseen ja kehittämiseen on investoitava enemmän ja kilpailukykyä ja innovaatiota on lisättävä. Ainoa eurooppalainen yhteiskuntamalli, jolla on merkitystä, on sellainen, jolla yhteinen vaurautemme voidaan säilyttää tulevaisuudessa.
<P>
Meidän on asetettava realistisia tavoitteita ja keskityttävä niiden saavuttamiseen. Tiedämme, mitä on tehtävä. Tarvitsemme politiikan toteuttamista käytännössä emmekä toivomuslistoja ja kädenvääntöä. Jos jälleen kerran perustetaan "korkean tason työryhmä", tulokseksi saadaan ainoastaan lisää kalliita ja ilmiselviä päätelmiä. Ryhmäni kannattaa työpaikkojen perustamista ja ikääntyvien palaamista työmarkkinoille, mutta meillä oli mielessämme muuta kuin eläkkeelle jääneiden pääministerien konsulttitoimet.
<P>
Puheenjohtajavaltio on aivan oikein todennut, että Euroopan hallitusten on nyt toimittava päättäväisemmin neuvoston kokousten lisäksi myös kotimaissaan. Useissa tapauksissa neuvostossa tehtyjen sitoumusten toteuttamista on lykätty täytäntöönpanovaiheessa. Komissiolta saatujen tuoreimpien lukujen mukaan viime kuun tilanne oli se, että yhdessä tai useammassa jäsenvaltiossa ei ollut täysimääräisesti saatettu osaksi kansallista lainsäädäntöä 131:tä sisämarkkinoita koskevaa direktiiviä – eli 8,5:tä prosenttia kaikista direktiiveistä. Ne ovat siis laiminlyöneet itse asettamansa määräajat! Meidän on valvottava sisämarkkinoita tiukemmin.
<P>
Kevään huippukokouksessa on keskityttävä tulosten tuottamiseen. Parlamentin liberaalidemokraattijäsenet odottavat, että lopulliset päätökset keskeisistä toimenpiteistä eurooppalaisten työntekijöiden liikkuvuuden lisäämiseksi sekä tutkintotodistusten vastavuoroisen tunnustamisen edistämiseksi tehdään ennen kesäkuuta. Haluamme nähdä todellista edistystä palveluja koskevan puitedirektiivin käsittelyssä ja mielestämme on jo korkea aika tehdä sopimus rahoitusmarkkinoiden toimintasuunnitelmasta, jolla vapautetaan Euroopan pääomamarkkinat.
<P>
Lissabonin strategiassa meille annettiin kymmenen vuotta aikaa toteuttaa uudistuksia. Nyt viiden vuoden kuluttua on tehty aivan liian vähän. Meillä ei ole varaa seistä tumput suorina vielä seuraavatkin viisi vuotta ja ainoastaan miettiä, kuinka annoimme Euroopan tällä tavoin jäädä muista jälkeen. 
<SPEAKER ID="45" LANGUAGE="PT" NAME="Figueiredo (GUE/NGL )." AFFILIATION="">
<P>
    Arvoisa puhemies, neljä vuotta sen jälkeen, kun Portugalin puheenjohtajuuskaudella hyväksytty ja paljon toiveita herättänyt Lissabonin strategia laadittiin, yhteisön sosiaalistaloudellinen tilanne on heikentynyt merkittävästi erityisesti Portugalissa eikä yhtään tavoitetta ole saavutettu. Ainoat tehdyt päätökset liittyvät vapauttamiseen ja yksityistämiseen eli toimenpiteisiin, joilla on heikennetty työsuhdeturvaa ja käyty julkisten palvelujen kimppuun. Toisin sanoen tämä on Euroopan työnantajien uusliberaali strategia, jota kannattavat teollisuuspomot sekä unionin teollisuuden ja työnantajien keskusjärjestöt Euroopassa ja josta on tullut EU:n talous- ja sosiaalipolitiikan ydin.
<P>
Olemme pian kevään huippukokouksen kynnyksellä, mutta silti taloutta koskevat toimintaohjeet ovat pysyneet täysin ennallaan, kuten komission kertomuksesta voidaan päätellä. Useilla aloilla, niin liikenteen ja energian kuin postipalvelujen ja tietoliikenteen aloilla, tuetaan edelleen vapauttamis- ja yksityistämisprosessia. Julkista sektoria syrjitään räikeästi, työntekijöiden ja muiden antisosiaalisesta politiikasta kärsivien tahojen ahdistus jätetään huomiotta, yhteiskunnallisia kysymyksiä pidetään toisarvoisina ja työllisyyspolitiikka perustuu työnteon joustavoittamiseen, epävarmoihin työsuhteisiin ja palkkarajoituksiin. Työttömyys on kasvussa ja uusia työpaikkoja on perustettu vain vähän. Määräaikaisessa työsuhteessa olevien työntekijöiden määrä on lisääntynyt neljällä miljoonalla ja osa-aikaisten kahdella miljoonalla. Ylikansalliset yhtiöt jatkavat tuotantolaitostensa siirtämistä ulkomaille, mikä kärjistää työttömyyttä entisestään ja haittaa useiden alueiden kehitystä, kuten kotimaassani parhaillaan tapahtuu. Eniten tästä kärsivät naiset ja nuoret.
<P>
Tämän vuoksi vaadimme, että Lissabonin strategia laaditaan uudelleen ja että vapauttaminen lopetetaan, jotta taloudet saadaan elvytettyä ja kysyntää pidettyä yllä. Tästä syystä olemme vaatineet myös vakaussopimuksen toteuttamisen keskeyttämistä ja sen korvaamista yhteiskunnallista kehitystä ja työllisyyttä koskevalla sopimuksella, joka noudattaa täystyöllisyyden, kestävän talouskehityksen sekä taloudellisen ja sosiaalisen koheesion periaatteita.
<P>
Tämä on ainoa keino lisätä koulutusta, innovaatiota ja tutkimusta, jotka ovat EU:n kestävän kehityksen edellytykset. 
<SPEAKER ID="46" LANGUAGE="FR" NAME="Jonckheer (Verts/ALE )." AFFILIATION="">
<P>
    Arvoisa puhemies, vihreiden ja Euroopan vapaa allianssi -ryhmän puolesta haluan käyttää kolmeminuuttiseni muutaman lyhyen kommentin esittämiseen. Ensinnäkin mitä tulee nykytilanteen analysointiin, en aio jankuttaa siitä, etteivät perinteiset talous-, yhteiskunta- ja ympäristöindikaattorit ole kovinkaan rohkaisevia. Tämä käy riittävän hyvin selväksi komission kertomuksista.
<P>
Haluan korostaa kolmea seikkaa, joita ei ole kovinkaan yleisesti käsitelty tässä keskustelussa. Ensimmäinen huomiota herättävä seikka on mielestäni se, että unionin jäsenvaltioiden tilanteet eroavat hyvin paljon toisistaan. Jos tarkastellaan Tanskan, Ruotsin ja Suomen kaltaisia maita, niissä noudatetaan tiukkoja yhteiskuntaa ja ympäristöä koskevia standardeja ja ne ovat myös kansainvälisesti kilpailukykyisiä. Meidän olisi pohdittava näitä esimerkkejä. Mielestäni vaikuttaa siis siltä, että kaikkia yleistäviä lausuntoja Euroopan taloudellisesta tilanteesta on tarkennettava.
<P>
Toinen seikka, joka pistää silmääni analyysissa, liittyy työpaikkojen perustamiseen. En ole koskaan kuullut mainittavan tarpeesta erottaa strategioita, jotka on hyväksytty sellaisia talouden toiminnan aloja varten, jotka ovat joutuneet kansainvälisen kilpailun kurimukseen, niistä strategioista, jotka koskevat suhteellisen hyvin kansainväliseltä kilpailulta suojattuja kaupallisen toiminnan aloja tai muuta kuin kaupallista toimintaa. Useista selvityksistä käy kuitenkin ilmi, että nämä kaksi viimeksi mainittua alaa ovat työpaikkojen luomisen kannalta kaikkein lupaavimmat.
<P>
Kolmas ja viimeinen asia, jota käsitellään arviossa melko vähän, on vapauttamisen vaikutusten arviointi. Olemmeko todellakin varmoja siitä, että vapauttaminen lisää tarjontaa, edistää innovaatiota ja, kuten komission jäsen Monti mielellään toistaa, alentaa hintoja? En olisi niinkään varma. Mielestäni vapauttaminen on johtanut useisiin oligopoleihin.
<P>
Arvoisa neuvoston puheenjohtaja, meitä huolestuttaa tulevan Eurooppa-neuvoston huippukokouksen osalta seuraava seikka. Aina lukiessamme puheenjohtajavaltion selvityksiä ja Berliinissä kokoontuneiden konservatiivisten ja sosiaalidemokraattisten pääministerien ja valtionpäämiesten laatimaa kirjettä pelkäämme, että Kööpenhaminan Eurooppa-neuvostossa saavutettu edistys nollautuu eli palaamme toisin sanoen vanhaan joko-tai-malliin, jonka mukaan tiukat ympäristöstandardit ja tietyn elintason takaavat sosiaalietuudet ovat ristiriidassa kilpailukyvyn ja työpaikkojen perustamisen kanssa. Tämä on kulunut juttu, joka on noussut esiin uudelleen esimerkiksi Reach-ohjelman yhteydessä. Jos Eurooppa-neuvosto haluaa tehdä rakentavia ehdotuksia, suosittelen, että se hyväksyy ympäristöystävällisen teollisuuspolitiikan. Miten voi olla mahdollista, että komissio esittelee ansiokkaan asiakirjan ympäristöteknologiasta muttei liitä siihen rahoitusta ja ehdotusten täytäntöönpanoa koskevaa suunnitelmaa? Euroopan investointipankilta saatavien varojen täydentämiseksi voisimme pohtia ajatusta suuresta eurooppalaisesta julkisesta luotosta, jolla rahoitetaan kestävää kehitystä, sillä täällä maailmankolkassa säästöjä on valtavasti ja niillä rahoitetaan Yhdysvaltain alijäämiä.
<P>
Arvoisa komission jäsen Solbes, hintapolitiikasta tai täsmällisemmin sanottuna valtiontukien ja muiden tukien uudelleen suuntaamisesta haluan lopuksi todeta, että Ecofin-neuvoston oli tarkoitus esittää viisivuotissuunnitelma, jonka perusteella ympäristön kannalta haitallisten toimintojen tukeminen vähitellen lopetetaan. Mitään ei kuitenkaan ole tapahtunut. Tämän lisäksi Ecofin-neuvoston olisi varmistettava, että hinnat heijastavat todellisia tuotantokustannuksia, joihin kuuluvat myös sosiaalimenot. Prosessin edistämiseksi olisi lisäksi suositeltavaa hyödyntää julkisia hankintoja koskevaa yhteisön lainsäädäntöä, jonka nojalla voidaan turvautua ympäristöteknologiaan. Voisin vielä jatkaa aiheesta, mutta kolme minuuttia on liian lyhyt aika näin laajan aiheen käsittelemiseksi. 
<SPEAKER ID="47" LANGUAGE="" NAME="Puhemies." AFFILIATION="">
<P>
   Saitte kuitenkin sanottua melkoisesti kolmessa minuutissa! 
<SPEAKER ID="48" LANGUAGE="EN" NAME="Collins (UEN )." AFFILIATION="e">
<P>
    Arvoisa puhemies, suhtaudun erittäin myönteisesti siihen, että seuraavassa Euroopan unionin johtajien huippukokouksessa keskitytään pääasiassa siihen, kuinka voimme parhaiten parantaa EU:n taloudellista asemaa ja kilpailuasemaa. Tuemme kaikki niitä tavoitteita, jotka EU:n johtajat asettivat Lissabonin strategian täytäntöön panemiseksi. Mekin haluamme kaikki varmistaa, että EU:sta tulee maailman kilpailukykyisin tietopohjainen talous vuoteen 2010 mennessä.
<P>
Edistystä on tapahtunut tutkimuksen ja kehittämisen, rahoituspalvelujen, energia- ja tietoliikennemarkkinoiden vapauttamisen, ympäristönsuojelun ja sääntelyuudistusten alalla. Työntekijöiden ja opiskelijoiden on nykyisin huomattavasti helpompaa liikkua EU:ssa työnhaussa tai opiskellen, ja pk-yritysten perustaminen ja toiminnan harjoittaminen on myös helpompaa. Puheluhinnat ovat jo edullisia kuluttajille, tasavertaisuuden ja sosiaalisen suojelun edistämisessä on otettu harppauksia eteenpäin ja sisämarkkinoilla on viimeisten kymmenen vuoden aikana onnistuttu perustamaan 2,5 miljoonaa uutta työpaikkaa Eurooppaan. Näistä saavutuksista huolimatta on käynyt yhä selvemmäksi, ettei EU:sta saada maailman kilpailukykyisintä taloutta vuoteen 2010 mennessä ellei Euroopassa toteuteta kattavampaa uudistuspoliittista ohjelmaa.
<P>
EU:n rahoitusnäkymistä vuoden 2006 jälkeiselle ajalle neuvotellaan parhaillaan, ja huomiota olisi kiinnitettävä ensisijaisesti sen varmistamiseen, että EU:n talousarviotoimilla tuetaan aloitteita, joilla voidaan aikaansaada kestävää kasvua ja lisää työpaikkoja Lissabonin strategian mukaisesti.
<P>
Tuen kasvua edistävää toimintaa koskevan aloitteen täytäntöönpanoa, sillä sen avulla voidaan lisätä Euroopan energia- ja liikenneverkkoihin tehtäviä investointeja. Täytäntöön on pantava rahoituspalveluja koskeva toimintasuunnitelma sen varmistamiseksi, että EU:hun saadaan luotua yhdennetyt rahoituspalvelumarkkinat vuoteen 2005 mennessä. Näin varmistetaan, että pankit, rahastonhoitajat ja vakuutusyhtiöt pystyvät toimimaan Euroopan laajuisesti, mikä on hyvä asia sekä rahoituspalvelualan tulevan kehittämisen että palveluja käyttävien kuluttajien kannalta.
<P>
Yritysjohdon valvontaa ja tilintarkastusta koskevaa toimintasuunnitelmaa on tuettava sen varmistamiseksi, että EU:n yrityskäytäntö on korkeimpien kansainvälisten standardien mukainen. EU:ssa on lisäksi otettava käyttöön uusi yhteisön patenttijärjestelmä. Yhteisön tullikoodeksia on myös muutettava EU:n tullipolitiikan lujittamiseksi ja nykyaikaistamiseksi.
<P>
Kannatan paremman sääntely-ympäristön luomista Eurooppaan. Kaikki uusi EU:n lainsäädäntö on tutkittava tarkkaan siltä osin, miten se vaikuttaa yrityksiin ja kilpailukykyyn. Jotta EU pysyy kilpailukykyisenä, meidän on kaikkien hyödynnettävä uutta ja kehittyvää tietotekniikkaa. Uudella Europe 2005 -ohjelmalla on pyrittävä ottamaan käyttöön kouluissa ja kirjastoissa tehokkaammat laajakaistayhteydet sen varmistamiseksi, että kaikilla nuorilla on pääsy nopeisiin Internet-palveluihin ja että he voivat kehittää tietoteknisiä taitojaan.
<P>
Lisäksi on täydennettävä yleiseurooppalaista sähköisiä hallintopalveluja koskevaa aloitetta, jotta voidaan varmistaa julkisten ja valtion palvelujen sähköinen saatavuus. Tästä syystä tuen Lissabonin strategian täytäntöönpanoa. 
<SPEAKER ID="49" LANGUAGE="FR" NAME="Abitbol (EDD )." AFFILIATION="Luulosairaassa">
<P>
    Arvoisa puhemies, Euroopan unionin taikamaailmassa me emme koskaan anna todellisuuden häiritä unelmiamme, ja huippukokouksesta toiseen me viihdytämme toisiamme lumoavilla tarinoilla, kuten Lissabonin strategialla tai Euroopan perustuslailla. Todellisuudessa Euroopan unioni, ja varsinkin euroalue, on maailmantalouden sairas mies. Juuri eilen saimme kuulla, että euroalueen vaihtotase on laskenut 58 prosenttia vuonna 2003, ja että pudotus voidaan lukea kokonaan euroalueen maiden teollisuustuotteiden viennin laskun syyksi.
<P>
Arvoisa komission jäsen, muut talous- ja valuutta-alueet, mukaan lukien nyt myös Japani, ovat lyöneet euroalueen kaikilla talouspelin osa-alueilla; kasvun, työllisyyden, investointien ja kilpailukyvyn aloilla. Tästä huolimatta sekä Solbes että Trichet jatkavat kuitenkin tepasteluaan näyttämöllä omilla reviireillään ja tyrkyttävät meille vääriä diagnoosejaan kuin lääkäri Diafoirus ja hänen poikansa Molièren : "Diagnoosi, minä sanon", sanoo Diafoirus Solbes. "Diagnoosi, minä sanon", toistaa Diafoirus Trichet. Hyvät herrat, epäilemättä teidän lääkkeenne avulla Euroopasta tulee terve vainaja.
<P>
Voin kuitenkin ilokseni todeta, että vakaussopimus on kuollut ja kuopattu, ja se kuoli niiden käsiin, jotka ensin toivoivat sitä, mutta muuttivat sitten mielensä, kuten niillä oli oikeus tehdä – nimittäin Ranskan ja Saksan käsiin. Hyvä jäsen Bigliardo – näen kyllä, ettei hän ole edes läsnä – ei siis ole mitään syytä ryhtyä viivästyneeseen ristiretkeen ja hyökätä jostain käsittämättömästä syystä Ranskaa vastaan. Epäilemättä kyse on käännynnäisen kiihkosta.
<P>
Arvoisa komission jäsen Solbes, mielestäni teidän puolestanne olisi syytä luopua puumiekastanne virkakautenne muutaman viimeisen kuukauden ajaksi, sillä siitä ei ole ollut juurikaan hyötyä. Teidän olisi peruttava Euroopan yhteisöjen tuomioistuimessa nostamanne kanne neuvostoa vastaan, sillä juuri sellaiset asiat voivat johtaa todelliseen sisällissotaan Euroopassa. Teidän olisi sen sijaan neuvoston italialaisen puheenjohtajan tavoin kysyttävä itseltänne joitakin euroon liittyviä kysymyksiä. Juuri euro jarruttaa euroalueen toipumista, sillä siitä on tullut Yhdysvaltojen ja Aasian todellisten raha- ja kauppapoliittisten haasteiden passiivinen tarkistusmuuttuja. Tämä voidaan riittävällä tavalla osoittaa toteen vertaamalla euroalueen maiden suorituskykyä alueeseen kuulumattomien jäsenvaltioiden suoritukseen, jopa Lissabonin tavoitteiden perusteella. Arvoisat herrat, koska vaalikausi nyt on päättymässä, olkaa niin armolliset ja avatkaa silmänne, pyyhkikää sumu silmistänne ja kohdatkaa todellisuus! 
<SPEAKER ID="50" LANGUAGE="IT" NAME="Della Vedova (NI )." AFFILIATION="">
<P>
    Arvoisa puhemies, arvoisa komission jäsen Solbes Mira, arvoisa komission jäsen Reding, minäkin olen kyllästynyt kuulemaan jatkuvasti samaa kertosäettä tai mantraa Lissabonin tavoitteista. Yksi syy tähän on se, että me toistamme niitä vakuuttaaksemme itsemme siitä, että pystymme tekemään Euroopassa asioita, joihin emme todellakaan pysty.
<P>
Keskustelemme julkisista talousarvioista ja siitä, mitä Euroopan julkishallinto ja yksittäisten jäsenvaltioiden julkishallinnot voivat tehdä tutkimus- ja innovaatiovarojen lisäämiseksi. Tästä me keskustelemme aikana, jolloin Euroopan unionin rahoitusnäkymien mukaisessa talousarviossa maatalousmenot vievät edelleen 40–50 prosenttia varoista. Onko komissio sitä mieltä, että varojen kuluttaminen maatalouteen edistää Lissabonin tavoitteiden saavuttamista? Jos sillä ei ole rohkeutta keskustella tästä Euroopan unionin talousarvion kannalta, on hyvin vaikea hyödyntää niinkin merkittävää vipua kuin unionin menoja teknisten innovaatioiden ja tieteellisen tutkimuksen edistämiseksi.
<P>
Vakaus- ja kasvusopimusta koskevassa keskustelussa olemme nähneet Euroopan unionin ja varsinkin euroalueen kannalta merkittävien valtioiden hallitusten käyvän keskustelua saavuttaakseen alijäämän, joka vastaisi neljän tai viiden prosentin osuutta talousarviosta. Kysyn itseltäni, eikö olisi mahdollista, että Ranskan ja Saksan kaltaisissa valtioissa – joissa julkiset menot ovat noin 50 prosenttia tai enemmänkin BKT:sta – näistä merkittävistä varoista löydettäisiin tarvittavat varat infrastruktuuri-investointeihin sekä erityisesti korkeakoulutasoisen tieteellisen tutkimuksen ja koulutuksen kehittämiseen.
<P>
Toinen eurooppalainen valtio voi toimia esimerkkinä. Toisin kuin kollega Abitbol, en usko Yhdistyneen kuningaskunnan paremman taloudellisen suorituksen perustuvan siihen, että britit säilyttivät puntansa eivätkä ottaneet euroa käyttöön. Yhdistynyt kuningaskunta tarjoaa esimerkin, jossa komitea – ei Blairin hallitus, vaan hallituksen komitea – esittää, että 80 000 valtion virkaa voidaan lakkauttaa, jotta saadaan aikaan 20 miljardin euron säästöt – toisin sanoen 1,5 prosenttia Yhdistyneen kuningaskunnan BKT:sta – jotka osoitettaisiin kouluille, terveydenhoitoon ja turvallisuuteen. Varojen on löydyttävä julkisista talousarvioista ja meillä on oltava rohkeutta tehdä näin kalliita poliittisia päätöksiä.
<P>
Kaksi muuta seikkaa ovat Euroopan unionin tulevaisuudennäkymät ja talouskasvu. Olemme lukeneet – toistaiseksi vain sanomalehdistä – komission jäsenen Lamyn asiantuntijakomitean laatiman tekstin – tämä ei vielä koske sitä, mitä komission jäsen Lamy sanoo –jossa kehotetaan yhdistämään kansainvälinen kauppa kansallisiin arvoihin Euroopassa. Tämä tarkoittaa protektionismin tietä Euroopan unionille. Näinkö me haluamme talouttamme kasvattaa?
<P>
Arvoisa puhemies, arvoisat komission jäsenet Solbes Mira ja Reding, lopuksi haluan tarkastella maahanmuuttoa. Vain kuukausi sitten Yhdistyneiden Kansakuntien pääsihteeri Kofi Annan kehotti täällä Eurooppaa harjoittamaan avoimempaa politiikkaa, ensisijaisesti Euroopan itsensä ja sen talouden vuoksi. Kuinka Eurooppa vastaa tähän kehotukseen? Se vastaa sulkemalla nykyiset rajansa laajentuneen unionin työntekijöiltä. Euroopan unioniin liittyvien kymmenen valtion työntekijöistä tulee toisen luokan työntekijöitä; meillä on pian yhteisöstä kotoisin olevia, mutta silti laittomia työntekijöitä. Tämä on vastauksemme maahanmuuttoon. Tältäkin kannalta tarkasteltuna Eurooppa sulkeutuu sen sijaan, että se hyväksyisi laajentumisen haasteet. Sulkeutuva Eurooppa ei etene kohti Lissabonin tavoitteita vaan kohti sellaista talouskasvua, joka on yhä merkityksettömämpää verrattuna Yhdysvaltojen ja nyt myös Japanin kasvuun. Eurooppa valitsee kuitenkin itse oman kohtalonsa. 
<SPEAKER ID="51" LANGUAGE="DE" NAME="Randzio-Plath (PSE )," AFFILIATION="esittelijä">
<P>
   . – Arvoisa puhemies, meidän valtava tehtävämme on laatia uusi synteesi niistä tavoitteista, jotka yhteiskuntamme on asettanut itselleen ja pysyä samanaikaisesti uskollisena Euroopalle ominaisille ihanteille, joista se tunnetaan. Meidän on luotava uusi synteesi, jossa yhdistyvät työ yhteiskunnallisen integroitumisen tekijänä, yhtäläiset mahdollisuudet sekä kilpailukyvyn ja uusien työpaikkojen taloudelliset vaatimukset. Se, mitä siteerasin Jacques Delorsin vuonna 1993 laatimasta valkoisesta kirjasta on yhä ajankohtaista, ja nähdäkseni valkoisen kirjan täytäntöönpanon epäonnistuminen huolimatta kaikkien valtionpäämiesten ja hallitusten päämiesten sekä Euroopan parlamentin sille osoittamasta ylistyksestä ja antamasta kannatuksesta osoittaa, kuinka tärkeää on, ettei Lissabonin prosessin enää sallita polkea paikallaan, vaan että sen sijaan tekisimme kaiken mahdollisen – kuten neuvoston puheenjohtajavaltio Irlanti onneksi haluaakin tehdä – valkoisen kirjan panemiseksi täytäntöön sekä kansallisella että paikallisella tasolla. Olen pahoillani siitä, ettemme ole edistyneet täytäntöönpanossa, ja tärkein syy, jonka vuoksi meidän olisi kaikkien pahoiteltava tätä on, että kaikki jäsenvaltiot piiloutuvat tällä hetkellä sen perustelun taakse, ettei edistyminen nyt ole taloudellisesti kestävää.
<P>
Minusta tätä tekosyytä ei enää voida pitää hyväksyttävänä, ensinnäkin koska nyt meillä on investointialoite – vaikka se onkin suhteellisen vaatimaton eikä sillä varmasti ole pienemmin varoin toteutetun Marshall-avun kaltaisia vaikutuksia Euroopan jälleenrakentamiseen – ja toiseksi koska me emme lainkaan pohdi sitä, kuinka jäsenvaltioiden välinen koordinointi voisi korvata menetetyt tulot sekä järjestäytyneen rikollisuuden ja pimeän talouden torjumisessa että ennen kaikkea veronkierron torjumisessa.
<P>
Pelkästään arvonlisäverosta olisi mahdollista saada 100 miljardia euroa enemmän vuosittain, ja tämän turvin voisimme tarjota paljon uskottavampaa rahoitusta. Minusta meidän on myös tänä päivänä aika tarkastella varojen keräämistä kasvun lisäämiseksi kieltämättä arvokkaiden Euroopan investointipankin ja sen rahoitusosuuksien lisäksi myös pohtimalla uudelleen ja tutkimalla mahdollisuuksia, että Euroopan unioni viimeinkin soveltaisi välinettä, josta keskustelimme niinkin kauan sitten kuin vuonna 1993, ja kehottaisimme merkitsemään euro-obligaatioita.
<P>
Vaikka kevään huippukokouksen onkin herätettävä luottamusta – tätähän me vaadimme jo Thessalonikin huippukokoukselta – sen on myös tehtävä selväksi, että me voimme synnyttää Euroopassa lisäarvoa vetämällä yhtä köyttä. Vaikka investoinnit tieto- ja informaatiotekniikan alalla ovatkin hyvin tärkeitä, on myös muita aloja, joihin voimme investoida, kuten ympäristöön, energiansäästöön ja vaihtoehtoisiin energiamuotoihin. Näin saadaan aikaa kestävää kasvua samalla kun luodaan uusia työpaikkoja. Lisäksi – kuten on aivan oikein todettu – on olemassa myös mahdollisuus investoida ihmisiin, Euroopan unionin merkittävimpään raaka-aineeseen, ei pelkästään varhaislapsuudessa vaan myös korkeakouluopetuksessa ja elinikäisessä oppimisessa.
<P>
On kuitenkin vielä yksi asia, jota en halua jättää mainitsematta, ja se on tarve ihmisten koulutukseen liittyvien investointien lisäksi investoida myös sosiaalisiin palveluihin. Emme esimerkiksi koskaan voi täysin sovittaa yhteen työtä ja perhe-elämää Euroopassa, jos päivähoitoa ei paranneta. Tämän suhteen suurimmalla osalla jäsenvaltioista, tosin ei kaikilla, on paljon parantamisen varaa.
<P>
Myös kestävää kehitystä ja globalisaatiota käsittelevä maailmanlaajuinen valtuuskunta tukee vetoomustamme tällä viikolla julkaistussa raportissaan, ja nähdäkseni tämä osoittaa, että nyt tarvitaan pelkkien hoito-ohjeiden sijaan poliittista tahtoa liittyä joukkoihin. Eurooppa ei enää voi odottaa Yhdysvaltojen talouskasvua, vaan sen on itse kiskottava itsensä massatyöttömyyden, riittämättömien investointien ja koordinointikyvyttömyyden suosta. Katson tässä olevan haastetta kevään huippukokoukselle, ja toivon todella, että huippukokous onnistuu vakuuttamaan hallitukset siitä, että niiden tähän mennessä toteuttamat toimet eivät ole riittäviä tulevaisuuteen valmistautumiseksi, mikä kuitenkin on meille kaikille ja tuleville sukupolville ratkaisevan tärkeää.
<SPEAKER ID="52" LANGUAGE="IT" NAME="Bigliardo (UEN )," AFFILIATION="esittelijä.">
<P>
    Arvoisa puhemies, hyvät kollegat, Euroopan komissio joutui vuonna 2003 tarkistamaan alaspäin taloudellisia ennusteitaan kolmantena vuonna. BKT:n kasvu euroalueella laski jälleen vuonna 2003 vuoden 2000 3,5 prosentista 1,5 prosenttiin vuonna 2001, 0,9 prosenttiin vuonna 2002 ja 0,5 prosenttiin vuonna 2003, mikä merkitsee sitä, että Euroopan talous on lähes pysähtyneisyyden tilassa. Ongelmat käynnistivät keskustelun talous- ja raha-asioiden valiokunnassa ja niiden seurauksena laadittiin mietintö, jonka tänään esittelen parlamentille. Mietinnössä tarkastellaan joitakin merkittäviä tarpeita, joista ensimmäinen ja tärkein on tarve ymmärtää asianmukaisesti vakaus- ja kasvusopimuksen tämänhetkinen merkitys Euroopalle. Yhä merkittävämmäksi muodostuu kysymys siitä, onko vakaus mahdollista ilman todellista kasvua.
<P>
Olemme pyrkineet vastaamaan kysymykseen, sillä ymmärsimme, että Ecofin-neuvoston antaessa tunnetun kantansa Ranskan ja Saksan kohtaamista ongelmista tilanne oli sellainen, että Euroopassamme on erilaisia mielipiteitä ja se oli jakautunut näin merkittävässä asiassa. Ei ole epäilystäkään siitä, etteikö vakaus- ja kasvusopimuksen pitäminen alle kolmessa prosentissa ole olennainen edellytys, varsinkin kun meidän – laajentumista silmällä pitäen – on säilytettävä talousarviomme järjestyksessä ja säännönmukaisina.
<P>
Talous- ja raha-asioiden valiokunnan jäsenet vaativat tämän vuoksi, että Itä-Euroopan valtioita kehotetaan noudattamaan EU:n mallia, tasapainottamaan talousarvionsa ja esittämään rohkaisevampia näkymiä. Olen kuitenkin sitä mieltä, että emme voi edelleen kohdella vakaus- ja kasvusopimuksen kaltaista merkittävää ongelmaa vain poliittisena asiana. Suuret valtiot ovat investoineet paljon, ja minusta niillä on oikeus, jopa velvollisuus, toteuttaa rakenneuudistuksia, jotka edellyttävät asianmukaisia määräaikoja, jotta yksittäiset valtiot saavat talousarvionsa järjestykseen. Tarkoitan erityisesti Ranskaa, joka on ryhtynyt tämänsuuntaisiin toimiin, sekä Saksaa, joka on maksanut huomattavan hinnan toimenpiteistä entisen Itä-Saksan yhdistämiseksi Saksaan. Katsomme, että tässä tilanteessa on hyödynnettävä julkisia investointeja pysähtyneen talouden vauhdittamiseksi ja että euron arvoa sekä euron ja dollarin välistä suhdetta on tarkasteltava.
<P>
Kuten Randzio-Plath, jota kiitän yhteistyöstä näiden kahden mietinnön laatimisessa, jo totesi, Eurooppa on tilanteessa, jossa sen on määritettävä tarkkaan oma ainutlaatuinen lähestymistapansa riippumatta kaikista taloudellisista yhteyksistä Yhdysvaltoihin. Tältä osin meidän on käynnistettävä Lissabonin strategian täytäntöönpano, joka on pahasti jäljessä aikataulusta. Suunnitelmaan sisältyy entistä suurempi investoiminen tutkimukseen ja ennen kaikkea sellaisen toimintatavan valitseminen, jolla ratkaistaan yleinen työttömyysongelma ja joka kehityksen myötä antaa nuorille sukupolville mahdollisuuden toivoa turvallista ja hedelmällistä työsuhdetta Euroopassa.
<P>
Nämä ovat valiokunnan hyväksymän ja edelleen toimittaman merkittävän mietinnön tavoitteet. Siitä äänestetään huomenna täällä parlamentissa, eivätkä poliittiset tai taloudelliset ennusteet suinkaan ole kielteisiä, vaan niissä hyödynnetään kaikkea Euroopan parlamentin tällä vaalikaudella tekemää työtä. Katsomme, että Euroopan parlamentti on toimielin, jolla olisi oltava enemmän sananvaltaa kaikenlaisissa analyyseissa ja taloudellisissa ennusteissa. Johdonmukaisuuden säilyttämiseksi Euroopan parlamentilla olisi tulevaisuudessa oltava johtava asema laadittaessa suuria taloudellisia ennusteanalyyseja, ja sen olisi osallistuttava siihen arvokkaaseen työhön, jota komissio jo tekee.
<P>
Haluan kiittää kaikkia yhteistyöstä ja toivon käynnistyvän keskustelun olevan hedelmällistä. 
<SPEAKER ID="53" LANGUAGE="DE" NAME="Karas (PPE-DE )." AFFILIATION="(Suosionosoituksia)">
<P>
   – Arvoisa puhemies, arvoisa komission jäsen, hyvät kollegat, katsellessani ympärille täällä istuntosalissa minulle tulee tunne, että joillekin – itse asiassa monille meistä – ei ole selvää, että Lissabonin tavoitteiden saavuttaminen, kasvua ja työllisyyttä edistävä politiikka ja näin ollen myös kevään huippukokous, ovat perustuslain, laajentumisen, Euroopan parlamentin vaalien ja komission nimityksen lisäksi Euroopan unionin politiikan merkittävin poliittinen tavoite ja tärkein tänä vuonna käsiteltävä asia.
<P>
Minusta meidän olisi lopultakin lopetettava valittaminen ja syyttely; muistakaamme sen sijaan kerrankin, että me olemme hyväksyneet riittävästi päätöslauselmia ja asettaneet itsellemme tavoitteita, että nyt on aika pitää kiinni päätöslauselmista ja ryhdyttävä panemaan tavoitteita täytäntöön. On myönteisellä tavalla paradoksaalista, että juuri Saksa, Ranska ja Yhdistynyt kuningaskunta, jotka yhteistuumin haluavat Brysseliin talouden koordinoimisesta vastaavan superkomissaarin, että kaikista valtioista juuri nämä valtiot, joista yksi ei kuulu euroalueeseen ja joka jarruttaa perustuslain hyväksymistä, joka tekisi Euroopasta voimakkaamman maailmanlaajuisella toimialalla, ja kaksi muuta toimivat vastoin EU:n lainsäädäntöä rikkomalla vakaus- ja kasvusopimusta, ja komissio joutuu jopa viemään asian Euroopan yhteisöjen tuomioistuimeen. En usko superkomissaarin korvaavan jäsenvaltioiden poliittisen tahdon puutetta ja sen sijaan, että antaisimme tällaisen hämätä itseämme, meidän olisi vihdoinkin pantava täytäntöön hyväksymämme päätöslauselmat, toisin sanoen aloitettava niiden soveltaminen jäsenvaltioissa. Minun on todettava jäsen Della Vedovalle, että tämä koskee maatalousmenoja. Juuri nämä valtioiden ja hallitusten päämiehet olivat jo päättäneet, että koska maatalousmenojen on pysyttävä vakaina ja tällä tasolla vuodesta 2006 vuoteen 2013, ei muutos ole mahdollista – ja tähän olen tyytyväinen.
<P>
Jo tehtyjen päätösten jatkuva kyseenalaistaminen niiden täytäntöönpanon sijaan heikentää kaikkia. Jotkut täällä parlamentissa – esimerkiksi vasemmistolaiset – ovat sitä mieltä, että vakaus- ja kasvusopimus on syy siihen, että jäsenvaltiot eivät tee kotitehtäviään, mutta minun on todettava, että juuri Saksa ja Ranska – kaksi merkittävää valtiota – vaarantavat vakaus- ja kasvusopimuksen ja kieltäytyvät noudattamasta sitä. Nämä kaksi valtiota ovat myös niiden valtioiden kärjessä, jotka eivät ole riittävällä tavalla saattaneet sisämarkkinadirektiivejä osaksi kansallista lainsäädäntöään, ja juuri nämä kaksi valtiota etujoukoissa vaativat superkomissaaria. Me tarvitsemme vakautta ja kasvua, sillä niihin perustuu kilpailukykymme, joka itsessään vuorostaan on niiden perusta, jota ilman ei synny sosiaalista koheesiota. Meidän on lakattava yllyttämästä markkinoita valtioita vastaan ja sen sijaan edistettävä omaa sosiaalisen markkinatalouden malliamme, joka johtaa sosiaaliseen koheesioon. Meidän on lakattava asettamasta vastakkain investointeja ja velkaa ja pitäydyttävä sen sijaan siinä, mihin olemme sitoutuneet.
<SPEAKER ID="54" LANGUAGE="FR" NAME="Goebbels (PSE )." AFFILIATION="">
<P>
    Arvoisa puhemies, Lissabonin strategia on edelleen johdonmukaisin keino tehdä Euroopasta taloudellisen, sosiaalisen ja ympäristöllisen osaamisen keskus. Ei kuitenkaan riitä, että Eurooppa julistaa kunnianhimoisia tavoitteitaan; sen on myös varustauduttava siten, että tavoitteet voidaan saavuttaa. Talousarvion ankaruus ei ole tällainen keino, vaikka vakaus onkin tavoite, johon on ehdottomasti pyrittävä. Kaiken kaikkiaan julkisten menojen tasapaino olisi helpoimmin saavutettavissa, jos Euroopan talous alkaisi taas kasvaa.
<P>
Oikeisto saarnaa meille tiukkuudesta ja väittää puolustavansa tulevia sukupolvia meidän sukupolvemme synnyttämää taakkaa vastaan. Mitä tulevat sukupolvet kuitenkaan sanoisivat, jos jätämme niille maailman, jolle valtava eriarvoisuus on luonteenomaista ja jossa turvattomuus ja työttömyys marginalisoi yhä suuremman osan väestöstä? Meille ylistetään Yhdysvaltojen joustavuutta. Yhdysvaltojen työttömyysaste on tällä hetkellä kuitenkin noin kuusi prosenttia kaikista aktiivisista työnhakijoista. Tämä aktiivisen työnhaun käsite on merkittävä, sillä sen turvin on voitu poistaa viisi miljoonaa amerikkalaista työttömyystilastoista presidentti Bushin virkakaudella. Lisäksi vapauden patsaan kotimaassa 2,2 miljoonaa työikäistä aikuista on vankiloissa. Selvästikään amerikkalainen sosiaalimalli ei ole suositeltava.
<P>
Toisaalta Euroopan olisi seurattava Yhdysvaltojen mallia tutkimuksen sekä julkisten ja yksityisten investointien alalla. Siinä missä eurooppalaiset näkevät riskit, kuten biotekniikan alalla, amerikkalaiset näkevät mahdollisuuden. Unionin investoidessa noin 700 miljoonaa euroa biotekniikan tutkimuksiin vuosittain Yhdysvallat investoi kansallisiin terveysinstituutteihinsa 25 miljardia dollaria vuosittain. Eurooppa on asettanut tavoitteekseen osoittaa kolme prosenttia BKT:staan tutkimukseen. Missä rahat ovat? Samaan aikaan 400 000 eurooppalaista tutkijaa työskentelee Yhdysvalloissa. Suuret eurooppalaiset yritykset, kuten Nokia, investoivat tutkimukseensa enemmän Yhdysvalloissa kuin Euroopassa. Sama pätee myös infrastruktuuri-investointeihin. Euroopan unioni on juuri laatinut 62 miljardin euron suunnitelman Euroopan laajuisten verkkojen kehittämiseksi vuoteen 2010 mennessä. Samaan aikaan Yhdysvaltojen senaatti käsittelee 318 miljardin dollarin hanketta pelkästään moottoritieverkoston parantamiseksi kuuden vuoden aikana sen jälkeen kun edustajainhuone oli alun perin vaatinut 375 miljardin dollarin määrärahoja.
<P>
Kun meille saarnataan Yhdysvaltojen kilpailukyvystä, meidän on tarkasteltava tosiseikkoja tilastojen takana. Euroopasta ei tule maailman kilpailukykyisintä taloutta, jos sen sosiaalinen malli hylätään tai luovutaan korkealaatuisista yleishyödyllisistä palveluista. Euroopan on investoitava yhä enemmän inhimilliseen pääomaan, tutkimukseen ja fyysiseen infrastruktuuriin. Arvoisa neuvoston puheenjohtaja, seuraavan huippukokouksen on oltava Euroopan kevään suunnannäyttäjä. 
<SPEAKER ID="55" LANGUAGE="DA" NAME="Riis-Jørgensen (ELDR )." AFFILIATION="">
<P>
    Arvoisa puhemies, kevään huippukokouksiin on valitettavasti aina sisältynyt enemmän sanoja kuin tekoja. Siinä mielessä tuloksia ei ole odotettavissa. Tämän vuoksi puheenjohtajavaltio Irlantia on kehotettava toimimaan oman aloitteensa mukaisesti, jotta tällä kertaa saisimme muutakin kuin sanoja.
<P>
Berliinin huippukokoukseksi kutsutussa liittokansleri Schröderin, pääministeri Blairin ja presidentti Chiracin tapaamisessa nämä kolme herraa ehdottivat, että perustetaan uusi komission varapuheenjohtajan virka, jota kansanomaisesti kutsutaan superkomissaarin viraksi ja jonka vastuualaan kuuluisi kaikkien EU:n taloudellisten uudistusten koordinoiminen.
<P>
Talousuudistuksiin on luonnollisesti kiinnitettävä enemmän huomiota, mutta minua huolestuttaa, kun nämä kolme tenoria puhuvat Euroopan välttämättömästä teollisesta kehityksestä. Toivottavasti kyse ei ole entistä löyhemmästä suhtautumisesta sekä valtiontukia koskeviin sääntöihin että kilpailupolitiikkaan yleensä. Tämä on viimeinen asia, jota Eurooppa tarvitsee. Näin siirrettäisiin huomio siitä, mitä on tehtävä erityisesti monien jäsenvaltioiden todellisten rakenneuudistusten eteen, sekä tutkimukseen ja koulutukseen ohjattavista investoinneista. Viimeksi mainitut olisivat rahoitettavissa kipeästi tarvittujen maatalouspolitiikan uudistusten toteuttamisella. Rakenneuudistuksissa on kyse yhä lisääntyvän verotuksen suuntauksen pysäyttämisestä, joustavien työmarkkinoiden takaamisesta sekä julkisten menojen kasvun säilyttämisestä kestävällä tasolla.
<P>
Meidän ei pidä ehdottaa tanskalaisen oppositiojohtaja Mogens Lykketoftin tavoin sakon määräämistä yrityksille aina kun ne irtisanovat yli viisikymmenvuotiaan työntekijän. Tämä estäisi iäkkäämmän henkilöstön työhönoton, tekisi työmarkkinoista joustamattomat ja aiheuttaisi työpaikkojen menetyksiä. Se ei ole mikään ratkaisu.
<P>
Euroopan liberaali- ja demokraattipuolueen ryhmä kannattaa Randzio-Plathin ja Bigliardon mietintöjä sellaisina kuin ne on valiokunnassa hyväksytty, mutta ei niihin esitettyjä tarkistuksia. 
<SPEAKER ID="56" LANGUAGE="FR" NAME="Herzog (GUE/NGL )." AFFILIATION="">
<P>
    Arvoisa puhemies, vuolaat sanavirrat, etten sanoisi sanahelinä, suurista suuntaviivoista eivät enää peitä sitä tosiseikkaa, että Lissabonin prosessi on pysähtynyt eikä Euroopan unionilla ole talouspolitiikkaa. Itse asiassa kyse on ongelmasta, joka on toistunut talous- ja rahaliiton syntymästä asti kaikista esitetyistä ehdotuksista huolimatta.
<P>
Kyse on tietysti myös hallinnosta. Blair, Chirac ja Schröder ehdottavat superministeriä. Miksipä ei? Mitä hyötyä on kuitenkaan ministeristä, jos kukaan ei osaa ratkaista taustalla piilevää ongelmaa? Mielenkiintoisempi on Randzio-Plathin mietinnössä esitetty huomautus, jonka mukaan hallinto kärsii demokratiavajeesta. Esittelijä kehottaa käymään jokaisessa valtiossa ja jokaisessa kansallisessa parlamentissa keskusteluja, joihin koko yhteiskunnan olisi voitava osallistua ennen neuvoston keväällä pidettävää kokousta. Voin kuitenkin kertoa teille, että parlamentti esitti tällaisen ehdotuksen jo vuonna 1996, sen jälkeen kun olin esitellyt mietintöni kansalaisten osallistumisesta unionin toimielinjärjestelmään, mutta ehdotusta ei koskaan pantu täytäntöön, eikä parlamentti ole jatkanut asian käsittelyä.
<P>
Pohjimmiltaan rakenneuudistus on jonkinlainen taianomainen kaava. Uudistukset ovat välttämättömiä, mutta selvästikin tärkeintä on niiden suunta ja sisältö sekä tarve välttää ristiriitoja. Esimerkiksi työmarkkinoilla olennaista on myönteinen liikkuvuus, ja kuitenkin samaan aikaan jäsenvaltiot tekevät päätöksiä, joiden tarkoituksena on estää uusien jäsenvaltioiden työntekijöitä käyttämästä liikkumisvapauttaan Euroopan työmarkkinoilla. Euroopan unionin on tämän vuoksi kehitettävä enemmän kannustimia, erityisesti paljon kehutun inhimillisen pääoman kehittämiseksi. Tämä edellyttää epäilemättä sellaisten suurien resurssien käyttöönottoa, joita emme tällä hetkellä hyödynnä.
<P>
Puhutaan teollisuuspolitiikasta, mutta sitä ei ole harjoitettu asianmukaisesti Maastrichtin sopimuksen jälkeen. Mitä tulee rahoitukseen, on osoitettu, että yleishyödyllisiä investointeja ei tehdä, jos yhteisön varat eivät kasva. Minun on myös korostettava, että Lissabonin tavoitteiden laatijat ehdottivat myös, että ensisijaisiin hankkeisiin ohjattuihin julkisiin varoihin ei sovelleta vakaussopimuksen kurinalaisuusvaatimusta. Tässä ei kuitenkaan ole kaikki. Kaikki tietävät, että suuria määriä rahaa virtaa osakeinvestointeihin ja rakenneuudistuksiin, mutta ei teollisiin investointeihin. Perustavaa laatua oleva ongelma onkin se, että luottolaitokset, verojärjestelmä ja säästösäännöt eivät tarjoa kannustimia teollisiin investointeihin. Kun dollarin heikkeneminen haittaa taloutemme elpymistä, ei todellakaan ole riittävää, että keskuspankki toteuttaa yleisen korkokannan leikkauksen ja aiheuttaa näin likviditeettikuilun syvenemisen vaaran – nyt tarvitaan Lissabonin tavoitteisiin perustuvaa todellista erilaisiin luottoehtoihin perustuvaa politiikkaa. 
<SPEAKER ID="57" LANGUAGE="EN" NAME="Evans, Jillian (Verts/ALE )." AFFILIATION="">
<P>
    Arvoisa puhemies, kevään huippukokouksen on oltava mahdollisuus Lissabonin esityslistan uudelleenarvioimiseen siten, että korostetaan enemmän kestävän kehityksen ympäristöllisiä ja sosiaalisia näkökohtia. Me emme voi vain keksittyä kilpailuun ja vapaaseen markkinatalouteen, jos haluamme luoda toivomamme Euroopan. Tästä sovittiin Lissabonissa ja Kööpenhaminassa, mutta sopimusta ei ole noudatettu.
<P>
Viime viikolla toteutunut Yhdistyneen kuningaskunnan, Ranskan ja Saksan niin kutsuttu kolmen suuren tapaaminen osoitti, että huolimatta puheenjohtajavaltio Irlannin johtajuudesta ja siitä, että useita pieniä valtioita liittyy Euroopan unioniin toukokuussa – ja niistä puolet ovat vaalipiiriäni Walesia pienempiä – suuret jäsenvaltiot haluavat edelleen sanella esityslistan. Ne keskittyvät talousuudistuksiin ja joustoon laadukkaiden työpaikkojen, paremman palkan ja parempien työolojen, hoivatarpeen vaatiman suuremman huomion, resurssien kestävän käytön ja kaikki huomioon ottavan yhteiskunnan kustannuksella. Nämä seikat on katsottava ensisijaisiksi kevään huippukokouksessa, jos haluamme saavuttaa kestävyyden ja laadun Euroopassa tulevaisuudessa. 
<SPEAKER ID="58" LANGUAGE="EN" NAME="Crowley (UEN )." AFFILIATION="">
<P>
    Arvoisa puhemies, minäkin haluan kiittää molempia esittelijöitä heidän työstään tämän merkittävän asian parissa.
<P>
Yksi vaikeimmista asioista, joista yksikään hallitus tai eurooppalainen toimielin joutuu selviytymään, on maailmantalouden hyvin nopeasti tapahtuva muutos . Meidän on varmistettava, että toimitapamme ovat riittävän joustavia vastaamaan nopeasti näihin ongelmiin ja huoliin.
<P>
Monien viime vuosien aikana, erityisesti vakaus- ja kasvusopimuksen vuonna 1996 tapahtuneen käyttöönoton jälkeen, olemme saaneet kokea, että ankaralla verohallinnolla, vastauksella vaihtuviin valuuttaeroihin ja investoimalla – keskeisin inhimillisin termein sanottuna – koulutukseen, infrastruktuuriin, kehitykseen ja vastaavaan, voimme vastata ilmeneviin muutoksiin ja vaikeuksiin.
<P>
Olen iloinen siitä, että puheenjohtajavaltio Irlanti on korostanut Lissabonin esityslistan täytäntöönpanon jatkamisen merkitystä, ja toivon, että seuraavassa sosiaalisessa huippukokouksessa ja maaliskuun huippukokouksessa nämä ajatukset välitetään jokaiselle jäsenvaltiolle ja että ne kaikki ryhtyvät edistämään niitä ja luopuvat vanhasta verojen korottamisen ideologiasta. Se ei ole pelkästään epäonnistunutta politiikkaa; on myös osoittautunut, että Euroopan unionin korkeimman verotuksen valtiot ovat selviytyneet huonoimmin muuttuvassa ilmastossa. 
<SPEAKER ID="59" LANGUAGE="NL" NAME="Blokland (EDD )." AFFILIATION="">
<P>
   – Arvoisa puhemies, viiden vuoden, kymmenen kuukauden ja neljän päivän kuluttua olemme vuodessa 2010, jolloin Lissabonissa tehdyn sopimuksen mukaan Euroopan unionin olisi oltava maailman kilpailukykyisin ja dynaamisin osaamistalous. Meillä on siis vähän aikaa saavuttaa kunnianhimoinen tavoite, josta tähän mennessä on puhuttu paljon, mutta juuri muuta ei olekaan tapahtunut. Luettuani kollegojen mietinnöt talouden tämänhetkisestä tilanteesta, on tähän lyhyeen ajanjaksoon syytä suhtautua huolestuneesti.
<P>
Tässä yhteiskeskustelussa käsittelemme kahta mietintöä, jotka koskevat talouspolitiikkaa ja julkista taloutta talous- ja rahaliitossa sekä kevään huippukokouksesta annettavaa päätöslauselmaa. Mietinnöissä keskitytään tähän mennessä toteutuneeseen ja siihen, mikä ei vielä suju hyvin, kun taas huippukokouksesta annettavassa päätöslauselmassa esitetään odotuksia ja toiveita.
<P>
Tällä hetkellä nämä odotukset ovat ennen kaikkea sopimuspapereita. Talouskasvu on vaatimatonta; jäsenvaltioilla on budjettivaikeuksia ja Yhdysvaltojen talous kasvaa tällä hetkellä nopeammin kuin Euroopan unionin talous. Olemme siis kaukana tilanteesta, jossa unioni olisi maailman kilpailukykyisin alue.
<P>
Voin kannattaa osittain Euroopan kansanpuolueen ryhmän (kristillisdemokraatit) ja Euroopan demokraattien sekä Euroopan liberaali- ja demokraattipuolueen esittämää päätöslauselmaluonnosta. Lissabonin prosessin tavoitteet on asetettu liian korkealle ja määritetty liian epäselvästi. Tämän vuoksi on hyvin tärkeää tehdä mukautuksia nyt.
<P>
Ensinnäkin tavoitteita olisi tarkasteltava uudelleen ja ne olisi määritettävä selkeämmin. Näin voisimme kenties laatia tavoitteita, jotka on mahdollista saavuttaa. Saavutettavissa olevat tavoitteet auttavat parlamenttia puhumaan painokkaammin prosessin edistymisestä.
<P>
Lisäksi mukautuksia on tehtävä ennen kaikkea Lissabonin sopimusten täytäntöönpanon osalta. Jos näin tehdään, me emme juutu keskusteluihin siitä, kuinka asioita voitaisiin parantaa, vaan se, mitä täällä sanotaan, voidaan myös toteuttaa käytännössä. 
<SPEAKER ID="60" LANGUAGE="FR" NAME="Berthu (NI )." AFFILIATION="">
<P>
    Arvoisa puhemies, Eurooppa-neuvoston kevään huippukokousta varten laaditut mietinnöt pakottavat meidät tekemään yleisen johtopäätöksen, jonka esitän lyhyesti. Lissabonissa vuonna 2000 pidetyssä huippukokouksessa neuvosto esitti, että Euroopan unionista olisi tultava maailman kilpailukykyisin talous vuoteen 2010 mennessä. Todellisuudessa olemme taantuneet joka suhteessa siitä alkaen, sillä seurauksella, että olemme nyt entistä kauempana tavoitteesta. Kaikki indikaattorit ovat laskeneet punaiselle – voisin lisätä, että varsinkin euroalueella. Voin kuvata tätä joillakin esimerkeillä: kasvu on hidastunut 0,4 prosenttiin vuonna 2003, työttömyys lisääntyy, tuottavuus on heikompaa kuin Yhdysvalloissa, julkiset ja yksityiset investoinnit vähenevät, julkisen talouden rahoitusasema heikkenee ja rakenneuudistusten todellisesta elpymisestä ei ole selkeitä merkkejä.
<P>
Mitä ehdotuksia meille esitetään tässä tilanteessa – rehellisesti sanottuna katastrofaalisessa tilanteessa? Meille ehdotetaan, että meidän olisi entistä päättäväisemmin noudatettava nykyistä politiikkaa, jonka tarkoituksena on ensisijaisesti sisämarkkinoiden eheyttäminen, tutkimuksen ja innovaatioiden tukeminen sekä inhimilliseen pääomaan investoiminen ensisijaisena tavoitteena. Nämä ovat kaikki hyvin ihailtavia tavoitteita, mutta ne eivät itse asiassa ratkaise mitään, sillä ne eivät pureudu ongelman ytimeen. Euroalueen suuret valtiot ovat sairaita, mutta niiden paraneminen on pelkästään niiden omissa käsissä. Unioni voi luonnollisesti auttaa niitä, mutta vain vapauttamalla ja suojelemalla hyvinvoinnin tuottajia. Avainsanoja ovat vapauttaminen ja suojeleminen. Itse asiassa me kuitenkin toimimme päinvastoin. Vapauttavaa vaikutusta Euroopan tasolla ei ole, koska hyväksymme päivittäin uusia asetuksia, joilla sotkemme hallitukset ja yritykset entistä monimutkaisempiin ja kalliimpiin päätöksentekojärjestelmiin. Lisäämme päivittäin järjestelmän jäykkyyttä. Eilen kyseessä oli kahdentoista valtion rahapolitiikan standardointi, huomenna kyse on Euroopan perustuslaista, joka perusluonteeltaan on tarvitsemamme joustavan Euroopan vastainen. Otamme päivittäin käyttöön uusia veroja, ja komission seuraavien rahoitusnäkymien yhteydessä ehdottama Eurooppa-vero on viimeisin osoitus tästä suuntauksesta.
<P>
Samaan aikaan unioni ei suo taloudelleen riittävästi suojaa. Sen kilpailupolitiikassa ei oteta riittävällä tavalla huomioon pakottavaa tarvetta luoda suuria eurooppalaisia monialayrityksiä. Se myy pilkkahintaan yhteisön etuuskohtelua niin teollisuudessa kuin maataloudessakin. Nytkin se on myöntämässä eurooppalaisten viinien kuvauksen käyttöä yhteisön ulkopuolisille tuottajille. Kaiken lisäksi se on myös auliisti hyväksynyt sellaisen kouluttamattoman väestön maahanmuuton, joka ei vastaa taloutemme tarpeita ja joka rasittaa hyvinvointibudjettejamme. Lyhyesti sanottuna toimimme aivan toisin kuin pitäisi. Arvoisa puhemies, meidän ei pidä yllättyä niittäessämme sitä mitä olemme kylväneet. 
<SPEAKER ID="61" LANGUAGE="IT" NAME="Andria (PPE-DE )." AFFILIATION="on kyllä">
<P>
    Arvoisa puhemies, ensinnäkin haluaisin hieman selventää jäsen Abitbolin puheenvuoroa: Berlusconi ei ole koskaan sanonut euron tukkivan talouttamme, mutta hän sanonut jotain muuta, nimittäin että euron käyttöönotto on johtanut keinotteluun, joka on lopullisesti poistettava.
<P>
Voin näin ollen vakuuttaa, että Italia kannattaa vankasti ja varauksetta Euroopan yhtenäisyyttä, ja – minun mielestäni – yhtenäisvaluutasta on Euroopan taloudelle hyötyä tulevaisuudessa.
<P>
Tämän johdannon jälkeen haluan onnitella jäsen Bigliardoa hänen esittelemästään mietinnöstä, joka on syvällinen analyysi Euroopan taloudellisesta tilanteesta sekä pyrkimys tulkita vakaus- ja kasvusopimusta uudella tavalla tarkastelemalla huolellisesti Euroopan unionin julkista taloutta. Vuonna 2002 alkanut talouden elpyminen osoittautui lyhytaikaiseksi, eikä se missään nimessä käynnistänyt riittävän voimakasta suuntausta kohti talouskasvua. Muun muassa Euroopan unionin työttömyys on lisääntynyt ja julkinen talous heikentynyt asteittain. Samaan aikaan vahva euro on luonut ongelmia viennissä ja hitaasti laskeva inflaatio on saanut kulutuksen pysähtymään. Näiden ongelmien tarkastelun perusteella meidän onkin nyt kysyttävä itseltämme, onko vakaus- ja kasvusopimuksen ankaruus kenties vaikuttanut kielteisesti tuottavuuden kasvuun ja työllisyyden lisääntymiseen. Työmarkkinoiden joustavuuden parantamiseksi meidän on varmasti poistettava jäljelle jääneitä esteitä, hyväksyttävä ammatillisen pätevyyden tunnustaminen ja luotava tuottavuuteen liittyviä yrityskannustimia. On myös vauhditettava tuotantoprosessien nykyaikaistamisohjelmia, ja on olennaisen tärkeää, että investointeja suunnataan lisää tutkimukseen ja kehittämiseen.
<P>
Hyväksymme näin ollen täysin tavoitteen, jonka mukaan vuosikymmenen loppuun mennessä tutkimus- ja kehittämismenojen on oltava kolme prosenttia BKT:sta. Kuten neuvosto Barcelonassa sopi, kaksi kolmasosaa on suunnattava yksityiselle sektorille pienten ja keskisuurten yritysten palkitsemiseksi näihin prosesseihin osallistumisesta. Olemme tyytyväisiä, jos näitä menoja ei ainakaan sisällytetä tulevaisuudessa talousarvion alijäämää tasapainottaviin kokonaismenoihin, joiden on pysyttävä alle kolmessa prosentissa BKT:sta. Tietyn alan talouskasvu riippuu suurelta osin suunnitelluista ja toteutuneista investoinneista ja asetetuista tavoitteista. Kauttakuljetusliikennekäytäviä sekä tavaroiden ja matkustajien liikenneverkkoja on varmasti tarkasteltava entistä huolellisemmin. Verkkoja luodessa ja kehitettäessä meidän on huolehdittava pääteiden loppuunsaattamisesta ja nykyisten pullonkaulojen poistamisesta erityisesti rajat ylittävillä alueilla kehittämällä yhteyksiä ja strategisia yhteyksiä.
<P>
Lisäksi on muistettava, että perustettaessa infrastruktuureja suoria yhteyksiä varten on otettava huomioon sekä Euroopan keskeiset alueet että yhteisön reuna-alueet. Näin voidaan tehokkaasti taata henkilöiden ja tavaroiden aidosti vapaa liikkuvuus Euroopan alueella ja tehdään tietä strategisille yhteyksille Välimeren alueen valtioiden ja itäisten Euroopan valtioiden välille. Näin laajat hankkeet edellyttävät luonnollisesti merkittäviä taloudellisia investointeja, jotka eivät saa olla ristiriidassa nykyisen vakaus- ja kasvusopimuksen tiukkojen määräysten kanssa. Sopimusta on näin ollen luettava ja tulkittava joustavammalla tavalla, mutta se on myös nähtävä Euroopan vakauden takeena. Sopimuksen olemassaolo, joka turvattiin Italian puheenjohtajuuskaudella tehtyjen järkevien ja viisaiden valintojen avulla, on suojattava ja vahvistettava, mutta meillä on oltava objektiivisempi näkemys Euroopan taloudellisesta kehyksestä.
<SPEAKER ID="62" LANGUAGE="EN" NAME="De Rossa (PSE )." AFFILIATION="">
<P>
    Arvoisa puhemies, Euroopan unioni on muutoksen pyörteessä: laajentuminen toteutuu muutaman viikon kuluttua, uudesta perustuslaista neuvotellaan, odotettavissa on – toivottavasti – laajojen taloudellisten suuntaviivojen, vakaus- ja kasvusopimuksen sekä rakennerahastojen soveltamisen mahdollinen uudistus. Tämä kaikki tapahtuu maailmassa, jossa muun muassa kansainvälinen kauppa ja turvallisuusasiat ovat mullin mallin. Kysymys kuuluukin: olemmeko valmiit vastaamaan kaikkiin näihin haasteisiin. Minusta enteet eivät ole tältä osin hyviä.
<P>
Mitä tulee laajentumiseen, näemme jo, että lähes kaikki maat pyrkivät paniikissa suojaamaan työmarkkinoitaan. Olemme tilanteessa, jossa kaikkein vauraimmat jäsenvaltiot sanovat: "ei enää penniäkään." Olemme tilanteessa, jossa itse itsensä valinnut direktoraatti päättää, että Euroopan kannalta parasta on talousasioista vastaavan superkomissaarin viran perustaminen. Hienoa! Ei minulla ole mitään sitä vastaan, mutta missä viipyy ehdotus osallisuutta edistävästä, yhtenäisestä ja kestävästä eurooppalaisesta yhteiskunnasta vastaavan superkomissaarin viran perustamisesta? On hienoa, että talousasioista huolehditaan, ne ovat tärkeitä asioita yhtenäismarkkinoiden kehittämisen kannalta, mutta osallisuutta edistävän ja kestävän eurooppalaisen yhteiskunnan luomisen kannalta näkökulma on kovin kapea. Olemme huolissamme siitä, että meillä on paljon ehdotuksia, joista monet ovat erittäin hyviä, mutta todellista yhteistä hallintoa Euroopan unionilla ei ole. Pelkään pahoin, ettemme me sellaista tällä kaudella saakaan.
<P>
Elämme ajanjaksoa, jonka aikana saamme muutaman kuukauden kuluttua uuden parlamentin ja uuden komission: toimielimiä kohtaavat kaikki nämä haasteet ja me tunnumme edelleen juuttuneen keskustelemaan kilpailukyvystä – en kiellä sen merkitystä, mutta se on vain mitalin toinen puoli.
<P>
Sosiaalinen osallisuus ja sosiaalinen koheesio on asetettava sosiaalista suojelua koskevan politiikkamme tavoitteeksi, kun puhumme alan uudistuksista Lissabonin prosessissa. Meidän on kuitenkin varmistettava, että kun vakaus- ja kasvusopimusta uudistetaan – ja sitä täytyy uudistaa – koulutukseen investoivia valtioita ei rangaista sen tuloksena. Meidän on elvytettävä Lissabonin prosessia huolehtimalla siitä, että vakaus- ja kasvusopimus todella saa aikaan kasvua ja vakautta, ja paras tapa varmistaa tämä on taata kannustimet sellaisille investoinneille, joilla edistetään taloutta: on investoitava hyvin koulutettuihin, tyytyväisiin työntekijöihin, joilla on hyvät työpaikat ja jotka huolehtivat tarvitsemastamme tuottavuudesta. 
<SPEAKER ID="63" LANGUAGE="NL" NAME="Plooij-van Gorsel (ELDR )." AFFILIATION="">
<P>
   – Arvoisa puhemies, arvoisa neuvoston puheenjohtaja, arvoisat komission jäsenet, hyvät parlamentin jäsenet, ensi kuussa pidettävän kevään huippukokouksen aikaan on kulunut täsmälleen neljä vuotta siitä, kun kunnianhimoiset Euroopan talouden tavoitteet vahvistettiin ja otettiin myönteisesti vastaan Lissabonissa. Valitettavasti näiden neljän viime vuoden aikana tavoitteiden saavuttamisessa ei ole edistytty riittävästi. On täysin selvää, mikä on ongelmana: jäsenvaltiot eivät toimi riittävän aktiivisesti ja ennakoivasti Euroopan talouden kilpailukyvyn ja dynaamisuuden lisäämiseksi.
<P>
Kevään huippukokousta silmällä pitäen presidentti Chirac, liittokansleri Schröder ja pääministeri Blair kokoontuivat yhteen vireyttääkseen Euroopan hanketta, tai ainakin niin meille kerrottiin. Tällaiset tapaamiset harvoin hyödyttävät Euroopan taloutta. Loppujen lopuksi niissä etsitään pelkästään maiden omiin kansallisiin etuihin perustuva yhteinen nimittäjä, joka muun Euroopan on hyväksyttävä.
<P>
Euroopan talouskehitys on tällä hetkellä pysähdyksissä Saksan ja Ranskan työmarkkinoiden puutteellisen toimivuuden vuoksi. Eivätkö itse asiassa juuri Ranska ja Saksa sälyttäneet niskoillemme maatalousmäärärahoja koskevat sopimukset, joiden seurauksena Euroopan unionin talousarvio kasvaa nyt suunnattomasti laajentumisen vuoksi? Kukahan sitten maksaa laskun? Ei ainakaan Yhdistynyt kuningaskunta, sillä se pitää tiukasti kiinni hyvityksistään. Euroopan liberaali- ja demokraattipuolueen ryhmä katsoo, että raskaimmat taakat olisi sälytettävä vahvimmille hartioille mutta kaikkien olisi osallistuttava niiden kantamiseen.
<P>
Kannustamme tällä päätöslauselmalla jäsenvaltioita tekemään töitä Lissabonin tavoitteiden eteen ja pitämään taloutensa terveinä. Euroopan parlamentin ei pidä kuitenkaan sälyttää teollisuudelle tarpeettoman raskasta hallinnollista ja taloudellista taakkaa, kuten tapahtuu ehdotetussa Reach-kemikaalipolitiikassa. Kuitenkin ainoastaan jäsenvaltiot voivat varmistaa, että Eurooppa pysyy maailmanlaajuisesti kilpailukykyisenä. Tämän vuoksi on tärkeää, että vakaussopimuksen noudattamisesta pidetään kiinni ja että jokainen valtio pitää talousarvionsa kurissa. Ainoastaan tällä tavalla voidaan lisätä vaurautta ja työllisyyttä, joita kansa kipeästi tarvitsee. 
<SPEAKER ID="64" LANGUAGE="SV" NAME="Schmid, Herman (GUE/NGL )." AFFILIATION="">
<P>
    Arvoisa puhemies, on mielenkiintoista kuunnella tätä keskustelua, koska parlamentti on epätavallisen yhtä mieltä Euroopan talouden tilanteesta. Lähes jokaisessa puheenvuorossa mainitaan ainakin hidas talouskasvu, sijoitusten väheneminen, työttömyyden lisääntyminen sekä pääoman ja korkeasti koulutetun työvoiman katoaminen. Äänensävy on muuttunut melkoisesti siitä, mitä se oli kolme–neljä vuotta sitten, jolloin oltiin paljon optimistisempia.
<P>
Näihin ongelmiin on mielestäni suhtauduttava hyvin vakavasti. Itse olen sitä mieltä, että tarvitaan pitkän aikavälin kasvupolitiikkaa, jossa korostetaan infrastruktuuria, ympäristöä, teknistä kehitystä, inhimillisen pääoman kehittämistä ja muita vastaavia asioita, joita monet puhujat ovat käsitelleet.
<P>
Kyse on siitä, mitkä ennakkoedellytykset ovat tärkeimpiä. Vastuu tästä uudesta politiikasta on mielestäni oltava jäsenvaltioilla. Olen saanut sen käsityksen, ettei EU:lla ole poliittista vahvuutta, yhtenäisyyttä eikä taloudellisia mahdollisuuksia, joita tarvitaan tällaisen politiikan noudattamiseen ja Euroopan kehityksen palauttamiseen oikeille raiteille. Jäsenvaltioiden on laadittava kansallisessa politiikassaan kasvupaketti, joka perustuu laajamittaiseen julkisen ja yksityisen sektorin väliseen yhteistyöhön. Kotimaassani Ruotsissa voimakkaimmat kasvukaudet ovat yleensä olleet seurausta kansallisista hankkeista, joissa kaupan ja teollisuuden tukemien julkisten toimien avulla on onnistuttu luomaan erityisen suotuisia vaikutuksia. Haluan erityisesti korostaa, että on tärkeää ja tähdellistä, että julkinen sektori toimii aktiivisesti näissä yhteyksissä. Aktiivinne toiminta on tärkeää paitsi työllisyyden kannalta myös siksi, että se kuluttaa paljon resursseja. 
<SPEAKER ID="65" LANGUAGE="DE" NAME="Langen (PPE-DE )." AFFILIATION="(Suosionosoituksia)">
<P>
   – Arvoisa puhemies, Euroopan unioni on vaikeassa tilanteessa; rahapolitiikkamme on keskitetty ja siitä vastaa Euroopan keskuspankki, mutta finanssi- ja talouspolitiikka on hajautettu. Yhdysside, jonka ansiosta tämä kaikki toimii ja jonka avulla voimme kehittää sisämarkkinoita, on vakaus- ja kasvusopimus. Haluankin nyt kehottaa täällä kaikkia, myös euroalueen kahta suurinta maata Saksaa ja Ranskaa, noudattamaan sitä. Tuemme näin ollen komissiota Euroopan yhteisöjen tuomioistuimessa käsiteltävänä olevassa asiassa, jossa komissio pyrkii estämään vakaus- ja kasvusopimuksen sitovuuden heikentämisen.
<P>
Se ei kuitenkaan yksistään riitä; Lissabonin tavoitteen saavuttaminen on paitsi jäsenvaltioiden myös komission ja parlamentin tehtävä. Jäsenvaltioiden tehtävänä on toteuttaa tarvittavat uudistukset työmarkkinoilla, sosiaalialalla ja veropolitiikassa, jotta alueiden houkuttelevuutta voidaan lisätä ja jotta tulevaisuuteen suuntautuneita teollisuudenaloja voidaan edistää. Tämä on kaikkien jäsenvaltioiden tehtävä, emmekä voi vapauttaa niitä tästä vastuusta. Komission tehtävänä on ottaa käyttöön asianmukainen teollisuuspolitiikka, jonka laatimisen olemme viime vuosina laiminlyöneet samalla, kun olemme edistäneet palvelualaa ja täydentäneet vähitellen Euroopan sisämarkkinoita. Kuluttajasuoja ja ympäristönsuojelu ovat jälleen kerran etusijalla. Jos haluamme ottaa oman paikkamme tässä maailmassa, meidän on edistyttävä tällä alalla.
<P>
Pyydän komissiota harkitsemaan vakavasti kolmen–neljän vuoden moratoriota ympäristö- ja kuluttajalainsäädännölle. Ainoastaan siten voimme todella saavuttaa Lissabonin tavoitteet, sillä tähän asti olemme vain valmistelleet niitä koskevien toimien aloittamista emmekä tosiasiassa ole edenneet ollenkaan. Ainoastaan tällaisella moratoriolla, josta määrää Euroopan unioni, joka on joka tapauksessa johtavassa asemassa maailmassa ympäristön ja työntekijöiden suojelussa sekä sosiaalialalla, voimme muodostaa sen, mitä Lissabonissa halusimme, eli maailman kilpailukykyisimmän alueen.
<SPEAKER ID="66" LANGUAGE="DE" NAME="Linkohr (PSE )." AFFILIATION="">
<P>
   – Arvoisa puhemies, minulla on suuri kiusaus aloittaa väittely moratorioista jäsen Langenin kanssa, sillä vastustin moratorioita biotekniikan alalla ja vastustaisin moratoriota tässäkin tapauksessa. Haluaisin kuitenkin mieluummin keskittyä tutkimukseen, sillä me tarvitsemme tutkimuspolitiikkaa, jotta Euroopan talous voi olla kilpailukykyinen. Hämmästyttävää on, että olemme kaikki samaa mieltä tästä alasta, mutta erityisesti jäsenvaltioissa alalla on kuitenkin tehty viime vuosina supistuksia. Silmiinpistävintä on, että tutkijat osoittavat Ranskassa kaduilla mieltään – ensimmäistä kertaa koskaan Euroopassa – ja myös heidän kollegansa muualla ovat täysin valmiita tekemään samoin. Näin ollen myös tutkijat selvästikin osoittavat mieltään, eivät pelkästään maanviljelijät. Tämä on mielestäni mielenkiintoista mutta myös valitettavaa, koska tämä osoittaa melko selvästi sen, miten valtioiden ja hallitusten päämiesten mahtipontiset lausunnot ovat ristiriidassa niiden toteuttamien koruttomien toimien kanssa.
<P>
Valtiovarainministerit kertoivat meille aivan äskettäin, ettei rahaa ole. Kysymys on kuitenkin siitä, että emmekö voi tehdä tutkimusta sen vuoksi, ettei meillä ole rahaa, vai eikö meillä ole rahaa sen vuoksi, ettemme tee tutkimusta. Mainitsen esimerkkinä vain yhden maan, Suomen, joka on selkeä osoitus siitä, että myös vaikeina aikoina on mahdollista sijoittaa onnistuneesti tulevaisuuteen. Tänään Suomea pidetään edelleenkin Euroopan unionin menestyksekkäimpänä valtiona, eikä se ole edes ollut kovin pitkään jäsenvaltio. Tämä merkitsee, että Suomi on saavuttanut paljon, jopa ilman Euroopan unionia.
<P>
Haluan näin ollen kehottaa parlamenttia tukemaan jatkossakin vahvasti 3 prosentin suuruisia tutkimusmenoja sekä pienten ja keskisuurten yritysten innovaatiostrategian käyttöönottoa. Lopuksi kehotan parlamentin jäseniä osallistumaan Science Convention -tapahtumaan, joka meidän on tarkoitus järjestää Brysselissä huhtikuun alussa, jotta voidaan tehdä selväksi, että ainakin parlamentti tukee edelleen tätä strategiaa. 
<SPEAKER ID="67" LANGUAGE="PT" NAME="Figueiredo (GUE/NGL )." AFFILIATION="">
<P>
    Arvoisa puhemies, olen pahoillani siitä, että julkisesta taloudesta laaditussa mietinnössä vaaditaan kannustamaan komissiota, joka pyrkii määrätietoisesti noudattamaan vakaussopimuksen määräyksiä kirjaimellisesti. Näin sitoudutaan orjallisesti vallalla olevaan talousasioiden puhdasoppisuuteen, jossa laiminlyödään sitkeästi todellisuus.
<P>
Olen pahoillani siitä, ettei vakaussopimuksen seurauksia oteta huomioon ja ettemme keskustele täällä tänään kansalaisten kohtaamista taloudellisista ja sosiaalisista ongelmista. Olen pahoillani siitä, että talouspolitiikan päätavoitteena on julkisen talouden vakauttaminen ja hintavakaus talouden ja työllisyyden kasvun, elinolojen parantumisen ja ihmisten tarpeiden täyttämisen kustannuksella.
<P>
Portugali on esimerkki vakaussopimuksen orjallisesta täytäntöönpanijasta. Maa on syvällä lamassa, sen BKT on jopa yli prosentin suuruisessa laskussa ja maan työttömyys on EU:n korkeimpia, mikä vaarantaa EU:n taloudellisen lähentymisen ja lisäksi horjuttaa jo kolmantena vuotena peräkkäin nopean ja kestävän elpymisen perusedellytyksiä. Julkisen talouden vakauttamista ei pidä käyttää lyömäaseena julkisten palvelujen alasajossa, eikä sen pidä vaarantaa julkisia sijoituksia. Korkealaatuiset julkiset palvelut on taattava. Tätä politiikkaa ja vakaussopimusta on muutettava. Meidän on ensisijaisesti puhuttava kestävän kasvun ja työllisyyden sopimuksesta, jotta voimme vastata EU:n taloudellisiin ja sosiaalisiin ongelmiin. 
<SPEAKER ID="68" LANGUAGE="ES" NAME="García-Orcoyen Tormo (PPE-DE )." AFFILIATION="">
<P>
   – Arvoisa puhemies, minäkin haluaisin viitata ensiksi niihin tutkimuksen ja kehittämisen näkökohtiin, joiden avulla on mahdollista lisätä liiketoiminnan arvoa. Olen samaa mieltä jäsen Linkohrin kanssa siitä, että olisi hyödyllistä aloittaa keskustelu jäsen Langenin esityksestä. Valitettavasti se ei ole mahdollista.
<P>
Haluaisin esittää yhden esimerkin. Jos Eurooppa päättää lopulta tukea aktiivisesti puhtaan tekniikan käyttöä ja edistää sitä, tämän alan tutkimuksesta ja kehittämisestä tulee selvästikin Euroopan unionin työllisyyden ja sijoitusten lähde. Yksi suurimmista kansainvälisen yhteisön tällä hetkellä kohtaamista haasteista koskee Kioton pöytäkirjaa ja sen tavoitteiden saavuttamista. Se on aiheuttanut kiivasta keskustelua teollisuusmaailman ja hallintoelinten välillä. Mielestäni aiempaa puhtaamman tekniikan käytön lisääminen on ratkaisu juuri siksi, että siten edistettäisiin saastepäästöjen vähentämistä. On hyvin epätodennäköistä, että Euroopasta tulee toivomustemme mukaisesti kilpailukykyinen ja dynaaminen, ellemme investoi tällaiseen tekniikkaan.
<P>
Toinen ja viimeinen huomautukseni on seurausta ensimmäisestä. On erittäin tärkeää edistää paljon aktiivisemmin luonnonvarojen tehokasta käyttöä. Syynä tähän on yksinkertaisesti se, että on välttämätöntä purkaa talouskasvun ja luonnonvarojen käytön lisääntymisen sidonnaisuus, jotta kestävän kasvun jatkuminen voidaan varmistaa. Se on erittäin tärkeää myös tietoon pohjautuvan Euroopan luomiseksi. Tällaisesta Euroopasta tulisi maailmanjohtaja niin kilpailukyvyn kuin työllisyydenkin alalla. Tällaista Eurooppaa me kaikki tavoittelemme. 
<SPEAKER ID="69" LANGUAGE="DE" NAME="Lange (PSE )." AFFILIATION="(Suosionosoituksia)">
<P>
   – Arvoisa puhemies, hyvät kollegat, saan toisinaan sellaisen käsityksen, että jotkut ovat aivan vastikään pyyhkineet historian pölyt 1800-luvun teoriasta, jonka mukaan tarvitsee vain vapauttaa markkinavoimat,
<P>
ja sitten yhtäkkiä syntyy massoittain työpaikkoja. Pidän tätä ajattelutapaa täysin vääränä. Jos tarkastelemme lähemmin, millä aloilla talouskasvu ja työllisyys ovat lisääntyneet eniten viime vuosikymmeninä, havaitsemme, että kyse on täsmälleen niistä aloista, jotka jäsen Langen edellä luetteli ja jotka ovat siis kestävä kehitys ja ympäristönsuojelu. Katson, että investointeja juuri näille aloille on kannustettava aiempaa voimakkaammin erityisesti kaupunkien sosiaali- ja ympäristönäkökohtiin perustuvan uudistamisen ja liikenteen osalta. Myös tässä yhteydessä näyttää siltä, että suurimmat kasvumahdollisuudet liittyvät sosiaali- ja ympäristönäkökohtiin, ja näin ollen niillä on potentiaalisesti suurimmat vaikutukset työllisyyteen. Katson, että sääntelemättömillä markkinoilla on väistämättä kielteisiä ympäristövaikutuksia, mistä luonnollisesti seuraa, että näille aloille tehtävien investointien avulla voidaan turvata olemassaolomme ekologinen perusta.
<P>
Olemme mielestäni pysyneet uskollisina Lissabonin ja Kööpenhaminan päätöksille lähestymistavassamme ja pyrkimyksissämme löytää sellaisia kestäviä tuotantomenetelmiä Eurooppaan, jotka saavat aikaan olemassaolomme ekologiseen perustaan pohjautuvaa talouskasvua ja työllisyyttä. Olemme aikaisemmin laatineet joitakin tätä asiaa koskevia hyviä lähestymistapoja, ja meidän olisi jatkettava uskottavasti samansuuntaisia toimia. Katson, että menetämme kansainvälisen uskottavuutemme monilla aloilla, jos me nyt hylkäämme omat tavoitteemme ja sen, mistä sovimme Johannesburgissa ja Kiotossa. Meidän on pidettävä tiukasti kiinni tavoitteistamme ja jatkettava tämänsuuntaisia toimia. 
<SPEAKER ID="70" LANGUAGE="DE" NAME="Mann, Thomas (PPE-DE )." AFFILIATION="">
<P>
   – Arvoisa puhemies, haluaisin sanoa muutaman sanan kevään huippukokouksesta, jonka voimme odottaa selventävän asioita, ja Lissabonissa neljä vuotta sitten aloittamastamme kunnianhimoisesta prosessista. Talouskasvun huolestuttava hidastuminen monissa jäsenvaltioissa vaatii tehokkaampaa huomiota. Talous-, työllisyys- ja rakennepolitiikka on sovitettava paremmin yhteen, mutta niitä ei pidä kuitenkaan yrittää yhdenmukaistaa. Valtion byrokratian keventäminen, rahamarkkinoiden rakenteiden parantaminen ja sijoitusten lisääminen – mihin jäsenet ovat jo viitanneet – voivat edistää uusien kestävien työpaikkojen syntymistä, mutta ennen kaikkea elinikäisen oppimisen ja Euroopan koulutusmarkkinoinnin alan yhteensovittaminen on riittämätöntä. EU:ssa tehdyissä tutkimuksissa on käynyt ilmi, että aivan liian monet nuoret ovat huonosti koulutettuja. Heidän valmiuksiaan voidaan vahvistaa panostamalla inhimilliseen pääomaan, minkä vuoksi tähän asiaan onkin puututtava peruskouluissa, ammattikouluissa ja korkeakouluissa.
<P>
Myös työmarkkinaosapuolten välistä vuoropuhelua olisi lisättävä. Se on mielestäni keskeinen tekijä yhteiskuntamme muutoksen hallinnassa, ja on valitettavaa, että monissa jäsenvaltioissa sitä pidetään vähämerkityksisenä. EU:n laajentuminen seuraavina kuukausina merkitsee sitä, että meidän on vietävä johdonmukaisesti eteenpäin yhteisiä toimenpiteitä työllisyys- ja sosiaalipolitiikassa, jonka yksi onnistuneimmista osista oli ja on yhä Euroopan työllisyysstrategia. Haluan todeta lisäksi, että näiden alojen talousarviomenot ovat häviävän pienet verrattuna laajentumiseen osoitettuihin rakennevaroihin. Komission vaatimukset maksujen lisäämisestä ja siten nettomaksajien taakan lisäämisestä on näin ollen torjuttava. Tarvitsemme niin Euroopan unionissa kuin jäsenvaltioissakin jotain aivan muuta eli menoihin liittyvää rautaista kurinalaisuutta. Tämän vuoksi emme voi tukea tarkistusta, jossa sosialistit uskaltavat varoittaa kurinalaisista talousarvioista.
<P>
Lopuksi haluan sanoa, etteivät pyrkimykset höllentää vakaus- ja kasvusopimusta tai heikentää sitä käyttökelvottomaksi tule onnistumaan. Arvoisa komission jäsen Solbes Mira, tässä asiassa komissio on täysin oikeassa: niitä vastaan, jotka eivät noudata talousarviota, on nostettava kanne Euroopan yhteisöjen tuomioistuimessa. Tämä ansaitsee kaiken poliittisen tuen, sillä yrityksemme, niiden työntekijät ja johtajat tarvitsevat varmaa pitkän aikavälin vakautta. 
<SPEAKER ID="71" LANGUAGE="" NAME="" AFFILIATION="varapuhemies">
<SPEAKER ID="72" LANGUAGE="DE" NAME="Bullmann (PSE )." AFFILIATION="">
<P>
   – Arvoisa puhemies, Euroopan unionin taloudellisen tilanteen tarkastelun perusteella voimme päätellä, että edessämme olevalla huippukokouksella on kolme tehtävää. Ensinnäkin huippukokouksen on varmistettava, että investointeja lisätään. Toiseksi on varmistettava, että investointeja lisätään. Kolmanneksi on varmistettava, että rahat sijoitetaan aiempaa paremmin. Olemme Yhdysvaltoja jäljessä niin yksityisellä kuin julkisellakin sektorilla. Julkisella sektorilla olemme sitä jäljessä prosentin. En pysty millään ymmärtämään, miten parlamentin jäsenet voivat tässä talouden tilanteessa esittää meille kahta suositusta, joista toisen mukaan meidän olisi hoidettava kriisi päästämällä enemmän törkyä ilmaan; tämä muodostaa osan myös jäsen Langenin ehdotuksesta. Toisen suosituksen mukaan meidän on edelleen itsepäisesti tuhottava taloutta kurinpitotoimilla sen sijaan, että sille annettaisiin sen tarvitsemia yllykkeitä. Huonoja talouspolitiikan oppikirjoja on paljon, mutta en ole vielä löytänyt yhtään niin huonoa, jossa suositeltaisiin näitä toimintatapoja tällaisessa taloussuhdanteessa, jossa nyt olemme.
<P>
Asia on aivan toinen: nykytilanne vaatii, että ryhdymme jäsen De Rossan korostamiin toimiin ja sovellamme dynaamista lähestymistapaa, jolla pyritään saavuttamaan välttämätön tasapaino vakauden ja tehokkuuden välille. Odotan innolla, miten komissio aikoo reagoida iskulauseeseen "dynaaminen toiminta, vakauden ja tehokkuuden välinen tasapaino". Arvoisa komission jäsen Solbes, odotamme ehdotuksianne, ja toivon, että voimme käydä hedelmällistä keskustelua. 
<SPEAKER ID="73" LANGUAGE="NL" NAME="Pronk (PPE-DE )." AFFILIATION="">
<P>
   – Arvoisa puhemies, haluan aivan ensiksi kiittää lämpimästi neuvoston puheenjohtajaa Rochea neuvostolta tulleesta viestistä ja erityisesti siitä, mitä hän sanoi ikääntyvistä työntekijöistä. Uskon, että voisimme saavuttaa työllisyyttä koskevat Lissabonin tavoitteet, jos onnistuisimme luomaan paremmat työmarkkinat ikääntyville työntekijöille. Totesin tämän vuoksi hyvin pettyneenä, että komissio puhui ainoastaan ikääntyviä työntekijöitä koskevien rahoitusvälineiden lakkauttamisesta. Voisimme aivan yhtä hyvin evätä heiltä äänioikeuden. Se, mitä komissio sanoo, on täysin mahdotonta hyväksyä. Meidän on luotava työmarkkinat, jotka voivat tarjota laajoja mahdollisuuksia ja joiden ansiosta tällaiset järjestelyt eivät vastaisuudessa ole yhtä tarpeellisia kuin ne nyt ovat.
<P>
Toiseksi haluaisin käsitellä varsinaista lainsäädäntöä. Komissio oli oikeassa todetessaan, että sisämarkkinalainsäädäntö on otettava käyttöön nopeasti. Myös se on tietenkin laatinut omia ehdotuksiaan, vaikka väistämättä tulee mieleen, onko niillä juurikaan vaikutusta työllisyyteen. Pelkäänpä, ettei niillä aina ole. Olen huolissani myös siitä, että rahoituspalvelujen alalla on kiusauksena jäljitellä sitä, mitä luulemme Yhdysvalloissa tapahtuvan. Näin kävi myös yritysostoja koskevan direktiivin tapauksessa. Meidän olisi mielestäni huolellisesti pohdittava, miten tämä kaikki vaikuttaa työllisyyteen.
<P>
Lisäksi ovat tietenkin vielä ympäristökysymykset. On todellakin niin, että nykyisen ympäristölainsäädännön arvioimisessa ja uuden laatimisessa olisi kiinnitettävä paljon enemmän huomiota työllisyysvaikutuksiin kuin aikaisemmin. Tätä asiaa on helppo vähätellä, kuten jäsen Langen teki.
<P>
Lopuksi käsittelen tuottavuutta, jonka merkitystä mielestäni edelleenkin paljolti aliarvioidaan. Tuottavuus liittää kaiken yhteen. Jos lisäämme tuottavuutta, voimme tehdä enemmän ja saamme parempia työpaikkoja. Usein kuitenkin tämän parlamentin toinen puoli estää tuottavuuden parantamisen, koska se pitäytyy aivan liian laajalti vanhoissa ajatusmalleissa, joita on nykyisin hyvin vaikea ymmärtää. 
<SPEAKER ID="74" LANGUAGE="IT" NAME="Bodrato (PPE-DE )." AFFILIATION="">
<P>
    Arvoisa puhemies, tämänpäiväisen keskustelumme kohteena olevissa mietinnöissä ilmaistaan huoli Lissabonin tavoitteiden ja saavutettujen tulosten välisestä kuilusta. Neuvosto ja komissio yhtyvät näihin huoliin ja korostavat perustellusti, että on tärkeää vahvistaa tietoon pohjautuvaa taloutta koskeva strategia.
<P>
Katson kuitenkin, että Euroopan unionin rahoitusnäkymiä on tarkasteltava ja joihinkin kysymyksiin on vastattava kevään huippukokousta silmällä pitäen.
<P>
Ensimmäinen kysymys koskee keinoja, joilla saavutetaan tasapaino yhteisvaluutan muodossa ilmenevän vakauspolitiikan ja sen politiikan välille, jolla edistetään tutkimusta, pienten yritysten innovointia ja sijoituksia Euroopan laajuisiin verkkoihin, joiden ansiosta Euroopan alueet voivat yhdentyä.
<P>
Toinen kysymys koskee sitä, miten olisi puututtava markkinoiden maailmanlaajuistumiseen, joka on haaste jopa kaikkein uudenaikaisimmille yrityksille, joiden on kilpailtava Yhdysvaltojen ja Japanin – eli tutkimuksen kärkimaiden – kanssa, ja perinteisille yrityksille, joiden on kilpailtava Kiinan ja muiden sellaisten maiden kanssa, joissa on alhaiset työvoima-, sosiaali- ja ympäristökustannukset.
<P>
Kolmas kysymys koskee niiden kilpailukykytekijöiden kehittämistä, joiden avulla voidaan lisätä yhteisön osuutta perustutkimuksessa ja teollisuuspolitiikassa. Yhteisön sitoutuminen on mahdollista, jos rahoitusnäkymät ovat yhteensopivat EU:n laajentumisen tavoitteiden kanssa ja sen kasvun kanssa, joka liittyy yhä enemmän inhimilliseen pääomaan, tuotteiden laatuun ja entistä avoimemmilla markkinoilla toimivien yritysten kilpailukykyyn.
<P>
Uskon, että poliittisessa ongelmassa on itse asiassa kyse kyvystä toteuttaa ne rakenneuudistukset ja tehdä ne talousarviopäätökset, joita pidämme Euroopan tulevaisuuden kannalta tarpeellisina. 
<SPEAKER ID="75" LANGUAGE="DE" NAME="Konrad (PPE-DE )." AFFILIATION="">
<P>
   – Arvoisa puhemies, hyvät kollegat, keskustelemme vakaus- ja kasvusopimuksesta, ja meillä on mielestäni hyvä syy korostaa, että tarvitsemme tätä sopimusta tulevaisuutemme vuoksi. Niille, jotka rikkovat lakia Euroopan tasolla puuttumalla ministeripäätösten avulla komission menettelyihin, on tehtävä selväksi, että vakaus- ja kasvusopimuksen rikkominen johtaa euron vakauden heikentymiseen ja se puolestaan murentaa Euroopan kasvuperustan.
<P>
Niiden kuuden valtion laatima kirje, joiden julkinen talous on vakaa, kertoo tässä yhteydessä paljon, ja toivomukseni on, että kiinnitämme tähän asiaan jälleen huomiota myös vakaussopimusta silmällä pitäen. Tämän sopimuksen ja monen muunkin asian kohdalla pätee se, että jos lakia halutaan muuttaa, on sille saatava enemmistön tuki. Lakia ei kuitenkaan voida muuttaa rikkomalla sitä.
<P>
Toiseksi Euroopan keskuspankin vaatima rakenneuudistusprosessi olisi toteutettava kansallisella tasolla. Erityisesti Saksassa tällaisia uudistuksia on tehty riittämättömästi. Voimme nyt lukea, että Saksan keskimääräinen bruttokansantuote henkeä kohti on laskenut ja että Saksa on luettelossa neljänneksi viimeisenä, mikä sekin puhuu selvää kieltään. Tämä ei ainakaan osoita sosiaalidemokraattien tekevän hyvää työtä Saksan johdossa. Tämä voisi merkitä myös sitä, ettei komission jäsen Verheugen voi toimia "superkomissaarina" täällä Brysselissä pelkästään siksi, että hän on tämän puolueen jäsen.
<P>
Haluaisin lopuksi huomauttaa, ettei Lissabonin prosessi merkitse sitä, että suuren meno-ohjelman vuoksi rahaa olisi käytettävissä. Päinvastoin, säästöjä on tehtävä myös Euroopan tasolla, minkä vuoksi en ole samaa mieltä komission kanssa, kun se vaatii talousarvioon 50 prosentin lisäystä. Myös se aiheuttaisi kohtuuttoman taakan Euroopan unionin nettomaksajille. Monille parlamentin jäsenille tekisi hyvää vähän miettiä ja pohtia syvällisemmin. Vakautuminen tekisi mielestäni hyvää koko Euroopan unionille. 
<SPEAKER ID="76" LANGUAGE="EN" NAME="Villiers (PPE-DE )." AFFILIATION="">
<P>
    Arvoisa puhemies, käsitellessämme näihin mietintöihin sisältyvää Euroopan talouden kysymystä haluaisin korostaa, että on äärimmäisen tärkeää siirtyä Lissabonin ohjelmassa retoriikasta todellisuuteen. Edistystä on tapahtunut sen jälkeen, kun Euroopan johtajat julistivat, että Euroopasta tehdään kilpailukykyisin tietoon pohjautuva talous kymmenen vuoden kuluessa, mutta takaiskujakin on ollut paljon. Minusta näyttää siltä, että Lissabonin ohjelman perimmäisenä tavoitteena on tehdä talousuudistus ja lisätä työmarkkinoiden joustavuutta. Olemme kuitenkin useaan otteeseen nähneet Euroopan unionin menevän pyrkimyksissään päinvastaiseen suuntaan. Työmarkkinoita ei joustavoiteta tilapäisiä työntekijöitä koskevan direktiivin kaltaisilla toimilla, joiden seurauksena sadat tai tuhannet tilapäiset työntekijät saattavat menettää työpaikkansa.
<P>
Olen huolissani myös suunnitelmista, joiden mukaisesti jotkin työaikadirektiivin joustavuutta lisäävistä poikkeuksista poistettaisiin vähitellen käytöstä. On tietenkin tärkeää varmistaa, ettei työntekijöiden työaika ole kohtuuttoman pitkä, mutta monilla työaikadirektiivin kohdilla ainoastaan lisätään byrokratiaa eikä niillä tarjota asianmukaista suojaa työntekijöille vaan niillä ainoastaan heikennetään heidän mahdollisuuksiaan päättää elämästään haluamallaan tavalla.
<P>
Pidän myös joitakin muita ehdotuksia liioiteltuina. Esimerkiksi kemikaaliasetuksella on tarkoitus varmistaa, että vaarallisten kemikaalien käyttöä valvotaan ja säännellään. Sen ei kuitenkaan pitäisi johtaa niihin suhteettomuuksiin, joita olemme asetuksessa nähneet. Monissa eurooppalaisen lainsäädännön kohdissa puututaan asioihin liiaksi, ja niillä yksinkertaisesti lisätään liiketoimintakustannuksia. Se johtaa lopulta työpaikkojen menetyksiin Euroopassa ja tarkoittaa monissa tapauksissa sitä, että kuluttajien edut heikkenevät ja valintamahdollisuudet kapenevat.
<P>
Lissabonin ohjelman toteuttamiseksi meidän on purettava Euroopan unionin byrokratiaa. 
<SPEAKER ID="77" LANGUAGE="ES" NAME="Solbes Mira," AFFILIATION="komissio">
<P>
    .  Arvoisa puhemies, haluan kiittää kaikkia parlamentin jäseniä, jotka ovat käyttäneet puheenvuoron tässä keskustelussa. Haluan kiittää heitä heidän esittämistään ajatuksista. Valitettavasti aika on rajallinen, minkä vuoksi en voi kommentoida niitä kaikkia yksityiskohtaisesti. Haluan kuitenkin tuoda esiin niitä keskustelun näkökohtia, joita pidän keskeisinä.
<P>
Näyttää vallitsevan laaja yhteisymmärrys siitä, että kasvuvauhtia on lisättävä ja että nykyinen kasvuvauhti on riittämätön. Varoittaisin kuitenkin tekemästä yksinkertaistettuja vertailuja. Jotta Yhdysvaltojen ja Euroopan väliset vertailut olisivat päteviä, kummankin lähtökohdat on otettava huomioon. Lisäksi mielessä on pidettävä molempien alueiden ennakoitavat sitoumukset. Ei edes euroalueen ja siihen kuulumattoman alueen vertailu ole yksiselitteistä. Pohjimmiltaan ydinkysymyksenä on nyt, onko Lissabonissa tehty tilannearvio edelleen pätevä.
<P>
Olen vakuuttunut siitä, että pohjimmiltaan Euroopan kasvun lisääminen riippuu kahdesta tekijästä eli Euroopan työllisyyden lisääntymisestä ja työn tuottavuuden parantumisesta. Tämä tilannearvio pätee mielestäni edelleen. Jos kerran näin on, niin mikä sitten menee Euroopassa pieleen? Ongelmat eivät mielestäni liity tilannearvioon vaan pikemminkin Lissabonin päätösten täytäntöönpanoon ja soveltamiseen käytännössä.
<P>
On kuitenkin todettava, että komission kertomuksessa todetaan selkeästi, että monilla aloilla on edistytty, vaikka joiden alojen edistykseen ollaan yleisesti tyytymättömiä.
<P>
Työllisyydessä on epäilemättä edistytty. Tuottavuudessa on kuitenkin edistytty hieman hitaammin. Myös sisämarkkinoilla on edistytty, vaikkakaan ei odotusten mukaisesti. Monia esteitä on poistettu, minkä ansiosta rahoitusjärjestelmästä voi tulla entistä yhtenäisempi. Yhtenäistäminen ei ole valitettavasti vähentänyt rahoituskustannuksia tasolle, joka olisi vertailukelpoinen Yhdysvaltojen perustason kanssa. Joitakin lisämenetelmiä on otettu käyttöön, ja uskon niiden osoittautuvan hyödyllisiksi. Kasvualoite on mielestäni tärkeä tekijä muiden näkökohtien edistämisessä.
<P>
Tätä vuotta koskevissa ehdotuksissamme keskitytään tekijöihin, joiden avulla voidaan edistää tuottavuutta ja varmistaa sen lisääntyminen. Tutkimus ja kehittäminen kuuluvat luonnollisesti asetettuihin tavoitteisiin. On kuitenkin tärkeää panna tutkimuksesta ja kehittämisestä käytävä keskustelu oikeaan asiayhteyteen. Luku 3 prosenttia BKT:sta on luonnollisesti sama kuin vastaava Yhdysvaltojen luku, mutta jos tutkimukseen ja kehittämiseen tehtyjä julkisia ja yksityisiä investointeja käsitellään erikseen Euroopassa ja Yhdysvalloissa, julkisten investointien osuus on suurempi Euroopassa kuin Yhdysvalloissa.
<P>
Herää kysymys, onko ongelmana pelkästään tämä luku vai onko ongelmana se, ettemme pysty työskentelemään tarpeeksi hyvin keskenämme ja välttämään toiminnan päällekkäisyyksiä. Kyse on myös houkuttelevuuden lisäämisestä ja yksityisen toiminnan edistämisestä. Nämä ovat mielestäni ratkaisevia tekijöitä. Painopisteet ovat mielestäni todellakin hyvin valittuja ja asianmukaisia.
<P>
Olisi pidettävä aina mielessä, että myös Lissabonin strategialla on selvät rajoituksensa. Kaikki ovat samaa mieltä siitä, että strategian olisi oltava kestävä. Se edellyttää tietyn tasoista asianmukaista sosiaaliturvaa. Se edellyttää myös tietyn tasoista ympäristönsuojelua.
<P>
Tämä liittyy muihin keskustelun aikana esiin tuotuihin asioihin. Heräsi kysymys esimerkiksi siitä, oliko tässä kyse strategian määrittelemisen vaikeudesta. Väitin, ettei kyse ollut siitä. Ongelmana on erityisesti jäsenvaltioiden poliittinen tahto panna sovittuja asioita täytäntöön.
<P>
Mitä tulee siihen, onko vakaus- ja kasvusopimus ongelma vai myönteinen asia, se on mielestäni myönteinen asia. Vakaa julkinen talous on mielestäni välttämätöntä pitkäaikaisen kasvun kannalta. Veropolitiikan harkinnanvarainen käyttö kasvun lisäämiseksi lyhyellä aikavälillä voisi todellakin toimia joissakin tapauksissa, ainakin teoriassa. Mielestäni on kuitenkin tärkeää ottaa huomioon myös jotkin muut olennaiset seikat. Aivan ensiksi olisi otettava huomioon talousarvioiden ja automaattisten vakauttajien toiminta Euroopassa. Se on paljon dynaamisempaa täällä kuin Yhdysvalloissa. Sen ansiosta yhden prosenttiyksikön lasku toiminnassa korvautuu puolella prosenttiyksiköllä talousarvion poikkeamassa.
<P>
Käytössä on todellakin surullisen kuuluisa 3 prosentin raja. Kokemus on osoittanut, että se on kohtuullinen. Olen varma, että niin on yhä ja että veropuitteet ovat hyödylliset Euroopan unionin kannalta. Katson lisäksi, että veropuitteet edellyttävät, että budjettitasapainoon päästään keskipitkällä aikavälillä, kun otetaan huomioon ennakoidut vaikeudet ja väestön ikääntyminen. Lisäksi näyttää siltä, että 3 prosentin nimellinen viitearvo on hyvin tärkeä julkisen talouden keskipitkän aikavälin tasapainon kannalta. Se on olennaista, jotta voimme muodostaa haluamamme tehokkaan järjestelmän, jossa voimme valvoa meneillään olevia toimia ja jonka ansiosta voimme tehdä yhteistyötä.
<P>
Tämän vuoksi on mielestäni erittäin tärkeää puuttua ongelmiin, jotka koskevat sopimuksen tulevaisuutta. Oman näkemykseni mukaan sopimus on pätevä ja myös peruskäsitteet ovat varmasti päteviä. Joillakin aloilla tarvitaan kuitenkin parannuksia. Yksi tällainen ala on talouspolitiikan suuntaviivojen ja vakaussopimuksen keskinäinen suhde. On tärkeää, ettei keskitytä pelkästään julkisen talouden vakauttamiseen. Julkisen talouden vakauttamista olisi pidettävä tapana lisätä kasvua. Tämä liittyy tietenkin läheisesti talouspolitiikan laajoihin suuntaviivoihin. Tämä tuo esiin toisen ongelman, joka on tullut tietoomme viime vuosina, eli sen, että jotkin nykyisistä ongelmista johtuvat taloussuhdanteen ratkaisevassa vaiheessa toteutetuista epäasianmukaisista toimista.
<P>
Kasvutekijät on sisällytetty sopimukseen korostamalla rakenteellisia puutteita. Viime marraskuussa annettu tiedonanto noudatti tätä linjaa. Tietenkin tällä ratkaisevalla alalla on kuitenkin yhä joitakin ongelmia. Olemme täysin valmiit keskustelemaan ja neuvottelemaan niistä.
<P>
Me pidämme tulevaisuuden ongelmaa hyvin tärkeänä. Tämän vuoksi velan merkitystä on lisättävä sopimuksissa. Myös kaikkien niiden tulevien sitoumusten merkitystä olisi lisättävä, jotka vaikuttavat väistämättä kielteisesti kasvuun pitkällä aikavälillä. Ratkaisevia ovat muun muassa väestön ikääntyminen ja tulevien sitoumusten rahoitustarpeet.
<P>
Esitän vielä yhden huomautuksen. Mielestäni kansallinen tahto soveltaa sopimusta on erittäin tärkeä, kuten jotkut jäsenet jo totesivatkin. Sen vuoksi nykyisiä talousarvioprosesseja olisi luultavasti parannettava. Mielessäni ovat muutokset, joilla varmistetaan, että kansalliset parlamentit osallistuvat entistä enemmän jäsenvaltioiden omien tulevien sitoumusten määrittelyyn ja niiden sitoumusten noudattamiseen, jotka lopulta tehdään.
<P>
Lähtökohta on mielestäni hyvä. Kasvun lisääntyminen olisi tietenkin toivottavaa, mutta toimintamarginaali on hyvin rajallinen. Komissio yritti rahoitusnäkymiä vahvistaessaan saavuttaa tasapainon, jotta lisäsitoumuksista huolimatta pysyttäisiin nykyisissä toimintamarginaaleissa ja jotta nykyistä rahoitusmarginaalia ei lisättäisi yhtään enempää kuin on tarpeen. Tiedämme varsin hyvin, että loppujen lopuksi Euroopan unionin talousarvio on 1, 1,4 tai 1,24 prosenttia. Olemme tyytyväisiä siihen, että suurin osa julkisista menoista syntyy nykyisin kansallisella tasolla. Tästä seuraa, ettei tavoittelemaamme Euroopan talouskasvua voida lisätä ilman kansallisen tason yhteistyötä. 
<SPEAKER ID="78" LANGUAGE="EN" NAME="Roche," AFFILIATION="neuvosto">
<P>
   . Arvoisa puhemies, minäkin haluan kiittää jokaista tähän keskusteluun osallistunutta parlamentin jäsentä. En ehkä ole samaa mieltä kaikista arvioista, mutta keskustelu on ollut mielestäni harvinaisen mielenkiintoista ja hyvin rakentavaa. Minulla ei kuitenkaan ole aikaa mainita kaikkia kohtia, mutta tässä keskustelussa esitettiin monia hyviä näkökohtia.
<P>
Esimerkiksi jäsen Blokland totesi, että Lissabonin ohjelman soveltamisaika on kulumassa umpeen: pystymme laskemaan, montako päivää meillä on enää jäljellä. Tämä oli hyvin mielenkiintoinen näkökohta. Jäsen Crowley korosti lähestymistapamme joustavuutta, ja jäsen De Rossa osoitti, kuinka dynaaminen maailma Eurooppaa ympäröi ja kuinka ainutlaatuisia haasteita siitä seuraa.
<P>
Ei ollut yllättävää, että puhujat totesivat hyvin selvästi, että Lissabonin strategian täysimääräisen täytäntöönpanon esteitä on pyrittävä jatkuvasti poistamaan. Jäsen Baron oli aivan oikeassa todetessaan, että tie helvettiin on päällystetty hyvillä aikomuksilla; Lissabonin strategia on täynnä hyviä aikomuksia. Puheenjohtajavaltiona tiedämme, että meidän on hyvien aikomusten esittämisen ohella keskityttävä myös koko prosessiin ja juuri siihen tapaan kuin jäsen Watson ehdotti.
<P>
Strategia ei ole Euroopan unionin toimielinten strategia vaan Euroopan kansan strategia. Sidosryhmiä on paljon, kuten jäsen Randzio-Plath osuvasti totesi. Meidän on jotenkin pystyttävä saamaan kaikkien sidosryhmien huomio – eikä pelkästään jäsenvaltioiden hallitusten ja hallintoelinten vaan myös Euroopan kansalaisten huomio – ja varmistettava, että toimissa keskitytään varsinaiseen ohjelmaan ja sen käytännön merkitykseen.
<P>
Monet jäsenet puhuivat sääntelystä. En ole aivan varma, olisimmeko jäsen Jonckheerin kanssa samaa mieltä asiasta, mutta hän toi esiin huolet, jotka liittyvät vapauttamiseen ja sääntelyyn. Myös monet muut puhujat käsittelivät tätä aihetta. Olemme hyvin vahvasti sitä mieltä, että on käytettävä paljon aikaa ja kiinnitettävä riittävästi huomiota sen varmistamiseen, että asetus on tehokas eli että sillä edistetään prosessia sen hidastamisen sijaan.
<P>
Keskusteluissa keskityttiin myös siihen, mitä aidosti tietoon pohjautuvan talouden muodostaminen edellyttää. Olen samaa mieltä komission jäsenen Redingin kanssa. Hän toi aivan aluksi esiin koulutuksen keskeisen aseman. Olen samaa mieltä myös jäsen Grossetêten ja jäsen García-Orcoyen Tormon kanssa tutkimukseen ja kehittämiseen liittyvistä tarpeista. Keskustelun aikana käytettiin useita puheenvuoroja siitä, miten me käsittelemme tietoon pohjautuvan talouden luomista koskevaa kysymystä, ja jäsenet olivat mielestäni oikeassa huomauttaessaan, että keskeistä tässä on paitsi tutkimus ja kehittäminen myös koulutus.
<P>
Huomioni kiinnittyi useaan otteeseen mainittuun tarpeeseen luoda Eurooppaan tutkimusympäristö. Tutkijat ovat tietoon pohjautuvan talouden alkupääoma, mikä niin EU:n kuin jäsenvaltioidenkin on tunnustettava.
<P>
Lissabonin strategia ei ole mikään ummehtunut akateeminen käsite; se on elintärkeä viidentoista jäsenvaltion kansalaisille ja 1. toukokuuta 2004 alkaen Euroopan unionin 25 valtion 450 miljoonalle kansalaiselle. Se on pyrkimys, joka ansaitsee kaiken huomiomme, tarmomme ja kekseliäisyytemme. Puheenjohtajavaltiolle se on keskeinen painopiste, johon puheenjohtajavaltio kiinnittää paljon huomiota ja johon se keskittyy.
<P>
Maaliskuun Eurooppa-neuvostossa aiomme soveltaa keskitettyä lähestymistapaa hajanaisen sijasta. Meidän on mielestämme keskityttävä hyvin huolella niihin asioihin, jotka voimme toteuttaa ja ryhtyä toimiin niiden toteuttamiseksi.
<P>
Lopuksi haluan kiittää jokaista jäsentä puheenvuoroista, jotka he käyttivät tässä hyvin mielenkiintoisessa ja yksityiskohtaisessa keskustelussa. 
<SPEAKER ID="79" LANGUAGE="" NAME="Puhemies. –" AFFILIATION="KIRJALLISET LAUSUMAT (TYÖJÄRJESTYKSEN 120 ARTIKLA)">
<P>
   Haluamme kiittää neuvostoa.
<P>
Lissabonin strategian seurantaa koskevien lausuntojen päätteeksi olen vastaanottanut kolme päätöslauselmaesitystä.(1)
<P>
Keskustelu on päättynyt.
<P>
Äänestys toimitetaan huomenna klo 11.00.
<SPEAKER ID="80" LANGUAGE="EN" NAME="Fitzsimons (UEN )," AFFILIATION="kirjallinen">
<P>
   . Euroopan unionin on uudistettava työmarkkinoidemme toimintaa. Meidän on varmistettava talouspolitiikan aiempaa tehokkaampi yhteensovittaminen. Meidän on varmistettava, että sääntelyuudistuksia tehdään aiempaa vähemmän mutta että ne ovat parempia. Meidän on varmistettava, että saamme Euroopan laajuiset verkot valmiiksi liikenteen ja energian alalla. Meidän on varmistettava, että kaikki Euroopan unionin alueet, niin kaupunki- ja maaseutualueet kuin syrjäiset ja keskeiset alueetkin hyötyvät täysimääräisesti käyttöön tulevista uusista tekniikoista.
<P>
Jotta Euroopan unioni säilyttää kilpailukykynsä ja jotta voimme saavuttaa EU:n johtajien asettamat Lissabonin strategian täytäntöönpanoa koskevat tavoitteet, Euroopan unionissa on tehtävä useita lainsäädäntötoimenpiteitä. Meidän on varmistettava, että sisämarkkinat saadaan täysin valmiiksi. Meidän on myös varmistettava, että sijoitamme aiempaa enemmän tutkimus- ja kehityspolitiikkaan, joka on yksi niistä aloista, joilla Euroopan unioni viime aikoina jäänyt jälkeen Yhdysvalloista.
<P>
Tuen ajatusta siitä, että Euroopan unionista tehdään maailman kilpailukykyisin tietoon pohjautuva talous vuoteen 2010 mennessä. Meidän kaikkien on työskenneltävä tämän tavoitteen saavuttamiseksi. 
<SPEAKER ID="81" LANGUAGE="NL" NAME="Maaten (ELDR )," AFFILIATION="kirjallinen">
<P>
   . – Euroopan komission olisi laadittava jäsenvaltioille aikataulu, jossa täsmennettäisiin, kenen on saavutettava mikäkin tavoite, milloin ja miten. Berliinissä pidetty Euroopan minihuippukokous on jälleen kerran osoittanut, että kaikki ovat samaa mieltä tavoitteista mutta eri mieltä toteutettavista toimista, minkä vuoksi emme edisty lainkaan. Jos nykyiset epämääräiset sopimukset korvattaisiin täsmälliset tavoitteet sisältävällä aikataululla, hallitusten päämiesten olisi luultavasti helpompaa vireyttää tietoon pohjautuvaa taloutta ja joustavoittaa Euroopan työmarkkinoita.
<P>
Komissio olisi lisäksi kevään huippukokouksessa ilmoitettava, mitä toimia on toteutettu tarpeettoman lainsäädännön poistamiseksi. Komission lupauksien mukaan Euroopan teollisuutta koskevasta lainsäädännöstä poistetaan 25 prosenttia. Hallintotaakan vähenemisen ansiosta yrityksillä on jälleen mahdollisuus vireyttää liiketoimintaa ja lisätä siten talouskasvua. Talousasioista vastaava eurooppalainen "superkomissaari" ei ole ratkaisu. Saksan liittokanslerin Schröderin olisi tiedettävä tämä, sillä Saksan talous- ja työllisyysasioista vastaava "superministeri" Wolfgang Clement ei ole onnistunut estämään sitä, että Saksan talous kuuluu edelleenkin Euroopan hitaimmin kasvaviin talouksiin. 
<SPEAKER ID="82" LANGUAGE="" NAME="Puhemies. –" AFFILIATION="">
<P>
   Esityslistalla on seuraavana Costan laatima aluepolitiikka-, liikenne- ja matkailuvaliokunnan suullinen kysymys neuvostolle parlamentin kuulematta jättämisestä TEN-pikakäynnistyshankkeiden osalta (B5-0011/2004). 
<SPEAKER ID="83" LANGUAGE="IT" NAME="Costa, Paolo (ELDR )." AFFILIATION="">
<P>
    Arvoisa puhemies, arvoisa neuvoston puheenjohtaja, esitetyllä kysymyksellä pyritään välttämään sekaannus ja estämään kaikki mahdollisuudet siihen, että Euroopan laajuisten liikenneverkkojen kehittämiseen tällä hetkellä sovellettava yhteispäätösmenettely voisi vaikuttaa komission 11. marraskuuta 2003 neuvostolle laatimassa kasvualoitetta koskevassa tiedonannossa ilmoitettujen ensisijaisten hankkeiden osien luetteloon. Tiedonannossa yksilöidään osat ja hankkeet, jotka on otettu huomioon käytettävissä olevan yhteisön tuen tai Euroopan investointipankin luottojen saajina.
<P>
Aluepolitiikka-, liikenne- ja matkailuvaliokunta, jonka puolesta puhun, haluaa neuvoston kertovan, kuinka tärkeänä edellä mainittua tiedonantoa on syytä pitää.
<P>
Tämän vuoden tammikuun 27. päivänä komission varapuheenjohtaja de Palacio selvensi kirjallisesti parlamentin valiokunnalle, jonka jäsen olen itsekin, että ensisijaisten hankkeiden luettelon sisältävä kasvualoitetta koskeva tiedonanto ei ole oikeudellisesti sitova asiakirja eikä se ole luettelo hankkeiden osista, joihin on tarkoitus soveltaa suosituimmuuskohtelua. Meillä on siis komission mukaan pelkkä epätäydellinen luettelo ensisijaisiin hankkeisiin kuuluvista toimista, jotka Euroopan komissio ja jäsenvaltiot ovat yksilöineet riittävän kehittyneiksi, jotta ne voidaan välittömästi aloittaa ja näin piristää Euroopan taloutta.
<P>
Näyttää välttämättömältä, että neuvoston on tänään vahvistettava komission lausunto, ja tätä varten sen on täsmennettävä, mitä se aikoo tehdä varmistaakseen, ettei Euroopan komission ehdottamien hankkeiden osien ilmoittaminen tee niistä millään lailla ensisijaisia hankkeita, ennen kuin yhteispäätösmenettely, jota paraikaa sovelletaan Euroopan laajuisen liikenneverkon suuntaviivoihin, on saatu päätökseen.
<P>
Aluepolitiikka-, liikenne- ja matkailuvaliokunta, jota täällä edustan, on tietoinen ohjelmien pikaisesta käynnistämisestä saatavista eduista; sen lisäksi, että ohjelmilla luodaan tarvittavaa infrastruktuuria koko laajentuneen Euroopan unionin suuruisille yhtenäismarkkinoille, niillä mahdollistaan nykyistä suurempi panostaminen Euroopan talouden elpymiseen, jonka kaikki toivovat toteutuvan ja josta me puhuimme hetki sitten.
<P>
Tästä syystä aluepolitiikka-, liikenne- ja matkailuvaliokunta työskentelee ja jatkaa työskentelyä tulevien viikkojen aikana varmistaakseen, että suuntaviivat voidaan hyväksyä nykyisen parlamentin toimikauden aikana. Tämän tavoitteen saavuttamiseksi meidän on tutkittava Euroopan parlamentin sitoumusta, ja neuvoston on tehtävä vieläkin enemmän, ei pelkästään saavuttaakseen itsellemme asettamamme määräajat vaan myös osoittaakseen olevansa halukas pääsemään todelliseen sopimukseen, koska yhteispäätösmenettely on järkevä ja tärkeä eikä vaikuta sellaiselta menettelyltä, jossa komissio ja neuvosto ovat jo tehneet päätökset ilman, että parlamentti on voinut vedota velvollisuuksiinsa ja etuoikeuksiinsa.
<P>
Euroopan laajuisten liikenneverkkojen kehittämistä koskeviin suuntaviivoihin sovellettavan yhteispäätösmenettelyn joustava loppuunsaattaminen mahdollistaisi epäilemättä edistyneiden hankkeiden luettelon hyväksymisen. Tätä luetteloa ei saa pitää ennalta hyväksyttynä luettelona vaan luettelona, joka on muotoiltava uudelleen – edelleen yhteispäätösmenettelyn puitteissa – edellä mainittuja suuntaviivoja noudattaen.
<P>
Ainoa tapa, jolla pystymme elvyttämään Euroopan taloutta ja käytännössä rakentamaan johdonmukaisesti toimivat eurooppalaiset yhtenäismarkkinat, on se, että saatamme yhteispäätösmenettelyn nopeasti päätökseen Euroopan laajuisten liikenneverkkojen osalta ja vasta tämän jälkeen yksilöimme edistyneitä hankkeita, joihin osoitamme unionin varoja, sekä kehotamme jäsenvaltioita käynnistämään ohjelmia. 
<SPEAKER ID="84" LANGUAGE="EN" NAME="Roche," AFFILIATION="neuvosto">
<P>
   .  Arvoisa puheenjohtaja, kokouksessaan 12. ja 13. joulukuuta 2003 Euroopan neuvosto hyväksyi Ecofinin, komission ja Euroopan investointipankin esittämien kertomusten perusteella Euroopan kasvualoitteen. Toimi on Lissabonin strategian täytäntöönpanon kannalta tärkeä askel kilpailukyvyn, työllisyyden ja kasvupotentiaalin parantamiseksi laajentuneessa unionissa. Rakenteellisia uudistuksia täydennetään investoimalla lisää sekä fyysiseen että henkiseen pääomaan.
<P>
Neuvosto on tyytyväinen myös komission ja EIP:n – sekä myös neuvoston asianomaisten kokoonpanojen – työhön pikakäynnistysohjelman täytäntöön panemiseksi. Lisäksi laadittiin tiukkojen perusteiden mukaisesti väliaikainen luettelo välittömiä toimia vaativista hankkeista. Neuvosto myös suositteli, että jos muut hankkeet täyttävät samat perusteet, luetteloa voidaan täydentää hankkeiden täytäntöönpanoa koskevien menettelyjen mukaisesti kevään Eurooppa-neuvostolle vuosittain suoritettavan raportoinnin yhteydessä.
<P>
Haluaisin vahvistaa jäsenille, että komission tiedonanto neuvostolle "Euroopan kasvualoite – investointi verkkoihin ja osaamiseen kasvun ja työllisyyden hyväksi" sekä asiaa koskevat EIP:n ja eri kokoonpanoissa kokoontuneiden neuvostojen tiedonannot muodostavat vain suuntaviivat. Jotta niiden soveltaminen edistyisi, ne pitäisi vahvistaa muodolliseksi oikeudelliseksi välineeksi – tässä tapauksessa neuvoston ja Euroopan parlamentin päätökseksi.
<P>
Komission tiedonanto on epätäydellinen luettelo komission ja jäsenvaltioiden yksilöimistä ensisijaisiin hankkeisiin kuuluvista toimista. Näitä hankkeita pidetään riittävän valmiina aloitettavaksi välittömästi, mikä tällä hetkellä elvyttäisi Euroopan taloutta. On tärkeää, että neuvosto ja parlamentti jatkossakin osallistuvat rakentavasti käynnissä oleviin suuntaviivojen tarkistamista koskeviin neuvotteluihin. Tältä osin neuvosto on tyytyväinen puhemies Coxin marraskuussa 2003 puheenjohtaja Prodille lähettämään kirjeeseen.
<P>
Puheenjohtajavaltio on päättäväisesti sitoutunut varmistamaan, että työ tässä kriittisen tärkeässä asiassa on menestyksellisesti saatettu päätökseen tämän parlamentin toimikauden loppuun mennessä. Tästä syystä on erittäin tärkeää, että EU:n toimielimet tekevät yhteistyötä työn edistämiseksi. Myönnämme, että Euroopan parlamentilla on erityisen tärkeä rooli tässä prosessissa.
<P>
Sopimuksella avataan tietä keskeisiin verkostohankkeisiin tehtävään ratkaisevaan investointiin ja näin helpotetaan perustavoitteen saavuttamista, joka on laajentuneen Euroopan talouskasvun edistäminen. Pikakäynnistyshankkeita koskevan päätösluonnoksen hyväksymisellä juuri laajentumisen alla – 1. toukokuuta mennessä – olisi suurta symbolista merkitystä. Se olisi myös tervetullut osoitus EU:n sitoutumisesta yhdentämään nopeasti uusien jäsenvaltioiden taloudet.
<P>
Lopuksi haluaisin todeta kuunnelleeni erittäin tarkkaavaisesti jäsen Costan puhetta. Hän tuntui olevan hieman huolissaan parlamentin valmiuksista toimia tässä asiassa. Kenties parlamentin valmiuksia ei ole varauksetta tunnustettu. Haluaisin vakuuttaa hänelle ja tälle parlamentille, että huomiomme kohteena oleva asia on osa suurempaa kysymystä, jonka käsittelyyn puheenjohtajavaltio Irlanti on täydellisesti valjastanut parlamentin kaikki valmiudet. 
<SPEAKER ID="85" LANGUAGE="DE" NAME="Jarzembowski (PPE-DE )." AFFILIATION="">
<P>
   – Arvoisa puhemies, arvoisa neuvoston puheenjohtaja, tämä ei riitä. Arvoisa neuvoston puheenjohtaja, toistan teidän eduksenne: lausuntonne oli riittämätön. Valiokunnan puheenjohtaja esitti täsmällisen kysymyksen siitä, onko neuvosto samaa mieltä kuvauksesta, jonka mukaan pikakäynnistyshankkeiden luettelo on pääasiassa neuvoston laatima henkilökohtainen luettelo, joka ei ole parlamenttia sitova. Olette epäonnistunut tähän kysymykseen vastaamisessa, ja pidän sitä äärimmäisen ikävänä asiana.
<P>
Aloititte tärkeällä lausunnolla, joka koski sitä, minkä vuoksi pikakäynnistyshankkeiden luettelo on tärkeä, mutta ette käsitellyt sitä, miksi tästä pikakäynnistyshankkeiden luettelosta saa sen käsityksen – joka puheessanne mielestäni korostui – että haluatte pitää parlamentin ensisijaisten hankkeiden valintaa koskevan päätöksenteon ulkopuolella. Yritimme auttaa teitä selviämään ongelmistanne tekemällä teille selväksi, että pikakäynnistyshankkeiden luettelon liitteestä III, eli ensisijaisista hankkeista, meidän on tehtävä yhteinen päätös. Teimme myös selväksi, ettei neuvosto voi laatia omaa erityisluetteloaan näistä ensisijaisista hankkeista; neuvosto ei myöskään voi sanoa käytännössä pitävänsä näistä 30 hankkeesta houkuttelevimpina sitä, tätä ja tuota hanketta sekä päättäneensä kyseisten hankkeiden käynnistämisestä. Myöhemmin yrititte laukaista tilanteen sanomalla, että valinta tehtiin sillä perusteella, kuinka halukkaita oltiin tekemään työtä hankkeen käynnistämiseksi, sekä rahoituksen saatavuuden perusteella. Todellakin näin: se, mitkä hankkeet käynnistetään ja mitkä ei, ei ole neuvoston päätettävissä; se on päätettävä liitteessä III esitettyjen kriteerien nojalla, jotka koskevat sitä, mitkä hankkeet ovat valmiina täytäntöön pantavaksi, mitkä ovat saaneet luvan suunnitteluun ja mitkä ovat valmiina saamaan rahoitusta.
<P>
Pyydän teitä siis uudestaan kertomaan yksiselitteisesti, onko pikakäynnistyshankkeiden luettelo laillisesti sitova ja jos on, niin kenen kannalta se on sitova, vai oletteko yrittänyt käyttää sitä kiertääksenne parlamentin ja neuvoston oikeutta yhteispäätösmenettelyyn ensisijaisten hankkeiden osalta. Omasta ja ryhmäni puolesta voin kertoa teille, että emme anna sen tapahtua. Emme anna neuvoston käyttää nk. pikakäynnistyshankkeiden luetteloa keinona jättää yksipuolisesti ottamatta huomioon parlamentin oikeudet. 
<SPEAKER ID="86" LANGUAGE="FR" NAME="Savary (PSE )." AFFILIATION="olen">
<P>
    Arvoisa puhemies, tällä suullisella kysymyksellä on ainakin yksi ansio, nimittäin sen ansiosta taustalla olleesta kysymyksestä on tullut selvästi näkyvissä oleva kysymys, koska neuvosto juuri vahvisti, että se, mistä olemme lukeneet lehdistä, mistä olemme kuulleet neuvostosta huhuja ja mitä joissain tapauksissa jotkin komission jäsenet ovat sanoneet, on todellakin olemassa. On todella olemassa pikakäynnistysohjelma, vaikka komission jäsen de Palacio olikin sanonut meille, ettei sitä ole olemassa. Arvoisa neuvoston puheenjohtaja, kiitoksia siitä, että vahvistitte asian niin selvästi täällä tänään, ja haluan myös kiittää kaikkia niitä jäseniä, jotka allekirjoittivat tämän suullisen kysymyksen.
<P>
On kuitenkin hyvä menettelytapa, että yritämme aloittaa niillä hankkeilla, joita on suunniteltu pisimpään, välttääksemme tilanteen, jossa liiallisen yrittämisen takia käteemme ei jää juuri mitään. Tästä syystä olen tyytyväinen siihen, että meillä on menetelmä TEN-hankkeiden täytäntöönpanemiseksi. Selvää on kuitenkin, että todellinen ensisijaisten hankkeiden luettelo on juuri tämä pikakäynnistyshankkeiden luettelo, koska näihin hankkeisiin meidät niukat määrärahamme osoitetaan ja määrärahamme ovat erittäin niukat verrattuna tehtävän valtavaan laajuuteen.
<P>
Tästä syystä olen samaa mieltä jäsen Jarzembowskin kanssa. Mielestäni olisi epäasianmukaista Euroopan parlamenttia kohtaan olla informoimatta sitä ja ottamatta sitä mukaan luettelon täytäntöönpanoon. En ole varma siitä, pitäisikö meidän mennä yhteispäätösmenettelyyn asti rahoituksen ja TEN-hankkeiden täytäntöönpanon osalta. Siitä kuitenkin varma – koska juuri minä yhdessä monien muiden jäsenten kanssa vetosin asian puolesta – että meidän on saatava säännöllisesti tietoa niiden 30 TEN-hankkeen täytäntöönpanosta, joiden hyväksymisestä äänestämme. Tästä syystä toivon, että tämä istunto on hyödyllinen ainakin kahdesta syystä. Ensinnäkin istunnossa on onnistuttu selventämään menettelyä niin, että näemme kuuluuko se yhteispäätösmenettelyn piiriin vai ei – ja meidän on saatava erittäin selkeä vastaus tähän asiaan – ja toiseksi jos me emme ole mukana yhteispäätösmenettelyssä, istunnossa on ainakin määrätty vuosittaisen kertomuksen laatimisesta niiden TEN-hankkeiden täytäntöönpanosta, joiden hyväksymisen puolesta olemme äänestäneet. 
<SPEAKER ID="87" LANGUAGE="DA" NAME="Blak (GUE/NGL )." AFFILIATION="">
<P>
    Arvoisa puhemies, on puhuttu paljon Euroopan parlamentin mukaan ottamisesta niin kutsutun pikakäynnistyshankkeiden luettelon laatimiseen. En halua enää osallistua kyseiseen keskusteluun vaan sen sijaan keskittyä tässä yhteydessä johonkin yhtä tärkeään asiaan, nimittäin hankkeiden rahoitukseen ja hallintoon.
<P>
Tilintarkastustuomioistuin on tutkinut Euroopan laajuisten liikenneverkkojen hallintojärjestelmää ja antanut erittäin ankaraa kritiikkiä. Se tuli siihen johtopäätökseen, että valvontaa on parannettava. Valvonnan on oltava tehokkaampaa, ja TEN-sääntöjä on noudatettava yhdenmukaisesti kaikissa jäsenvaltioissa.
<P>
Uudet jäsenvaltiot osallistuvat jo TEN-ohjelmaan. Kannatan vilpittömästi laajentumista ja kannatan vilpittömästi sitä, että jäsenvaltiot osallistuvat kaikkiin EU:n ohjelmiin niin pian kuin mahdollista, mutta uudet jäsenvaltiot eivät aina ole yhtä hyviä valvomaan EU:n varoja eikä komissio ole aina niin hyvä pitämään uusia jäsenvaltioita ruodussa. Valitettavasti pikakäynnistyshankkeet ovat tästä hyvä esimerkki.
<P>
Esimerkiksi Slovakiassa hyväksyttiin Katowicen ja Zilinan yhdistävää moottoritietä koskeva hanke, joka ei millään lailla vastaa standardejamme. Hanke hyväksyttiin, vaikka sillä ei ollut minkäänlaisia taloudellisia eikä liikenteellisiä perusteluja. Valitettavasti olemme nähneet liian monta hanketta, jotka on hyväksytty ilman asianmukaista tutkimusta, ilman kustannus–hyöty-analyysia ja ilman hankkeiden ympäristövaikutusten huomioon ottamista. TEN-ohjelma on menestys, mutta emme saa rakentaa moottoriteitä ja siltoja, jos niitä ei tarvita.
<P>
Meidän on varmistettava, että valvonta on tehokasta ja johdonmukaista kaikissa jäsenvaltioissa. Varmistamalla EU:n varojen asianmukaisen valvonnan varmistamme TEN-hankkeille suuremman legitimiteetin. Jos rahoitus on kunnossa, meidän on helpompi houkutella yksityistä riskipääomaa. Tämä asia meidän on erityisesti muistettava, koska julkisen ja yksityisen sektorin kumppanuus näyttäisi olevan yksi tulevien infrastruktuurihankkeiden rahoitusvaihtoehto.
<P>
Vasta sitten kun nämä asiat ovat järjestyksessä, toimimme oikeansuuntaisesti ja voimme antaa vauhtia monille tärkeille infrastruktuurihankkeille, ja tämä vie meitä lähemmäksi yhtenäisen EU:n luomista koskevaa yhteistä tavoitettamme.
<P>
Haluan antaa esimerkin hankkeesta, joka on tarkoitus rahoittaa sekä EU:n yhteisrahoituksella että julkisen ja yksityisen kumppanuuden avulla. Kyse on Fehmarnin salmen kiinteästä yhteydestä Tanskan ja Saksan välillä. On selvää, että salmen yli on rakennettava silta, jotta voimme päästä eroon tästä pohjoinen–etelä-akselin pullonkaulasta. Tanskan puolella on säännöllisesti toteutettu paljon toimenpiteitä sen varmistamiseksi, että tämä suuri hanke voidaan toteuttaa. Valitettavasti näyttää siltä, että Saksalta puuttuu paljon poliittista tahtoa.
<P>
Sitten kun hanke on saatu käyntiin, mikä toivottavasti tapahtuu suhteellisen nopeasti, EU on vahvempi ja alueilla Fehmarnin salmen molemmilla puolin huomataan, että työllisyyden edistämistä on tuettu taloudellisesti. 
<SPEAKER ID="88" LANGUAGE="PT" NAME="Nogueira Román (Verts/ALE )." AFFILIATION="">
<P>
    Arvoisa puhemies, arvoisa neuvoston puheenjohtaja, on niitä, jotka asettavat kyseenalaiseksi perustuslain, jolla laajennetaan parlamentin valtuuksia hyväksyä lainsäädäntömenettelyjä yhteispäätöksellä. Tästä syystä nyt ei ole oikea aika unohtaa parlamentin valtuuksia vahvistaa, yhdessä neuvoston kanssa, Euroopan laajuista liikenneverkkoa koskevaa elintärkeää päätöstä.
<P>
Tästä syystä vaadin Vihreät/Euroopan vapaa allianssi -ryhmän puolesta, että tämä elintärkeä kysymys pitäisi antaa parlamentin tarkasteltavaksi. Tämän parlamentin jäsenenä haluan joka tapauksessa kiinnittää tänään teidän huomionne suurnopeusjunahankkeisiin Galiciassa, Portugalissa, niemimaan koillisosassa ja Aquitainessa; toisin sanoen kyse on erittäin suuresta osasta EU:n Atlantin-rannikoa. Viittaan hankkeisiin, joilla yhdistetään Porto, Vigo ja El Ferrol, Santiago de Compostela, La Coruña, Vigo, Orense, Valladolid ja Aquitaine sekä El Ferrol ja Bilbao. Kaikki nämä sisältyvät Portugalin ja Espanjan hallituksen laatimiin suunnitelmiin, tässä tapauksessa Galiciaa koskevaan suunnitelmaan. Haluamme, että tämä hanke toteutuu ja että se hyväksytään asianmukaisella tavalla yhteispäätösmenettelyssä. 
<SPEAKER ID="89" LANGUAGE="DE" NAME="Rack (PPE-DE )." AFFILIATION="">
<P>
   – Arvoisa puhemies, arvoisa neuvoston puheenjohtaja, muutama päivä sitten tehtiin uusi Eurobarometri-kysely. Kyselyn tuloksissa pisti erityisesti silmään Euroopan parlamentin kesäkuussa pidettävien vaalien erittäin alhainen äänestysprosentti. Joissakin maissa tuskin 20 prosenttia kansalaisista sanoi olevansa kiinnostunut näistä vaaleista, ja käytännöllisesti katsoen yhdessäkään maassa kiinnostuneiden osuus ei ylittänyt 50:tä prosenttia. Näistä luvuista ei ole mitään syytä yllättyä. Totuus on, että Euroopan kansalaiset kuulevat vuosi toisensa jälkeen saman vanhan tarinan, että kaikki paha tulee Brysselistä ja kaikki hyvä on kotimaista. Pelin nimi on "vastuun siirtäminen" ja neuvosto on erityisen hyvä siinä. Se vaikenee siitä, että yleensä se on osa Brysselin koneistoa, mutta kun sillä on tilaisuus leikkiä joulupukkia, kuten nyt TEN-hankkeiden osalta, neuvosto haluaa, että jakaessaan hyvää sen kuvitellaan toimivan yksin. Ketä kiinnostaa se, että perustamissopimuksessa puhutaan näiden kysymysten osalta yhteispäätösmenettelystä, jolla neuvosto ja parlamentti yhdessä tekevät päätökset Euroopan laajuisista liikenneverkoista?
<P>
Heidän korkeutensa neuvostossa haluavat olla ainoita tahoja, jotka jakavat varoja runsaskätisesti ja antavat lupauksia; kunniasta pienikään osa ei saa mennä kellekään muulle, ei varsinkaan parlamentille. Emme suostu olemaan mukana tässä harhaanjohtavan tiedotuksen farssissa; emme suostu siihen periaatteellisista syistä emmekä taatusti suostu tekemään niin tulevan kesäkuun 13:nnen päivä osalta. Esittämällämme päätöslauselmalla on tarkoitus ottaa tästä asiasta pisteet kotiin. Vaadimme ensinnäkin, että Euroopan kansalaisille lähetetään selkeä viesti, että Euroopasta tulee muutakin kuin huonoja asioita ja että Euroopan parlamentti ja sen jäsenet ovat yhteisesti vastuussa monesta sellaisesta asiasta, joita kansalaiset pitävät tärkeinä ja jotka toivottavasti hyödyttävät heitä käytännössä. 
<SPEAKER ID="90" LANGUAGE="DE" NAME="Swoboda (PSE )." AFFILIATION="">
<P>
   – Arvoisa puhemies, luotan suuresti neuvostoon, erityisesti jäsen Rocheen, ja ymmärsin hänen puheensa niin, että hän kannattaa sitä, että parlamentilla on täysi oikeus tehdä päätöksiä aloilla, joihin olemme viitanneet. Euroopan parlamentin kollegoiltani kuulemani perusteella heidän luottamuksensa neuvostoon on vähäisempi. Haluaisin pyytää neuvoston puheenjohtajaa – ja tämä on ensimmäinen asiani – kertomaan täällä, tässä ja nyt hyvin selvästi, myöntääkö hän, että parlamentilla on täydet päätöksenteko-oikeudet kaikissa näissä kysymyksissä, oli kyse sitten pikakäynnistyshankkeiden luettelosta tai jostain muusta luettelosta.
<P>
Toinen asiani on, että silloin kun valiokunnan puheenjohtajana toimi jäsen Costa, se myönsi, ettei parlamentti ole niin edesvastuuton, että kukaan voisi keinolla millä hyvänsä lisätä luetteloon suosikkihankkeitaan; päin vastoin, aluepolitiikka-, liikenne- ja matkailuvaliokunta lisäsi vain joitakin hankkeita, joiden osalta perustelut olivat järkeviä. Niitä oli – muistaakseni – kuusi, joista haluaisin mainita kaksi hanketta, jotka vahvistavat Euroopan koheesiota ja yhtenäisyyttä, ei pelkästään uusien jäsenvaltioiden osalta vaan myös Balkanin alueen tulevien jäsenmaiden osalta. Tarkoitan ensinnäkin yhteyttä Itävallasta Prahaan Linzin kautta ja toiseksi yhteyttä pohjoisesta Wienin kautta Graziin ja edelleen Kroatiaan – toisin sanoen yhteyksiä, jotka ovat hyvin järkeviä. Olen todellakin sitä mieltä, että parlamentti on viimeisten kuukausien toiminut vastuullisesti, koska edes vaalien alla se ei ole lisännyt luetteloon umpimähkään hanketta toisensa jälkeen. Parlamentin oikeus ottaa osaa päätöksentekoon on taattava täysimääräisesti. Olisi hyvä, jos neuvoston puheenjohtajan tulkinnanvarainen vastaus voisi tänään muuttua selväksi ja yksiselitteiseksi lausunnoksi siitä, että neuvosto todella tunnustaa parlamentin päätösvallan yhteispäätösmenettelyssä, koska tämä parlamentti osoittaa suurta vastuuntuntoa ja esittää muutamia uusia ideoita näitä investointihankkeita varten. Neuvoston ja sen puheenjohtajan pitäisi kuitenkin olla kiinnostuneita kuulemaan lisää hyviä ideoita, ja niitä te kuulette tämän parlamentin liikennevaliokunnalta. 
<SPEAKER ID="91" LANGUAGE="ES" NAME="Ortuondo Larrea (Verts/ALE )." AFFILIATION="">
<P>
    Arvoisa puhemies, kannatan ehdottomasti Euroopan kasvualoitteen edistämistä. En kuitenkaan hyväksy niin kutsutun pikakäynnistyshankkeiden luettelon rajoittavaa tulkintaa. Luettelo ensisijaisista hankkeista on olemassa. Hankkeet hyväksyttiin Essenin ja Dublinin Eurooppa-neuvostoissa, ja komissio on ehdottanut toista laajentamista.
<P>
Mielestäni kaikilla näillä ensisijaisilla hankkeilla pitäisi olla samanlaiset mahdollisuudet saada yhteisön tukea. Haasteena pitäisi olla näiden hankkeiden käyntiin saaminen heti kun se on mahdollista, ei hankkeiden määrän pienentäminen. Mielestäni yksi vaihtoehto voisi olla luoda jonkinlainen bonusjärjestelmä, jonka mukaan sellaisille hankkeille tai hankkeiden osille, jotka on todistettavasti saatu päätökseen seuraavan kolmen vuoden aikana, myönnetään lisärahoitusta. Tämä olisi paljon tehokkaampaa kuin hankkeita koskevan luettelon lyhentäminen etukäteen sillä perusteella, kuinka todennäköisesti ne käynnistetään tai saatetaan päätökseen.
<P>
Jotkin suurnopeusjunaradan osuudet voitaisiin suurelta osin saada päätökseen vuoteen 2006 mennessä. Vitoria–Dax-rata voisi olla yksi niistä, vaikka se ei olekaan pikakäynnistyshankkeiden luettelossa. Olen myös sitä mieltä, että niin kutsuttuja merten valtateitä olisi pidettävä rajatylittävinä hankkeina sillä ehdolla, että ne yhdistävät kahden jäsenvaltion satamia. 
<SPEAKER ID="92" LANGUAGE="DE" NAME="Schroedter (Verts/ALE )." AFFILIATION="">
<P>
   – Arvoisa puhemies, olen todella hämmästynyt huomatessani, että tämänkaltaisessa tärkeässä keskustelussa komissio herättää huomiota poissaolollaan. Sen lisäksi, mitä muut jäsenet ovat sanoneet, haluan toistaa, että tapa, jolla komission jäsen de Palacio on käsitellyt asiaa, ei ole ollut erityisen demokraattinen. Kahteen otteeseen hän on yrittänyt puuttua tämän parlamentin sisäisiin asioihin; ensinnäkin hän kirjoitti kirjeen valiokunnan puheenjohtajalle kertoakseen hänelle, kenen pitäisi hänen mielestään toimia tämän asian esittelijänä, ja toiseksi hän on vaatinut ryhmiltä, että asiassa pitäisi soveltaa yksinkertaista menettelyä eikä täysimääräistä menettelyä, johon sisältyy yhteispäätösmenettely.
<P>
Uskon, että meidän on hyväksyttävä täysimääräinen yhteispäätösmenettely ja puolustettava tässä parlamentissa sitä, mitä haluamme, sillä olemme vastuussa kansalaisillemme, joiden verorahoilla nämä investointihankkeet rahoitetaan. 
<SPEAKER ID="93" LANGUAGE="DE" NAME="Jarzembowski (PPE-DE )." AFFILIATION="">
<P>
   – Arvoisa puhemies, henkilökohtaisesti haluaisin torjua puheenjohtaja de Palacioon kohdistuvat hyökkäykset. Hän ei millään lailla yrittänyt vaikuttaa kielteisellä tavalla aluepolitiikka-, liikenne- ja matkailuvaliokuntaan; päin vastoin, hän tarjosi apua Euroopan laajuisia liikenneverkkoja koskevan asian päätökseen saattamisessa, mikä oli erittäin tärkeää. Haluaisin kuitenkin kysyä arvoisalta neuvoston puheenjohtajalta, eikö hänellä ole meille mitään kerrottavaa. Ovatko kysymyksemme niin merkityksettömiä, ettei hän halua vastata meille? 
<SPEAKER ID="94" LANGUAGE="EN" NAME="Roche," AFFILIATION="neuvosto">
<P>
   .  Arvoisa puhemies, minulla ei ollut aikomusta puuttua keskusteluun. Alussa esittämäni huomiot ja erityisesti lopussa esittämäni lisähuomautukset olivat käsittääkseni kattavia. 
<SPEAKER ID="95" LANGUAGE="" NAME="Puhemies. –" AFFILIATION="KIRJALLINEN LAUSUMA (120 ARTIKLA)">
<P>
   Tämä neuvoston esittämä lausunto on otettu huomioon.
<P>
Olen vastaanottanut yhden päätöslauselmaesityksen.(1)
<P>
Äänestys toimitetaan huomenna klo 11.00.
<SPEAKER ID="96" LANGUAGE="ES" NAME="Ferrández Lezaun (Verts/ALE )," AFFILIATION="kirjallinen. –">
<P>
   Arvoisa puhemies, haluan korostaa, että ensisijaisia TEN-hankkeita on tuettava määrätietoisesti. Ne ovat erittäin tärkeitä Euroopan unionin talouskehityksen kannalta.
<P>
Valitettavasti jotkut jäsenvaltiot eivät ole tukeneet unionille keskeisen tärkeitä hankkeita. Näin on käynyt hankkeessa, joka koski tavaraliikenteelle tarkoitetun nopean ja kuljetuskapasiteetiltaan suuren junayhteyden rakentamista Keski-Pyreneiden läpi. Parlamentin aluepolitiikka-, liikenne- ja matkailuvaliokunta tuki hanketta mutta Ranskan hallitus ei. Jäsenvaltioiden pitäisi olla tietoisia siitä, että tällaiset hankkeet on pantava nopeasti täytäntöön sen välttämiseksi, että tavarankuljetusjärjestelmä romahtaa odottamatta. Parlamentin varoituksista pitäisi ottaa vaarin. Euroopan unionin pitää helpottaa jäsenvaltioiden työtä ja jatkaa työn täytäntöönpanon tukemista. 
<SPEAKER ID="97" LANGUAGE="" NAME="Puhemies. –" AFFILIATION="">
<P>
   Esityslistalla on seuraavana Rocardin laatima kulttuuri-, nuoriso-, koulutus-, tiedonvälitys- ja urheiluvaliokunnan suullinen kysymys neuvostolle olympiarauhasta (B5-0063/2004). 
<SPEAKER ID="98" LANGUAGE="DE" NAME="Prets (PSE )." AFFILIATION="">
<P>
   –Arvoisa puhemies, hyvät kollegat, tällä hetkellä urheilumaailmaan liittyy erittäin paljon konflikteja ja häiriöitä – vedotkaamme terveeseen järkeen ja toimikaamme elämän suojelemiseksi. Tämä on olympiarauhan tavoite. Olympiarauha on 3 000 vuotta vanha ikivanha ja jalo perinne, jota Kansainvälinen olympiakomitea on yrittänyt viime vuosikymmenen aikana elvyttää. Konfliktien riehuessa Irakissa, Afganistanissa, Afrikassa sekä Tyynellämerellä ja sen lähialueilla meidän on lähetettävä vahva olympiarauhaa tukeva viesti ja kannustettava vuoropuheluun ja sovintoon sekä kisojen aikana että niiden jälkeen.
<P>
YK:n yleiskokous hyväksyi marraskuussa 2003 yksimielisesti päätöslauselman rauhanomaisen ja paremman maailman rakentamisesta urheilun ja olympialaisten ihanteiden avulla. Tuhannet julkisuuden henkilöt ympäri maailmaa ja monilta eri aloilta – politiikka ja taiteet muutamia mainitakseni – allekirjoittivat olympiarauhan. Meneillään on Euroopan liikuntakasvatuksen teemavuosi ja tässä yhteydessä voimme ja meidän pitäisi kertoa eteenpäin sitä tosiasiaa, että urheilulla on keskeinen rooli tässä prosessissa. Meidän pitäisi hyödyntää olympialaisten ja Euroopan liikuntakasvatuksen teemavuoden saamaa suurta julkisuutta viedäksemme rauhan viestiä eteenpäin, keskustellaksemme konfliktien ratkaisemisesta ja korostaaksemme urheilun korvaamatonta merkitystä yhteiskunnassa. Lisäksi meidän pitäisi pohtia, miksi turvatoimet olympialaisissa ja muissa kansainvälisissä urheilutapahtumissa ovat tulleet yhä tiukemmiksi ja tiukemmiksi. Ateenassa 50 000 ihmistä valjastetaan suojelemaan olympiavieraita ja kisoihin osallistuvia 10 500 urheilijaa 201 maasta – operaation kustannukset ovat 650 miljoonaa euroa.
<P>
Kuinka tätä voidaan kutsua kulttuuriseksi ja rauhanomaiseksi tapahtumaksi, kun tapahtumaa on vartioitava ympäri vuorokauden? Millaisen viestin me näillä toimilla lähetämme? Tästä syystä vetoamme EU:n jäsenvaltioihin ja kansainvälisiin järjestöihin sekä vetoamme terveen järjen ja ymmärryksen puolesta. Tästä syystä myös me kulttuuri-, nuoriso-, koulutus-, tiedonvälitys- ja urheiluvaliokunnan jäsenet esitämme tämän suullisen kysymyksen neuvostolle. Haluamme EU:n ja sen jäsenvaltioiden kantavan tämän vastuun ja hyödyntävän kisojen aikana ja toivottavasti myös kisojen jälkeen voitolla olevaa tervettä järkeä. Toivon, että Euroopan liikuntakasvatuksen teemavuosi johtaa laajempaan keskusteluun, jossa pohdimme sitä, miten ratkaisemme konfliktit nykyistä rauhanomaisemmin niin, että samalla panemme aseemme syrjään ja annamme olympiaihanteiden edustamille rauhan aseille mahdollisuuden nousta kaiken muun yläpuolelle. 
<SPEAKER ID="99" LANGUAGE="" NAME="" AFFILIATION="varapuhemies">
<SPEAKER ID="100" LANGUAGE="EN" NAME="Roche," AFFILIATION="neuvosto">
<P>
   .  Arvoisa puhemies, haluan erityisesti kiittää jäsen Pretsiä kysymyksestä. Joulukuussa 2003 kokoontunut Eurooppa-neuvosto ilmoitti tukevansa ajatusta olympiarauhasta ja ilmaisi tyytyväisyytensä siihen liittyvän päätöslauselman, joka hyväksyttiin yksimielisesti Yhdistyneiden Kansakuntien yleiskokouksessa. Ei ole nimittäin sattuma, että vuosi 2004 on sekä olympiavuosi että Euroopan liikuntakasvatuksen teemavuosi.
<P>
Neuvosto muistuttaa parlamenttia siitä, että urheilun kasvatukselliset arvot tunnustettiin jo Nizzassa joulukuussa 2000 kokoontuneessa Eurooppa-neuvostossa, joka vahvisti tällä tavoin aiemmat julistukset, erityisesti Amsterdamin sopimuksen liitteenä olevan julistuksen N:o 29 urheilusta. Tässä julistuksessa urheilu määritellään ihmisen identiteettiä luovaksi tekijäksi. Neuvoston 17. joulukuuta 1999 antamassa päätöslauselmassa todetaan, että liikuntaharrastuksella voi olla kansalaisyhteiskuntaa vahvistavaa kasvatuksellista arvoa.
<P>
Yksi Euroopan liikuntakasvatuksen teemavuoden tavoitteista on, kuten Euroopan parlamentin ja neuvoston helmikuussa 2003 tekemässä päätöksessä todetaan, hyödyntää urheilun edistämiä arvoja erityisesti nuorten tietojen ja taitojen kehittämiseksi. Urheilu antaa nuorille mahdollisuuden fyysisten voimien ja valmiuksien kehittämisen lisäksi parantaa myös sosiaalisia taitoja, kuten joukkuetyöskentelyä, solidaarisuutta, suvaitsevuutta ja luonnollisesti reilua peliä.
<P>
Neuvosto vahvistaa olevansa sitoutunut näihin tavoitteisiin ja arvoihin, ja olen varma siitä, että myös parlamentti on niihin sitoutunut. Haluan korostaa sitä, että neuvoston toimivaltaan ei kuulu arvoisan jäsenen ehdottamien erityistoimien toteuttaminen. Euroopan liikuntakasvatuksen teemavuoden käynnistämiseksi 29. tammikuuta 2004 pitämässään kokouksessa opetus- ja urheiluasioista vastaavien ministerien troikka korosti kuitenkin olympiarauhan merkitystä. Ministerit tukivat olympiarauhaa, koska se sisältää viestin rauhasta, suvaitsevaisuudesta ja ystävyydestä, koska sillä on ainutlaatuinen asema kansalaisten elämässä ja koska sillä edesautetaan ystävyyttä sekä kaadetaan sosiaalisia ja kulttuurisia muureja. Ministeritroikka oli myös voimakkaasti sitä mieltä, että yhteisillä toimilla yhdistetään vuonna 2004 Euroopan liikuntakasvatuksen teemavuoden tavoitteet ja olympiarauhan tavoitteet.
<P>
Henkilökohtaisesti haluan toivottaa puheenjohtajavaltion puolesta Kreikan kansalle ja kaikille Kreikkaan kilpailemaan meneville urheilijoille rauhallisia ja onnistuneita olympiakisoja. Toivon, että kisat, kuten jäsen Prets jo sanoi, sujuvat suvaitsevaisuuden ja rauhan ilmapiirissä. 
<SPEAKER ID="101" LANGUAGE="ES" NAME="Zabell (PPE-DE )." AFFILIATION="">
<P>
    Arvoisa puhemies, urheilu ei ole pelkästään suorituksia, kilpailuja ja urheilijoiden parhaimmistoa; se on myös yhteisöllisyyden ja yhteisen päämäärän luomista; se on inhimillisyyttä.
<P>
Hyvät kollegat, nämä eivät ole omia sanojani. Ne ovat Yhdistyneiden Kansakuntien sanoja. Kannatan niitä kuitenkin varauksettomasti ja kannatan varauksettomasti myös sitä, että tämä parlamentti tukee olympiarauhaa.
<P>
Tärkeintä on mielestäni se, ettei urheilua politisoida. Urheilu on niin hyvin kuin mahdollista pidettävä politiikan ulkopuolella, ja sitä on käytettävä rakentamisen välineenä, ei koskaan tuhoamisen välineenä. Urheilun pitää olla väline rauhan ja ymmärryksen edistämiseen.
<P>
Olympiarauha ei ole mikään uusi asia. Olympiarauha on julistettu joka toinen vuosi kesäkisoja tai talvikisoja varten jo monen vuoden ajan, ja viime vuoden lopussa Yhdistyneet Kansakunnat antoi päätöslauselman, jossa se kehottaa jäsenvaltioitaan kunnioittamaan olympiarauhaa.
<P>
Kannatan ajatusta, kuten kannattaa myös Euroopan kansanpuolueen (kristillisdemokraatit) ja Euroopan demokraattien ryhmä. Haluamme kuitenkin, että se on urheilevan maailman anti muulle maailmalle. Emme halua, että yksikään poliittinen puolue yrittää vaaleissa hyödyntää olympiarauhaa taikka politisoida sen.
<P>
Hyvät kollegat, tosielämässä on konflikteja ja sotia. Urheilussa on pelejä ja kilpailuja. Tosielämässä on asevoimia. Urheilussa on joukkueita. Tosielämässä on lakeja. Urheilussa me vaihdamme ne sääntöihin. Tosielämässä on puolueettomia osapuolia. Urheilussa on erotuomareita. Tosielämässä on valitettavasti paljon kuolleita, ja haluamme suojella elämää urheilun keinoin, ja tämän on oltava urheilun anti maailmalle. 
<SPEAKER ID="102" LANGUAGE="EL" NAME="Zorba (PSE )." AFFILIATION="">
<P>
    Arvoisa puhemies, pyrkiessään lopettamaan Peloponnesosia vaivaavat selkkaukset Delfoin oraakkeli suositteli vuonna 776 eKr. taistelevia osapuolia järjestämään kisat ja unohtamaan erimielisyytensä, jotta urheilijat ja kansalaiset kaikkialta Kreikasta voisivat osallistua kisoihin turvallisissa oloissa. Näin syntyi muinaiskreikkalainen olympiarauhan perinne, joka on kestänyt yli 1 000 vuotta.
<P>
Kreikka ajoi tämän perinteen elvyttämistä YK:n, Eurooppa-neuvoston, UNESCO:n ja Kansainvälisen olympiakomitean tuella. Vuonna 2004 Kreikassa pidettävien kisojen valmistelujen aikana perustettiin kansainvälinen olympiarauhan keskus johtamaan suurta kampanjaa. Yli 400 kuuluisaa henkilöä maailmassa allekirjoitti olympiarauhan tekstin.
<P>
Olympiakisat, joiden paluu tänä vuonna Eurooppaan ja maahan, jossa ne ovat syntyneet, ovat maailmanlaajuisesti tärkeä tapahtuma, ja yhdessä urheilusuorituksista välittyvän viestin kanssa ne voivat lähettää rauhankulttuurin viestin. Rauha ja vuoropuhelu ovat kaksi tavoitetta, joita Euroopan parlamentti on aina tukenut. Ne ovat arvoja, joilla on keskeinen asema toimissamme ja joita vaalimme niin kauan ja niin ponnekkaasti, kuin niiden saavuttamiseksi tarvitaan. Euroopan parlamentin jäseninä jokaista meitä pyydetään toimimaan olympiarauhan hyvän tahdon lähettiläinä ja viemään eteenpäin rauhan viestiä ja kulttuuria kaikissa kokouksissa, valtuuskunnissa, valiokunnissa ja kansainvälisellä areenalla kaikissa maapallon kolkissa, joissa usein vierailemme.
<P>
Odotamme neuvostolta ja puheenjohtajavaltio Irlannilta tukea ja kannustusta tässä yrityksessä. Olympiarauhan keskeinen viesti on seuraavanlainen: jos onnistumme säilyttämään rauhan 16 päivän ajan, ehkä onnistumme säilyttämään sen ikuisesti. 
<SPEAKER ID="103" LANGUAGE="" NAME="Puhemies." AFFILIATION="">
<P>
   Keskustelu on päättynyt. 
<SPEAKER ID="104" LANGUAGE="" NAME="Puhemies." AFFILIATION="">
<P>
   Esityslistalla on seuraavana Kuckelkornin laatima budjettivaliokunnan mietintö (A5-0062/2004) aiheesta: Talousarvio 2005: suuntaviivat (Pääluokat II, IV, V, VI, VII, VIII A ja VIII B) ja alustava ennakkoarvio (Pääluokka I). 
<SPEAKER ID="105" LANGUAGE="DE" NAME="Kuckelkorn (PSE )," AFFILIATION="">
<P>
   Arvoisa puhemies, arvoisa komission jäsen, hyvät kollegat, haluaisin esitellä vuoden 2005 talousarvion muiden pääluokkien suuntaviivat ja parlamentin alustavan ennakkoarvion.
<P>
Tarkoituksenani on, että suuntaviivoissa käsitellään keskeisiä asioita ja että ne pidetään suppeina. Yksityiskohtia ja erityistoimia tarkastellaan ehdotuksessa ennakkoarvioista. Haluaisin lyhyesti käsitellä joitakin tämän vuoden suuntaviivojen näkökohtia.
<P>
Vuoden 2005 talousarvion poikkeuksellinen piirre on, että se on 25 jäsenvaltion Euroopan unionin ensimmäinen kokonainen talousarviovuosi, vastavalitun parlamentin ja vastanimetyn komission ensimmäinen kokonainen toimintavuosi sekä uusien henkilöstösääntöjen soveltamisen ensimmäinen vuosi. Tekninen mukautus leikkaa rahoitusnäkymien otsakkeen 5 enimmäismäärää 94 miljoonalla eurolla vuonna 2005 tämänhetkisin hinnoin. Näiden vuoden 2005 talousarvioita koskevien rajoitusten perusteella uusien elimien, kuten EU:n toimielinten yhteisen hallintokoulun perustamista voidaan joutua lykkäämään, ellei tällaisten elinten perustamisella saavuteta säästöjä. Henkilöstön määrä on kasvanut nopeasti lähes kaikissa toimielimissä laajentumisesta aiheutuvien tarpeiden vuoksi. Suurin osa laajentumiseen liittyvistä lisätarpeista katetaan vuosien 2002–2004 talousarvioista, vaikka lukuisia toimenpiteitä on vielä toteutettava.
<P>
Henkilöstön valintamenettelyissä esiintyneistä viiveistä laaditaan perinpohjainen arviointi vuoden 2005 talousarviota silmällä pitäen. Oletamme, että toimielimien toimitilojen laajentumisen taloudelliset vaikutukset heijastuvat vasta vuotta 2005 seuraaviin talousarvioihin. Keskeinen kysymys vuoden 2005 talousarviomenettelyissä on toimielinten hallinnollisten uudistusten jatkaminen.
<P>
Parlamentin (Pääluokka I) vuoden 2005 talousarvion laatimiseen liittyy lukuisia epävarmuustekijöitä, joista voidaan mainita yhteisymmärryksen puute jäsenten asemaa koskevista säännöistä, laajentumiseen liittyvien rekrytointien konkreettinen tulos vuonna 2004 ja lukuisten kiinteistöhankkeiden kehitys. Tästä syystä pitäydymme tässä vaiheessa kannassamme, joka koskee 20 prosentin menojen enimmäismäärää otsakkeessa 5. On valitettavaa, etteivät jäsenvaltiot ole onnistuneet pääsemään yhteisymmärrykseen jäsenten asemaa koskevista säännöistä. Toivomme, että vuoden 2004 aikana tässä kysymyksessä edistytään. Sama pätee jäsenten avustajien ohjesääntöön. Eurooppalaisten poliittisten puolueiden rahoituksen osalta olemme käsittääkseni samaa mieltä siitä, ettei näitä menoja periaatteessa tule sisällyttää itse asetettuun 20 prosentin menojen enimmäismäärään otsakkeesta 5, sillä näitä menoja ei voida pitää toimielimen hallintomenoina vaan toimintamenoina. Olen kuitenkin valmis tekemään kompromissin tässä asiassa ja hyväksymään jäsen Buitenwegin esittämän tarkistuksen 8, jonka mukaan jätetään mahdollisuus tämän menon rahoittamiseen 20 prosentin enimmäismäärän sisällä. Ottaen huomioon viiveet henkilöstön rekrytointimenettelyissä uusissa jäsenvaltioissa sekä vaikeudet henkilöstön rekrytoinnissa etenkin kielipalveluihin tietyistä uusista jäsenvaltioista katsomme, että päätös määrärahojen myöntämisestä laajentumisesta aiheutuvaa lisähenkilöstöä varten voidaan tehdä vasta vuoden 2005 talousarvion ensimmäisen käsittelyn yhteydessä. Katsomme, että kiinteistöhankkeille on laadittava puolivälin suunnitelma, jotta voidaan määritellä parlamentin talousarvio vuodeksi 2005 kiinteistöpuolen edellyttämiä mahdollisia pääomapanostuksia silmällä pitäen.
<P>
Meidän on arvioitava uudelleen, tarjoaako autopalvelun toiminta tyydyttävää palvelua jäsenille ja saammeko rahoille vastinetta.
<P>
Neuvostoa (Pääluokka II) kehotetaan avoimuuden lisäämiseksi harkitsemaan mahdollisuutta esittää ennakkoarvionsa alustavan talousarvioesityksen yhteydessä ensimmäisen käsittelyn asemasta. Parlamentti valvoo jatkossakin neuvoston toimintatalousarviota mutta kunnioittaa herrasmiessopimusta hallintomenojen osalta.
<P>
Tuomioistuimesta (Pääluokka IV) voimme todeta, että sen henkilöstön kasvuprosentti on ollut viimeksi kuluneina vuosina suurempi kuin suurimmalla osalla muista toimielimistä.
<P>
Tilintarkastustuomioistuimesta (Pääluokka V) voimme todeta, että se on jakanut laajentumiseen liittyvän henkilöstön lisäämisen vuosien 2004 ja 2005 talousarvioihin.
<P>
Lopuksi kehotamme sekä talous- ja sosiaalikomiteaa (Pääluokka VI) että alueiden komiteaa (Pääluokka VII) pyrkimään talousarvion kurinalaisuuteen ennakkoarvioissaan, erityisesti henkilöstöpyyntöjen ja kiinteistöhankkeiden osalta, ja parantamaan yhteistyötä, sillä uudet yhteiset tilat suosivat yhteisten palvelujen järjestämistä. Parlamentti odottaa, että muutto Belliard-rakennukseen ja nykyisten rakennusten vapautuminen toteutuu suunnitelmien mukaisesti.
<P>
Muutamat kohdat eivät budjettivaliokunnan äänestyksessä saaneet enemmistöä taakseen. Esitämme parlamentille jälleen vain keskeisimmät kohdat, joille pyydän tukeanne. 
<SPEAKER ID="106" LANGUAGE="ES" NAME="Garriga Polledo (PPE-DE )." AFFILIATION="">
<P>
    Arvoisa puhemies, arvoisa komission jäsen, haluaisin onnitella esittelijä Kuckelkornia, joka on hyvin tunnettu täsmällisyydestään, kuten ne meistä hyvin tietävät, jotka ovat työskennelleet hänen kanssaan talous- ja raha-asioiden valiokunnassa sekä budjettivaliokunnassa, erityisesti pitkään kestäneissä eurooppalaisia virastoja koskevissa neuvotteluissa.
<P>
Tavanomaiset kehotukset budjettikurin ja säästäväisyyden noudattamiseksi ovat nyt tarpeellisempia ja realistisempia kuin koskaan ennen, koska enimmäismääriä vähennetään otsakkeessa 5, ja minun on vaikea nimetä yhtäkään esittelijää, joka olisi yhtä kuuluisa kuin jäsen Kuckelkorn tarmokkuudestaan toteuttaa nämä leikkaukset.
<P>
Lisäksi olen todella utelias näkemään toimielinten pääsihteeristöjen raportin vuoden 2005 hallinnollisia tarpeita koskevista arvioista. Uskon, että vuodesta tulee kaikille erittäin onnistunut ja suotuisa, koska eri toimielinten sihteeristöjen on onnistuttava yhdistämään laajentuminen ja sen hallinnolliset vaatimukset niiden rajoitusten kanssa, jotka meidän on kohdattava ensi vuonna, kun otsakkeesta 5 vähennetään 140 miljoonaa euroa. Tätä kuria, jonka noudattamista vaaditaan muilta toimielimiltä, on muuten noudatettava myös komissiossa ja Euroopan parlamentissa.
<P>
Esittelijä Kuckelkorn, ryhmämme pitää täysin mahdollisena, että Euroopan parlamentin talousarviossa pysytään ensi vuonna 20 prosentin enimmäismäärän sisällä, erityisesti nyt kun neuvosto ennen kaikkea Saksan hallituksen vastustuksen takia on estänyt jäsenten asemaa koskevien sääntöjen uudistuksen.
<P>
Ryhmämme on esittänyt ja puolustanut tarkistuksia budjettivaliokunnassa ja erityisesti olemme puolustaneet monikielisyyttä ja sen täytäntöönpanoa koskevaa tarkistusta. Yritimme sitä vuoden 2004 talousarviossa ja olisimme erittäin tyytyväisiä, jos huomaisimme, että meillä on keskustelukumppani, joka on avoin vuoropuhelulle mahdollisista aloitteista, joita ryhmämme esittää. Tällä hetkellä budjettivaliokunnan äänestämässä mietinnössä tuetaan ajatusta.
<P>
Olemme varauksetta samaa mieltä muista jäsen Kuckelkornin mietinnössä esitetyistä toimenpiteistä, ja käsiteltävänä on enää poliittisten puolueiden rahoitusta koskeva kysymys. Ryhmäni olisi halunnut – ja olimme budjettivaliokunnassa yhden äänen päässä asian hyväksymisestä – että budjettivaliokunta ilmoittaa tukevansa sitä, että Euroopan poliittisten puolueiden rahoitus sisällytetään tähän 20 prosentin enimmäismäärään. Emme halunneet tällä esittämällämme tarkistuksella, että meidän on neuvoteltava poliittisten puolueiden rahoituksesta vuosi toisensa jälkeen, kuten kävisi, jos rahoitus ei sisältyisi tähän 20 prosentin enimmäismäärään. Jos rahoitus sisältyisi 20 prosentin enimmäismäärään, tämä tilanne estyisi ja varmistaisimme tilanteen nopean ratkaisemisen määrärahojen siirtämisellä. Haluamme muistuttaa, että tämän poliittisille puolueille tapahtuvan määrärahojen siirron edellyttämät käytännesäännöt on tarkoitus saattaa valmiiksi erittäin nopeasti.
<P>
Muiden puolueiden, ja jäsen Kuckelkorn, erityisesti teidän puolueenne vastustuksen takia tämä ei kuitenkaan ole ollut mahdollista ja tästä syystä Vihreät/ALE-ryhmän tarkistukseen esittämä kompromissiratkaisu näyttäisi meidän mielestämme ainoalta hyväksyttävältä keinolta välttää vaarantamasta tätä määrärahojen siirtoa, joka on tarkoitus tehdä vuonna 2004 eli tämän varainhoitovuoden aikana. Lisäksi tällä kompromissilla, tällä vihreiden esittämällä tarkistuksella välttäisimme sen, etteivät otsakkeen 5 budjettirajoitukset vaaranna poliittisten puolueiden toimintaa ensi syyskuussa. Puolueet itse varoittivat, että niillä voi olla vakavia hallinnollisia ongelmia, jos määrärahojen siirto ei toteudu.
<P>
Olen tyytyväinen, että jäsen Kuckelkorn on valmis ottamaan tämän kompromissin huomioon – ja äänestämään tarkistuksesta – ja tässä tapauksessa, arvoisa puhemies, uskon, että muut jäsen Kuckelkornin mietintöä koskevat äänestykset ovat yksimielisiä, koska muista suurista kysymyksistä jaamme täysin hänen mielipiteensä. 
<SPEAKER ID="107" LANGUAGE="" NAME="Virrankoski (ELDR )." AFFILIATION="">
<P>
    Arvoisa puhemies, ensinnäkin haluan onnitella esittelijä Kuckelkornia hyvästä mietinnöstä. Ensi vuoden talousarvio on hallintobudjetin osalta hyvin kireä, kuten esittelijä totesi. Tiukkuutta lisää vielä se, että tänä vuonna saamme kymmenen uutta jäsenmaata ja saman verran uusia virallisia kieliä.
<P>
Juuri parlamentin monikielisyys on valtava haaste. Tämä vaatii uutta joustavuutta käännöksiin ja tulkkauksiin. Missään muualla maailmassa ei ole yhtä monikielisesti toimivaa elintä kuin EU:n instituutiot ovat. Tämä vaatii kuitenkin erityisiä toimia ja huolellisuutta, muuten monikulttuurinen periaate voi muuttua kaaokseksi. Siksi hallinnolta vaaditaan erityisiä ponnistuksia, että toimet saadaan täytetyiksi ja käännöstyö sujumaan liittymisestä lähtien. Uudessa ympäristössä retour-tulkkaus tulee lisääntymään. Tällöin voidaan joutua tilanteeseen, jossa koko parlamentti on yhden tulkin varassa, joka kääntää pieneltä viralliselta kieleltä jollekin yleisemmälle kielelle. Käännöstyön varmistamiseksi olisi tarpeen, että useammasta tulkkauskopista voitaisiin suorittaa käännöstyötä. Tämä tarkoittaa käytännössä sitä, että suurille kieliryhmille, kuten englannille, ranskalle ja saksalle, tulisi asettaa erityisiä vaatimuksia, että niiden on pystyttävä kääntämään useammalta alkukieleltä kuin muut tulkkiryhmät.
<P>
Viime vuosien suuri poliittinen kysymys on ollut jäsenten ohjesäännön hyväksyminen. Sen kaatuminen neuvoston sisäisiin erimielisyyksiin oli suuri pettymys. Euroopan parlamentti, ja erityisesti sen nykyinen puhemies Patrick Cox, oli tehnyt suuren työn asian hoitamiseksi, ja siksi sen torpedointi oli vahinko. Olisi tärkeää, että ohjesääntö saataisiin nopeasti hyväksytyksi, että se voisi astua voimaan mieluummin jo ensi parlamenttikauden alusta.
<P>
Tämän vuoden talousarviossa saimme vihdoinkin toteutetuksi toimintoperusteisen budjetoinnin komission osalta. Sen perusteella voimme suoraan nähdä, paljonko mikin toiminto maksaa. Samaa toimintoperusteista budjetointia tulisi soveltaa asteittain myös hallintobudjettiin, esimerkiksi Euroopan parlamenttiin. Tällöin voisimme paremmin seurata myös hallintokulujen kehitystä ja eri hallinnonhaarojen menoja. Arvoisa puhemies, haluan toivottaa esittelijälle parhainta menestystä työssään. 
<SPEAKER ID="108" LANGUAGE="" NAME="Seppänen (GUE/NGL )." AFFILIATION="">
<P>
    Arvoisa puhemies, esittelijä Kuckelkornin mietintö on alustava kannanotto ennen muuta parlamentin omiin tuloihin ja menoihin vuonna 2005. On valitettavaa, että neuvosto ei voinut hyväksyä uutta parlamentin jäsenten ohjesääntöä. Kun parlamentti itse äänesti omien palkkojensa ja matkakulujensa korvausjärjestelmän uudistamisen puolesta, se oli pitkä askel oikeaan suuntaan; ei ole moraalisesti oikein keinotella matkakuluilla, vaikka ei olekaan rikottu parlamentin sääntöjä matkustamalla turistiluokassa bisnesluokan lipun hinnalla. Kun parlamentin jäsenet omasta puolestaan olivat valmiit luopumaan kokonaan näistä väärin perustein ansaituista tuloista lentoyhtiöiden hyväksi, oli valitettavaa, että neuvosto ei ottanut tarjousta vastaan. Saksa, Ranska, Itävalta ja Ruotsi ovat nyt syyllisiä siihen perusteltuun kritiikkiin, jota kansalaiset osoittavat Euroopan parlamentin jäsenten palkka- ja kulukorvausjärjestelmän epäkohtia kohtaan.
<P>
Neuvoston kanssa on syntynyt ongelma myös toisessa asiassa. Neuvosto haluaa Euroopan laajuisten poliittisten puolueiden puoluetuen Euroopan parlamentin budjettiin, kun taas parlamentti haluaisi sen komission budjettiin. Jos europuoluetuki tulee budjettiin, se ei saa vaikuttaa parlamentin hallintomenojen enimmäismäärään niin, että muuta toimintaa pitää sen takia supistaa. Sitten on myös meitä, jotka emme halua europuoluetukea, jotka äänestämme jo tämän vuoden lisäbudjettiesityksessä sen käyttöönottoa vastaan. Sitten on vielä kymmeniä parlamentin jäseniä, jotka ovat vieneet asian Euroopan yhteisöjen tuomioistuimen ratkaistavaksi. Puoluetukea aletaan maksaa väärillä perusteilla.
<P>
Europuoluetuki sumentaa demokratiaa. Suurten maiden kansalliset puolueet pystyvät sen ansiosta entistäkin helpommin dominoimaan europuolueiden päätöksentekoa. Pienten maiden edustajille tulee kaksinkertainen ongelma, kun pitää saada oma ääni kuuluville ensin suurten dominoimassa europuolueessa, ennen kuin oman äänen saa kuuluviin jäsenmaiden asukasluvun perusteella valitussa Euroopan parlamentissa.
<P>
On pidettävä huoli siitä, että parlamentissa säilyy monikielisyys ja että henkilökunnan valinnassa otetaan huomioon kaikkien maiden kansalaiset. Rekrytointia pitää harjoittaa myös muista kuin uusista jäsenmaista. Jotkut jäsenmaat ovat aliedustettuina parlamentin henkilöstössä sen johdosta, että parlamentti ei ole toimeenpannut asianmukaisia kilpailuja henkilöstön rekrytoimiseksi. Parlamentin pitää pyrkiä pitämään menojen kasvu kurinalaisena. 
<SPEAKER ID="109" LANGUAGE="NL" NAME="Van Dam (EDD )." AFFILIATION="">
<P>
   – Arvoisa puhemies, tämä 25 jäsenvaltion unionin ensimmäisen vuoden talousarvio on todellinen voimienkoetus. Onhan komission hallinnollinen uudistus vasta äskettäin saanut vauhtia alleen. Komission on tehtävä kaikkensa varmistaakseen moitteettoman varainhoidon, tiedotusjärjestelmän hyvän toiminnan ja tilinpäätöksen täydellisen luotettavuuden.
<P>
Esittelijä Kuckelkorn on oikeassa viitatessaan mahdollisuuteen säästää kustannuksia toimielinten välisellä yhteistyöllä. Merkittäviä säästöjä voidaan saada aikaiseksi, jos parlamentin ei enää tarvitsisi kokoontua Strasbourgissa, mutta tämä vaikuttaa juridisesti mahdottomalta ilman Ranskan yhteistyötä. Tästä syystä haluan ehdottaa puhemiehistölle, että neuvostolle tai Ranskan tasavallalle pitäisi esittää lasku parlamentin kahden toimipaikan aiheuttamista kustannuksista, jotka ovat yli 200 miljoonaa euroa vuodessa.
<P>
Ryhmämme korostaa parlamentin monikielisyyden suurta merkitystä. Parlamentin ei pitäisi vahvistaa parlamentin julkista kuvaa elitistisestä kerhosta vaan pikemminkin päästä siitä eroon. Jokaisen kansalaisen pitää pystyä seuraamaan kaikkia julkisia kokouksia omalla kielellään. Monimuotoisen demokratian edistäminen on tämän parlamentin tärkein tehtävä. 
<SPEAKER ID="110" LANGUAGE="FR" NAME="Esclopé (EDD )." AFFILIATION="">
<P>
    Arvoisa puhemies, äänestäminen ilman keskustelua -menetelmä, jota sovelletaan yhteisöjen omia varoja koskevaan Haugin mietintöön, estää meitä hyödyntämästä yhteiskeskustelua vuoden 2005 talousarvion suuntaviivoista. Totuus on, että Haugin mietinnöllä ja Kuckelkornin mietinnöllä on yksi yhteinen huomiota herättävä piirre, joka ansaitsee huomattavasti laajempaa keskustelua, kuin mihin meillä on täällä mahdollisuus. Molempien alussa vedotaan moitteettoman varainhoidon ja kurinalaisuuden puolesta. Tänään käsiteltävänä olevassa mietinnössä lukee kuitenkin jäljempänä, että omien varojen osalta parlamentti pitäytyy kantaansa, joka koskee 20 prosentin itse asetettua hallintomenojen enimmäismäärää. Haugin mietinnön perusteluissa todetaan myös – ja siteeraan nyt mietintöä – että "olisi otettava käytäntöön omien varojen järjestelmä, joka ei perustu jäsenvaltioiden maksuosuuksiin eikä kasvata kokonaisuutena kansalaisten verotaakkaa." Näin ollen tilanne on selvä: parlamentin enemmistö haluaa suurentaa unionin talousarviota, erityisesti laajentumisen rahoittamiseksi. Eurooppalainen vero on enemmän tai vähemmän peiteltynä kaikkien mielessä. Siinä ei ole mitään yllättävää; lupaukset on rahoitettava eivätkä varat ole ehtymättömät.
<P>
Odotan, että esittelijät ja komissio selittävät, miten on lisäämättä veronmaksajien verorasitusta mahdollista kasvattaa Euroopan unionin talousarviota muutoin kuin pienentämällä kansallisia talousarvioita. Jos enemmistö hyväksyy keskinäisen yhteyden periaatteen, hallitusten ja talousministerien on tehtävä kansalaisille selväksi, minkä kansallisista talousarvioista rahoitettavien politiikkojen ja toimien kustannuksella tämä tapahtuu, kun otetaan huomioon jo vallitseva kurinalaisuus, jonka valvojana komission haluaa toimia nostaessaan kanteen niitä maita vastaan, jotka eivät noudata vakaussopimusta. 
<SPEAKER ID="111" LANGUAGE="" NAME="Puhemies." AFFILIATION="">
<P>
   Keskustelu on päättynyt.
<P>
Äänestys toimitetaan huomenna klo 11.00. 
<SPEAKER ID="112" LANGUAGE="" NAME="Puhemies." AFFILIATION="">
<P>
   Esityslistalla on seuraavana Grönerin laatima kulttuuri-, nuoriso-, koulutus-, tiedonvälitys- ja urheiluvaliokunnan mietintö (A5-0081/2004) komission tiedonannosta parlamentille valkoisen kirjan "EU:n nuorisopolitiikan uudet tuulet" seurannasta – Ehdotus nuorten osallistumista ja heille tiedottamista koskeviksi yhteisiksi tavoitteiksi nuorisoalan eurooppalaisista yhteistyöpuitteista 27. kesäkuuta 2002 annetun neuvoston päätöslauselman pohjalta. 
<SPEAKER ID="113" LANGUAGE="DE" NAME="Gröner (PSE )," AFFILIATION="">
<P>
   Arvoisa puhemies, olemme todellakin saaneet esityslistan käsiteltyä nopeammin kuin tavallisesti, mutta olemme kuitenkin jääneet nuorisosta jälkeen. Tulevaisuutemme riippuu nuorista ja sen, kuinka paljon yhteiskunta arvostaa nuoria, voimme nähdä siitä, kuinka paljon mahdollisuuksia se antaa nuorisolle ja kuinka läheisesti se ottaa nuoret mukaan tulevaisuutta koskevaan päätöksentekoon. Dynaamisen yhteiskunnan on tarjottava uudelle sukupolvelleen tulevaisuudennäkymiä ja turvallisuutta, sekä materiaalisesti että sosiaalisen hyväksymisen ja yhteenkuuluvuuden kannalta.
<P>
Olen tyytyväinen nähdessäni, että myös komission jäsenen arvio ajasta on erilainen. Valkoinen kirja "EU:n nuorisopolitiikan uudet tuulet" ilmestyi kaksi pitkää vuotta kestäneen kypsyttelyn jälkeen marraskuussa 2001 sen jälkeen, kun kaikkia asianomaisia tahoja oli laajasti kuultu; meidän on ajateltava sitä, kuinka voimme pitää sen elossa. Mielestäni komissio, neuvosto ja parlamentti ovat kaikki oikealla polulla tässä asiassa. Meidän on integroitava 75 miljoonaa 15–25-vuotiasta nuorta Euroopan unioniin, jossa on kohta 25 jäsenvaltiota, ottamalla nuoret ja nuorisojärjestöt mukaan poliittiseen elämään. Kulttuuri-, nuoriso-, koulutus-, tiedonvälitys- ja urheiluvaliokunnan esittelijänä sekä tähän valkoiseen kirjaan liittyvässä työssäni olen seurannut viimeisen parin vuoden aikana käytyjä keskusteluja ja kuunnellut tarkasti, mitä Euroopan nuoret ovat halunneet meille kertoa. Päätelmäni mukaan nuoret haluavat, että heidät otetaan vakavasti, emmekä saa pettää heitä ja epäonnistua tässä asiassa.
<P>
Olemme onnistuneet vauhdittamaan nuorisopolitiikkaa nuorten keskuudessa, nuorisojärjestöissä, kansalaisjärjestöissä, EU:n poliittisten edustajien keskuudessa ja jäsenvaltioissa. Kun valkoisessa kirjassa on mielestämme kyse avoimesta koordinaatiosta ja valtavirtaistamisesta, komission tiedonanto valkoisen kirjan seurannasta koskee pikemminkin osallistumista ja tiedottamista. Nuoret on otettava mukaan nykyistä paremmin ja nykyistä aikaisemmassa vaiheessa, jotta he voivat osallistua edustukselliseen demokratiaan alueellisella, kansallisella ja Euroopan tasolla.
<P>
Meidän on erityisesti osoitettava olevamme kiinnostuneita integroimaan nuoret juuri nyt, kun Euroopan parlamentin vaalit lähestyvät, mutta valitettavasti keskustelemme tästä tärkeästä asiasta myöhäiseen kellonaikaan parlamenttisalissa, joka on melkein tyhjä. Nuoret kommunikoivat Internetissä, ja tästä syystä komissio on avannut nuorisoportaalin, joka on kuitenkin kaukana siitä, mitä tarvitaan, sillä se, mitä tarvitaan, on paikallista tietoa, joka on erityisesti laadittu heitä varten. Nuorten on koettava tasapuolisia mahdollisuuksia ja syrjimättömyyttä, esimerkiksi nuorisoneuvostoissa, joissa nuoria miehiä ja naisia on yhtä paljon. Sinne, missä tällaisia neuvostoja ei ole olemassa, meidän on perustettava sellaisia. Virallinen ja epävirallinen koulutus on verkotettava nykyistä paremmin nuorisotyön kanssa. Nuoriso-ohjelmat mahdollistavat jo sen, että sadat tuhannet nuoret voivat tavata toisiaan, ja näillä ohjelmilla, yhdessä tuhansien vapaaehtoistyöohjelmien kanssa, parannetaan sosiaalisia taitoja ja eurooppalaisia tulevaisuudennäkymiä. Jos haluamme tehdä Euroopasta maailman kilpailukykyisimmän tietoon perustuvan talousalueen, meidän on tehtävä kaikkemme sen varmistamiseksi, ettei yhtäkään nuorta jätetä sen ulkopuolelle. Ne, joiden katsotaan olevan muita epäedullisemmassa asemassa – naispuoliset maahanmuuttajat, tytöt ja nuoret miehet – ja jotka kuuluvat Euroopan unionin ja yhteiskunnan marginaaliryhmiin, ovat niitä, jotka meidän on tärkeintä integroida.
<P>
Alueellinen yhteistyö, kulttuuri ja urheilu ovat kaikki siltoja, jotka helpottavat ennakkoluulojen voittamista ja huomisen ongelmien ratkaisemista. Marraskuussa 2003 neuvosto vahvisti joitakin yleisiä tavoitteita. Ensimmäinen arvio uusien toimintalinjojen täytäntöönpanosta laaditaan vuoden 2005 lopussa, ja komission on tämän jälkeen jäsenvaltioiden esittämien raporttien perusteella laadittava raportti hankkeen etenemisestä.
<P>
Viime vuonna järjestettiin ensimmäinen eurooppalainen nuorisoviikko, joka sai laajaa tukea. Iskulauseella "syrjäytymisen ehkäiseminen" aloitamme nyt työskentelyn nuoriso-ohjelman parissa ja muilla uusilla aloilla sekä yritämme varmistaa, että ohjelmilla on riittävä rahoitus, jotta niillä voidaan sekä vastata globalisaation asettamiin kasvaviin haasteisiin että antaa nuorille mahdollisuuksia osallistua Euroopan tulevaisuuden politiikan muotoiluun. Komission, parlamentin, poliittisten ryhmien ja jopa jäsenvaltioiden kesken saavuttamamme laajan synergian ansiosta meidän pitäisi onnistua sekä puhumaan nuorille että integroimaan heidät. Tavoitteemme on pitää vauhtia yllä, tukea nuoria ja vahvistaa nuorisopolitiikkaa Euroopassa. 
<SPEAKER ID="114" LANGUAGE="FR" NAME="Reding," AFFILIATION="komissio">
<P>
   .  Arvoisa puhemies, arvoisat parlamentin jäsenet, Euroopan parlamentin kulttuuri-, nuoriso-, koulutus-, tiedonvälitys- ja urheiluvaliokunta hyväksyi 27. helmikuuta yksimielisesti jäsen Grönerin esittämän valiokunta-aloitteisen mietinnön. Valiokunta oli oikeassa hyväksyessään mietinnön yksimielisesti, koska mietintö oli erinomainen. Sen on laatinut henkilö, joka tuntee nuoret, joka pitää nuorista ja joka haluaisi, että nuoret toimisivat paljon nykyistä aktiivisemmin tässä Euroopassa, jota olemme rakentamassa.
<P>
Rakensimme perustan tälle Euroopalle, jota olemme rakentamassa nuorille ja nuorten kanssa, valkoisella kirjalla, jossa ehdotetaan yhteisiä tavoitteita kahdelle painopistealalle, jotka ovat nuorten osallistuminen ja heitä koskeva tiedottaminen. Lisäksi nuoret ovat itse yksilöineet nämä kaksi painopistealaa kaiken sekä Euroopan unionissa että jäsenvaltioissa ja paikallisella tasolla tulevaisuudessa harjoitettavan politiikan avainkohdiksi. Olen tyytyväinen siihen, että parlamentti tukee ehdotuksia, joilla on tarkoitus varmistaa, että nuoret todella osallistuvat poliittiseen elämään kaikilla demokratian tasoilla ja että asianmukaisten sekä laadukkaiden tietojen saaminen helposti todella toteutuu.
<P>
Nämä ehdotukset, kuten jäsen Gröner on sanonut, ovat osa laajempaa lähestymistapaa, jonka tarkoituksena on kehittää erityisesti nuorisopolitiikkaa koskevia hankkeita ja samanaikaisesti lisätä nuorten huomioon ottamista muilla politiikan aloilla. Tämä mielessä valmistelemme ehdotuksia toimintalinjoiksi vapaaehtoistyötä varten, joka, kuten olette aivan oikein sanoneet, on yksi suositelluista tavoista, joilla nuoret voivat osallistua ja kantaa vastuunsa kansalaisina.
<P>
Henkilökohtaisesti uskon, että sellaisen todellisen eurooppalaisen vapaaehtoispalvelun perustamisella, jolla on kriittinen massa ja näin ollen näkyvyyttä, annamme uutta pontta nuorisopolitiikallemme. Tämän toteuttamiseksi tarvitsemme kuitenkin myös uutta rahoitusta, koska nuoret eivät ole rikkaita. Meidän on autettava heitä hyödyntämään idealismiaan käytännön toimissa. Tässä yhteydessä uudet rahoitusnäkymät ovat ihanteellinen kehys vastauksen löytämiseksi kysymyksiimme. Lisäksi olen myös ehdottanut suuntaviivoja tulevalle nuoriso-ohjelmalle, jolle myönnetään rahoitusta sen verran, että se voi saavuttaa kriittisen koon. Tämä poliittinen tiedonanto, jota olen paraikaa valmistelemassa, on tarkoitus esittää Euroopan parlamentille ennen vaaleja, jos kaikki menee suunnitelmien mukaan.
<P>
Arvoisa puhemies, uskon, että parlamentaariset aloitteet, joita on esitetty nuorille ja nuorten kanssa, ovat erinomainen vastaus siihen, mitä me kuulemme säännöllisesti ruohonjuuritasolla; ruohonjuuritasolla usein kuultu kertosäe on, ettei Eurooppa kiinnitä riittävästi huomiota nuorisopolitiikkaan. Haluaisin hyvinkin nähdä monien nuorten ja monien niistä, jotka ovat vastuussa nimenomaan nuorisoon liittyvästä politiikasta, lukevan jäsen Grönerin ja Euroopan parlamentin laatiman valiokunta-aloitteisen mietinnön, jotta he näkisivät itse, ettei tämä pidä paikkansa. 
<SPEAKER ID="115" LANGUAGE="ES" NAME="Zabell (PPE-DE )." AFFILIATION="">
<P>
    Arvoisa puhemies, arvoisa komission jäsen, arvoisa esittelijä, haluaisin ensinnäkin sanoa varjoesittelijä Zissenerin puolesta, että Euroopan kansanpuolueen (kristillisdemokraatit) ja eurooppalaisten demokraattien ryhmä kannattaa mietintöä, edellyttäen, että toissijaisuusperiaatetta noudatetaan.
<P>
Uskon, että nuorten osallistuminen ja heitä koskeva tiedottaminen on äärimmäisen tärkeä kysymys ja olen parlamenttiin tulostani alkaen aina sanonut, että tärkeitä ovat nuoret eivätkä ne meistä, jotka eivät ole niin nuoria, koska nuorissa on Euroopan tulevaisuus ja nuoriin meidän on investoitava ja nuoriin liittyviin toimiin meidän on panostettava kaikkemme.
<P>
Olen nuorten kanssa paljon tekemisissä ja olen vilpittömästi sitä mieltä, että nuoret ovat paljon vastaanottavaisempia kuin aikuiset tai ikäihmiset. Meidän on hyödynnettävä tätä tilannetta.
<P>
Uuden Eurobarometri-tutkimuksen mukaan ainoastaan noin 30 prosenttia eurooppalaisista aikoo äänestää tulevissa Euroopan parlamentin vaaleissa. Luku tuntuu minusta naurettavan alhaiselta, ja meidän on tehtävä kaikkemme sen nostamiseksi. Ei riitä, että me kaikki istumme täällä ja kerromme, kuinka huolissamme olemme; meidän on osoitettava huolestuneisuutemme toimin. Tästä syystä on selvää, että teemme jotain väärin. Hyvät kollegat, kerron teille anekdootin tilanteesta, johon jouduin juuri täällä juuri tänä iltapäivänä.
<P>
Olette kaikki aivan hyvin tietoisia siitä, että vuosi 2004 on Euroopan liikuntakasvatuksen teemavuosi, ja vaikka se on tarkoitettu kaikille eurooppalaisille, erityisesti se on tarkoitettu nuorille. Tänään iltapäivällä luonani vieraili kuitenkin kotiseudultani Andalusiasta Etelä-Espanjasta kotoisin olevista nuorista koostuva ryhmän, ja heidän kanssaan käymäni lyhyen keskustelun aikana kysyin heiltä, osaisiko kukaan heistä kertoa, mitä teemavuotta vuonna 2004 vietetään. Yksikään heistä – yksikään huoneessa olleista 30 nuoresta – ei osannut vastata. Kun kerroin heille vastauksen, he olivat melko yllättyneitä, koska he kaikki ymmärsivät, että kyse oli jostain nimenomaan heille suunnatusta asiasta. Tämä on merkki siitä, että teemme jotain ehkä väärin ja että meidän on korjattava asia mahdollisimman pian.
<P>
Asian korjaamiseksi nuorisojärjestöjen ja viranomaisten välistä yhteistyötä on lisättävä. Meidän on työskenneltävä lujasti tämän saavuttamiseksi, ja uskon, että jäsen Grönerin mietintö on ensimmäinen askel kohti nuorille eurooppalaisille kohdistetun tiedotuksen parantamista. 
<SPEAKER ID="116" LANGUAGE="FI" NAME="Iivari (PSE )." AFFILIATION="">
<P>
    Arvoisa puhemies, arvoisa komission jäsen, hyvät kollegat, nuorten yhteiskunnallisen osallistumisen tärkeyttä ei voi liikaa korostaa. Tulevaisuudessa nuorten vastuu kasvaa entisestään, kun Euroopan väestön ikärakenne muuttuu ja nuorten osuus pienenee. Komission tiedonanto nuorten osallistumisesta ja heille tiedottamista koskevista tavoitteista on tärkeä askel EU-tason yhteistyön vahvistamiseksi nuorisopolitiikassa. On ilahduttavaa, että perustuslakiluonnoskin tunnustaa nuorten osallistumisen tärkeyden.
<P>
Esittelijämme Lissy Gröner, johon parlamentin nuorisopolitiikka aivan oikeutetusti henkilöityy, on tehnyt jälleen hienoa työtä. Haluan osaltani kiittää myös komissiota sen nuorison eteen tekemästä työstä. Nuorisopolitiikan valkoista kirjaa edeltänyt laaja kuuleminen oli melkoinen voimanponnistus, joka viimeistään herätteli nuorisojärjestöt toimimaan EU-tasolla. Nyt on pidettävä huoli siitä, että järjestöjen osallistumista tuetaan jatkossakin, ja niiden työn tulokset näkyvät myös yhteisön harjoittamassa nuorisopolitiikassa. Olen tyytyväinen siitä, että sain läpi esitykseni nuorisojärjestöille myönnettävien määrärahojen kasvattamisesta kuluvan vuoden budjetissa, ja tervetullut on myös jo loppusuoralla oleva monivuotinen toimintaohjelma nuorisojärjestöjen rahoittamiseksi, joka takaa niille vihdoin oikeusperustan.
<P>
Esittelijän vaatimus siitä, että nuorten osallistumista laajentuneen unionin ensimmäisiin EU-vaaleihin tulee tukea, on ensisijaisen tärkeä. Nuorten äänestysaktiivisuuden kasvattamiseksi tulisi hyödyntää nyt vielä kehitteillä olevia vaihtoehtoisia äänestystapoja. Nuoret ovat ahkeria Internetin käyttäjiä, ja sen kautta tapahtuva äänestäminen voisi houkuttaa enemmän nuoria vaaliuurnille. Vaikka menettelyssä on monia heikkouksia vaalisalaisuuden ja -vapauden suhteen, ei sitä tule täysin sulkea pois. Ainakin nuorten äänestysaktiivisuutta voisi lisätä muutamissa jäsenmaissa käytössä olevien sähköisten vaaliuurnien sijoittaminen nuorten suosimiin paikkoihin.
<P>
Euroopan unionin moniarvoisuus korostuu laajenemisen myötä, ja kulttuurien välisen oppimisen merkitys korostuu niin ikään. Tulevan nuoriso-ohjelman avulla voidaan helpottaa nuorten välistä kanssakäymistä ja auttaa siten voittamaan ennakkoluuloja. Haluan tässä yhteydessä korostaa, että kulttuurien välisessä oppimisessa ei tule panostaa ainoastaan jäsenmaiden rajat ylittävään yhteistyöhön. EU:n jäsenvaltioiden, niin nykyisten kuin tulevien, on tarjottava edellytykset valtaväestöön ja kansallisiin vähemmistöihin kuuluvien nuorten välisten yhteyksien rakentamiseen. Euroopalla ei ole varaa antaa nationalismin ja muukalaisvihan kasvaa. 
<SPEAKER ID="117" LANGUAGE="IT" NAME="Calò (ELDR )." AFFILIATION="">
<P>
    Arvoisa puhemies, haluan korostaa, kuinka tärkeänä tämän parlamentin toimikauden aikana on alettu pitää niitä 75 miljoonaa 15–25-vuotiasta, jotka 1. toukokuuta alkaen ovat osa laajentunutta Euroopan unionia. Jos nostamme ikärajaa niin, että mukaan otetaan myös 30-vuotiaat, lukumäärä on vielä korkeampi.
<P>
Italiassa ja muissa Euroopan unionin maissa tämä on todellakin ainoa ikäryhmä, joka saapuu pysyvästi työmarkkinoille. Yksi keskeinen näkökanta on, että nuoretkin aikuiset ovat aikuisia mutta he ovat aikuisia eri tavalla. Tästä syystä heillä on oikeuksia ja velvollisuuksia, joista jotkin eroavat muiden kansalaisten oikeuksista ja velvollisuuksista ja jotkin ovat samanlaisia. Kattavien ja laajojen tutkimusten perusteella Grönerin mietinnössä ehdotetaan sitoumusta, joka on myös haaste, eli siinä ehdotetaan nuorten politiikkaan osallistumisen ja poliittisista asioista nuorille tiedottamisen lisäämistä. Tietojen, joita meidän on käsiteltävä ja annettava heille, on oltava selkeitä ja täsmällisiä. Nuorten osallistumisen lisäämistä, mitä toivomme, ei ole helppo toteuttaa, mutta osallistumisen oppiminen ja tiedon antamisen oppiminen ovat paras tapa kehittää tietoisuutta aktiivisesta kansalaisuudesta, jota kaikki aikuiset eivät harjoita käytännön tasolla. Jos olemme samaa mieltä siitä, että niillä, joilla ei ole menneisyyttä, ei ole myöskään tulevaisuutta, ainoa vaihtoehtomme on siirtää historiamme perustavanlaatuiset arvomme nuorille, jotka ovat tulevaisuutemme. Tällä tavoin nämä päivitetyt ja tarkistetut arvot ovat huomisen kasvun siemeniä.
<P>
Kannatamme varauksettomasti eurooppalaisen nuorisoviikon järjestämistä, koska se symboloi myös ensisijaista sitoumusta, joka koskee uuden innon antamista Euroopan nuorisolle, joka voi luottaa moniin asioihin, kuten kulttuurien väliseen oppimiseen, ympäristönsuojeluun, urheiluun ja taiteeseen vain muutamia mainitakseni.
<P>
Aikuisina pyrimme entistä painokkaammin tekemään kaikkemme sosiaalisen syrjäytymisen ja muukalaisvihan torjumiseksi, koska paras opetuksellinen vaikutus saadaan teoilla ja toimilla eikä sanoilla. Näin ollen työskentelystä nuoria ihmisiä koskevien asioiden parissa ja nuorten hyväksi tulee tapa työskennellä itseämme koskevien asioiden parissa, ja meidän pitäisi kiittää nuoria tästä mahdollisuudesta. 
<SPEAKER ID="118" LANGUAGE="EN" NAME="Hyland (UEN )." AFFILIATION="">
<P>
    Arvoisa puhemies, haluan yhtyä muihin puhujiin ja onnitella esittelijää hänen työstään. Aihetta koskevan komission valkoisen kirjan otsikon mukaan nuorisopolitiikkaan voidaan varmasti puhaltaa uutta tuulta. Olen tyytyväinen siihen, että puheenjohtajavaltio Irlanti on myös ottanut valkoisessa kirjassa esitetyn haasteen vastaan ja että nuorisokysymyksillä on tärkeä asema puheenjohtajavaltion ensisijaisissa tavoitteissa. Irlanti isännöi nimittäin pian suurta kansainvälistä konferenssia, johon osallistuu nuorisoasioista vastaavien ministerien lisäksi myös nuoria ja jonka keskeinen aihe on "nuoret politiikassa".
<P>
Parlamentin jäsenet ovat kaikki tietoisia siitä, että jo muutaman kuukauden kuluttua Euroopan kansalaisilla on tilaisuus äänestää Euroopan parlamentin vaaleissa. On todettava, että viimeaikaiset mielipidemittaukset vaaleja koskevista mielipiteistä ja kiinnostuksesta herättävät levottomuutta. Erityisen järkyttävä on niiden nuorten pieni osuus, jotka aikovat äänestää. Sen jälkeen kun kymmenen uutta jäsenvaltiota liittyy unioniin, 15–25-vuotiaiden nuorten määrä nousee 75 miljoonaan. Monilla näistä nuorista on nyt Euroopan parlamentin vaaleissa mahdollisuus ensimmäistä kertaa äänestäjinä ilmaista poliittinen tahtonsa. Esittelijä yksilöi nuorten osallistumisen ja heitä koskevan tiedottamisen painopistealueiksi EU:n nuorisopolitiikan kehittämisessä. Nämä ovat molemmat avainasioita Euroopan parlamentin vaaleissa, ja meillä on julkishallinnon edustajina tärkeä rooli nuorille tiedottamisessa Euroopan asioista ja siitä, mitä Eurooppa tekee heidän hyväkseen, sekä heidän kannustamisessa saamaan äänensä kuuluviin.
<P>
Jokaisessa jäsenvaltiossa on tutkittava tarkasti keinoja lisätä nuorten aktiivista osallistumista poliittiseen elämään, mikä tarkoittaa enemmän kuin pelkästään vaaleissa äänestämistä. Aktiiviseen osallistumiseen kuuluu jäsenyys poliittisessa puolueessa, poliittisissa järjestöissä ja lukuisissa kansalaisjärjestöissä.
<P>
Meidän on yritettävä kovasti vakuuttaa nuoremme siitä, että he voivat vaikuttaa ja muuttaa asioita yhteiskunnassa. Epäonnistumisemme tässä johtaa sellaiseen apatiaan, joka asteittain jäytää koko demokratiamme perustan. 
<SPEAKER ID="119" LANGUAGE="IT" NAME="Fatuzzo (PPE-DE )." AFFILIATION="">
<P>
    Arvoisa puhemies, tämä on pisin puhe, jonka olen pitänyt Euroopan parlamentin jäsenenä. En ole ikinä pitänyt kolmen minuutin puhetta, ja nyt minulle – Italian eläkeläisten puolueen edustajalle – on annettu näin pitkä puheaika mietinnöstä, joka koskee nuoria.
<P>
Olen samaa mieltä mietinnön kanssa nuorten osallistumisesta ja heitä koskevasta tiedottamisesta. Äsken kun kuuntelin kollegojani, jotka keskustelivat talousarviota ja muita asioita koskevasta mietinnöstä – olen pahoillani – kuitenkin torkahdin. Unisessa tilassani kaksi kysymystä tuli mieleeni: Ovatko nuoret oikeasti erilaisia kuin vanhemmat ihmiset? Ovatko vanhemmat ihmiset oikeasti erilaisia kuin nuoret?
<P>
Sanotaan, että nuoret haluavat rakkautta, mutta myös vanhat ihmiset haluavat rakkautta. Nuoret haluavat rahaa, mutta myös vanhemmat ihmiset haluavat ja tarvitsevat rahaa. Nuoret haluavat matkustaa ja tanssia, mutta myös vanhemmat ihmiset haluavat matkustaa ja tanssia.
<P>
Ei, heidän välillään on oltava myös jotain eroja! Työskenneltyäni 45 vuotta vanhempien ihmisten hyväksi olen kuullut heidän sanovan moneen otteeseen – ja olen pahoillani tästä – että vanheneminen on kauheaa. Tästä syystä olen varma, ettei Euroopan parlamentti ole ajatellut pelkästään nuoria vaan myös vanhempia ihmisiä ja että se on laatinut useita erilaisia mietintöjä ja tiedonantoja heille. Minun on kuunneltava ne kaikki tämän parlamentin toimikauden viimeisten kuukausien aikana, koska, olen pahoillani joutuessani sanomaan näin, tähän päivään mennessä vain muutamia on esitetty.
<P>
Olen myös ajatellut muita asioita. Onko oikein, että nuoret saadaan paremmin mukaan poliittiseen elämään ja tekemään heitä koskevia päätöksiä? Onko oikein, että nuoret osaavat parhaiten laatia heitä koskevia säännöksiä ja lakeja? Voivatko naiset parhaiten tehdä omia ongelmiaan koskevia päätöksiä? Voivatko vanhemmat ihmiset parhaiten tehdä omia ongelmiaan koskevia päätöksiä?
<P>
Arvoisa puhemies, en ole tätä mieltä. Mieleeni tullut vastaus yllättää teidät. Olen samaa mieltä siitä, että nuorten on tehtävä päätökset ja nuorilla on oltava valta kaikkiin ja kaikkien elämään. Miten muuten voisin perustella, että 32-vuotias tyttäreni Elisabetta Fatuzzo on juuri tällä hetkellä valmistautumassa puhumaan Lombardian televisiossa eläkeläisistä ja vanhemmista ihmisistä? Tämä ei olisi mahdollista, jos olisimme sitä mieltä, että vanhat ihmiset olisivat parempia puhumaan vanhoista ihmisistä kuin nuoret ja päin vastoin.
<P>
Tästä syystä kehotan komissiota tekemään kaikkensa varmistaakseen, että Eurooppa jatkaa nuorten auttamista sekä nuorten ja Euroopan lähentämistä toisiinsa, jotta he olisivat sellaisessa asemassa, jossa he voivat ottaa paremmin kantaa kaiken ikäisiä miehiä ja naisia koskeviin asioihin. 
<SPEAKER ID="120" LANGUAGE="" NAME="Puhemies." AFFILIATION="(Istunto keskeytettiin klo 20.00 ja sitä jatkettiin klo 21.00.)">
<P>
   Keskustelu on päättynyt.
<P>
Äänestys toimitetaan huomenna klo 11.00.
<SPEAKER ID="121" LANGUAGE="" NAME="" AFFILIATION="varapuhemies">
<SPEAKER ID="122" LANGUAGE="" NAME="Puhemies." AFFILIATION="">
<P>
   Esityslistalla on seuraavana Graça Mouran laatima kulttuuri-, nuoriso-, koulutus-, tiedonvälitys- ja urheiluvaliokunnan mietintö (A5-0080/2004) koulun ja kouluoppimisen merkityksestä mahdollisimman monen kansalaisen osallistumiselle kulttuurielämään. 
<SPEAKER ID="123" LANGUAGE="PT" NAME="Graça Moura (PPE-DE )," AFFILIATION="esittelijä">
<P>
   .  Arvoisa puhemies, arvoisa komission jäsen, hyvät parlamentin jäsenet, kulttuurielämään osallistuminen on välttämätön edellytys jokaisen ihmisen monipuoliselle kehitykselle. Lisäksi se on välttämätön ehto kaikille länsieurooppalaisille edustuksellisille demokratioille. Sen avulla voidaan poistaa eriarvoisuutta, ja sillä on yhä suurempi vaikutus edistykseen ja kehitykseen.
<P>
Kulttuurin onkin oltava yksi vankimmista tukipilareista kansalaisten Euroopassa. Enää ei ole mahdollista toteuttaa Jean Monnet'n toivetta ja asettaa kulttuuria lähtökohdaksi, sillä tämä saattaisi aiheuttaa nykyään ristiriitoja, kun etusijalla ovat taloudelliset tukitoimet. Meidän on sen sijaan otettava vastuu kulttuurista ja vastattava Euroopan yhdentymisestä aiheutuviin haasteisiin iloitsemalla kulttuurien moninaisuudesta ja Euroopan kulttuuriulottuvuudesta.
<P>
Elämme globalisoituneessa yhteiskunnassa ja laajentuneessa Euroopassa erilaisten kriisien aikakautta ja olemme uudessa tilanteessa, jota värittävät lähes 400 miljoonan kansalaisen kansalliset identiteetit ja perinteiset kulttuurit. Tässä tilanteessa poliitikkojen on todellakin suhtauduttava vakavasti kulttuurielämään osallistumiseen ja eurooppalaisen maailmankuvan muodostamiseen, joka saattaa tuoda muutoksia menettelytapoihin. Poliitikkojen on myös pidettävä huolta siitä, että näitä eroja kunnioitetaan ja arvostetaan moniarvoisella, suvaitsevalla ja dynaamisella tavalla.
<P>
Pyydämme näin ollen parlamentin jäseniä harkitsemaan asiaa uudelleen ja elvyttämään koulun merkitystä kulttuurielämään osallistumisessa. Kyse ei ole ainoastaan kouluissa opetettavista perustaidoista ja kunkin kansallisen identiteetin peruspiirteistä, jotka jokainen jäsenvaltio haluaa koulutusohjelmiinsa, vaan myös Euroopan valtavasta kulttuuriperinnöstä, johon kuuluu lähes määrättömästi erilaisia kieliä, kirjallisuutta, kuvataiteita, musiikkia, teatteritaidetta ja perinteitä. Toisin sanoen siihen kuuluu kaikki se, minkä avulla liitämme ja hahmotamme itsemme osaksi maailmaa.
<P>
Koulut eivät tietenkään voi toimia tietosanakirjoina eikä niiden pitäisi myöskään mukautua stereotyyppisiin kansainvälisiin normeihin tai vain toistaa latteita kliseitä. Koulujen on tarjottava kansalaisille tärkeä mahdollisuus osallistua kulttuurielämään ja iskostettava jokaiselle koulua käyvälle pienestä pitäen kunnioitus, kiinnostus ja mieltymys kulttuurin ilmaisumuotoja kohtaan. Näin voidaan auttaa kansalaisia käsittämään, millaista on kuulua Euroopan sivilisaatioiden ja kulttuurien monipuoliseen ja mahtavaan kokonaisuuteen.
<P>
Tämän tavoitteen saavuttamiseksi on monia erilaisia keinoja. Toiminta on aloitettava koulujen toimintaan liittyvistä näkökohdista. Juuri tähän pyritään tällä mietinnöllä, johon kulttuuri-, nuoriso-, koulutus-, tiedonvälitys- ja urheiluvaliokunnan kaikkia poliittisia ryhmiä edustavat jäsenet ovat sisällyttäneet lukuisia ehdotuksia. Mietintö osoittaa, että parlamentin mielestä tavoite on saavutettava, sillä jos emme sitä tee, Euroopan yhdentymisellä ei ole paljoakaan merkitystä eikä se ole nimensä arvoinen. Jos kansalaisilla on runsaasti tietoa eurooppalaisesta kulttuurista, he tuskin voivat suhtautua välinpitämättömästi arvoihin, joihin se perustuu. Olisi ristiriitaista noudattaa Lissabonin strategiaa ja samaan aikaan tavoitella tietoon perustuvan talouden tavoitetta, jos kulttuuri jäisi tällä alalla poikapuolen asemaan. 
<SPEAKER ID="124" LANGUAGE="FR" NAME="Reding," AFFILIATION="komissio">
<P>
   .  Arvoisa puhemies, hyvä jäsen Graça Moura, hyvät parlamentin jäsenet, haluan kiittää kulttuuri-, nuoriso-, koulutus-, tiedonvälitys- ja urheiluvaliokuntaa ja erityisesti sen esittelijää, jäsen Vasco Graça Mouraa, selkeästä mietinnöstä, jossa korostetaan koulujen ja kulttuurin yhtymäkohtia. Haluaisin laajentaa keskustelua siten, että sen lisäksi, että käsittelemme kouluja niiden varsinaisessa merkityksessä, käsittelisimme myös elämänkoulua, jonka perustana on perhe. Siellä kaikki opetus alkaa, ja myöhemmin sitä jatketaan koulussa. Arvoisa puhemies, panin erittäin tyytyväisenä merkille, että parlamentti tapansa mukaan paitsi antaa tukensa komission toimille myös kehittää edelleen komission uusia ajatuksia ja auttaa komissiota etenemään.
<P>
Olette oikeassa todetessanne, ettei Eurooppaa voida rakentaa ainoastaan talouden ja rahoituksen varaan. Eurooppa muodostuu miehistä ja naisista sekä näin ollen kulttuureista. Olen kanssanne samaa mieltä siitä, että koulutusjärjestelmien pitäisi taata, että kun keskiasteen koulutus päättyy, oppilailla on tarvittavat tiedot ja taidot voidakseen toimia Euroopan kansalaisina. Sanon "pitäisi", sillä, kuten kaikki tiedämme, todellisuus on hieman toisenlainen. Vaikka oppilaille tarjotaankin toisinaan opetusta, jossa käsitellään heidän omia alueellisia ja kansallisia juuriaan, heillä on vielä paljon opittavaa muiden juurista, naapureidensa juurista. Kun edellisen kerran keskustelimme nuorista, ilmoitin teille erään luvun. Kyse oli Comenius-ohjelmasta, jossa luodaan yhteyksiä Euroopan unionissa sijaitsevien koulujen välille, jotta nuoret voivat osallistua yhteisiin hankkeisiin ja näin tutustua naapurimaiden kulttuureihin. Vaikka ohjelmaan osallistuikin kaksi miljoonaa oppilasta, määrä vastaa kuitenkin vain yhtä prosenttia koulujemme oppilasmäärästä. Tavoitteemme ovat siis vielä kaukana. Toimimme oikein, mutta meidän on huomattava, että toimemme eivät ole riittäviä.
<P>
Koulutusohjelmillamme pyritäänkin vastaamaan sekä esittelijän että kulttuurivaliokunnan esittämään pyyntöön ja tämän pyynnön taustalla olevaan tarpeeseen eli siihen, että nuorisomme olisi saatava tietoa heitä ympäröivästä todellisuudesta. Kulttuuriohjelmamme ovatkin tähän tarkoitukseen hyödyllisiä välineitä, ja niiden avulla eurooppalaiset saadaan tietoiseksi kulttuurien moninaisuudesta. Jälleen kerran on kuitenkin todettava, ettei ohjelmien avulla saada yhteyttä kaikkiin kansalaisiimme tai edes suureen enemmistöön. Elokuva-alalla on Media-ohjelma, jossa myös lisätään ihmisten tietoisuutta kulttuurien monimuotoisuudesta elokuvien välityksellä. Ohjelmasta on saatu hyviä tuloksia. Lisäksi on muistettava ensimmäinen mittava yleiseurooppalainen kulttuuritapahtuma Cinedays, jonka ensisijaisena tavoitteena oli opettaa nuorille kulttuurien monimuotoisuutta elokuvan välityksellä. Tämäkin oli hyvä toimenpide mutta ei riittävä.
<P>
Siksi haluankin todeta, että tarvitsenkin täyden tukenne, jotta voin painottaa tämän näkökohdan merkitystä rahoitusnäkymissä ja uusissa ohjelmissa, jotka tulevat teille piakkoin käsiteltäväksi. Painotamme sitä jo nyt, mutta ponnistelumme ovat kuin pisara valtameressä. Tarkoitan tässä yhteydessä Kulttuuri 2000 -ohjelmaa ja RESEO-hanketta, jossa Euroopan suurten oopperatalojen koulutusosastot pyrkivät yhteen yhteiseen tavoitteeseen: antamaan lapsille ja nuorille mahdollisuuden tutustua oopperaan sen kulttuuristen lähtökohtien kautta. Lisäksi mieleeni tulee CLIOH-hankkeen workshopit, joissa luodaan yhteistyötä useiden eurooppalaisten yliopistojen välille ja joiden tarkoituksena on tuottaa Euroopan historiaa koskevaa opetusmateriaalia. Kyllä, materiaalia on siis olemassa, mutta kansalliselta tasolta on löydyttävä tahtoa tehdä niistä pakollinen osa historian opetussuunnitelmia ja kulttuurikasvatusta.
<P>
Käytän tilaisuutta hyväkseni ilmoittaakseni myös uudesta aloitteesta, jossa pyritään laajan tutkimuksen avulla laatimaan luettelo jäsenvaltioiden, ehdokasvaltioiden ja Euroopan talousalueen kolmansien maiden parhaista käytännöistä yhdistää kulttuuri ja koulutus. Tutkimuksen tulokset toimitetaan seuraavalle parlamentille vuoden 2005 alussa. Emme siis tyydy vain istumaan ja valittamaan. Saamme aikaan edistystä, vaikka tiedämmekin, että se on hyvin rajallista.
<P>
Hyvä jäsen Graça Moura, ymmärtänette, että mietintönne osuu juuri oikeaan aikaan ja siitä on apua, sillä se herättää meissä ajatuksia ja tukee toimiamme. Lisäksi se antaa meille oikean suunnan, mikä on erittäin hyödyllistä, sillä, kuten tiedätte, nykyään koulutusta ja kulttuuria pidetään yhä merkittävämpinä tekijöinä Euroopan kansalaisuuden luomisessa. Arvoisa puhemies, lopuksi haluan kiittää suuresti parlamenttia ja sen esittelijää tästä merkittävästä nuorten kansalaistemme tulevaisuuden hyväksi tehdystä työstä. 
<SPEAKER ID="125" LANGUAGE="EN" NAME="Beazley (PPE-DE )." AFFILIATION="cauchemar">
<P>
    Arvoisa puhemies, minulla on kolme minuuttia aikaa puhua kulttuurin merkityksestä lapsillemme ja koulutusjärjestelmien tulevaisuudelle kaikkialla Euroopan unionissa. Kuuluisa ranskalainen historioitsija olisi todennut, että kyseessä on . Tähän aiheeseen ei pitäisi suhtautua kevyesti. Komission jäsen Reding on täysin oikeassa siinä, että kansallisia hallituksiamme olisi kannustettava tukemaan esittelijän aloitetta, jolle komissio on antanut tukensa, ja osoittamaan tiettyä jalosydämisyyttä ja rahoituksellista avokätisyyttä yhteisesti tukemiamme koulutusta koskevia ohjelmia ja hankkeita kohtaan.
<P>
Tämän väärinymmärryksen taustalla on käsitys, että kulttuuri on pelkästään kansallista. Osa kulttuurista on tietenkin kansallista, mutta kuten esittelijä huomauttaa, identiteettejä on useita. Meillä on paikallinen ja alueellinen identiteetti sekä tietenkin eurooppalainen identiteetti. Ei ole historiallinen sattuma, että esittelijän kotimaalla ja minun kotimaallani Englannilla on sama suojeluspyhimys: Pyhä Yrjänä. On ehkä valitettavaa, että tämä saattaa liittyä jollakin tavoin siihen tosiseikkaan, että Englanti ja Portugali, jotka ovat muinaisia liittolaisia, muodostivat tämän liiton taistelleessaan – ristiretkillään – Iberian niemimaalla. Lastemme on toki kuultava konfliktista ja ristiriidoista sekä niiden tuhoisista seurauksista, mutta lisäksi heidän pitäisi kuulla siitä, mikä ihmisiä yhdistää: esimerkiksi kauppa ja liiketoiminta. Englanti ja Portugali käyvät korkkikauppaa ja tietenkin portviinikauppaa.
<P>
Millä tavoin koulumme osallistuvat nuorten kasvatukseen? Kuten komission jäsen Redin huomautti, koulutus ei ole vain koulujen tehtävä – ja sanon tämän entisenä pienten lasten opettajana. Olin aina tietoinen siitä, että pysyvät käsitykset olivat muodostuneet jo paljon ennen koulun aloittamista vanhempien ja isovanhempien kautta.
<P>
Eurooppalaisen diktatuurin propagandaministeri sanoi, että jos hän kuulee sanan kulttuuri, hän tarttuu revolveriinsa. Vaikuttaa siltä, että tämä oli tarkoitettu kevytmieliseksi kommentiksi, mutta tiedämme millaisia traagisia seurauksia monille Euroopan maiden kansalaisille aiheutui diktatuurista.
<P>
Toivoisin, että kun ministerineuvosto seuraavan kerran keskustelee näistä komission esille tuomista asioista, se on riittävän anteliaalla tuulella ilmoittaakseen, että koulutuksen ja kulttuurin määrärahoja lisätään – ei ainoastaan rahoitusta vaan myös asiantuntijuutta sekä alaan kohdistettavaa kiinnostusta ja poliittista tukea lisätään – ja että saamme tietoa naapureistamme sekä yhteisestä kulttuuristamme ja perinnöstämme.
<P>
Egyptillä, Kreetalla, Roomalla ja muilla vastaavilla mailla on toki yhteytensä Englannin menneisyyteen kuin myös Portugalin, Saksan ja kaikkien muidenkin maiden menneisyyteen. Jos lapsemme eivät saa vankkoja perustietoja ja kokemuksia, heidän saattaa olla myöhemmin elämässään vaikeampi luoda menestyksekästä uraa ja tienata riittävästi. Vankat tiedot sen sijaan saattavat antaa heille viisautta vaikeita aikoja varten. Toivon, että tätä viisautta löytyy ministerineuvostosta. 
<SPEAKER ID="126" LANGUAGE="DE" NAME="Junker (PSE )." AFFILIATION="">
<P>
   – Arvoisa puhemies, arvoisa komission jäsen, hyvät parlamentin jäsenet, jäsen Graça Moura on esitellyt mietinnön, jossa osoitetaan, kuinka koulu voi todellakin tarjota kansalaisille mahdollisuuden osallistua kulttuurielämään. Kuten te arvoisa komission jäsen aivan oikein huomautitte, edessämme olevan teorian ja eurooppalaisten koulujen käytännön välillä on syvä kuilu. Jotta tämä kuilu voidaan kuroa umpeen, meidän on ymmärrettävä, että elämme hankalaa muutoksen aikaa, ja kouluilla on ratkaiseva merkitys luotaessa avointa suhtautumistapaa kulttuuria kohtaan. Tämä ei tarkoita, että kansalliseen kulttuuriperintöön olisi suhtauduttava välinpitämättömästi, vaan pikemminkin sitä, että luodaan laajempi yhteinen kulttuurisen avoimuuden ilmapiiri, jossa ei tunneta rajoja ja jossa vihamielisyydelle ei anneta minkäänlaista sijaa.
<P>
Kun muistelen omaa kouluaikaani, muistan selvästi Ruotsin kanssa toteutetun koulujen välisen vaihdon. Sota oli juuri päättynyt, ja Saksa ei ollut suosittu maa. Ruotsalaiset kuitenkin halusivat aloittaa kulttuurivuoropuhelun maani koululaisten kanssa. Tämä teki minuun lähtemättömän vaikutuksen, ja minusta tämä on oikea tapa toimia. Niinpä korostan esittämissäni tarkistuksissa – jotka on onneksi hyväksytty – että nyt jos koskaan koulu on paikka kulttuurienväliselle vuoropuhelulle. Minun aikanani koulussa ei ollut yhtään turkkilaista tai italialaista. Nykyään on kuitenkin hyvin tavallista, että kouluissa on eri kansallisuuksia, ja tämä on loistava mahdollisuus harjoittaa kulttuurienvälistä vuoropuhelua ja opettaa arvoja, jotka liittyvät toisten kunnioittamiseen ja tasa-arvoisuuteen eroista huolimatta.
<P>
Tämä ajatus tuodaan esille mietinnössä, ja meidän on varmistettava, että se toteutuu. Hienot sanat eivät riitä. Kunkin maan koulutuspolitiikasta vastaavien tahojen on nyt sisäistettävä nämä sanat. Arvoisa komission jäsen, huomautitte, että perheillä on oma tehtävänsä tässä asiassa, ja olen ottanut myös tämän asian esille. Vanhempien on välttämätöntä tehdä yhteistyötä koulun kanssa ja antaa henkilökohtainen panoksensa, jotta näille ajatuksille saadaan kaikkien tuki. Lisäksi toivon, että mietintö hyväksytään enemmistön tuella ja otetaan lopulta osaksi politiikkaa. 
<SPEAKER ID="127" LANGUAGE="NL" NAME="Sanders-ten Holte (ELDR )." AFFILIATION="">
<P>
   – Arvoisa puhemies, arvoisa komission jäsen, hyvät parlamentin jäsenet, haluan aivan ensimmäiseksi kiittää lämpimästi jäsen Graça Mouraa aloitteesta keskustelun aloittamiseksi koulutuksen merkityksestä kulttuurin ja sen levittämisen kannalta. Koska koulunkäynti on pakollista kaikkialla Euroopassa, se tarjoaa hyvän mahdollisuuden opettaa tulevaisuuden kansalaisille kulttuuria, myös yleiseurooppalaista kulttuuria.
<P>
Koulutuksella voi olla tässä asiassa merkittävä rooli, ja sen ansiosta vanhemmat ja heidän välityksellään lapset saavat tietää, mitä kulttuurilla on tarjottavana. Euroopan unioni ei ole pelkkä talousalan hanke vaan ennen kaikkea kulttuurihanke. Meitä yhdistää kulttuuri ja kulttuurien monimuotoisuus. Olen myös sitä mieltä, että laajentumisen kannalta on hyvä keskustella kulttuurin eri näkökulmista. Jäsenyyteen valmistautuvilla mailla on erilainen käsitys historiastamme, ja meidän on tehtävä vielä paljon työtä ennen kuin me kaikki huomaamme ja hyväksymme, mitä meillä on yhteistä. Haluaisin kuitenkin huomauttaa, että koulutus ovat toki valtioiden oma asia. Voimme Euroopan unionissa antaa suosituksia ja tarjota tietoja eurooppalaisesta kulttuurista, mutta se, mitä jotkut meistä ehdottavat, eli että jäsenvaltiot pakotettaisiin sisällyttämään tämä tieto opetussuunnitelmiinsa, ei yksinkertaisesti ole Euroopan unionin päätettävissä. Ryhmäni ei missään tapauksessa hyväksy tällaista ajatusta.
<P>
Siitä olen samaa mieltä jäsen Graça Mouran kanssa, että koulutuksessa ei pitäisi painottaa ainoastaan teoreettisia aineita vaan myös taideaineet pitäisi ottaa asianmukaisesti huomioon. Tältä osin haluan puolustaa musiikkikasvatusta; sekä klassista musiikkia että oopperaa. Molemmilla on pitkät perinteet Euroopassa, mutta niihin suhtaudutaan kouluissa jokseenkin välinpitämättömästi.
<P>
Kulttuurielämään osallistumien on myös tärkeää. Sellaisilla lapsilla, joiden kotona harrastetaan vähän kulttuuria, on vaikeuksia. Ihannetapauksessa vanhempien olisi toimittava oppaina, mutta tässä asiassa myös koulut voivat olla merkittävässä asemassa. Siksi haluan painottaa, että koulujen olisi otettava vanhemmat mukaan toimintaan. Tällä tavoin saadaan lisätukea taideaineiden opetukselle ja paljon enemmän kiinnostusta kulttuuria kohtaan. 
<SPEAKER ID="128" LANGUAGE="ES" NAME="Zabell (PPE-DE )." AFFILIATION="">
<P>
    Arvoisa puhemies, arvoisa komission jäsen, haluan kiittää esittelijä Graça Mouraa kaikesta siitä työstä, jota hän on tehnyt tämän mietinnön hyväksi.
<P>
Mielestäni on ratkaisevan tärkeää tarjota useammalle kansalaiselle mahdollisuus osallistua kulttuurielämään. Kouluilla on aivan hyvästä syystä oltava tässä asiassa merkittävä rooli, mutta minun on myös todettava, että olen täysin samaa mieltä komission jäsenen kanssa siitä, että vastuu ei kuulu ainoastaan kouluille. Vastuu kuuluu myös vanhemmille. On myös äärimmäisen tärkeää, että lapset saavat tietoa sekä paikallisesta ja alueellisesta että kansallisesta ja eurooppalaisesta ympäristöstään. Tässä asiassa meidän on oltava entistä aktiivisempia ja omaksuttava merkittävämpi rooli.
<P>
Espanjassa saa usein sen käsityksen, että lapset tietävät vähän oman maansa kulttuurista, saatikka sitten Euroopan kulttuurista. Tiedämme kaikki, että lapsille on tärkeää, että he samastuvat omaan kaupunkiinsa, alueeseensa ja kotimaahansa, mutta on myös tärkeää – en mitenkään halua väheksyä sitä, mitä muut puhujat ovat sanoneet – että lapsille muodostuu jonkinlainen eurooppalainen identiteetti, ja tämä on yksi tavoite, jota meidän on täällä puolustettava. Meidän on vaikea tuntea itseämme eurooppalaisiksi, jos emme tunne Eurooppaa, ja sen tunteminen tarkoittaa Euroopan historian, maantieteen, talouden, kirjallisuuden, filosofian sekä urheiluelämän ymmärtämistä. Olisi todella hyvä, jos tästä voitaisiin tehdä yleinen oppiaine kaikkien jäsenvaltioiden kaikissa kouluissa ja jos voisimme tukea vahvemmin opiskelijavaihtoja, jotta opiskelijat saisivat oppinsa paikan päällä. Kotimaassani sanotaan usein, että yksi kuva kertoo enemmän kuin tuhat sanaa.
<P>
Lopuksi haluan todeta, että on tärkeää, että muun muassa museoiden, teattereiden ja kirjastojen koulutuspalveluja, jotka ovat kansalaisten käytettävissä, tarjotaan useammalla kuin yhdellä Euroopan unionin virallisista kielistä. Mikäli mahdollista, kielivaihtoehtoja pitäisi olla useita, jotta voimme kaikki samaistua lukemaamme.
<P>
Kaikkia tänään käsittelemiämme asioita ei tietenkään voida toteuttaa, jos yhteisön talousarvio ei anna siihen mahdollisuutta, ja tämä on ensimmäinen suuri koitoksemme, jossa meidän on pidettävä pintamme. 
<SPEAKER ID="129" LANGUAGE="DE" NAME="Prets (PSE )." AFFILIATION="">
<P>
   Arvoisa puhemies, arvoisa komission jäsen, mikä julkisten koulujen tehtävä oikeastaan on? Kuinka laajalle se ulottuu ja mitä siihen sisältyy? Jäsen Graça Moura käsittelee mietinnössään erittäin hyvin näitä kysymyksiä. Hän pohtii sitä, kuinka laajalti kulttuuria pitäisi opettaa kouluissa ja myös sitä, kuinka paljon tällaista opetusta olisi rahoitettava ja tuettava. Nämä asiat ovat tietenkin riippuvaisia toisistaan. Mielestäni on tärkeää, että kulttuuria opetetaan kouluissa, jos haluamme, että nuoret ovat tietoisia ja varmoja identiteetistään sekä kasvavat aktiivisiksi Euroopan kansalaisiksi. Tähän on panostettava ja nuorille on annettava mahdollisimman varhain mahdollisuus kulttuurivaihtoihin. Lisäksi meidän on mietittävä, kuinka nuorille opetetaan konfliktien ratkaisemista, sillä tämä on sellainen aihe, jonka toivoisimme koulujen sisällyttävän kulttuuriopintoihin ja joka on välttämätön edellytys tänään jo useasti mainittujen Lissabonin tavoitteiden saavuttamiselle.
<P>
Emme voi jättää huomiotta sitä tosiseikkaa, että Euroopan kulttuuri ja kulttuurihistoria muodostavat yhteisen talousalueen perustan ja että meidän on siksi panostettava nykyistä paljon enemmän koulutukseen. Euroopan unionissa koulutukseen käytettävien julkisten menojen osuus on keskimäärin 4,94 prosenttia BKT:sta. Ruotsissa menojen osuus on 7 prosenttia ja Itävallassa 5,75 prosenttia, mutta osuus on vähenemässä molemmissa maissa. Ei voi mitenkään olla oikein, että monissa maissa käytetään nykyään entistä vähemmän varoja koulutukseen.
<P>
Ihmettelen, mitä kulttuuriministerit ja valtion virkamiehet ajattelevat, kun he tukevat Lissabonissa asetettuja tavoitteita ja samaan aikaan vähentävät keinoja niiden saavuttamiseksi. Tämä on väärin, ja asia on korjattava. Tämän vuoksi meidän on jatkuvasti huomautettava, että koulutusalan leikkaukset – jopa taidealalla – aiheuttavat todella vakavia puutteita. Miten nuoret voivat oppia selviytymään niistä ammatillisista ja henkilökohtaisista muutoksista, joita heiltä jatkuvasti edellytetään, jos luovuutta ei opeteta eikä sille anneta tilaa kehittyä? Taiteisiin, kulttuuriin ja tietoisuuteen panostamista olisi ensiksikin lisättävä eikä vähennettävä. Sen sijaan, että vain suojelemme paljon arvostettua kulttuurista monimuotoisuuttamme, meidän on tuettava sitä ja luotava sille loistava tulevaisuus. 
<SPEAKER ID="130" LANGUAGE="ES" NAME="Gutiérrez-Cortines (PPE-DE )." AFFILIATION="">
<P>
    Arvoisa puhemies, haluan kiittää jäsen Graça Mouraa, sillä tämä asiakirja perustuu yhteiseen vakaumukseen ja kulttuuria koskevaan ammatilliseen omistautumiseen. Kun nationalismi on lisääntymässä, on mielestäni rohkeaa ja kiitollisuutemme arvoista puoltaa yhteistä kouluopetusta. Mielestäni se on kiitettävää, sillä vaikka asiakirja vaikuttaakin periaatteessa kevyeltä, siinä puolustetaan viimeiseen asti tiedon ja viisauden yleismaailmallisuutta. Lisäksi voimme havaita jonkinasteista kapinaa toissijaisuuden liiallista tulkintaa vastaan. Me täällä parlamentissa väitämme, että yhdentyneen Euroopan luomiseen ei riitä vain euroon tai muihin yhteisiin talousnäkökohtiin liittyvien asioiden opettaminen vaan että sen on perustuttava yhteenkuuluvuuden tunteeseen, yhteiseen hankkeeseen, jolla on historiallinen tausta, sekä siihen, että tiedämme keitä olemme, mitkä ovat yhteiset lähtökohtamme ja ennen kaikkea mihin aikamme periaatteet ja arvot perustuvat sekä mikä ajatus on tavoittelemamme yhdentyneen Euroopan taustalla.
<P>
Euroopan kehittäminen on mielestäni myös ollut epätasapainoista. Yhteisiä politiikoita on lisätty jatkuvasti, mutta yhteisen tietopohjan luomisessa ei ole uskallettu edetä. Toistan vielä, että nationalistiset aatteet, jotka tarjoavat sisäsiittoisen, rajoittuneen ja egoistisen tulkinnan tiedon ja koulutuksen tarjoamisesta, ovat lisänneet epäilyksiä sellaisen yhteisen tiedon luomista kohtaan, joka olisi yhteistä kaikille eurooppalaisille koulutuslaitoksille.
<P>
Olen jättänyt käsiteltäväksi tarkistuksen, jossa vaaditaan aktiivista politiikkaa yhteisen kulttuuriperintömme uudelleenarvioimiseksi. Tarvitaan aktiivista ja vahvaa politiikkaa heikoimpien tukemiseksi ja yhteisten kriteereiden luomiseksi. Lisäksi olen pyytänyt, että museoissa olisi opasteita useammalla kuin yhdellä Euroopan unionin kielellä, siis usealla Euroopan unionin kielellä. Mielestäni meidän on päästävä eroon ajatuksesta, että katsomme omien kaupunkiemme opasteita ja omalla kielellämme kirjoitettuja opasteita.
<P>
Olen jättänyt käsiteltäväksi tarkistuksen, jossa pyydetään komissiota ja jäsenvaltioita tukemaan tutkimushankkeita, joissa käsitellään eurooppalaisen kulttuurin suuria kulmakiviä kuten tuomioistuinkäytäntöä, toimielinten historiaa, koulutusta, rinnakkaiselon ja yhteisten sääntöjen vaihtoehtoja, sosiaalisia ja antropologisia käytäntöjä sekä taiteen ilmaisumuotoja. Uskon, että jos tutkimme sivilisaatiomme ja kulttuurimme tai toimielintemme historiaa, pystymme luomaan uudelleen ne perusteet, jotka olivat olemassa, ovat olemassa ja yhdistävät meitä. Tämän vuoksi kehotan meitä tekemään niin.
<P>
Toisin sanoen meihin ovat vaikuttaneet jatkuva mielipiteiden, elämäntyylien ja käsitteiden vertailu, jonka ansiosta voimme sanoa, että Eurooppa on valmistanut itseään vuosisatojen ajan. Euroopassa on tehty lujasti työtä yhteisen perinnön luomiseksi. Siksi Eurooppaa onkin ollut niin helppo rakentaa. Kunnallishallinto, ihmisarvo, yksilön oikeudet, kansalaisten vapaus, perhe yhteiskunnan ytimenä ja kunnat oikeuksien ja rinnakkaiselon laajimpana ilmentymänä, solidaarisuus ja valtio ovat kaikki maallisuuden ohella eurooppalaisia käsitteitä. Lisäksi todettakoon, että juuri ne eroavuudet, joista usein kulttuuriseksi monimuotoisuudeksi kutsumamme piirre muodostuu, osoittavat, kuinka monia tulkintatapoja on olemassa ja miten yhteisen perinnön kanssa voidaan elää. Tarjotkaamme nuorille mahdollisuus tutustua niihin kaikkiin. 
<SPEAKER ID="131" LANGUAGE="FI" NAME="Iivari (PSE )." AFFILIATION="">
<P>
   – Arvoisa puhemies, arvoisa komission jäsen, vaikka koulutus unionissa kuuluukin jäsenvaltioiden vastuulle, on Euroopan unionilla monia mahdollisuuksia tukea koulujen kulttuurikasvatusta. Ennen kaikkea niitä tarjoavat monivuotiset ohjelmat, kuten Sokrates, Leonardo da Vinci ja Kulttuuri 2000. Kaikki ne edistävät kulttuurista luovuutta ja liikkuvuutta, kulttuurien välistä vuoropuhelua sekä Euroopan kansojen historian tuntemusta. Kulttuuriseen osaamiseen läheisesti kuuluvalla kielten oppimisella on tärkeä osa unionin politiikassa. Vuonna 2001 vietimme Euroopan kielten teemavuotta.
<P>
Olen tyytyväinen siitä, että esittelijä korostaa mietinnössään Euroopan historian ja kulttuuriperinnön tuntemisen merkitystä. Maanosamme historia ei ole vain sotia ja verenvuodatusta vaan myös hedelmällistä kansallisia kulttuureja rikastuttavaa vuorovaikutusta. Voimme havaita, että monet itsenäisten kansallisvaltioiden identiteetille tärkeät taiteilijat ovat olleet samanaikaisesti merkittäviä eurooppalaisia toimijoita.
<P>
Unionin laajentuessa on, kuten mietinnössä aivan oikein todetaan, tarpeellista lisätä tietoisuutta uusien ja vanhojen jäsenvaltioiden kulttuurista ja historiasta. Uskon sen vahvistavan yhteenkuuluvaisuuden tunnettamme, sillä nyt unioniin liittyvien Baltian ja Keski-Euroopan maiden juuret ovat vahvasti yhteisessä eurooppalaisessa kulttuuriperinnössä.
<P>
Kulttuuri, koulutus ja tutkimus ovat keskeisellä sijalla komission ehdotuksessa vuosien 2007–2013 rahoituskehyksistä. Niihin panostaminen on keskeistä Lissabonin strategiassa onnistumiselle, mutta kulttuurilla ja koulutuksella on kuitenkin taloudellista menestystä laajempi tehtävä. Ne luovat mahdollisuuksia ihmisten henkiselle kasvulle ja keskinäiselle ymmärtämykselle. Siksi tervehdin mietinnön suositusta, jonka mukaan komission ja jäsenvaltioiden tulisi huolehtia, että eurooppalaisissa tutkimusohjelmissa edistetään hankkeita, jotka koskevat eurooppalaisen sivilisaation keskeisiä piirteitä, kuten yhteistä oikeusperintöä, instituutioiden ja sivistyksen historiaa, yhdessä elämisen normeja, sosiaalisia ja antropologisia käytäntöjä ja taiteellisia ilmaisumuotoja.
<P>
Toivon, että mietinnössä asetetut tavoitteet otetaan huomioon, kun komissio valmistelee kulttuurin, koulutuksen ja nuorisovaihdon uusia monivuotisia ohjelmia. Niin ikään mietinnössä on aineksia EU:n opetus- ja kulttuuriministereiden neuvonpitoihin yhteisistä koulutuksellisista ja kulttuuripoliittisista tavoitteista. 
<SPEAKER ID="132" LANGUAGE="" NAME="Puhemies." AFFILIATION="">
<P>
   Keskustelu on päättynyt.
<P>
Äänestys toimitetaan huomenna klo 11.00. 
<SPEAKER ID="133" LANGUAGE="" NAME="Puhemies." AFFILIATION="">
<P>
   Esityslistalla on seuraavana Frahmin laatima ympäristöasioiden, kansanterveyden ja kuluttajapolitiikan valiokunnan mietintö (A5-0017/2004) ehdotuksesta Euroopan parlamentin ja neuvoston asetukseksi pysyvistä orgaanisista yhdisteistä sekä direktiivien 79/117/ETY ja 96/59/EY muuttamisesta. 
<SPEAKER ID="134" LANGUAGE="EN" NAME="Monti," AFFILIATION="komissio">
<P>
   .  Arvoisa puhemies, haluan kiittää Euroopan parlamenttia ja erityisesti esittelijä Frahmia siitä suuresta työstä, jota on tehty pysyvistä orgaanisista yhdisteistä annettua komission ehdotusta koskevan mietinnön hyväksi. Olen kiitollinen siitä, että parlamentti ja esittelijä tukevat lainsäädäntöehdotuksen nopeaa käsittelyä. Olen myös erittäin tyytyväinen parlamentin ja neuvoston tehokkaaseen yhteistyöhön, jonka ansiosta asiasta voidaan sopia ensimmäisessä käsittelyssä.
<P>
Asetuksen nopea hyväksyminen antaisi yhteisölle mahdollisuuden ratifioida Tukholman yleissopimus, kun se tulee voimaan toukokuussa 2004. Asetuksen ansiosta myös sellaiset jäsenvaltiot, jotka eivät vielä ole ratifioineet yleissopimusta, voivat ratifioida sen pikimmiten. Kaikkein tärkeintä on, että asetuksella varmistetaan, että koko Euroopan unioni pystyy täyttämään pysyviä orgaanisia yhdisteitä koskevat kansainväliset velvoitteensa. Näiden aineiden hajoaminen ympäristössä kestää vuosikymmeniä, ne ovat biokertyviä ja kulkeutuvat rajojen yli kauas lähteistään. Useimmat näistä aineista ovat tunnetusti syöpää aiheuttavia tai muutoin myrkyllisiä. On selvää, että aineiden aiheuttamien vaarojen torjuminen edellyttää maailmanlaajuisia toimia.
<P>
Haluaisin kuitenkin kiinnittää parlamentin huomiota mietintöluonnoksessa esille tuotuun tärkeään asiaan eli asetuksen oikeusperustaan. Komissio ehdottaa, että asetuksen perustaksi asetetaan ympäristöasioita koskevan 175 artiklan 1 kohta ja sisämarkkinoita koskevan 95 artiklan 1 kohta. Mietintöluonnoksessa ehdotetaan, että asetuksella pitäisi olla yksi oikeusperusta eli 175 artiklan 1 kohta. Vaikka komissio toisaalta voi antaa täyden tukensa esittelijän ja neuvoston saavuttamalle kompromissille, se ei voi hyväksyä oikeusperustan muuttamista. Komission ehdottama oikeusperusta on perusteltu, koska ehdotetun asetuksen 3 ja 4 artiklan säännökset tarkoituksellisesti tuotettujen POP-yhdisteiden tuotannosta, markkinoille saattamisesta ja käytöstä ovat olennaisia sisämarkkinoiden toiminnan kannalta. Lisäksi nämä nimenomaiset säännöt on tarkoitus sisällyttää tulevaan kemikaaleja koskevaan Reach-asetukseen, jonka perustana on vain 95 artiklan 1 kohta. 
<SPEAKER ID="135" LANGUAGE="DA" NAME="Frahm (GUE/NGL )," AFFILIATION="esittelijä.">
<P>
    Arvoisa puhemies, haluan aluksi kiittää kollegojani täällä parlamentissa ja erityisesti muiden ryhmien varjoesittelijöitä hyvästä ja rakentavasta yhteistyöstä POP-yhdisteitä koskevan ehdotuksen parissa. Haluan myös esittää vilpittömät kiitokseni ehdotuksen täytäntöönpanoa tarmokkaasti ajaneelle puheenjohtajavaltio Irlannille, joka ei valitettavasti ole tänä iltana edustettuna. Lisäksi haluan kiittää komissiota, joka on oikeusperustaa koskevista erimielisyyksistä huolimatta tehnyt erittäin rakentavaa ja arvokasta työtä asioiden edistämiseksi.
<P>
Huomannette, että mietintöön on tehty yhteensä 121 tarkistusta, mutta huomista äänestystä ei toimiteta niiden mukaisesti. Äänestämme tarkistuksista erissä, ja toivon, että parlamentti hyväksyy ensimmäisen erän suoralta kädeltä, jolloin toinen erää jää merkityksettömäksi, ja lopuksi äänestää kolmannen erän puolesta. Jos näin tehdään, voimme päästä neuvoston kanssa sopimukseen ensimmäisessä käsittelyssä.
<P>
Yksi merkittävin seikka mietinnössä ja sopimuksessa on se, että olemme onnistuneet muuttamaan oikeusperustaa siten, että viittaamme nyt komission alkuperäisestä ehdotuksesta poiketen ympäristön ja ihmisten terveyden suojeluun sisämarkkinoiden suojelun sijasta. Tämä on parlamentille tärkeä voitto paitsi tässä asiassa myös yleisesti, sillä yhä useammin komissio tarkastelee ympäristöä koskevia ehdotuksia sisämarkkinoiden kannalta. Toivon, että myös tuleva parlamentti noudattaa periaatetta, jonka mukaan ympäristöasioita on käsiteltävä sillään.
<P>
Olemme onnistuneet kieltämään POP-yhdisteiden tuotannon, käytön ja markkinoille saattamisen. Lisäksi olemme onnistuneet säätämään asetuksessa todella kunnianhimoisista tavoitteista tahattomien päästöjen lopettamiseksi – ainakin pitkällä aikavälillä. Asia on monimutkainen. Kuten parlamentti toivoi, mainitsemme kuitenkin selvästi esimerkiksi Rion julistuksen ja ennalta varautumisen periaatteen. Olemme onnistuneet kieltämään lindaanin käytön, ja kielto tulee voimaan välittömästi. Se on siis siirretty rajoitusten alaisten aineiden luettelosta kiellettyjen aineiden luetteloon. Myös tämä on merkittävä saavutus.
<P>
Muut asetuksessa säädetyt vapautukset ovat selvästi sellaisia, joita sovelletaan ainoastaan poikkeustapauksissa, ja niiden soveltamiseksi tarvitaan tarkat tieteelliset perusteet. Sekä nykyisille ja uusille POP-yhdisteitä sisältäville kemikaaleille on asetettu rajoittavia valvontamääräyksiä. Mielestäni myös tämä on tärkeää etenkin nyt, kun Reach-järjestelmän kehittäminen vaikuttaa valitettavan hitaalta.
<P>
Olemme laatineet säännöksiä, joiden mukaan kaikki POP-yhdisteitä sisältävät varastot on tuhottava ja niitä on käsiteltävä jätteinä. Lisäksi olemme antaneet POP-yhdisteitä sisältäville varastoille erittäin tiukkoja valvontamääräyksiä, ja ilmoitusvelvollisuuden raja-arvo puolitettiin 100 kg:sta 50 kg:aan. Olemme tehneet lukuisia kansainvälisiä sitoumuksia, joiden mukaan jäsenvaltioiden on tehtävä yhteistyötä teknisen ja taloudellisen avun tarjoamisessa kehitysmaille, jotta myös ne voivat noudattaa Tukholman yleissopimusta. Olemme antaneet monia yleisiä määräyksiä siitä, että jätteitä tuottavien tai varastoivien tahojen on estettävä POP-yhdisteiden joutuminen jätteisiin.
<P>
Ministerineuvoston tiukkojen vaatimusten mukaisesti olemme lisänneet asetukseen säännöksiä, joiden mukaan pysyvää varastointia pidetään vain poikkeuksellisena vaihtoehtona. Korostamme, että kyse on poikkeuksesta, jota voidaan soveltaa ainoastaan silloin, kun se on todistetusti paras mahdollinen vaihtoehto ympäristön kannalta. Kyse ei ole pysyvästä poikkeuksesta. Toivoimme, että poikkeuksen jatkaminen ei olisi mahdollista ilman erillisiä toimenpiteitä, ja mielestäni parlamentin on annettava selvä viesti ministerineuvostolle ja teollisuudelle, sillä parlamentti on kuullut neuvoston kannan. Olemme kuulleet teollisuuden näkemykset asiasta ja olemme nyt sitä mieltä, että teollisuuden ja ministerineuvoston – eli jäsenvaltioiden ministereiden – on osoitettava vastuullisuutensa. Tutkimus- ja kehitystoimiin on investoitava, jotta menetelmiä voidaan jatkuvasti parantaa. Loppujen lopuksi tavoitteena on, ettei poikkeuksia jatketa sen jälkeen, kun niitä tarkastellaan uudelleen vuonna 2009. Aika tietenkin näyttää, miten käy. Neuvoston, teollisuuden ja parlamentin tehtävänä on seurata asian kehittymistä.
<P>
Emme hyväksy ministerineuvoston alunperin esittämiä raja-arvoja. Meidän mielestämme ne olivat liian korkeat. Nyt olemme sen sijaan päättäneet, että raja-arvot määritellään vuonna 2005, ja aiomme varmistaa, että suojelun taso on tälläkin alalla korkea. Olemme korostaneet, että kansalaiset on saatava osallistumaan POP-yhdisteitä koskevien sääntöjen täytäntöönpanoon. Erityisesti haavoittuville ryhmille suunnattua tiedotusta on kehitettävä, ja vaadimme, että ne tapaukset, joissa sääntöjä rikotaan, julkaistaan.
<P>
Sopimuksen valmisteluun liittyy tietenkin myös asioita, joista ei päästä sopimukseen, ja näihin asioihin en oikein ehdi nyt syventyä. Ehkä onkin hyvä, että ehdin puhua vain onnistumisista, mutta toivon ja uskon, että parlamentin suuri enemmistö hyväksyy ehdotuksen. Haluan täten kiittää teitä rakentavasta yhteistyöstänne tässä asiassa. 
<SPEAKER ID="136" LANGUAGE="ES" NAME="García-Orcoyen Tormo (PPE-DE )." AFFILIATION="">
<P>
    Arvoisa puhemies, haluan aluksi käsitellä mietinnön oikeusperustaa ja siitä syntynyttä keskustelua. Olen vilpittömästi sitä mieltä, ettei tämä ole paras lähestymistapa sisämarkkinoiden ja ympäristön suojelun tai ihmisten terveyden kannalta. Mielestäni oikeusperusta on täysin väärä, ja olen siitä täysin eri mieltä.
<P>
Lähestymistapamme on mielestäni oltava yhtenäinen ja täydentävä, ja kun puhumme ympäristöstä, meidän on otettava huomioon myös sisämarkkinoiden edut ja tästä mahdollisesti aiheutuvat vaikeudet. Sisämarkkinoista puhuttaessa on puolestaan otettava huomioon vaikutukset ympäristöön. Tätä on kestävä kehitys, tätä on ympäristön, talouden ja työllisyyden yhdentäminen ja tätä aihetta on ehdotettu käsiteltäväksi tämän vuoden tulevassa kevään Eurooppa-neuvostossa.
<P>
Jos emme usko tosissamme näihin kolmeen yhtenäisen ja yhdistetyn kestävän kehityksen pilariin ja kuhunkin yhtä paljon emmekä pidä niitä samanarvoisina kaikissa yhteyksissä, annamme huippukokouksissamme ja yhteisön toimieliminä antamissamme tiedonannoissa poliittisia lausuntoja, jotka antavat täysin väärän ja virheellisen kuvan kansalaisillemme. Totta puhuen en usko tähän. Uskon integroituun lähestymistapaan ja siksi minua ei juurikaan kiinnosta mietintöjen oikeusperusta ja niiden todellinen sisältö tai se, kuinka teemme yhteistyötä yhteisön erilaisten valiokuntien ja toimielinten kanssa.
<P>
Tämän ja mietinnön osalta haluan sanoa, että asetuksen työstäminen edistyi huomattavasti Italian puheenjohtajakaudella ja sille laadittiin yleiset suuntaviivat. Mietintöä ei hyväksytty, sillä POP-yhdisteitä sisältävät jätteet ja erityisesti niiden vaihtoehtoiset tuhoamistavat aiheuttivat suuria ongelmia.
<P>
Mielestäni asia on saatu ratkaistua uudella liitteellä IV a, joka laadittiin Irlannin puheenjohtajakaudella käytyjen neuvottelujen perusteella. Tässä yhteydessä meidän pitäisi mielestäni onnitella jäsen Frahmia, sillä hän on tehnyt loistavaa työtä sekä parlamentin poliittisissa ryhmissä että neuvoston kanssa yksimielisyyden saavuttamiseksi, jotta voimme hyväksyä mietinnön ensimmäisessä käsittelyssä. Siksi mietintö onkin mielestäni loistava, vaikka en olekaan hänen kanssaan täysin samaa mieltä siitä, että ympäristönäkökohtia olisi painotettava ylitse muiden. Mielestäni meidän olisi saavutettava se tasapaino, johon Euroopan unioni ja jäsenvaltiot todella pyrkivät. Uskon myös, että hänellä on ollut vaikeuksia päästä yhteisymmärrykseen jätteitä koskevasta asiasta tai erityisestä poikkeuksesta, joka koskee myös hyvin erityislaatuisessa suljetussa ja ympäristöltä täysin eristetyssä teollisessa prosessissa valmistettua tarkasti rajoitettua dikofolia.
<P>
Olen samaa mieltä myös tarkistuslausekkeesta, jonka mukaan komissio tarkastelee dikofolin erityistilannetta vuoden 2008 lopulla, ja mielestäni tässä yhteydessä on sovellettava jälleen harkitusti ennalta varautumisen periaatetta ja siten muutettava teollisuustoiminta täysin yhteensopivaksi ympäristön ja kansalaisten turvallisuuden tehokasta suojelua koskevien tavoitteiden kanssa.
<P>
Mielestäni on oikein, että liitteen II, jossa luetellaan aineet, joiden käyttöä rajoitetaan, rakenne on säilytetty. Tiedän, ettei esittelijä kannattanut tätä, mutta katsoisin, että vaikka siinä ei tällä hetkellä mainitakaan yhtäkään ainetta, siihen voidaan lisätä tulevaisuudessa mahdollisesti esille tulevia aineita, jotka sekä komissio että parlamentti hyväksyvät aineiksi, joiden käyttöä, tuotantoa tai markkinoille saattamista on tietyllä tavalla rajoitettava.
<P>
Mielestäni on erittäin hyvä, että lindaani on sopimuksen mukaisesti siirretty kiellettyjen aineiden liitteeseen I ja että sen käyttö sallitaan tietyin erittäin tiukoin rajoituksin.
<P>
Mielestäni meidän on syytä korostaa edellä mainitsemaani seikkaa. Yhteensopivuus on tärkeää, emmekä saa koskaan ajatella kestävää kehitystä erillään kolmesta siihen liittyvästä asiasta, eli taloudesta, ympäristöstä ja työllisyydestä. Kun tämä yhteys muistetaan, uskon, että Eurooppa ja jäsenvaltiot voivat päästä pitkälle. 
<SPEAKER ID="137" LANGUAGE="SV" NAME="Sjöstedt (GUE/NGL )." AFFILIATION="">
<P>
    Arvoisa puhemies, kun saavuin aamulla Brysseliin, huomasin saaneeni kirjeen World Nature Fundilta, ja siinä ilmoitettiin, että saan pian tulokset muutama kuukausi sitten antamastani verikokeesta. Kokeella on tarkoitus tarkistaa, mitä kemikaaleja veressämme on. Oletan, että monet meistä osallistuivat tähän verikokeeseen. Testi todennäköisesti osoittaa, että minulla, kuten kaikilla muillakin, on veressä pääosin täysin vieraita kemikaaleja, joista osa saattaa olla näitä tänään keskustelun aiheena olevia pysyviä orgaanisia yhdisteitä.
<P>
Tosiasiassa tiedämme melko vähän niiden vaikutuksista terveyteemme ja kuntoomme mutta tiedämme tarpeeksi huolestuaksemme. Meille on esitelty joukko hälyttäviä raportteja, joiden mukaan erilaiset kemikaalit aiheuttavat sairauksia ja voivat esimerkiksi vaikuttaa mahdollisuuksiimme saada lapsia. Tätä ajatellen mietintö on erittäin tervetullut; ei vain ehdotus vaan etenkin kompromissi. Tosiasiassa neuvottelujen tuloksena saadulla kompromissilla parannetaan huomattavasti komission ehdotusta. Haluan ennen kaikkea kiittää esittelijä Frahmia hänen tekemästään työstä.
<P>
Haluan kiinnittää huomiota myös niihin lukuisiin kohtiin, joita pidän merkittävinä parannuksina. Ensimmäisenä mainittakoon oikeusperusta. Mielestäni on todella valitettavaa, että komissiolla on yhä useammin tapana käsitellä ympäristöasioita sisämarkkinoihin liittyvinä asioina. Ekologisesta näkökulmasta katsottuna tällainen toiminta on täysin vastuutonta. Näin myös vähennetään jäsenvaltioiden mahdollisuuksia antaa uutta lainsäädäntöä. Euroopan unioni asettaa tällä tavoin esteitä sellaisille maille, jotka haluavat ja voivat näyttää esimerkkiä, ja tätä on mahdoton hyväksyä. Toivomme, että komissio ottaa nämä ajatukset huomioon, kun se esittelee vastaavanlaisia ympäristöä koskevia ehdotuksia, ja pitäytyy ympäristötavoitteisiin liittyvässä oikeusperustassa.
<P>
Ehdotuksen ydin – tuotannon, käytön ja markkinoille saattamisen selkeä kielto – on mielestäni myös tärkeä. On todella hyvä, että ehdotuksessa kielletään heksakloorisykloheksaanin (HCH) sekä lindaanin käyttö.
<P>
Tämä muistuttaa meitä siitä, että Euroopan unionin kemikaalipolitiikka ei käytännössä täytä tehtäväänsä. Tiedämme, että hyvin pieni osa markkinoilla olevista kemikaaleista on tosiasiassa testattu ja harvan vaikutukset ovat todella tiedossa. Ehdotus kattaa pienen osan kemikaalipolitiikasta, ja tarvitsemme nyt Reach-järjestelmälle tehokkaan ja yhtenäisen kemikaalilainsäädännön kemikaalien rekisteröintiä, arviointia ja lupamenettelyä varten. Ehdotus on nyt saanut osakseen ankaraa arvostelua, mutta meidän on selvitettävä näiden kemikaalien vaikutukset, vaikka useiden kemikaalien määrä on melko vähäinen. Kemikaalipolitiikkamme ei ole tehokasta, jos liian moneen kemikaaliin sovelletaan poikkeuksia. Mielestäni tämä mietintö on osoitus siitä, että on oikein tehdä asianmukaisia päätöksiä kemikaaliasioista, ja se antaa suunnan Reach-järjestelmästä käytävää neuvottelua edeltäville toimille.
<P>
Kiitän esittelijää vielä kerran. 
<SPEAKER ID="138" LANGUAGE="SV" NAME="Schörling (Verts/ALE )." AFFILIATION="">
<P>
    Arvoisa puhemies, haluan aloittaa kiittämällä jäsen Frahmia ja ehkäpä myös joitakin meistä, jotka osallistuivat neuvoston kanssa käytyihin neuvotteluihin. Puheenjohtajavaltio Irlannin kanssa on päästy sopimukseen asetuksesta ja pysyviä orgaanisia yhdisteitä koskevan Tukholman yleissopimuksen täytäntöönpanosta.
<P>
Kovin moni ei ehkä uskonut, että pääsisimme sopimukseen, mutta jäsen Frahm hoiti asian poikkeuksellisen hyvin. Vaikka kaikki saavutukset eivät olekaan ihanteellisia ja aivan toivomustemme mukaisia, tulos on ehkä poliittisesti paras mahdollinen. Olen todella tyytyväinen.
<P>
Kuten muutkin ovat todenneet, on tärkeää, että asetus pannaan nyt täytäntöön mahdollisimman pian, sillä pysyvät orgaaniset yhdisteet ovat vaarallisten kemikaalien mustalla listalla. Ne eivät hajoa vaan kerääntyvät elimistöihimme ja koko ravintoketjuun. Niiden määrät ovat niin suuria, että ne vaarantavat sekä kansanterveyden että ekosysteemit ja niiden toiminnan. Tavoitteena on oltava, että pysyvien orgaanisten yhdisteiden päästöt lopetetaan kokonaan kieltämällä niiden tuotanto, käyttö ja maahantuonti. Meidän on siis mentävä pidemmälle ja monissa tapauksissa paljon pidemmälle kuin Tukholman yleissopimus ja vuonna 1979 tehdyn valtiosta toiseen tapahtuvaa ilman epäpuhtauksien kaukokulkeutumista koskevan yleissopimuksen pöytäkirja edellyttävät. Sama tavoite on asetettava valtioille, jotka liittyvät Euroopan unionin jäseniksi tämän vuoden toukokuussa. Joissakin tapauksissa on pyydetty vapautuksia esimerkiksi HCH:lle ja lindaanille, mutta niitä ei voida missään tapauksessa hyväksyä.
<P>
Olen usein yllättynyt siitä, kuinka vaikeaa komission, neuvoston ja toisinaan myös parlamentin konservatiivisemman siiven on saada ihmisten terveyden ja ympäristön suojeluun liittyviä asioita läpi, ja siitä, että myöhästelyjä, lykkäyksiä ja viivytyksiä tapahtuu toistuvasti. Tällä alalla on noudatettava täysimääräisesti ennalta varautumisen periaatetta, mikä tarkoittaa myös sitä, että uudet aineet on liitettävä kiellettyjen tai valvottavien aineiden luetteloon.
<P>
En ymmärrä komission kantaa oikeusperustaan. En myöskään ymmärrä, miksi tällaista keskustelua on käytävä. Oikeusperustana on oltava Euroopan yhteisön perustamissopimuksen 175 artikla, koska nämä päätökset tehdään ihmisten terveyden ja ympäristön suojelemiseksi. Juuri tätä varten koko kemikaalilainsäädäntökin on tietenkin laadittu. Chesterin kokouksesta lähtien on keskusteltu myös siitä, että koska emme voi suojella ihmisten terveyttä ja ympäristöä, meidän on tehtävä järkeviä päätöksiä kokonaisvaltaisesta ja kattavasta kemikaalilainsäädännöstä.
<P>
Lopuksi haluan todeta, että neuvoston kanssa tehty sopimus on mielestäni erittäin hyvä, ja on myös hyvä, että sopimukseen on päästy ensimmäisessä käsittelyssä. On nimittäin todella tärkeää, että sopimus pannaan täytäntöön mahdollisimman pian. 
<SPEAKER ID="139" LANGUAGE="NL" NAME="Blokland (EDD )." AFFILIATION="">
<P>
   – Arvoisa puhemies, olen tyytyväinen komission ehdotukseen. POP-yhdisteet ovat aineita, jotka ovat vaarallisia ihmisille ja ympäristölle, joten meidän olisi käsiteltävä niitä huolellisesti. Oikeusperustasta olen samaa mieltä esittelijän kanssa, eli että vain 175 artikla olisi valittava. Näin tehtiin aikaisemmin Rotterdamin ja Baslen vastaavissa sopimuksissa, joten tässä olisi toimittava johdonmukaisesti. Myös oikeudellisten ja sisämarkkina-asioiden valiokunta tukee suosituksessaan 175 artiklan valintaa.
<P>
Itse asiassa minua kiinnostaa, viekö komissio asian jälleen yhteisöjen tuomioistuimeen, kuten se teki kaikkien yllätykseksi Rotterdamin sopimuksen kanssa. Onko komission jäsenellä Montilla tietoa asiasta?
<P>
Liitteeseen IV sisältyvät pitoisuusrajat olisi myös määriteltävä mahdollisimman pian. Meille ei ole mitään hyötyä tyhjästä liitteestä. Siksi pyydänkin komissiota aloittamaan asian työstämisen.
<P>
Aion loppujen lopuksi antaa tukeni kompromissiratkaisulle. Siinä otetaan onnistuneesti huomioon loput komission ehdotusta koskevat huomautukseni.
<P>
Haluan lopuksi kiittää esittelijä Frahmia hänen tekemästään työstä. Aihe oli vaikea, ja tiiviissä yhteistyössä varjoesittelijöiden kanssa hän sai aikaan onnistuneen sopimuksen. 
<SPEAKER ID="140" LANGUAGE="EN" NAME="Doyle (PPE-DE )." AFFILIATION="">
<P>
    Arvoisa puhemies, pysyvät orgaaniset yhdisteet – POP-yhdisteet – ovat kemiallisia aineita, jotka hajoavat hitaasti ympäristössä, kerääntyvät ravintoketjuun ja aiheuttavat riskin ihmisten terveydelle ja ympäristölle. Koska nämä aineet kerääntyvät eläinten – ja myös ihmisten – rasvakudoksiin, toiset meistä ovat itse asiassa suuremmassa vaarassa kuin toiset.
<P>
Nämä saasteet kulkeutuvat ilman välityksellä kansainvälisten rajojen yli kauas lähteistään ja jopa alueille, joilla yhdisteitä ei ole koskaan käytetty tai tuotettu. Arktisten alueiden ekosysteemit ja näillä alueilla asuvat alkuperäiskansat ovat erityisen alttiina riskeille näiden aineiden kaukokulkeutumisen ja rikastumisen vuoksi. Yhdisteet ovat pääasiassa keinotekoisia myrkyllisiä saasteita, joita tuotetaan ja käytetään monenlaisissa teollisissa lähteissä kuten maataloudessa käytettävissä torjunta-aineissa, puunsuoja-aineissa ja teollisuuskemikaaleissa.
<P>
POP-yhdisteitä ovat torjunta-aineet kuten aldriini, klordaani, DDT, dieldriini, endriini, heptakloori, mirex ja toksafeeni; teolliset kemikaalit kuten PCB:t ja heksalkoorifenyyli; ja polttamisesta ja teollisista prosesseista syntyvät tahattomat sivutuotteet kuten dioksiinit ja furaanit. Euroopan unionin politiikkaan kuuluu jo huomattavia valvontatoimia ja asiaankuuluvia direktiivejä, kuten sähkö- ja elektroniikkalaiteromua koskeva direktiivi, tiettyjen vaarallisten aineiden käytön rajoittamista sähkö- ja elektroniikkalaitteissa koskeva direktiivi, Seveso-direktiivi ja lukuisat vaarallisia jätteitä koskevat direktiivit.
<P>
Ehdotetun asetuksen tarkoituksena on selventää kahdeksan POP-torjunta-aineen markkinointi- ja käyttörajoituksia koskevaa nykyistä lainsäädäntöä sekä tehdä pieniä muutoksia PCB:n käsittelyä koskevaan direktiiviin. Tämän ansiosta Århusin yleissopimuksen ja erityisesti Tukholman yleissopimuksen sopimusvaltioiden on helpompi ratifioida nämä molemmat kansainväliset sopimukset. Jo 48 maata, joista kahdeksan on jäsenvaltioita ja kaksi jäsenyyteen valmistautuvaa maata, on ratifioinut Tukholman yleissopimuksen. Irlanti ei ole vielä ratifioinut sopimusta.
<P>
Euroopan parlamentin ensimmäistä käsittelyä varten laadittu kokonaisvaltainen kompromissiratkaisu hyväksyttiin pysyvien edustajien komiteassa 13. helmikuuta, minkä jälkeen kaikki poliittiset ryhmät hyväksyivät sen. Tarkistuksia ei ole ymmärtääkseni tehty enempää. Kiitän jäsen Frahmia työstä, jota hän on tehnyt yhdessä puheenjohtajavaltio Irlannin ja sitä edeltäneen puheenjohtajavaltio Italian kanssa.
<P>
Asetusehdotus on tilapäinen toimenpide, sillä nämä aineet sisällytetään keskipitkällä aikavälillä Reach-ehdotuksen soveltamisalaan. POP-yhdisteitä sisältävät jätteet, kuten kaikki vaaralliset jätteet kotimaassani Irlannissa, viedään pääasiassa Saksaan. Suuri osa POP-yhdisteitä sisältävistä käsittelemättömistä jätteistä varastoidaan Saksan suolakaivoksiin. Saksa tuo POP-yhdisteitä sisältäviä jätteitä alueelleen kaupallisessa tarkoituksessa, jotta ne voidaan käsitellä tällä tavoin. Toiminnan helpottamiseksi Saksa on vaatinut säännöstä, jonka ansiosta tätä käytäntöä voidaan jatkaa, ja annan sille täyden tukeni. POP-yhdisteiden saastuttamien jätteiden käsittely oli vaikein asia kompromissin löytämisessä. Paljon kiistaa ovat aiheuttaneet käsittelymenetelmät kuten polttaminen, kallioon tai suolakaivoksiin hautaaminen ja kaatopaikat – vain muutaman mainitakseni. Tukholman yleissopimuksen määräysten mukaan POP-yhdisteitä sisältävien jätteiden käsittelyssä on kaksi ensisijaista tapaa, jotka ovat hävittäminen tai palautumaton muuttaminen. Ehdotetun asetuksen mukaan jätteet, joiden POP-pitoisuus on alhainen, voidaan käsitellä jätteitä koskevan puitedirektiivin säännösten mukaisesti.
<P>
Parlamentti ja neuvosto ovat sopineet myös kolmannesta vaihtoehdosta, jota sovelletaan yleensä POP-yhdisteitä sisältävään jätteeseen. Tapauksissa, joissa hävittäminen tai palautumaton muuttaminen eivät ole ympäristön kannalta suotuisimpia vaihtoehtoja, POP-yhdisteitä sisältävät jätteet voidaan varastoida. Varastointi sallitaan käytöstä poistetuissa suolakaivoksissa, syvällä kallioperässä ja vaarallisen jätteen kaatopaikoilla. Kaikki kolme varastointimenetelmää on tarkasti määritelty nykyisessä Euroopan unionin lainsäädännössä. 
<SPEAKER ID="141" LANGUAGE="EN" NAME="McKenna (Verts/ALE )." AFFILIATION="">
<P>
    Arvoisa puhemies, minäkin haluan kiittää jäsen Frahmia erinomaisesta mietinnöstä sekä kaikkia kompromissin tavoitteluun osallistuneita. Kuten kollegani Schörling totesi, pysyvät orgaaniset yhdisteet – POP-yhdisteet – ovat kemiallisia aineita, jotka hajoavat hitaasti ympäristössä. Ne kerääntyvät ravintoketjuun ja ovat vaaraksi sekä ympäristölle että ihmisten terveydelle, ja niillä on vaarallisia vaikutuksia ihmisen terveydelle. Kuten on todettu, nämä saasteet voivat kulkeutua rajojen yli, ja ne voivat päätyä kauas lähteistään. Niitä on tosiaankin löydetty alueilta, joilla niitä ei ole koskaan käytetty. Kyseessä on siis vakava ympäristöuhka.
<P>
Euroopan yhteisö ja kaikki jäsenvaltiot ovat allekirjoittaneet valtiosta toiseen tapahtuvaa ilman epäpuhtauksien kaukokulkeutumista koskevaan YK:n Euroopan talouskomission (UNECE) alueelliseen yleissopimukseen liittyvän pysyviä orgaanisia yhdisteitä koskevan pöytäkirjan vuonna 1998 sekä POP-yhdisteitä koskevan Tukholman yleissopimuksen vuonna 2001. Vaikka kaikki jäsenvaltiot ovat allekirjoittaneet molemmat sopimukset, useat valtiot, kotimaani mukaan lukien, eivät ole vielä ratifioineet niitä. Irlannin ympäristövirasto on ryhtynyt toimiin ratifioinnin edistämiseksi, mihin olen tyytyväinen.
<P>
Vaikka yhteisössä ei tuoteta tai käytetä useimpia luetelluista POP-yhdisteistä, ongelmia aiheuttaa edelleen se, että lainsäädäntö sallii niiden saattamisen markkinoille. Kuten jäsen Frahm huomautti, oikeusperustan muuttaminen on erittäin tärkeää, jotta voidaan osoittaa, että asia liittyy kansanterveyteen ja ympäristöön; kyse ei ole pelkästään sisämarkkinoita koskevasta asiasta.
<P>
Lindaania käytettiin lasten hiustenpesuaineissa täiden poistamiseksi. Monet vanhemmat eivät ymmärtäneet, että tällaisen vahvaa kemikaalia sisältävän tuotteen jatkuvalla käytöllä olisi vaikutusta heidän lapsiinsa, ja itse asiassa jopa monet parlamentin jäsenistä ovat käyttäneet näitä hiustenpesuaineita. Mahdollisista vaikutuksista ei varoitettu millään tavoin, ja kuten on todettu, todellisista pitkän aikavälin vaikutuksista tiedetään vähän, vaikka näitä POP-yhdisteitä on löydetty omista kehoistamme.
<P>
Mietintö on erittäin tervetullut, ja jäsen Frahmia on onniteltava aiheen käsittelystä. Ilahduin kovasti myös siitä, että puheenjohtajavaltio Irlanti on toiminut erittäin rakentavasti ja yrittänyt saada paketin hyväksytyksi. Tämäkin on myös erittäin tervetullutta toimintaa. 
<SPEAKER ID="142" LANGUAGE="DA" NAME="Andersen (EDD )." AFFILIATION="">
<P>
    Arvoisa puhemies, komission ehdotusta on todellakin tiukennettava, ja myrkyllisten POP-yhdisteiden olisi jo kauan sitten pitänyt kadota elämästämme. Niin ei tule tapahtumaan komission ehdotuksen avulla. Siksi onkin hyvä, että jäsen Frahm pyrkii mietinnössään tiukentamaan suhtautumistapaa, ja annan tukeni kaikille esittelijän ehdotuksille.
<P>
Tarvitsemme kuitenkin huomattavasti radikaalimman suunnitelman, jos aiomme todellakin poistaa haitalliset kemikaalit, myös erittäin myrkylliset POP-yhdisteet, vähitellen käytöstä. Tämä suunnitelma, jolla pääsemme eroon kaikista turhista kemikaaleista, ei sovi asetuksen vaihtoehdoksi. Siksi haluankin ottaa asian esille keskustelussa, jossa käsitellään Reach-ohjelmana tunnettua komission ehdotusta kemikaaleista.
<P>
Myrkyllisten kemikaalien vaiheittaisen käytöstä poistamisen ohella olisi ryhdyttävä toimiin perustamissopimuksessa vahvistetun saastuttaja maksaa -periaatteen edistämiseksi. Kemikaaleille olisi määrättävä vero, jotta saadaan rahoitettua sääntöjen mukaisesta käytöstä aiheutuvien vahinkojen seuranta, arviointi ja korjaaminen sekä vaihtoehtojen kehittäminen. Ensimmäisenä tällainen vero olisi hyvä asettaa PVC:lle. Lisäksi on investoitava todellisiin ekologisiin vaihtoehtoihin, joita on jo olemassa tai jotka ovat kehitteillä. Niillä olisi tarkoitus korvata useimmat kemikaalit, kuten direktiivissä mainitut torjunta-aineet.
<P>
Parlamentissa on keskusteltu muuntogeenisten tuotteiden merkinnöistä, ja samalla tavoin olisi vahvistettava kuluttajien valinnanvapauden varmistamiseksi merkintäkäytännöt myös lukuisille myrkyllisille kemikaaleille. Olen varma, että sinä päivänä, kun lisäämme tavalliseen maitoon merkinnän "sisältää torjunta-aineita", luomuvaihtoehtojen kysyntä kasvaa selvästi kuluttajien keskuudessa. 
<SPEAKER ID="143" LANGUAGE="EN" NAME="Bowe (PSE )." AFFILIATION="">
<P>
    Arvoisa puhemies, kiitän PSE-ryhmän puolesta esittelijää hänen tekemästään työstä sekä puheenjohtajavaltiota yhteistyöstä. Työ on osoittautunut erittäin hyödylliseksi sen kannalta, että tästä tärkeästä ehdotuksesta, jolla pyritään ratkaisemaan pysyvä, orgaaninen ja todella pitkäaikainen ongelma, päästään sopimukseen toisessa käsittelyssä. Mietintö on nyt mielestämme erittäin hyvä, ja äänestämme ilomielin sen puolesta.
<P>
Minusta on todella hyvä, että useat ratkaisemattomat asiat on saatu selvitettyä. Oikeusperustaa koskeva asia on nyt kokonaisuudessaan ratkaistu, ja olen siihen tyytyväinen. POP-yhdisteitä sisältävien jätteiden asiassa olemme käytännössä huomanneet, millaisia vaikeuksia POP-yhdisteitä sisältävien jätteiden täydellinen hävittäminen tuo mukanaan, ja katsomme, että asianmukaisessa ehdotuksessa otetaan huomioon ongelmat, joita jätteissä ja muissa aineissa olevat POP-yhdisteet aiheuttavat.
<P>
Muista asioista, kuten varastoihin liittyvästä ongelmasta sekä teknisestä ja taloudellisesta avusta, olemme kaikki päässeet kohtalaisiin sopimuksiin, ja esittelijä voi olla ylpeä siitä, että on saanut aikaan hyvin myönteistä edistystä, enkä usko, että sen toteutuminen käytännössä kestää kauaa. Toisessa käsittelyssä tehdyssä sopimuksessa on hienoa se tahto, jolla se halutaan nopeasti muuttaa lainsäädännöksi. Tätä me kaikki odotamme.
<P>
Toimintatapojen luettelointi ei ole ehkä välttämätöntä tässä ehdotuksessa, sillä se on jo tehty Århusin yleissopimuksessa. Asiaan on syytä palata, mutta esittelijä teki oikein, kun huomautti asiasta.
<P>
Yhteensopivuus Reach-direktiivin kanssa on asia, joka meidän kaikkien on syytä pitää aina mielessä. Reach-järjestelmää koskeva uusi ehdotus muodostuu erittäin tärkeäksi, mutta sen soveltamisalan on oltava kattava. Vaikka POP-yhdisteet eivät kuulu Reach-ehdotuksen soveltamisalaan, meidän on mietittävä, kuinka voimme esimerkiksi varmistaa, että kemikaalit, jotka sisältävät POP-yhdisteitä tai saattavat synnyttää POP-jäämiä, pystytään sisällyttämään ehdotuksen soveltamisalaan. Tämä olisi huomattava edistysaskel. Näin saadaan varmasti tukittua porsaanreiät, joita saatetaan luoda, kun parlamentti käsittelee tätä todella tärkeää ehdotusta elokuussa.
<P>
PSE-ryhmä äänestää huomenna ehdotuksen puolesta. Kiitämme esittelijää hänen tekemästään työstä, komissiota ehdotuksesta ja yhteistyöstä sekä lopuksi puheenjohtajavaltiota sen halukkuudesta saada sopimus aikaan toisessa käsittelyssä. 
<SPEAKER ID="144" LANGUAGE="EN" NAME="Monti," AFFILIATION="komissio">
<P>
   .  Arvoisa puhemies, haluan vielä korostaa, että komissio todellakin tukee asetuksen pikaista hyväksymistä, lukuun ottamatta oikeusperustan muuttamista. Komissio voi antaa täyden tukensa neuvoston ja parlamentin neuvottelemalle kompromissipaketille. Paketin hyväksymisen ansiosta Euroopan yhteisö ja jäsenvaltiot voivat hyvissä ajoin ratifioida Tukholman yleissopimuksen, ja huomenna vankka enemmistö ilmaisee selvän kantansa.
<P>
Oikeusperustasta totean, että tahallisesti tuotettuja POP-kemikaaleja koskevat kiellot ja rajoitukset vaikuttavat sisämarkkinoihin, ja täten näiden toimenpiteiden perustana olisi oltava perustamissopimuksen 95 artiklan 1 kohta. Se, että kiellot ja rajoitukset asetetaan ihmisten terveyden tai ympäristön suojelemiseksi, ei tarkoita sitä, ettei 95 artikla voi olla niiden perusteena.
<P>
Perustamissopimuksen 95 artiklan 3 kohdassa todetaan selvästi, että komissio voi antaa 95 artiklan 1 kohtaan perustuvia terveyttä tai ympäristönsuojelua koskevia lainsäädäntöehdotuksia, jos toimenpiteet vaikuttavat sisämarkkinoiden toteuttamiseen. Tämän vuoksi on asianmukaista asettaa asetuksen perustaksi sekä 175 artiklan 1 kohta että 95 artiklan 1 kohta. Lisäksi on huomattava, että komissio ehdottaa myös, että tuotanto- ja käyttökiellot siirretään POP-yhdisteitä koskevasta täytäntöönpanoasetuksesta tulevaan kemikaaleja koskevaan Reach-asetukseen, jonka perustana on 95 artikla. Jos asetuksilla olisi eri oikeusperustat, siirros vaikuttaisi jäsenvaltioiden mahdollisuuteen säätää tiukemmista toimenpiteistä. Komissio katsoi tämän vuoksi, että 95 artikla oli sopivampi valinta näiden säännösten perustaksi.
<P>
Jäsen Blokland halusi tietää, aikooko komissio vedota asiassa Euroopan yhteisöjen tuomioistuimeen. Voin vain ilmoittaa parlamentille, että komissio julkaisi neuvoston pöytäkirjassa julkilausuman, jossa se selventää kantansa asiaan.
<P>
Jäsen Frahmin, jäsen García-Orcoyen Tormon ja jäsen Doylen mainitseman jätehuollon osalta on tärkeä huomata, että tarkistetussa ehdotuksessa säädetään selvästi, että jätteiden käsittelyssä pääsääntönä on hävittäminen tai muuntaminen palautumattomasti ja että muut jätteenkäsittelymenetelmät voidaan hyväksyä vain tietyissä tarkoin määritellyissä tapauksissa. Komissio huomauttaa, että erityisesti sellaisten jätteiden, joiden POP-pitoisuus on korkea, pysyvä varastointi tai muu käsittelytapa voidaan sallia ainoastaan, jos POP-pitoisuuden poistaminen ei ole ympäristön kannalta suositeltava vaihtoehto. Tämä on täysin Tukholman yleissopimuksen määräysten mukainen käytäntö. Lisäksi muutetut säännökset sisältävät lisäehtoja ja menetelmän, jolla varmistetaan, ettei poikkeusta sovelleta väärin. Näillä perusteilla komissio voi hyväksyä kompromissin.
<P>
Kiitän esittelijä Frahmia ja parlamenttia tästä erittäin tärkeästä lainsäädäntötyöstä. 
<SPEAKER ID="145" LANGUAGE="" NAME="Puhemies." AFFILIATION="">
<P>
   Keskustelu on päättynyt.
<P>
Äänestys toimitetaan huomenna klo 11.00. 
<SPEAKER ID="146" LANGUAGE="" NAME="Puhemies." AFFILIATION="">
<P>
   Esityslistalla on seuraavana keskustelu Randzio-Plathin laatimasta talous- ja raha-asioiden valiokunnan mietinnöstä (A5-0056/2004) ehdotuksesta neuvoston asetukseksi laivanrakennusteollisuuden väliaikaisista suojajärjestelyistä annetun asetuksen (EY) N:o 1177/2002 muuttamisesta. 
<SPEAKER ID="147" LANGUAGE="EN" NAME="Monti," AFFILIATION="komissio">
<P>
   .  Arvoisa puhemies, olen pahoillani, että jäsen Randzio-Plath ei ole läsnä täällä tänä iltana. Haluaisin onnitella ja kiittää häntä erittäin ripeästi ja sujuvasti tehdystä työstä.
<P>
Koska Korean telakoilla vallitsee epäterve kilpailutilanne ja koska Korea ei ole pannut täytäntöön Euroopan unionin ja Korean 22. kesäkuuta 2000 allekirjoittaman maailman laivanrakennusmarkkinoita koskevan yhteisymmärryspöytäkirjan määräyksiä, komissio hyväksyi kaksitahoisen strategian laivanrakennusalan epäterveiden käytäntöjen ratkaisemiseksi. Tämä strategia sisältää seuraavat kaksi toimenpidettä: WTO:ssa Koreaa vastaan käynnistetty menettely sekä väliaikaisen ja rajoitetun sopimuskohtaisen toimintatuen salliminen väliaikaisen suojajärjestelyn nojalla yhteisön telakoiden avustamiseksi niillä aloilla, jotka ovat kärsineet haittavaikutuksista Korean epäterveen kilpailun vuoksi.
<P>
Väliaikainen suojajärjestely ja menettelyt, jotka Euroopan unioni aloitti WTO:ssa Koreaa vastaan, suunniteltiin alun alkaen toisiinsa kiinteästi liittyviksi. Koska WTO-menettelyt kestävät suunniteltua kauemmin ja koska Korea ei ole pannut yhteisymmärryspöytäkirjaa täytäntöön, komissio ehdottaa nyt, että väliaikaisista suojajärjestelyistä annetun asetuksen soveltamista jatketaan 31. maaliskuuta 2005 asti, jolloin WTO:n valituselimen odotetaan tehneen lopullisen päätöksensä.
<P>
Neuvosto antoi väliaikaisia suojajärjestelyjä koskevan asetuksen 27. kesäkuuta 2002. Siinä säädetään sopimuskohtaisesta valtiontuesta, jota myönnetään enintään 6 prosenttia sopimusarvosta sellaisille telakoille, jotka kärsivät Korean epäterveistä kilpailukäytännöistä. Haluaisin korostaa, että järjestelyn soveltamisala ja soveltamisaika olivat alun alkaen tarkasti rajoitettuja. Soveltamisalasta toteaisin, että tukea voidaan myöntää ainoastaan niillä markkinasegmenteillä, joiden osalta on osoitettu, että EU:n laivanrakennusteollisuus on kärsinyt haittavaikutuksista Korean epäterveen kilpailun vuoksi. Näihin segmentteihin kuuluvat konttialukset, kemikaali- ja tuotesäiliöalukset sekä nestekaasusäiliöalukset.
<P>
Soveltamisajasta toteaisin, että suojajärjestelyä oli tarkoitus soveltaa ainoastaan siihen saakka, kunnes WTO:n menettely Koreaa vastaan saadaan päätökseen tai se keskeytetään sillä perusteella, että Euroopan unioni katsoo, että yhteisymmärryspöytäkirja on pantu täysin täytäntöön. Suojatoimen oli joka tapauksessa tarkoitus päättyä 31. maaliskuuta 2004, jolloin WTO:n menettelyn odotettiin päättyvän. Komission ehdotus koskee ainoastaan soveltamisen jatkamista, eikä komissio ehdota mitään muita muutoksia tai esimerkiksi soveltamisalan laajentamista. Olen täysin samaa mieltä jäsen Randzio-Plathin kanssa siitä, että olisi haitallista heikentää Euroopan unionin strategiaa Korean laivanrakennusteollisuuden toimintaa vastaan nyt, kun odotamme WTO:n menettelyn päättyvän tyydyttävästi.
<P>
Olen mielissäni siitä, että talous- ja raha-asioiden valiokunta pyysi, että ehdotus hyväksyttäisiin ilman tarkistuksia. Parlamentille olen kiitollinen myös siitä, että se suostui käsittelemään tämän kiireellisen asian nopeutetussa menettelyssä. Tämän ansiosta soveltamisen jatkamisesta voidaan päättää ennen kuin nykyisen asetuksen voimassaolo päättyy.
<P>
Lopuksi haluan toistaa, että suojajärjestely on poikkeuksellinen toimenpide, jonka soveltamisala on tarkasti kohdennettu – kuten on tämä huomautuskin – Koreaa koskeviin kaupan ongelmiin. Toivon täten, että voitte antaa tukenne sille, että järjestelyn soveltamista jatketaan vuodella, jotta kansainvälisille laivanrakennusmarkkinoille saadaan palautettua normaalit kaupankäynnin edellytykset. 
<SPEAKER ID="148" LANGUAGE="EN" NAME="Riis-Jørgensen (ELDR )." AFFILIATION="">
<P>
    Arvoisa puhemies, anteeksi, että nauran, mutta emme ole enää yksin komission jäsen Monti. Näen kahden jäsenen saapuvan. Ajattelin, että olisimme kahden, mutta ehkä joskus toiste. 
<SPEAKER ID="149" LANGUAGE="DA" NAME="Riis-Jørgensen (ELDR )." AFFILIATION="">
<P>
    Arvoisa puhemies, minun on valitettavasti myönnettävä pyytäneeni keskustelua tästä kohdasta. Tähän oli yksi yksinkertainen syy. Minun on vaikea ymmärtää, miksi väliaikaista – siis väliaikaista – tukijärjestelyä on nyt yhtäkkiä jatkettava.
<P>
Esittelin parlamentin kannan alkuperäisestä asetuksesta, ja siksi muistan selvästi pyytäneeni komissiolta takeen siitä, että järjestely olisi ainoastaan väliaikainen. Komissio vakuutti minulle, että näin olisi, ja niin teitte myös te, arvoisa komission jäsen Monti. Samasta syystä asetuksen soveltamiselle asetettiin myös aikaraja. Asetukseen sisältyi myös porsaanreikää muistuttava lauseke, jonka mukaan asetuksen soveltaminen lopetettaisiin välittömästi, jos Etelä-Korean kiista saataisiin ratkaistua.
<P>
Asetukseen sisällytettiin päättymisajankohta juuri siitä syystä, että järjestelystä ei missään tapauksessa haluttu pysyvää, olipa Etelä-Korean kiista ratkaistu tai ei. Mielestäni kyse oli lieventävistä asianhaaroista, sillä en ole missään vaiheessa ollut vakuuttunut siitä, että Etelä-Korea todella kilpailee epätervein keinoin.
<P>
Sitä vastoin pelkään, että asetuksella on vain edistetty kilpailun vääristymistä Euroopan unionissa.
<P>
Rohkenen siis kysyä teiltä arvoisa komission jäsen Monti, onko asetuksesta tosiasiassa tulossa pysyvä ja eikö se merkitsisi teidän mielestänne takaiskua suorien tuotantotukien vähentämisessä? Voitaisiinko ehkä sanoa, että tässä asiassa on rikottu lupaus? Siksi olenkin melko kyllästynyt tähän asiaan tänä iltana. 
<SPEAKER ID="150" LANGUAGE="EN" NAME="Riis-Jørgensen (ELDR )." AFFILIATION="">
<P>
    Arvoisa komission jäsen Monti, te ette ole enää komission jäsenistä suosikkini, mutta voitte muuttaa tilannetta antamalla minulle tänään oikean vastauksen. 
<SPEAKER ID="151" LANGUAGE="EN" NAME="Monti," AFFILIATION="komissio">
<P>
   .  Arvoisa puhemies, puhuimme väliaikaisista asioista, ja tiedän, että jäsen Riis-Jørgensenin suosituimpana komission jäsenenä oleminen on korkeintaankin väliaikainen tila – se saattaa tarkoittaa tämän onnekkaan aseman pikaista muuttumista. Mielestäni ansaitsen tuon aseman edelleen ensiksikin siksi, että jäsen Riis-Jørgensen on luonteeltaan jalosydäminen, mutta myös siksi, että mielestäni – ja sanon tämän todistajien edessä – pidämme tiukasti kiinni teille muille parlamentin jäsenille antamastamme lupauksesta.
<P>
Miksi järjestely säädettiin väliaikaiseksi? Ensinnäkin siksi, että me komissiossa – ja erityisesti minä – vastustimme voimakkaasti sitä, että rajoittamaton ja pysyvä laivanrakennukselle myönnettävä toimintatuki otetaan uudelleen käyttöön. Tämän vuoksi siitä oli tehtävä väliaikainen. Väliaikaisuus merkitsee kahta asiaa. Se ei ole pysyvää, ja sen väliaikaisuudelle on oltava loogiset perusteet. Tässä yhteydessä loogisena perusteena oli se, että WTO:n menettelyn odotettiin päättyvän kohtuullisessa ajassa. Meitä voisi syyttää loogisesta epäloogisuudesta, jos emme tätä ehdotettuamme – siitä päättivät myös neuvosto ja parlamentti – käyttäisi tätä loogista perustetta.
<P>
Haluan vielä sanoa suoraan ja vahvistaa, että kyse ei ole missään tapauksessa pysyvän menettelyn palauttamisesta. Menettely on edelleen ajallisesti sidottu tiukasti WTO:n menettelyn päättymiseen. Lisäksi haluan selventää – ja jäsen Riis-Jørgensen arvostaa tätä varmasti – että eriävistä mielipiteistä huolimatta, soveltamisalaa ei ole laajennettu muilla markkinasegmenteillä. 
<SPEAKER ID="152" LANGUAGE="" NAME="Puhemies." AFFILIATION="(Istunto päättyi klo 22.30.)">
<P>
   Keskustelu on päättynyt.
<P>
Äänestys toimitetaan huomenna klo 11.00.(1)
<SPEAKER ID="153" LANGUAGE="" NAME="" AFFILIATION="Seuraavan istunnon esityslista:"/>
