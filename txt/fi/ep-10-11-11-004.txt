<CHAPTER ID="004">
Yhteisön rahoitustukea energia-alan hankkeille koskevasta talouden elvytysohjelmasta annetun asetuksen (EY) N:o 663/2009 muuttaminen (keskustelu) 
<SPEAKER ID="042" NAME="Puhemies">
(FR) Esityslistalla on seuraavana Kathleen Van Bremptin teollisuus-, tutkimus- ja energiavaliokunnan puolesta laatima mietintö ehdotuksesta Euroopan parlamentin ja neuvoston asetukseksi yhteisön rahoitustukea energia-alan hankkeille koskevasta talouden elvytysohjelmasta annetun asetuksen (EY) N:o 663/2009 muuttamisesta - C7-0139/2010 -.
<SPEAKER ID="043" NAME="Kathleen Van Brempt" LANGUAGE="NL">
Arvoisa puhemies, hyvät parlamentin jäsenet, näette edessänne hyvin iloisen esittelijän, koska olen sitä mieltä, että me - ja painotan voimakkaasti sanaa me - olemme laatineet mietinnön, joka toivottavasti pian hyväksytään yksimielisesti, koska kaikki parlamentin poliittiset ryhmät ovat tehneet sen parissa tiivistä yhteistyötä.
<P>
Mietinnöllä ja asetuksilla, joita siinä tarkastellaan, on takanaan pitkällinen historia tässä parlamentissa. Mietintö juontaa juurensa erityisesti elvytyssuunnitelmasta, joka käynnistettiin vuonna 2009 taloudellisen kriisin jälkeen. Tuolloin yhteisössä vapautettiin neljän miljardin euron summa, joka varattiin erityisesti talouden elvyttämistä varten. Tavoitteena oli, että varoilla olisi myös rahoitettava energia-alan hankkeita, kuten laajamittaisia energiahankkeita, jotka koskevat hiilen talteenottoa ja varastointia, infrastruktuuria ja merellä sijaitsevia laajoja tuulipuistohankkeita.
<P>
Parlamentin tietenkin hyväksyttyä kyseiset hankkeet useat eri tahot, myös parlamentin sisällä, ilmaisivat tuolloin vastustavansa erityisesti toimen laaja-alaisuutta ja kysymystä siitä, olisiko minkäkin hankkeen avulla mahdollista luoda riittävästi työpaikkoja. Tärkein arvostelunaihe oli kuitenkin energiatehokkuus. Tämän jälkeen tehtiin poliittinen sopimus, johon nykytilanne perustuu.
<P>
Voisi ajatella, että jos parlamentti, neuvosto ja komissio pääsevät poliittiseen sopimukseen kaikkien ylijäämien sijoittamisesta energiatehokkuuteen, olisi helppoa laatia mietintö ja käydä neuvotteluja. Näin ei kuitenkaan ollut. Erityisesti neuvoston kanssa on käyty vaikeita neuvotteluja. Voin kuitenkin todeta, että saavutimme - on nimittäin tehtävä selväksi, että kompromissiin oli päästävä - menestystä useimmissa kohdissa. Haluan käydä ne nopeasti läpi, koska ne ovat olennaisen tärkeässä asemassa, jotta ymmärretään oikein nykyinen varoja koskeva tilanne ja se, miten ne olisi pantava täytäntöön lähitulevaisuudessa.
<P>
Kyse on ensinnäkin uusiutuvan energian alan hankkeista ja erityisesti niistä, joissa keskitytään energiatehokkuuteen. Arvoisa komission jäsen, juuri tämä seikka on näinä päivinä käytävän energiakeskustelun ytimessä. Kannatan ehdottomasti uusiutuvaa energiaa, mutta tiedämme, että mikäli haluamme todella nopeita tuloksia, kaikki toimemme on kohdistettava energiatehokkuuteen. Se on hyvä ratkaisu, kun halutaan vähentää kulutusta, ja sen avulla on mahdollista helpottaa suurta ongelmaa eli energian toimitusvarmuutta. Tärkeää on myös, että sen avulla taataan alhaisemmat energiakustannukset yrityksille ja perheille. Se on uskomattoman tärkeää. Tarkastelemme myös teollisuuspolitiikkaa ja palaamme siihen vielä varmasti.
<P>
Mainitsen toiseksi paikallisen tason, joka liittyy tiiviisti energiatehokkuuteen. Yhteisössä toimitaan hyvin usein ja lähes yksinomaan kansallisten jäsenvaltioiden kanssa ja aikaisemmassa elvytyssuunnitelmassahan keskityttiin ensisijaisesti suuriin hankkeisiin. No, tämä suunnitelma on täysin erilainen. Siinä keskitytään paikalliseen tasoon, kaupunkeihin ja kuntiin sekä pieniin hankkeisiin, jotka voidaan panna välittömästi täytäntöön, jotka tuottavat välittömiä tuloksia ja joilla saattaa siten olla suuri merkitys energiatehokkuuden mutta myös työpaikkojen kannalta. Tämä on edelleen hyvin tärkeä näkökohta.
<P>
Kolmas asia koskee rahoitusta. Aikaisempi merkittävä elvytyssuunnitelma koostui niin sanotusti näkyvästä rahoituksesta: sillä tuettiin suuria hankkeita, joko yhteisrahoituksen avulla tai jotenkin muuten, koska se on yhteisölle ominaista. Se on yhteisön tyypillinen toimintatapa. Tämä ei kuitenkaan päde tähän rahoitusvälineeseen, minkä vuoksi se on hyvin innovatiivinen. Varoja käytetään tässä yhteydessä siten, että myönnetään tukea, jotta kyseisiä hankkeita voidaan rahoittaa takuiden ja muiden rahoituksellisten keinojen välityksellä. Näkyvän rahoituksen avulla edelleen rahoitettava tekninen apu pois lukien tämä tarkoittaa, että kerrannaisvaikutus on suuri. 146 miljoonan euron summa on kerrottava noin kahdeksalla, jotta saisi jonkinlaisen käsityksen siitä, millainen vaikutus voisi olla.
<P>
Tulen nyt viimeiseen kohtaan, josta olemme kiistelleet pitkään, eli varojen enimmäismäärään, toisin sanoen, käytettävissämme oleviin varoihin. Parlamentti olisi halunnut päätyä eri ratkaisuun, mistä olimmekin sopineet; se on syytä tehdä selväksi. Kaikki jäljellä olevat varat oli sijoitettava tähän hankkeeseen. Olemme saavuttaneet kompromissin: kaikki tällä hetkellä yli jääneet varat on rekisteröity ja olen vakaasti sitä mieltä, että sen ansiosta hankkeesta tulee pitkäkestoinen. Katson myös, että mikäli jatkamme yhteistyön tekemistä tähänastiseen tapaan, voimme myös varmistaa, että hankkeesta tulee meidän kannaltamme uskomaton menestys.
<P>
Arvoisa puhemies, vain yksi sekunti enää. Tiedän ylittäneeni puheaikani. Haluan vielä kerran varta vasten kiittää kaikkia työhön osallistuneita ja erityisesti kaikkia varjoesittelijöitä. Olin erityisen tyytyväinen yhteistyöhömme enkä sano näin vain kohteliaisuussyistä vaan yksinkertaisesti siksi, että se oli esimerkki hyvästä ja tehokkaasta yhteistyöstä. Kiitos.
<SPEAKER ID="044" NAME="Günther Oettinger">
komission jäsen. - (DE) Arvoisa puhemies, hyvät parlamentin jäsenet, keskustelemme tänään menestyksellisen energia-alaa koskevan talouden elvytysohjelman väliarvioinnista. Tähän mennessä ja osana parlamentin ja neuvoston meille kehittämän ohjelman täytäntöönpanoa olemme tehneet 43 kaasuhankkeita, energia-alan infrastruktuurihankkeita, merituulivoimaa sekä hiilen talteenottoa ja varastointia koskevaa rahoituspäätöstä. Täten olemme voineet käyttää noin 98 prosenttia koko 3,98 miljardin euron suuruisesta talousarviosta ja varmistaa, että ohjelma on laajalti saavuttanut tavoitteensa. Vain muutamat hankkeet jäivät panematta täytäntöön. Esitämme tämän tarkistetun asetuksen, jotta voimme täyttää parlamentin vaatimukset ja käynnistää uusiutuvaa energiaa mutta myös - mikä on tärkeää - energiatehokkuutta koskevia kokeiluhankkeita. Katson, että nämä kokeiluhankkeet suovat meille tilaisuuden testata toimintaamme energiatehokkuuden alalla, joka on ensi vuonna yksi työni painopistealoista.
<P>
Haluan hyvin lämpimästi kiittää jäsen Van Bremptiä. Haluan myös kiittää kaikkia innokkaita parlamentin jäseniä ja puheenjohtajavaltio Belgiaa, koska olemme työstäneet asiaa tiiviisti viime viikkojen aikana ja voimme nyt esitellä asiakirjan, jossa pyritään aidosti kannustamaan energiatehokkuutta.
<P>
Virkamiehet ovat jo valmistelleet tämän tarkistetun asetuksen täytäntöönpanoa sen varmistamiseksi, että tarkistettu asetus, jonka on tarkoitus tulla nyt voimaan, alkaa vaikuttaa nopeasti. Tulevien päivien aikana asetetaan saataville 146 miljoonan euron summa hankkeita varten, jotka ovat tärkeitä teidän kaikkien kannalta. Näihin hankkeisiin osallistuvat kumppanimme, jotka ovat teidän valitsemianne, ovat kunnallisia, paikallisia ja alueellisia viranomaisia; he ovat tiiviissä yhteydessä kyseisiin hankkeisiin. Nämä paikalliset kumppanit varmistavat, että rahoitusta käytetään parhaalla mahdollisella tavalla julkisiin rakennuksiin, yksityisiin rakennuksiin, sähkön ja lämmön yhteistuotantolaitoksiin, kaukolämpöverkkoihin, hajautettuihin uusiutuvan energian lähteisiin, ympäristöystävällisempään kaupunkiliikenteeseen ja paikallisinfrastruktuureihin, kuten älykkäisiin verkkoihin, tehokkaaseen katuvalaistukseen ja älykkäisiin mittausmenetelmiin. Tämä tarkoittaa, että teemme jotakin sellaista, millä on välitön paikallinen vaikutus ja mikä toimii älykkäisiin kaupunkeihin liittyvien tulevien toimieni mittapuuna.
<P>
Mikäli teette tänään asianmukaisen päätöksen, yksikkömme aloittavat välittömästi tarkistetun asetuksen täytäntöönpanon. Ensi vuoden maalis- tai huhtikuussa voimme varmasti raportoida siitä, että talouden elvytysohjelmallamme on hyvin myönteinen vaikutus sekä suurien että pienien, hajautettujen hankkeiden muodossa, ja että opimme sen avulla asioita, joista on hyötyä tulevina varainhoitovuosina. Kiitän vielä kerran kaikkia asianosaisia.
<SPEAKER ID="045" NAME="Jens Geier">
budjettivaliokunnan lausunnon valmistelija. - (DE) Arvoisa puhemies, arvoisa komission jäsen Oettinger, jäsen Van Bremptin mietintöä koskevan budjettivaliokunnan lausunnon valmistelijana totean, että valiokunnan jäsenet pitivät mietintöä hyvin myönteisenä. Olemme tarkastelleet sitä talousarvioon liittyvältä kannalta mutta myös tietyssä määrin sen sisällön kannalta ja olemme esittäneet yhden huolenaiheen, jonka jäsen Van Brempt ystävällisesti otti huomioon. Väline on suunnattu kunnille, mikä onkin perusteltua, koska tehokkuutta voidaan eniten lisätä juuri kunnallisesti.
<P>
Olen kuitenkin itse kotoisin sellaiselta Saksan alueelta, jossa kunnat eivät voi ottaa lisää lainaa, koska ne ovat jo nyt ylivelkaantuneita. Ongelma saattaa olla erityisesti Saksalle tyypillinen ja paikallisviranomaisia koskevista säännöksistä johtuva ongelma, mutta komission jäsen Oettinger lienee liiankin hyvin selvillä asiasta erään Saksan osavaltion entisenä johtajana. Niinpä tilanne on Saksassa se, että paikallisviranomaiset, joiden pitäisi hyödyntää tätä ohjelmaa, eivät saa siihen lupaa, koska niitä valvova elin on kieltänyt niitä ottamasta lisää lainaa. Olemme tästä hyvin huolestuneita. Tästä saattaa seurata, että ohjelma on hyödytön näillä alueilla. Pidämme ohjelmaa myönteisenä ja olisimme tyytyväisiä, jos sitä olisi mahdollista jatkaa. Olemme ehdottaneet erillisen budjettikohdan käyttöön ottamista ohjelmaa varten ja haluaisimme siirtää siihen maatalouspolitiikan alalla saatavilla olevat 15 miljoonaa euroa, joita ei voida kyseisellä alalla käyttää, koska sitä varten ei ole olemassa oikeudellista perustaa. Tältä osin talousarvion on oltava joustavampi.
<SPEAKER ID="046" NAME="Antonio Cancian">
PPE-ryhmän puolesta. - (IT) Arvoisa puhemies, arvoisa komission jäsen, hyvät parlamentin jäsenet, olen sitä mieltä, että päätös käyttää vuonna 2009 käynnistetyn elvytyssuunnitelman vähäisiä jäljellä olevia varoja eri tavalla ja hyödyntää tätä tilaisuutta uuden periaatteen käyttöön ottamiseksi väliaikaisen rahaston perustamisen yhteydessä on kaukonäköinen ja sen mukainen, mitä olemme jo jonkin aikaa todenneet täällä parlamentissa mutta emme ole koskaan voineet toteuttaa toimia sen johdosta.
<P>
Marguerite-rahastoon liittyen on ollut havaittavissa hienoisia merkkejä, joskaan niitä ei ole vielä otettu esille. Se on niin meille kuin PPE-ryhmälle vertailumenetelmä, jota Euroopan unionin talousarvion älykäs käyttö edellyttää. Kyseinen väline on väliaikainen rahasto, johon sisältyy erilaisia menetelmiä, kuten lainat, takuut, kantaosakkeet tai yhteisrahoitus, ja sitä hallitsee erityinen varainhallintayhtiö.
<P>
Rahoitusväline perustettiin alkuaan 147 miljoonan euron suuruiseksi emmekä ymmärrä, miksi ovea ei voi jättää avoimeksi muille ylijäämille elvytysohjelman vuoksi. Merkittävää summaa olisi mahdollista korottaa soveltamalla huomattavaa kerrannaisvaikutusta EIP:n, KfW:n, talletus- ja luottorahastojen sekä muiden rahoituslaitoksien välityksellä, millä saattaisi olla suuri vaikutus toteuttamiskelpoisten hankkeiden käynnistämisen kannalta ja ottaen huomioon taloudelliset ja ympäristölliset painopistealat.
<P>
Omalta kannaltani vuoden loppuun mennessä perustettavaan välineeseen liittyvä keskeinen seikka on, että siitä voisi kehittyä eräänlainen myönteinen kokeiluhanke laaja-alaisemman energiarahaston tulevaa organisaatiota ja asianmukaista sisällyttämistä seuraaviin rahoitusnäkymiin 2014-2020 silmällä pitäen. Periaatetta voisi soveltaa myös muilla aloilla, kuten Euroopan laajuisten verkkojen tai Euroopan laajuisten televiestintäverkkojen tapauksessa. Jos sallitte, totean, että konkreettiset eleet tänä työttömyyskriisin leimaamana kriittisenä aikana tekisivät meistä kaikista hieman iloisempia.
<SPEAKER ID="047" NAME="Teresa Riera Madurell" LANGUAGE="ES">
Arvoisa puhemies, arvoisa komission jäsen, haluan ensinnäkin onnitella esittelijää hänen erinomaisesta työstään, koska aloitteella on tärkeä symbolinen merkitys 146 miljoonan euron suuruisen sovitun summan lisäksi, jonka vaikutuksen toivomme olevan kahdeksankertainen.
<P>
Kuten esittelijä selvitti, tarkoituksena on myöntää varoja kestävän energian alaan liittyville mikrohankkeille, joiden avulla on mahdollista saavuttaa energian toimitusvarmuuden ja hiilidioksidipäästöjen vähentämisen kaltaisia tärkeitä tavoitteita mutta myös väestöön välittömästi vaikuttava tavoite eli energiaköyhyyden vähentäminen.
<P>
Teksti, josta aiomme äänestää, on tärkeä myös siksi, että siinä otetaan käyttöön innovatiivinen rahoitusväline. Järjestelyn avulla on mahdollista torjua rahoitusyksikköjen vastustusta tällaisia hankkeita kohtaan, koska toimia toteutetaan kansainvälisten rahoituslaitoksien tuella.
<P>
Lopuksi on vielä kerran pidettävä myönteisenä, että olemme olleet riittävän joustavia noudattaaksemme jäsenvaltioissa luotuja hyviä käytäntöjä uusiutuvan energian ja energiatehokkuuden käyttöönoton organisoimiseksi.
<P>
Toivon, että asetuksen täytäntöönpanon myötä kaikkien näiden elimien potentiaalia voidaan kehittää liiallisesta byrokratiasta johtuvien esteiden vaikeuttamatta asiaa.
<SPEAKER ID="048" NAME="Pat the Cope Gallagher" LANGUAGE="GA">
Arvoisa puhemies, kiitän esittelijää tämän energiahankkeita koskevan mietinnön valmistelemisesta ja komission nyt myöntämästä lisärahoituksesta. Yhteisön ja eri valtioiden kannalta - ja, kuten komission jäsen totesi, erityisesti paikallisten ja alueellisten viranomaisten kannalta, jotka toivon mukaan käsittelevät näitä varoja tai näitä tukia - keskeisiä hankkeita varten on myönnetty 146 miljoonaa euroa.
<P>
(EN) Haluan ensinnäkin onnitella esittelijää hänen rahoitustukea energia-alan hankkeille koskevan mietintönsä esittelemisen johdosta.
<P>
Pidän erittäin myönteisenä tätä aloitetta: se mahdollistaa erityisen rahoitusvälineen luomisen energiatehokkuuden ja uusiutuvan energian alan hankkeiden kehittämiseksi. Rahoittamalla tällä alalla toteutettavia hankkeita kannustetaan talouden elpymistä yhteisössä ja kotimaassani Irlannissa sekä edistetään uusien työllistymismahdollisuuksien luomista ja ilmastonmuutoksen torjumista.
<P>
Haluamme nyt varmistaa kaikkialla yhteisössä ja erityisesti hyvin korkean työttömyystason vaivaamassa kotimaassani, että kaikkea rahoitusta voidaan kohdistaa alueille, joilla on mahdollista luoda työpaikkoja. 146 miljoonan euron suuruinen rahoitus, joka asetetaan saataville tarkistetun ehdotuksen mukaisesti, on kohdistettava hankkeisiin, joilla on nopea, mitattavissa oleva ja todellinen vaikutus talouden elpymiseen. Kyseinen summa on saatavilla olevan rahoituksen suuruus, mutta summa on kerrottava vähintään kuudella tai seitsemällä kokonaisinvestoinnin selvittämiseksi.
<P>
Katson, että erityisen rahoitusvälineen luomisen myötä rahoitusta voidaan myöntää tehokkaimmalla tavalla ja tuensaajia ovat paikalliset ja alueelliset viranomaiset, kuten totesin äidinkielelläni. Olemme kaikki vastuussa kyseisten viranomaisten huomion kiinnittämisestä asiaan; hallituksemme esittää erillisen hakemuksen ja toimii sitten yhteistyössä alueellisten viranomaisten kanssa.
<SPEAKER ID="050" NAME="Claude Turmes" LANGUAGE="EN">
Arvoisa puhemies, tänään juhlimme ympäristöystävällisen energiapolitiikan ja yhteisöllisemmän energiapolitiikan voittoa, vaikka se onkin vain vähäinen. Haluan ensiksi kiittää erinomaista valtuuskuntaamme, johon kuului kaikkien poliittisten ryhmien edustajia ja joka toimi Kathleenin johdolla. Teimme mielestäni hyvää työtä.
<P>
(DE) Kiitän myös komission jäsentä Oettingeria. Meidän oli valitettavasti pakko esittää hyvin kriittisiä huomautuksia eilen, kun energia-alan toimintasuunnitelma esiteltiin. Välineen voimaantulo johtuu kuitenkin myös teidän henkilökohtaisista toimistanne, joita olette toteuttanut osittain huolimatta Saksan hallituksen ja Saksan kristillisdemokraattisen puolueen kumppanienne vastustuksesta huolimatta, sen varmistamiseksi, että välineestä tulisi totta.
<P>
(EN) Miksi voitto on vain vähäinen ja katkera? Siitä syystä, kuten jotkut ovat todenneet, että tässä myönnetään 150 miljoonaa euroa hajautettuja ja paikallisia energiainvestointeja varten, kun toisaalta on saatavilla miljardeja euroa esimerkiksi hiilen talteenottoa varten. Ihmettelen edelleen, tuleeko miljardi käytettyä. On koko ajan käymässä selvemmäksi, että hanke ei toimi. Hajautettujen ja kansalaisia lähellä olevien paikallishankkeiden sekä suurien hankkeiden, joista osan epäilen epäonnistuvan, välillä ei vallitse tasapainoa.
<P>
Miksi me vihreät kuitenkin äänestämme tänään hankkeen puolesta? Siksi, että olemme optimisteja. Suhtaudumme optimistisesti siihen, että 150 miljoonan euron summa luo hyvin hallinnoituna paljon laajemman välineen perustan, välineen, jonka saamme käyttöön seuraavien rahoitusnäkymien aikana. Tämä edellyttää kahta asiaa. Ensinnäkin laatuhankkeita. Olen sitä mieltä, että hanketta hallinnoivat EIP ja KfW tarkastelevat myös syventäviä uudistushankkeita pelkästään pintapuolisten uudistushankkeiden sijaan. Meidän on otettava suuria harppauksia erityisesti rakennuksien ja tehokkuuden kohdalla. Toinen edellytys on byrokratian vähentäminen niiden paikallisviranomaisten osalta, jotka hakevat hankkeille yhteisrahoitusta.
<P>
Nämä kaksi asiaa ovat olennaisen tärkeitä. Arvoisa komission jäsen, näin ollen kysyn teiltä: miten komissio varmistaa, että näillä varoilla rahoitetaan laatuhankkeita tai myönnetään niille luottoa? Entä miten komissio aikoo vähentää byrokratiaa, jotta helpotetaan varojen saamista paikallisviranomaisten kannalta?
<SPEAKER ID="053" NAME="Zbigniew Ziobro" LANGUAGE="PL">
Arvoisa puhemies, kannatan kaikkia ehdotuksia, joilla lisätään unionin varoja energia-alan hankkeiden tukemiseksi. Ympäristöystävällistä energiaa on myös syytä tukea. On kuitenkin todettava rehellisesti, että ajatus, jonka mukaan ympäristöystävällinen energia on ratkaisu kaikkiin yhteisön energiaongelmiin - täällä usein esitetty ajatusmalli - on harhaluulo. Unioni tarvitsee kuitenkin suuria investointeja ja painotan sanaa "suuria". Niiden perustavoitteena on varmistaa polttoainetarjonnan monipuolistaminen. Tällainen ratkaisu on mahdollinen esimerkiksi siten, että rakennetaan Nabucco-kaasuputki, joka yhdistää Keski-Aasian alueen valtavat kaasuesiintymät ja eurooppalaiset asiakkaat, kehitetään siirtoverkkoja ja rakennetaan uusia rajayhdysjohtoja Keski- ja Itä-Eurooppaan.
<P>
Haluamme kehittää ympäristöystävällistä energiaa, mutta samalla liuskekaasun hyödyntämismenetelmät sivuutetaan valitettavasti täysin eikä niitä rahoiteta asianmukaisella tavalla. Liuskekaasu on epätavanomainen kaasu, jota jo hyödynnetään laajamittaisesti Yhdysvalloissa ja jonka ansiosta Yhdysvallat on täysin riippumaton kaasunsaannin suhteen. Ranskassa, Puolassa ja Bulgariassa on laajoja liuskekaasuesiintymiä. Täällä suhtaudutaan täysin passiivisesti mahdollisuuteen hyödyntää tätä valtavaa potentiaalia. Eurooppalainen solidaarisuus edellyttää, että unioni tukee näitä hankkeita, koska niillä on strategista merkitystä sen tulevaisuuden kannalta ja koska ne ovat hankkeita, joilla taataan kaikkien Euroopan valtioiden yhdenmukainen kehitys. On sääli, että emme puhu tänään suurista investoinneista, joilla voisimme todella ratkaista energiaongelmamme ja yhdistää ja kehittää Euroopan unionia. Puhuessamme ympäristöystävälliseen energiaan liittyvistä tärkeistä toimista on kuitenkin muistettava, että ajatus siitä, että energiaongelmamme ratkaistaan ympäristöystävällisen energian avulla, on harhaluulo.
<SPEAKER ID="055" NAME="Marisa Matias">
GUE/NGL-ryhmän puolesta. - (PT) Arvoisa puhemies, minäkin aloitan onnittelemalla esittelijää hänen tämän aiheen parissa tekemänsä työn johdosta. Olemme täällä keskustellaksemme hyvin erityislaatuisesta talouden elvytysohjelmasta, joka tässä tapauksessa liittyy keskeiseen alaan eli energiaan. Tämänhetkisessä kriisitilanteessa tällaiset ehdotukset, joilla edistetään työpaikkojen luomista, ovat olennaisen tärkeitä. Taloutta on mahdoton elvyttää, jollemme aseta työpaikkojen luomista painopistealaksi. Mietinnössä lähetetään hyvin myönteinen viesti kiinnittämällä huomiomme siihen, miten alalla olisi paikallisesti toimittava ja miten olisi vastattava erityisesti paikallisiin tarpeisiin. Tällä kaudella keskustelemme - ja keskustelemme tulevaisuudessa vielä paljon enemmän - energia-alaa koskevista lainsäädäntöehdotuksista. Taipumuksenamme on usein keskittyä liikaa laajamittaisiin hankkeisiin ja verkkoihin sekä unohtaa muut syyt, joiden vuoksi on ehdottoman tärkeää toteuttaa toimia.
<P>
Tämän vuoksi katson, että mietinnön avulla olisi mahdollista investoida energiatehokkuuteen ja uusiutuvaan energiaan, mikä on hyvin tärkeää, mutta myös tuottaa konkreettista hyötyä paikallisille yhteisöille, mikä hyödyttää luonnollisesti konkreettisesti kaikkia yhteisön kansalaisia. Arvoisa puhemies, tästä syystä päätän puheenvuoroni kahteen viimeiseen seikkaan: on aina muistettava, että energiatehokkuus on myös laajalti saavutettavissa siten, että vähennetään energian käyttöä mietinnössä esiteltyjen hankkeiden kaltaisilla mikrotuotantohankkeilla. Todettakoon lopuksi, että sen varmistaminen, että näille hankkeille myönnettävän rahoituksen määrää täsmennetään, oli suuri voitto parlamentille. Se ei ollut tavoitteenamme, koska tarvitsimme paljon enemmän. Tästä syystä kysyn komission jäseneltä, mitä hän tekee ja aikoo tehdä näiden tarpeiden täyttämiseksi.
<SPEAKER ID="056" NAME="Jaroslav Paška" LANGUAGE="SK">
Arvoisa puhemies, esitetty ehdotus Euroopan parlamentin ja neuvoston asetukseksi asetuksen (EY) N:o 663/2009 muuttamisesta on vastaus Euroopan parlamentin toistuvasti esittämiin pyyntöihin uuden, yhtä tarkoitusta varten luodun rahoitusvälineen perustamisesta energiatehokkuuden ja uusiutuvan energian alalla toteutettujen aloitteiden tukemiseksi. Niiden rakennusteollisuuden toimien tukeminen, joilla pyritään lisäämään rakennuksien energiatehokkuutta - koska rakennukset kuluttavat EU:ssa vuosittain jopa 40 prosenttia energiasta - osoittaa, että aloite on perusteltu ja järkevä.
<P>
Tämän rahoitusvälineen toimia voidaan rahoittaa siirtämällä käyttämättömiä varoja sellaisista ohjelmista, joissa myönnettyjä varoja ei ole objektiivisesti mahdollista käyttää ajoissa suunnitelmien mukaisesti. Mainittakoon esimerkiksi Euroopan energia-alan elvytysohjelma, jonka taloudelliset varat ovat noin 150 miljoonaa euroa, sekä samassa tarkoituksessa luotu monivuotinen ilmastoalan GR-ohjelma. Tästä syystä olisi mielestäni hyvin järkevää tarkastella, miten voisimme parhaiten käyttää säästyneitä taloudellisia varoja laajentaaksemme Euroopan energia-alan elvytysohjelman soveltamisalaa, jotta olisi mahdollista ottaa käyttöön uusi ja ilmeisen tarpeellinen rahoitusväline energiatehokkuuden ja uusiutuvan energian alaan liittyvien tavoitteiden tukemiseksi.
<P>
Me voimme auttaa paikallisia, kunnallisia ja alueellisia julkisia elimiä panemaan täytäntöön hankkeita, jotka liittyvät energiansäästöön ja uusiutuvaan energiaan, tämän tehokkaan uuden rahoitusvälineen ansiosta.
<SPEAKER ID="057" NAME="Arturs Krišjānis Kariņš" AFFILIATION="PPE">
(LV) Arvoisa puhemies, olen tyytyväinen siihen, että Euroopan unioni on oppinut tappamaan kaksi kärpästä yhdellä iskulla. Ensimmäinen "kärpänen" on yritystuki. Aikana, jolloin jäsenvaltiot joutuvat leikkaamaan menojaan ja pankit suhtautuvat varovaisesti lainojen myöntämiseen, Euroopan unioni on kehittänyt erityisratkaisun eli uuden rahoitusvälineen. Toinen "kärpänen" on yhteisön voimakas riippuvuus tuontienergiasta. Tämän uuden välineen tavoitteena on vähentää energiankulutusta ja lisätä omien energialähteidemme, kuten tuuli-, aurinko-, vesi- ja biomassaenergian käyttöä, millä vähennetään kokonaisriippuvuuttamme tuontienergiasta. Hyvät parlamentin jäsenet, kehotan teitä kaikkia kannattamaan tämän uuden rahoitusvälineen luomista energia-alan hankkeiden tukemiseksi. Siten autetaan yrityksiämme vaikeina aikoina ja vähennetään kokonaisriippuvuuttamme tuoduista energiavaroista. Kiitän teitä huomiostanne.
<SPEAKER ID="058" NAME="Zigmantas Balčytis" AFFILIATION="S&amp;D">
(LT) Arvoisa puhemies, haluan ensinnäkin kiittää ryhmääni kuuluvaa kollegaani hänen tekemästään merkittävästä työstä neuvoteltaessa tästä asiakirjasta sen sisällyttämiseksi tekijöihin, jotka ovat erityisen tärkeitä koko Euroopan unionin energiamarkkinoiden kannalta. Energian toimitusvarmuuden yhteydessä on erityisen tärkeää edistää energiatehokkuutta ja uusiutuvan energian kehittämistä sekä turvata tällaisten hankkeiden edellyttämä rahoitus. Tällaisten hankkeiden onnistunut täytäntöönpano edistäisi välittömästi Euroopan unionin energia-alan tavoitteiden saavuttamista.
<P>
Näillä lisävaroilla autetaan paikallisia ja alueellisia julkisia viranomaisia parantamaan kestävän energian alaan liittyvien hankkeiden rahoittamista ja panemaan täytäntöön taloudellisia kannustinjärjestelmiä, kuten lainatakuita ja pehmeitä lainoja. Energiatehokkuutta parantavia suunnitelmia, kuten rakennuksien kunnostamishankkeita, joista on jo keskusteltu, ei ole toistaiseksi pantu täysimääräisesti toimeen. Tästä syystä katson, että lisärahoitus kannustaa nopeuttamaan kestävän energian alaan liittyviä aloitteita ja hankkeita, erityisesti alueellisesti ja paikallisesti.
<SPEAKER ID="059" NAME="Bart Staes" AFFILIATION="Verts/ALE">
(NL) Arvoisa puhemies, hyvät parlamentin jäsenet, kiitän painokkaasti jäsen Van Bremptiä ja hänen varjoesittelijöitään tästä tärkeästä lainsäädäntöaloitteesta. Olen sitä mieltä, että asetuksesta voi tulla voimakas kannustin sellaisten hankkeiden kannalta, jotka liittyvät energiatehokkuuteen ja uusiutuvan energian hyödyntämiseen.
<P>
Asetuksessa tuetaan kestäviä energiamuotoja ja pidän erityisen myönteisinä tiettyjä painopistealoja, kuten energiansäästöä, mikroyhteistuotantoa ja paikallisympäristöihin sulautettuja hajautettuja uusiutuvia energialähteitä ja niiden integroimista sähköverkkoihin, mikrotuotantoa uusiutuvista energialähteistä sekä uusiutuvien energialähteiden hyödyntämistä julkisen liikenteen ja sähkö- ja vetyajoneuvojen alalla.
<P>
On lupaavaa, miten voimakkaasti jäsen Van Brempt ja hänen varjoesittelijänsä ovat korostaneet julkisen infrastruktuurin ulkovalaistusta ja lopuksi sähkön varastointiratkaisujen määrittämistä. Kiitos toteuttamistanne toimista. Toivon, että tämä on uusi askel kohti todellista Green New Deal -ohjelmaa.
<SPEAKER ID="060" NAME="Ryszard Czarnecki" AFFILIATION="ECR">
(PL) Arvoisa puhemies, puhumme tällä hetkellä ehdottoman tärkeästä asiasta niin taloudelliselta kannalta kuin laajemmassa, yhteisön solidaarisuuteen liittyvässä yhteydessä. Syynä on, että energia on itse asiassa suurin haaste ja suurin testi. Toimiiko yhteisön solidaarisuus käytännössä vai jääkö se pelkäksi isku- tai tunnuslauseeksi? Vai käykö niin - ja tätä yhteisön veronmaksajat ja äänestäjät todella odottavat - että solidaarisuutta ilmennetään erityisissä hankkeissa, joilla edistetään Euroopan yhtenäisyyttä ja jotka osoittavat, että yhteisön eri valtiot auttavat toisiaan, tekevät yhteistyötä hankkeiden parissa eivätkä hyväksy tilanteita, joissa jotkin Euroopan unionin ulkopuoliset valtiot tekevät muiden valtioiden kanssa sopimuksia sivuuttaen Euroopan unionin? Tämä on mielestäni vihdoin lausuttava ääneen, selvästi ja suoraan.
<SPEAKER ID="061" NAME="Jan Březina" AFFILIATION="PPE">
(CS) Arvoisa puhemies, on epäilemättä tämän parlamentin ansiota, että energiatehokkuuden ja uusiutuvan energian alaan liittyviä hankkeita varten osoitettujen varojen määrä on noussut 146 miljoonaan euroon. Jos asia riippuisi jäsenvaltioista, luku olisi huomattavan paljon pienempi. Valitettavasti rahaston oikeudellinen muoto ja rakenne ovat edelleen epäselviä, samoin kuin kysymys siitä, millaisten rahoitushankkeiden toteuttamisen se mahdollistaa. Avoimuuden nimissä mahdollisten hakijoiden olisi saatava tietää, kuka päättää hakemuksista ja miten valintakomiteat nimitetään.
<P>
Mikäli haluamme hälventää epäilyä siitä, että vastaperustettu rahoitusväline on tarkoitettu ensisijaisesti niille, jotka eivät ole käyttäneet talouden elvytysohjelman viiden miljardin euron paketin kehyksessä myönnettyjä varoja hankkeiden toteutumatta jäämisen vuoksi, uusien jäsenvaltioiden edustajat olisi myös otettava mukaan valintaprosessiin. Rahoitusväline saattaa olla ensisijaisesti tarkoitettu paikallisille ja alueellisille viranomaisille, mutta on myös pohdittava, olisiko yksityisten tahojenkin hakemukset sallittava, myös siinä tapauksessa, että ne eivät toimi julkisten elimien puolesta. Sekä julkisen että yksityisen sektorin olisi vastattava yhteisesti energiatehokkuuden ja uusiutuvan energian osuuden lisäämisestä ja yhteisön rahoitus olisi näin ollen asetettava kummankin sektorin saataville. Lämmön ja sähkön yhteistuotantoon ja puhtaaseen kaupunkiliikenteeseen liittyy mielestäni suuria mahdollisuuksia.
<SPEAKER ID="062" NAME="Patrizia Toia" AFFILIATION="S&amp;D">
(IT) Arvoisa puhemies, hyvät parlamentin jäsenet, ei ole helppo saavuttaa näin suurta yksimielisyyttä parlamentissa. Tämä tarkoittaa, että työ oli todella erinomaista ja jäsen Van Bremptin ja kaikkien muiden varjoesittelijöiden olisi oltava tästä tietoisia.
<P>
On todettu, että työn tuloksena syntynyt väline on monesta syystä hyvin myönteinen. Se on myönteinen, koska siihen liittyvät menettelyt ja ajanjaksot ovat nopeita ja koska se kohdistuu tarkasti määriteltyihin hankeluokkiin ja kaupunkiympäristöihin, toisin sanoen paikallisiin viranomaisiin, jotka voivat erityisiä päätöksiä tekemällä toteuttaa todellisia muutoksia asiaintilaan nähden ja parantaa ilmanlaatua, asumisen laatua ja kaupunkiliikenteen laatua. Väline on myönteinen siitäkin syystä, että se kohdistuu kannattaviin hankkeisiin ja voi näin ollen tuottaa resurssituottoa ja lopuksi siitä syystä, että strategian myötä esiin tulee paljon muitakin resursseja.
<P>
Kaikesta tästä huolimatta totean kuitenkin komission jäsenelle palaten monien jäsenien, kuten jäsenien Geier, Turmes ja Cancian, esittämään vastaväitteeseen, että kiistakohdiksi muodostuvat täytäntöönpano, rahoitusalan toimijoiden valinta, suhde paikallisviranomaisiin ja se, miten niiden taloudelliset ongelmat ratkaistaan. Arvoisa komission jäsen, välineen avulla on mahdollista tehdä tietä muille hankkeille, vakauttaa välinettä ja laajentaa sitä muille aloille. Asia on olennaisen tärkeä. On vältettävä tekemästä samaa erehdystä kuin elvytyssuunnitelman ja niiden pienien ja keskisuurien yrityksien tapauksessa, jotka odottavat yhä parlamentin ja komission vuoden 2008 lopussa hyväksymää 30 miljardin euron summaa.
<SPEAKER ID="063" NAME="Ioannis A. Tsoukalas" AFFILIATION="PPE">
(EL) Arvoisa puhemies, haluan vuorostani onnitella esittelijää hyvin tehokkaasta työstä, jota hän on tehnyt tämän merkittävän mietinnön parissa. Mietinnössä tarkastellaan tärkeää energia-alan hankkeiden rahoitus- ja täytäntöönpanovälinettä, jolla edistetään talouden elvytystä vaikeina aikoina sekä autetaan saattamaan energian sisämarkkinat päätökseen ja saavuttamaan Euroopan unionin vuodeksi 2020 asettamat ilmasto- ja energiatavoitteet.
<P>
Rahoitusvälineen luominen energiatehokkuutta ja uusiutuvaa energiaa koskevien aloitteiden tukemiseksi on erityisen tärkeä asia, vaikka välineelle onkin myönnetty vain 146 miljoonan euron suuruinen alkurahoitus. Olen tyytyväinen siihen, että Euroopan parlamentti on pitänyt kiinni sitoumuksestaan edistää uusiutuvia energialähteitä ja energiatehokkuutta.
<P>
Otan lopuksi vielä kantaa tarpeeseen tasapainottaa tulevien ohjelmien maantieteellistä jakautumista, jotta ne hyödyttävät kaikkia jäsenvaltioita. Kreikalle myönnettiin vain 1,5 prosentin osuus maakaasuputkia koskevasta ohjelmasta. Luotan siihen, että jakautuminen on tulevaisuudessa tasapuolisempaa.
<SPEAKER ID="064" NAME="Edit Herczog" AFFILIATION="S&amp;D">
(HU) Arvoisa puhemies, on valtavan hieno saavutus, että parlamentin esittelijä ja komission jäsen ovat yhdessä onnistuneet saamaan neuvoston säilyttämään nämä summat saatavilla olevissa varoissa. Tämä on meidän kannaltamme hyvin tärkeää ja erittäin merkittävää. Toivomme, että tätä voidaan myöhemmin laajentaa myös muihin talousarvion lukuihin. Aivan yhtä tärkeää on, että onnistuimme käyttämään varat niiden alkuperäiseen tarkoitukseen ja ennen kaikkea - pienien ja keskisuurien yrityksien sekä paikallisviranomaisten välityksellä - yleisöön vaikuttaviin hankkeisiin.
<P>
Tämä on todella tärkeä edistysaskel. On harvinaista, että yhteisön toimielinjärjestelmä saavuttaa välittömästi yleisön tai pienet ja keskisuuret yritykset. Tästä syystä on hyvin tärkeää, että hankkeet saatetaan onnistuneesti päätökseen vuoteen 2014 mennessä, ja olisi yhtä tärkeää tarkastella tehokkuutta vuonna 2014, jotta parannetaan myös toimielinjärjestelmän tehokkuutta. Onnittelen esittelijää ja toivotan menestystä rahojen käyttämisessä.
<SPEAKER ID="065" NAME="Herbert Reul" AFFILIATION="PPE">
(DE) Arvoisa puhemies, arvoisa komission jäsen Oettinger, hyvät parlamentin jäsenet, saatavilla on ollut rahoitusta, jota olisi pitänyt investoida muun muassa energia-alaan. Keskustelimme tästä yksityiskohtaisesti valiokunnassa emmekä olleet varmoja siitä, voidaanko kaikki rahat käyttää. Tuolloin komission jäsen lupasi takaavansa, ettei rahoja jää yhtään yli tai ettei niitä palauteta sinne, mistä ne olivat peräisin. Mielestäni on tärkeintä, että komission jäsen piti sanansa. Hän esitti meille suhteellisen nopeasti asiakirjan, jonka avulla varmistimme, että rahoitus, joka olisi muussa tapauksessa menetetty, oli käytettävissä energia-alan tarpeisiin. Se oli ensimmäinen askel.
<P>
Toinen askel oli, että jäsen Van Bremptin onnistui luotsata valiokunnan jäseniä kohti ratkaisua ja kompromissia. Hän ansaitsee tämän johdosta kiitokset. Se ei ollut helppoa, koska on yksinkertaisempaa ajaa läpi oma kantansa kuin pyrkiä ratkaisuun. Näin varmistettiin viime kädessä, koska meillähän oli myös aikataulusta johtuvia paineita, että rahoitusta oli mahdollista asettaa saataville ja käyttää.
<P>
Viimeisimpänä vaan ei vähäisimpänä onnistuimme lopulta neuvoston avulla - ja tämä on myönnettävä aivan rehellisesti - saavuttamaan kompromissin, jonka myötä oli mahdollista turvata kaikki energia-alalla tarvittava rahoitus lähes viimeistä euroa myöten aikarajojen puitteissa ja siten varmistaa, että rahoja ei menetetty. Se oli mielestäni kaikkein tärkein asia ja tuottavin lopputulos, minkä johdosta haluan kiittää kaikkia asianosaisia.
<SPEAKER ID="066" NAME="Silvia-Adriana Ţicău" AFFILIATION="S&amp;D">
(RO) Arvoisa puhemies, haluan muistuttaa teitä siitä, että vuonna 2009, kun Euroopan unionin talouden elvytysohjelmasta keskusteltiin ensimmäistä kertaa, komissio sitoutui myöntämään miljardi euroa kotien energiatehokkuuden parantamiseen. Tätä toimea ei valitettavasti ole toteutettu oikeaan aikaan. "Älykkäät kaupungit" -aloitetta varten on nimittäin myönnetty vain vähän varoja, koska asia on viime kädessä niin, että jos varoja jää käyttämättä, komission on osoitettava ne "älykkäät kaupungit" -aloitteeseen, mikä tapahtuu tämän asetuksen kautta.
<P>
Esitin tarkistuksen, jonka mukaan hallintokustannuksien ja rahoitusvälineen luomisesta ja toteuttamisesta aiheutuvien kustannuksien ei pidä ylittää viittä prosenttia kunkin käyttötarkoituksen arvosta, jotta suurin osa varoista ei päädy rahoituksen välittäjille vaan ne investoidaan hankkeisiin, jotka liittyvät kotien energiatehokkuuteen ja uusiutuvien energiavarojen käyttöön.
<P>
Kehotin myös lisäämään avoimuutta ja edistämään internetsivun www.buildup.eu käyttöä, puhumattakaan siitä, että sovellettu malli, kun kyseistä välinettä käytetään, on asetettava ilmaiseksi asiasta kiinnostuneiden tahojen käyttöön, jotta voimme hyödyntää parhaita käytäntöjä.
<P>
Onnittelen jäsen Van Brenptiä hänen mietinnöstään. Energiatehokkuus on mielestäni asetettava aivan etusijalle Euroopan unionin energiastrategian painopistealueiden joukossa.
<SPEAKER ID="067" NAME="Elena Băsescu" AFFILIATION="PPE">
(RO) Arvoisa puhemies, komission eilen käynnistämä Energia 2020 -strategia on tärkeä askel kohti Euroopan turvallisia ja kilpailukykyisiä energiamarkkinoita. Strategiassa tarjotaan ratkaisuja tärkeisiin kysymyksiin, kuten siihen, miten voidaan monimuotoistaa toimitusreittejä ja -lähteitä, vähentää energiankulutusta tai koordinoida toimia kolmansien maiden kanssa. Rahoitukseen liittyy kuitenkin ilmiselviä puutteita. Euroopan energia-alan elvytysohjelman päätavoitteena on juuri helpottaa investointien rahoittamista tällä alalla. Sen tehokas täytäntöönpano edellyttää kaiken ympäristöalan lainsäädännön noudattamista ja hankkeita edistävien tahojen on noudatettava rahoituksia koskevia sitoumuksiaan. Kansallisten, alueellisten ja paikallisten viranomaisten välisellä aktiivisella yhteistyöllä helpotettaisiin mielestäni vaadittujen lupien myöntämistä.
<P>
Haluan lopuksi korostaa julkisen ja yksityisen sektorin kumppanuuksien merkitystä, jotka ovat keskeisessä asemassa kasvihuonekaasupäästöjen vähentämistä koskevien ratkaisujen täytäntöönpanon kannalta.
<SPEAKER ID="068" NAME="Francesco De Angelis" AFFILIATION="S&amp;D">
(IT) Arvoisa puhemies, hyvät parlamentin jäsenet, haluan kiittää esittelijä Van Bremptiä hänen erinomaisesta työstään ja sellaisen sopimuksen saavuttamisesta, jonka ansiosta on vihdoin mahdollista vapauttaa merkittäviä varoja uusiutuvien energiamuotojen ja energiatehokkuuden kehittämiseksi ympäristöystävällisen kasvuun liittyvän haasteen yhteydessä.
<P>
Ohjelmaan sisältyy painopisteitä, jotka jäsenvaltioiden olisi otettava huomioon erityisesti pyrittäessä saavuttamaan energia-alan infrastruktuurien kilpailukykyisen uudistamisen tavoite. Haluan lopuksi korostaa mielestäni ratkaisevia seikkoja, jotka liittyvät viranomaisia koskeviin ehtoihin rahoituksen saamiseksi, erityisesti sitoutumista laatimaan monivuotisia strategioita monitasoisen hallintajärjestelmän välityksellä, joka ulottuu alueista paikallisviranomaisiin, alueellisiin toimielimiin ja Euroopan unionin toimielimiin, myös käytettävissä olevien rahoitusvälineiden rationalisoimisen kehyksessä. Tämä on yleisön ja pienien ja keskisuurien yrityksien kannalta tärkeä tulos.
<SPEAKER ID="069" NAME="Bairbre de Brún" AFFILIATION="GUE/NGL">
(GA) Arvoisa puhemies, talouden elvyttämiseksi energiatehokkuudelle ja uusiutuvalle energialle myönnettävä rahoitustuki on järkevä ja kannattava investointi.
<P>
Olen täysin samaa mieltä niiden kanssa, jotka totesivat, että kestävälle energialle myönnetty investointituki voi olla hyvin tehokasta ja hyvin hyödyllistä, erityisesti kun se kohdistetaan paikallisesti. Tällä tavoin voidaan mahdollistaa taloudellisesti, sosiaalisesti ja ympäristöllisesti kestävämpi tulevaisuus. Meidän on hyödynnettävä tätä tilaisuutta siirtyäksemme kohti vähähiilistä taloutta ja helpottaaksemme muutosta niiden kannalta, jotka sitä haluavat. Hajauttaminen on hyvin tärkeää kestävien energiamuotojen kannalta.
<P>
Tästä syystä tämä on järkevä ja käytännöllinen tapa käyttää Euroopan energia-alan elvytysohjelman käyttämättömiä varoja, mikäli saamme tilaisuuden helpottaa energiatehokkuuteen ja uusiutuvaan energiaan liittyviä investointihankkeita paikallisten ja alueellisten viranomaisten välityksellä. Kiitän esittelijää hänen tekemästään erittäin tärkeästä työstä.
<SPEAKER ID="070" NAME="RadvilMorkūnaitė-Mikulėnien" AFFILIATION="PPE">
(LT) Arvoisa puhemies, tuen myöntämisestä energia-alan infrastruktuurihankkeille Euroopan unionin talouden kannustamiseksi tarkoitetuista varoista keskusteltiin ja tukea myönnettiin vuosi sitten. Tuolloin varat oli tarkoitus käyttää ainoastaan kahdenlaisiin hankkeisiin, joiden tavoitteena oli vähentää hiilidioksidipäästöjä ilmakehään, eli hiilen talteenotto- ja varastointihankkeisiin ja Pohjanmerellä sijaitseviin tuulipuistoihin.
<P>
Tähän tukeen ja yleensä uusiutuvan energian tukeen ei voida soveltaa yhtä ainoaa lähestymistapaa koko Euroopan unionissa. Meidän on otettava huomioon kunkin jäsenvaltion erityistilanne erityisesti energiaomavaraisuuteen liittyen. Tästä syystä pidän myönteisenä Euroopan komission ehdotusta, jonka mukaan on tarkistettava varojen myöntämismenettelyjä mainitun ohjelman mukaisesti ja ottaen huomioon tarve edistää energiatehokkuutta.
<P>
Olen kuitenkin sitä mieltä, että asiaa ei pitäisi tarkastella yksinomaan rahoituskriisin yhteydessä, koska energiatehokkuuden ongelma on edelleen ratkaisematta, vaikka taloussykli palautuukin ennalleen. Jäsenvaltioiden olisi saatava mahdollisuus reagoida joustavammin muuttuviin oloihin ja siten edistää energiatehokkuutta ja energian monimuotoisuutta sekä lisätä energiaomavaraisuutta.
<SPEAKER ID="071" NAME="Mario Pirillo" AFFILIATION="S&amp;D">
(IT) Arvoisa puhemies, hyvät parlamentin jäsenet, yhteisön on vallitsevassa vaikeassa taloudellisessa ja rahoituksellisessa tilanteessa edelleen tuettava energiatehokkuuteen ja uusiutuvaan energiaan liittyviä hankkeita kestävän ja sosiaalisen kilpailukykyisen talouden edistämiseksi.
<P>
Rahoitusvälineen toimintaa on parannettava, jotta voidaan investoida hajautettuihin hankkeisiin maantieteellisen tasapainon takaamiseksi ja tasaisen elpymisen edistämiseksi. Rahoitusväline on luotava välittömästi ja se on suunnattava hankkeisiin, joihin liittyy paikallinen ulottuvuus, jotta edistetään työllisyyttä asetuksen (EY) N:o 663/2009 mukaisesti. Tarvitsemme lainoja, joilla voidaan täydentää arvokkaita paikallisia aloitteita. Etusijalle on asetettava sellaisten hankkeiden rahoittaminen, joilla taataan myös tekniset innovaatiot teollisuuden kilpailukyvyn edistämiseksi. Ilmastonmuutoksen torjunnasta vastaavan pääosaston kehyksessä käyttämättömät varat voitaisiin varata rahoitusvälinettä varten ja ohjata sitten kestävän energian alalla toteutettaviin hankkeisiin. Kiitän jäsen Van Bremptiä hänen tekemästään erinomaisesta työstä.
<SPEAKER ID="072" NAME="Bogusław Sonik" AFFILIATION="PPE">
(PL) Arvoisa puhemies, Euroopan komissio ehdotti tammikuussa 2009, vastauksena rahoitusalan kriisiin, viiden miljardin euron uudelleen kohdentamista käyttämättömistä Euroopan unionin varoista pääasiallisesti sellaisten energia-alan hankkeiden tukemiseksi, joilla edistetään talouden elpymistä Euroopan unionissa. On syytä pitää myönteisenä nyt ehdotettua Euroopan energia-alan elvytysohjelmaa. Hankkeeseen liittyviä painopistealoja ovat mielestäni rajat ylittävien kaasu- ja sähköinfrastruktuuriin liittyvien hankkeiden tukeminen, rajayhdysjohdot mukaan lukien, sekä hiilen talteenotto- ja varastointihankkeiden tukeminen. Haluan myös välttämättä painottaa, että päätöslauselmaluonnokseen sisältyy sähkötehokkuuden ja uusiutuvien energialähteiden alalla toteutettavia hankkeita, joilla kannustetaan talouden kehitystä luomalla uusia työpaikkoja ja osallistumalla ilmastonmuutoksen torjuntaan.
<P>
Tällaisiin hankkeisiin tehdyt investoinnit ovat tehokkaimmillaan, kun ne toteutetaan paikan päällä kyseisillä seuduilla, alueellisesti ja paikallisesti. Paikallisten hankkeiden toteuttaminen vaatii paljon työtä, mikä puolestaan edistää lukuisten työpaikkojen luomista.
<SPEAKER ID="073" NAME="Günther Oettinger">
komission jäsen. - (DE) Arvoisa puhemies, hyvät parlamentin jäsenet, tämän 146 miljoonan euron myötä astumme yhdessä testilaboratorioon. Haluan ensiksi kiittää teitä, koska olette kaikin tavoin pyrkineet varmistamaan, ettei kyse ole 114 miljoonasta eurosta vaan 146 miljoonasta eurosta, ja että jäsenvaltiot olivat valmiit ylittämään hienokselti asettamansa varsin tiukat rajat.
<P>
Todettakoon testilaboratorioon liittyen, että meidän on vastattava neljään mielenkiintoiseen kysymykseen. Ensimmäinen kysymys kuuluu, miten saavutamme menestystä energiatehokkuuden alalla. Olen sitä mieltä, että kolmesta vaatimuksesta, jotka liittyvät hiilidioksidiin, uusiutuvaan energiaan ja energiatehokkuuteen, energiatehokkuuden lisääminen 20 prosentin verran on vaikein ja monimutkaisin meihin kohdistuva haaste. Tämä ei liity pelkästään pakollisiin kansallisiin vaatimuksiin vaan erityisiin hankkeisiin. Pohjimmiltaan tilanne on se, että käytämme tätä hallittavaa ohjelmaa arvioidaksemme, mitkä hankkeet, kuten rakennuksien kunnostushankkeet ja yleisesti energia-alaan liittyvät hankkeet, ovat toteuttamiskelpoisia. Toivon, että parin, kolmen vuoden kuluttua seuraavaa talousarviokautta varten laadittava ensimmäinen arvio näistä hankkeista osoittaa, että olemme saaneet hyödyllisiä, myönteisiä ja kielteisiä kokemuksia energiatehokkuudesta. Haluan tehdä selväksi, että tiedämme asiasta parin, kolmen vuoden kuluttua enemmän kuin nyt; olemme myös saaneet hyviä kokemuksia asiasta ja tehneet virheitä. Jos tämä pitää paikkansa, olemme investoineet varat viisaasti.
<P>
Toiseksi Euroopan unioni pääsee ohjelman ansiosta solmimaan suoria kumppanuuksia kuntien kanssa. Tämä on asia, jollaista ei tapahdu joka päivä. On selvää, että EU voi vaikuttaa energia-alan vaatimuksiin ja energiankulutukseen julkisissa rakennuksissa ja yksityisissä rakennuksissa, jotka ovat kunnostuskelpoisia - toisin sanoen noudattaen "älykäs kaupunki" -aloitteen mukaista lähestymistapaa - vain kuntien kautta. Tämä tarkoittaa, että EU on suoraan yhteydessä siihen, mitä todellisuudessa tapahtuu.
<P>
Kolmanneksi toivon, että voimme osoittaa tämän ohjelman avulla, että eurooppalaista lisäarvoa on tarjolla kaikille. Mikäli tarkoituksena olisi vain hankkia rahaa jäsenvaltioilta tuottamatta minkäänlaista lisäarvoa, olisimme tarpeettomia. Meidän on tarjottava lisäarvoa kokemuksien, tehokkuuden ja valmiuksien muodossa. Tässä tapauksessa saamme ohjelman ansiosta kahdessa vuodessa hyviä argumentteja, joita voimme käyttää talousarviota koskevissa keskusteluissa - pokeripeli, johon komissio, parlamentti ja jäsenvaltiot osallistuvat - saadaksemme lisää rahaa jäsenvaltioilta kaikkien Euroopan unionin kansalaisten etujen edistämiseksi. Tämä tarkoittaa, että tässä testilaboratoriossa tarkastellaan myös talousarviovarojen lisäämistä. Tämä kiistanalainen kysymys vaikuttaa jokaiseen meistä seuraavien kahden vuoden aikana.
<P>
Neljänneksi tarvitsemme testilaboratoriota tarkastellaksemme kumppanuuttamme rakenteita kehittäviin pankkeihin, Euroopan investointipankkiin (EIP) ja KfW Bankengruppe -pankkiryhmään, sekä ulkoisiin yksityisiin sijoittajiin ja varoihin. Tällä tarkoitetaan komission yksikköjä laajemmalle ulottuvaa kumppanuutta sellaisiin yhtiöihin, joihin olemme luoneet tiiviin suhteen mutta joiden on osoitettava, että ne voivat tehdä muutakin kuin vain hallinnoida julkisia varoja.
<P>
Summa saattaa vaikuttaa suurelta mutta se on itse asiassa varsin vähäinen. Tässä ei ole kyse 146 miljoonasta eurosta. Kyse on nelivaiheisesta testistä, jossa testataan suhdettamme kuntiin, EIP:hen ja KfW:hen, energiatehokkuuteen paikallisella tasolla ja todisteeseen siitä, että tämä on yhteisössä oikea ala talousarviorahoituksen lisäämiseksi.
<P>
Tätä silmällä pitäen kiitän teitä lämpimästi. Pitäkäämme yhteyttä. Olen varma siitä, että tiedämme kaikki kahden vuoden kuluttua paljon enemmän kuin nyt.
<P>
(Suosionosoituksia)
<SPEAKER ID="074" NAME="Nicole Sinclaire" AFFILIATION="NI">
(EN) Arvoisa puhemies, panen kiitollisena merkille, että Belgiassa vietetään tänään yleistä juhlapäivää kahdessa maailmansodassa kuolleiden miljoonien ihmisten muistoksi. Olen jotakuinkin hämmästynyt siitä, että parlamentti ei seuraa esimerkkiä muistamalla näitä miljoonia ihmisiä, joten kehotan kunnioittavasti viettämään hiljaisen hetken kaikkien niiden muistoksi, jotka kuolivat sodassa demokratiaa puolustaessaan.
<SPEAKER ID="075" NAME="Puhemies">
(EN) Hyvä jäsen Sinclaire, teidän pitäisi tietää, että puhemies aikoo antaa asiasta ilmoituksen ennen kuin parlamentti äänestää tänään, jolloin vietämme hiljaisen hetken asianmukaisella tavalla.
<SPEAKER ID="076" NAME="Kathleen Van Brempt" LANGUAGE="NL">
Arvoisa puhemies, belgialaisena parlamentin jäsenenä totean, että minulle oli todellinen ilo tulla töihin yleisenä juhlapäivänä. Sen seurauksena matka kotikaupungistani Euroopan parlamenttiin kesti vain 50 minuuttia, mutta se on täysin sivuseikka.
<P>
Esittelijänä puhun lyhyesti. Haluan kiittää poikkeuksetta kaikkia tämänpäiväiseen keskusteluun osallistuneita. Keskustelussa on esitetty kommentteja ja mainittu todella monia hyviä esimerkkejä. Yhdistävänä tekijänä on kuitenkin intomielinen suhtautuminen siihen, mitä olemme saavuttaneet. Ei kuitenkaan täysin kritiikittömästi, koska voisin hyvin helposti kritisoida asetettua varojen enimmäismäärää.
<P>
Asiaan suhtaudutaan hyvin intomielisesti, koska rahoitusväline on hyvä, koska varat ovat saatavilla, koska kyse on energiatehokkuudesta ja uusiutuvasta energiasta ja koska saamme tällä tavalla, Euroopan parlamentin jäseninä, tilaisuuden toteuttaa hankkeen välityksellä toimia myös paikallisesti. Juuri tätä tarvitaan.
<P>
Mikä on yhteinen vastuumme? Vastuu lankeaa tietysti ensisijaisesti komissiolle, Euroopan investointipankille ja muille tarinaan liittyville kumppaneille. Parlamentti ja me poliitikot olemme kuitenkin myös vastuussa sen varmistamisesta, että hanke menestyy, että sillä on keskustelua herättävä vaikutus ja että hankkeeseen osallistutaan paikallisesti niin suuressa määrin, että 146 miljoonaa euroa on kerrottava kahdeksan sijaan 80:lla, niin sanoakseni, koska olemme panneet monet pyörät pyörimään. Tältä osin luotan suuresti komissioon ja komission jäseneen. Tiedän, että hanke on komission jäsenen sydäntä lähellä. Hänen henkilöstönsä on myös hyvin osaavaa, minkä olen saanut huomata viime kuukausien aikana, ja se on hyvin tärkeää hankkeen lopputuloksen kannalta.
<P>
Huomautan lopuksi - unohdin sanoa tämän aikaisemmin, mikä oli todella huolimatonta minulta, erityisesti belgialaisena - että puheenjohtajavaltio Belgia on antanut itsestään täällä poikkeuksellisen käsityksen. Ensinnäkin neuvoston valtaenemmistö vastusti alkuaan hanketta. Ministeri Paul Magnetten ja hänen työryhmänsä merkittävien toimien ansiosta olemme nyt saavuttaneet erittäin hyvän kompromissin, jonka arvelen meidän myös hyväksyvän piakkoin hyvin innokkaasti.
<SPEAKER ID="077" NAME="Puhemies">
(EN) Keskustelu on päättynyt.
<P>
Äänestys toimitetaan pian.
<P>
Kirjalliset lausumat (työjärjestyksen 149 artikla)
<SPEAKER ID="078" NAME="Sergio Berlato" LANGUAGE="IT">
Reagoidessaan talous- ja rahoituskriisiin Euroopan komissio ehdotti tammikuussa 2009 tietyn osuuden uudelleenkohdentamista käyttämättömistä EU:n varoista tukemaan energia-alan hankkeita. Keskustelu, jota käymme tänään asetuksen (EY) N:o 663/2009 muuttamiseksi annetusta mietinnöstä, on erityisen tärkeä: muutoin käyttämättömäksi jäävien rahoitusvarojen käyttämistä alakohtaisten hankkeiden tukemiseksi koskeva ehdotus tarjoaa mahdollisuuden näinä aikoina, jolloin rahoituksen saanti on vaikeaa. Katson, että Euroopan energia-alan elvytysohjelmalla, jonka tavoitteena on rahoittaa energiatehokkuuden, energiansäästön ja uusiutuvan energian alaan liittyviä aloitteita ja hankkeita ja tukea yhteisön julkisten viranomaisten tekemiä investointeja erityisesti kaupunkiympäristössä, voidaan konkreettisesti edistää yhteisön talouden elpymistä ja nuorten työllistymismahdollisuuksia. Pidän myönteisinä 40 prosenttia energiasta EU:ssa kuluttavalla rakennusalalla toteutettuja energiatehokkuuteen liittyviä toimia, joilla tuetaan pieniä ja keskisuuria yrityksiä paikallisesti ja alueellisesti. Lisäksi tästä tuesta olisi hyötyä paikallisten viranomaisten lupaavien energiatehokkuuteen liittyvien aloitteiden kehittämiselle, koska ne ovat kärsineet äskettäisen rahoituskriisin vuoksi huomattavasta tulojen vähenemisestä.
<SPEAKER ID="079" NAME="András Gyürk" AFFILIATION="PPE">
kirjallinen. - (HU) Hyvät parlamentin jäsenet, minäkin ilmaisin viime vuonna pitäväni myönteisenä lähes neljän miljardin euron myöntämistä energia-alan hankkeille osana unionin taloudellista elvytyspakettia. Huomautin myös, että elvytyspaketissa ei otettu huomioon Keski- ja Itä-Euroopan aluetta, jossa energiavarmuuteen liittyvä ongelma tuntuu selvimmin, ja että myös energiatehokkuuteen liittyvät hankkeet jäivät ilman tukea. Päätavoite eli nopea ja tehokas työpaikkojen luominen olisi kuitenkin ollut saavutettavissa juuri energiatehokkuuteen liittyvien hankkeiden välityksellä. Olen tyytyväinen siihen, että uudessa ehdotuksessa käyttämättömäksi jääneet varat ohjataan juuri tälle alalle. Sen lisäksi, että uusiutuvaan energiaan ja energiatehokkuuteen liittyvät hankkeet ovat keskeisimpiä keinoja, joilla 20/20/20-tavoitteet saavutetaan, niiden avulla voidaan myös parantaa toimitusvarmuutta ja kilpailukykyä. Näiden hankkeiden avulla saavutetaan vaikuttavia tuloksia lyhyelläkin aikavälillä. Hankkeiden avulla luodaan työpaikkoja maantieteellinen moninaisuus huomioon ottaen ja edistetään tehokkaasti taloudellisten tekijöiden dynamiikkaa. 146 miljoonan euron käyttäminen uusiutuvaan energiaan ja energiatehokkuuteen liittyviin hankkeisiin on hyvä alku mutta on myönnettävä, että summa on merkityksetön, jopa jäsenvaltioiden kannalta. Olemme hyvin tyytyväisiä siihen, että energiatehokkaan yhteisön luominen on asetettu komission eilen esittelemän Energia 2020 -strategian yhdeksi painopistealueeksi. Luotamme siihen, että strategista sitoutumista energiatehokkuuteen ilmennetään myös muita varoja jaettaessa.
<SPEAKER ID="080" NAME="Marian-Jean Marinescu" LANGUAGE="RO">
Euroopan energia-alan elvytysohjelma muodostaa rahoituspaketin, jolle varattiin 3,98 miljardia euroa vuosiksi 2009 ja 2010. Oli ehdottoman tärkeää luoda erityinen rahoitusväline rahoituksen käyttämiseksi tämän energia-alan ohjelman kehyksessä. Rahoitusta ei ollut mahdollista sitoa vuoden 2010 loppuun mennessä, jotta ei menetettäisi rahoituspaketin jäljellä olevaa osaa. Hankkeiden maantieteellinen tasapainottaminen on erityisen tärkeä näkökulma, joka on mainittu Euroopan energia-alan ohjelmaa koskevassa sääntelyssä. Tämä on keskeinen tekijä, jonka ansiosta talouden elvytysohjelmasta annetun asetuksen vaikutus on taattavissa kaikkialla Euroopan unionissa. Sen myötä tunnustetaan myös, että joidenkin jäsenvaltioiden hankkeita ei joko ole rahoitettu ollenkaan tai niitä on rahoitettu vain osittain. Viimeisimpänä vaan ei vähäisimpänä haluan korostaa, miten tärkeää on uudistaa tällaisia rahoitusvälinetyyppejä, joiden tavoitteena on edistää pitkän aikavälin energiatehokkuutta EU:ssa. Kehotan komissiota arvioimaan huolellisesti näiden välinetyyppien uudistamisen tehokkuutta ja pohtimaan, mitä mahdollisuuksia vastaavan lähestymistavan käyttöön tulevaisuudessa liittyisi, kun tarkastellaan muita EU:n talousarvion käyttämättömiä varoja.
<SPEAKER ID="081" NAME="Algirdas Saudargas" LANGUAGE="LT">
Mahdollisuus ohjata varat, joita ei ollut käytetty direktiivin mukaisesti, energiatehokkuuteen ja uusiutuvaan energiaan liittyviin hankkeisiin, oli jo vahvistettu asetuksessa, mutta pidän myönteisenä, että saavutimme yhteisymmärryksen sen erityisestä toimeenpanosta. Energiatehokkuus ja uusiutuva energia on usein mainittu EU:n painopistealoina, joiden avulla pannaan täytäntöön 2020-strategiaa ja taataan energiavarmuus. Taloudellisen taantuman aikana alalla tehdyt investoinnit ovat hyvin tärkeitä, koska siten edistetään mahdollisuutta luoda uusia työpaikkoja ja kilpailukykyä, innovaatioiden levittämistä ja taloudellista vakautta. Lisäksi suunnitellun rahoitusvälineen - kuten yhteisön rahoituslaitoksia koskevan rahaston perustamisen - avulla moninkertaistetaan saatavilla olevat varat, millä lisätään hankkeiden rahoittamiseen liittyviä tilaisuuksia. Pahoittelen ainoastaan, että suunniteltu rahoitusväline ei ole pysyvä, mutta toivon, että sen avulla kannustetaan lisäämään energiatehokkuutta ja edistämään uusiutuvia energiamuotoja.
