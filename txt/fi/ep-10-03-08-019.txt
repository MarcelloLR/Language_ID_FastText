<CHAPTER ID="019">
Yhtiömuodoltaan tietynlaisten yhtiöiden tilinpäätökset - mikroyhteisöt (keskustelu) 
<SPEAKER ID="185" NAME="Puhemies">
(EL) Esityslistalla on seuraavana Klaus-Heiner Lehnen oikeudellisten asioiden valiokunnan puolesta laatima mietintö yhtiömuodoltaan tietynlaisten yhtiöiden tilinpäätöksestä mikroyhteisöjen osalta - C6-0074/2009 -.
<SPEAKER ID="186" NAME="Klaus-Heiner Lehne">
esittelijä. - (DE) Arvoisa puhemies, hyvät kollegat, tämä mietintö koskee hanketta, johon parlamentti on pyrkinyt useiden vuosien ajan, ja nyt olemme päässeet ehkä askeleen lähemmäksi sen toteutumista.
<P>
Halusimme vapauttaa mikroyhteisöt kirjanpitovelvollisuudesta. Tarkoitamme yrityksiä, jotka ovat erityisen pieniä, joilla on vähän työntekijöitä, erittäin pieni liikevaihto ja liikevoitto ja jotka tosiasiallisesti toimivat ainoastaan alueellisella ja paikallisella tasolla, kuten esimerkiksi leipurit, maalarit ja sisustajat. Parlamentti on neuvoston kanssa yhteistyössä - kyseessä on neljäs direktiivi, mitä käsittelemme, ja sitä on tarkistettu useasti - toistuvasti yrittänyt saada tämän aikaan. Edellinen yritys oli Ieke van den Burgin mietintö vuoden 2008 lopussa. Emme onnistuneet tuolloin toteuttamaan tätä neuvotteluissa neuvoston kanssa. Tämän johdosta parlamentti hyväksyi joulukuussa 2008 lähes yksimielisesti päätöslauselman, jossa se kehotti komissiota käynnistämään tämän mikroyhteisöjen vapauttamista koskevan mahdollisuuden lainsäädännöllisestä näkökulmasta. Juuri näin on tapahtunut tällä välin. Komissio teki ehdotuksen, ja se on siten toiminut täysin parlamentin toiveiden mukaisesti. Lisäksi komission koolle kutsuma komitea - eli Stoiberin ryhmä, jonka tehtävänä on byrokratian vähentäminen - on myös antanut kantansa tästä ongelmasta ja todennut, että tämä olisi keskeinen väline mikroyhteisöjen taakan vähentämiseksi Euroopassa. Kyseessä on yhteensä noin 6,3 miljardin euron mahdolliset säästöt. Samalla olisi muistettava, että mikroyhteisöt kärsivät erityisen paljon hallinnollisesta taakasta.
<P>
Komission ehdotus on tavallaan lippulaivahanke, jolla torjutaan byrokratiaa, sekä toimintalinja, jolla torjutaan hallinnollista taakkaa Euroopan unionissa, ja se on siten melko keskeinen ja tärkeä. On monia järkeviä syitä, miksi tämä ehdotus on asianmukainen. Käsittelemämme direktiivi on peräisin vuodelta 1978. Sillä pyrittiin sääntelemään suuria ja keskisuuria yrityksiä. Ei ollut koskaan tarkoitus, että sitä sovellettaisiin mikroyhteisöihin. Sillä, että mikroyhteisöihin sovelletaan tämän direktiivin mukaisia velvoitteita, eli kirjanpitovelvollisuutta, jotka ovat rakenteeltaan ja tekijöiltään pääosin samanlaisia kuin mitä edellytetään suurilta yrityksiltä, osoitetaan, että ei välitetä ollenkaan siitä, mikä on todella tarpeellista, eikä myöskään mikroyhteisöjen tarpeista. Jos mikroyhteisö tarvitsee lainaa, tällaisella tasapainolla ei ole lähes minkäänlaista arvoa. Väittäisin jopa, että suurin osa näistä mikroyhteisöistä - ja komission tutkimukset tukevat tätä - ei ymmärrä omaa tilinpitoaan laisinkaan. Korostan jälleen kerran, että tämän arvo on käytännössä nolla. Kysymys rahavirroista on luottojen myöntämistä varten tärkeä. Näin on esimerkiksi kysymys maksukyvystä sekä varannosta, joka voidaan ottaa käyttöön. Nämä ovat kuitenkin kaikki asioita, joita ei periaatteessa voida vähentää taseesta tässä muodossa. Tällä luodaan ainoastaan katsaus asiaan eikä ratkaista, ansaitseeko kyseinen yritys luottoa vai ei.
<P>
Kyseessä ei ole myöskään kilpailu, vaikka osa eturyhmistä ilmaisi täällä suurimmaksi osaksi toisenlaisia näkökantoja. Nämä yritykset eivät pääsääntöisesti kilpaile sisämarkkinoilla rajatylittävässä toiminnassa. Ne toimivat ainoastaan alueellisella tai paikallisella tasolla. Sen vuoksi tällä ongelmalla ei ole mitään merkitystä sisämarkkinoille. Lisäksi sisämarkkinat eivät ole itsetarkoitus. On tärkeää ja hyvä asia, että meillä on ne. Sääntöjä olisi kuitenkin sovellettava sisämarkkinoiden toimintaan, rajatylittävään kauppaan, eikä asioihin, jotka koskevat vain kansantalouden sisäisiä kysymyksiä.
<P>
Näiden syiden vuoksi meidän pitäisi saada tämä loputon tarina päätökseen. Meidän pitäisi hyväksyä tämä mietintö. Tällä luotaisiin edellytykset sille, että neuvosto tarkastelee asiaa uudelleen ja mahdollisesti hajottaa nykyisen määrävähemmistön. Tämä olisi hyvä asia Euroopan pienimmille yrityksille.
<SPEAKER ID="187" NAME="Michel Barnier">
komission jäsen. - (FR) Arvoisa puhemies, haluan ensiksi kiittää ja ilmaista tyytyväisyyteni työstä, jonka on tehnyt kaksi parlamentin jäsentä: oikeudellisten asioiden valiokunnan puheenjohtaja Klaus-Heiner Lehne, joka juuri käytti puheenvuoron, ja Dirck Sterckx. Haluaisin muistuttaa teitä Klaus-Heiner Lehnen sanoin, että tämä komission direktiiviehdotus on vastaus parlamentin toiveisiin. Parlamentin päätöslauselma annettiin 18. joulukuuta 2008. Siinä kehotettiin komissiota esittämään lainsäädäntöehdotus, jotta jäsenvaltiot voisivat jättää mikroyhteisöt tilinpäätösdirektiivien soveltamisalan ulkopuolelle.
<P>
Samaan aikaan Edmund Stoiberin johtama hallinnolliseen rasitukseen liittyviä kysymyksiä käsittelevä riippumattomien sidosryhmien korkean tason ryhmä esitti selkeästi kannattavansa ehdotusta, kuten Klaus-Heiner Lehne sanoi hetki sitten.
<P>
Lopuksi Euroopan talous- ja sosiaalikomitea antoi tukensa tälle ehdotukselle kirjanpitomenettelyiden yksinkertaistamiseksi. Tässä me nyt olemme.
<P>
Miksi tämä toimi on tärkeä? Tällä ehdotuksella luodaan yksi raportointijärjestelmä, joten jäsenvaltioiden olisi voitava sen ansiosta yhtenäistää kaikkiin mikroyhteisöihin sovellettavia raportointivaatimuksia sekä lisätä niiden johdonmukaisuutta. Tämän uuden lähestymistavan pitäisi vähentää huomattavasti näille yhteisöille aiheutuvia kustannuksia.
<P>
Klaus-Heiner Lehne, puhuitte useasta miljardista eurosta. Minulla on henkilöstöni ilmoittama luku. He arvioivat, että säästöjä saataisiin enintään 6,3 miljardia euroa. Vaikka tämä luku olisi alhaisempi, se oikeuttaisi minun mielestäni jatkamaan keskustelua tästä asiasta, jotta Euroopan mikroyhteisöjen toimintaa kannustetaan. Tämä on toinen syy, miksi kannatan, että mikroyhteisöjä koskeva ehdotus hyväksytään nopeasti.
<P>
Jos meidän pitäisi sisällyttää tämä ehdotus tilinpäätösdirektiivien tarkastamista koskevaan laajempaan yhteyteen, kuten talous- ja raha-asioiden valiokunta halusi, tämä kestäisi varmasti kauemmin. Voisi kestää jopa useita vuosia ennen kuin nämä säännökset olisivat sovellettavissa.
<P>
Juuri nyt, hyvät parlamentin jäsenet, kuulen kritiikkiä, huomautuksia ja ehdotuksia kummaltakin puolelta, ja haluaisin yrittää vastata asiaan tai tyynnyttää teitä kolmessa seikassa.
<P>
Ensinnäkin ehdotuksella annetaan jäsenvaltioille edellytykset sille, että ne voivat käyttää mahdollisuutta tai olla käyttämättä sitä. Toisin sanoen mikä tahansa jäsenvaltio voi halutessaan säilyttää ennallaan nykyiset säännöt ilman, että sen täytyy muuttaa omia kansallisia säännöksiään.
<P>
Toiseksi haluan korostaa, että tällä ehdotuksella pyritään yksinkertaistamiseen ja toissijaisuusperiaatteen suuntaan. Voimme ottaa käyttöön EU:n tason säännöksiä ainoastaan, kun se on ehdottoman välttämätöntä, jotta kansalaiset ja yritykset ymmärtävät ja hyödyntävät kotimarkkinoita. Luulen, että tässä nimenomaisessa mikroyhteisöjä koskevassa tapauksessa nykyiset säännöt voisivat tuntua liiallisilta.
<P>
Kolmanneksi toisin kuin on ehkä sanottu, tähän ehdotukseen ei välttämättä sisälly se, että mikroyhteisöt vapautetaan kaikista kirjanpitovaatimuksista. Tiedän, että monella jäsenvaltiolla oli varauksia tästä asiasta. Oikeudellisten asioiden valiokunnan ehdottama kompromissi on tältä osin aivan selkeä. Näiden yritysten on säilyttävä tositteet, joista käyvät selvästi ilmi suoritetut liiketoimet ja niiden oma taloudellinen tilanne.
<P>
Tämän aloituspuheenvuoroni lopuksi, ennen kuin kuulen teitä, haluaisin henkilökohtaisesti kannustaa Euroopan parlamenttia tukemaan tätä ehdotusta. Osapuolet odottavat tätä päätöstä, ja uskon, että parlamentin vahva kannustus on nyt tarpeen, jotta asiassa edetään. Me kaikki kannatamme yksinkertaistamista. Mielestäni tämä ehdotus, jota oikeudellisten asioiden valiokunnan puheenjohtaja kannattaa innokkaasti, on esimerkki tällaisesta yksinkertaistamisesta. Toivon, että mikroyhteisöt voivat pian hyötyä säästöistä, joita pitäisi saada aikaan tämän ehdotuksen ansiosta.
<SPEAKER ID="188" NAME="Dirk Sterckx" LANGUAGE="NL">
Arvoisa puhemies, olen tyytyväinen, että talous- ja raha-asioiden valiokunnan kanta voidaan loppujen lopuksi esittää istunnossa: näin ei ollut muutama viikko sitten. Olen samaa mieltä komission perusajatuksen kanssa, eli että pienten yritysten hallinnollista taakkaa on vähennettävä. Kuten Klaus-Heiner Lehne totesi, on tehtävä ero suurten ja pienten yritysten välillä.
<P>
Kuitenkaan käsiteltävänä olevalla ehdotuksella ei saavuteta tätä tavoitetta. Tämä selittää talous- ja raha-asioiden valiokunnan kannan. Jos ei ole saatavilla minkäänlaista tilinpäätöstä, pienten yritysten on yhä vaikeampaa saada tietoja kollegoista. Tällä hetkellä voimme havaita, että tilanne on erilainen eri jäsenvaltioissa. En ole tähän tyytyväinen erityisesti pienten yritysten tapauksessa, koska ne eivät ole erikoistuneet näihin asioihin. Sen vuoksi pyydän kollegoitani tukemaan kantaamme.
<P>
Me vaadimme kattavaa vaikutusten arviointia, johon ei sisälly ainoastaan 6,3 miljardia myönteistä vaikutusta mutta myös kielteistä vaikutusta: tämä on komission osalta laiminlyönti. Hallinnollinen yksinkertaistaminen olisi paras toteuttaa osana yhtiöoikeusdirektiivien tarkistusta, koska näin vaikutettaisiin kaikkiin tasapuolisesti. Tässä yhteydessä voitaisiin toteuttaa yksinkertaistamista ja eriyttämistä koskevia toimia. Kolmanneksi meillä olisi lopulta yhtenäinen direktiivi kaikille jäsenvaltioille, vahvemmat sisämarkkinat, ja hallintoa yksinkertaistettaisiin todellisesti.
<SPEAKER ID="189" NAME="Tadeusz Zwiefka">
PPE-DE-ryhmän puolesta. - (PL) Arvoisa puhemies, me tiedämme oikein hyvin, miten mikroyhteisöt poikkeavat pienistä ja keskisuurista yrityksistä suurista taloudellisista yhteisöistä puhumattakaan. Haluaisin sen vuoksi kiinnittää huomiota ulkoisiin tekijöihin, jotka ovat epäedullisia näiden yritysten toiminnalle. Niihin sisältyy makrotaloudellisia tekijöitä, kuten lainsäädäntö, verotus ja byrokratia sekä mikrotaloudellisia tekijöitä, kuten selviytymisongelmat ja huono rahoituksellinen maksuvalmius. Mitkä ovat tämän tilanteen seuraukset? Tämä on merkinnyt, että ensimmäisestä toimintavuodesta selvinneiden mikroyhteisöjen osuus on ollut viime vuosina noin 60 prosenttia. Tämä merkitsee, että yli kolmasosa vastikään perustetuista mikroyhteisöistä ei ole selvinnyt ensimmäisestä toimintavuodestaan markkinoilla. Jos panemme merkille lisäksi, että mikroyhteisöjen osuus on monissa jäsenvaltioissa 90 prosenttia kaikista taloudellisista yhteisöistä, niin keskustelu hallinnollisten esteiden ja erilaisen rasitteiden, jotka liittyvät erityisesti kirjanpitoon, vähentämisestä on ehdottoman tärkeää.
<P>
On tärkeää varmistaa, ettei keskustelussa keskitytä ainoastaan yksinkertaistamiseen vaan myös siihen, miten tilinpäätösvaatimukset vaikuttavat tällaisiin pieniin yrityksiin. Yksinkertaistamista koskevassa keskustelussa keskitytään yleensä kustannuksiin, kun taas tilinpäätösvaatimusten merkitystä koskevassa keskustelussa keskitytään tilinpäätösraportoinnin etuihin ja yksittäisten käyttäjien tarpeisiin. Monet ominaisuudet erottavat nämä yritykset suuryrityksistä, ja tämän vuoksi on perusteltua ottaa käyttöön yksinkertaistettua lainsäädäntöä. Ensinnäkin yleisten standardien soveltamisesta aiheutuvista eduista on varmasti vähemmän hyötyä kuin suurten yritysten tapauksessa. Tämä johtaa standardien täytäntöönpanoon liittyvän kustannus-hyötysuhteen epätasapainoon. Asianmukaisen kustannus-hyötysuhteen saavuttaminen edellyttää kustannusten vähentämistä.
<P>
Toiseksi tilinpäätösraportoinnilla ei ole merkittävää tehtävää mikroyhteisöjen omistajille tiedottamista koskevien vaatimusten täyttämisen kannalta, koska kyseessä ovat yleensä perheenjäsenet. Puhuttaessa rahoituskriisin vuoksi tarvittavista muutoksista on muistettava, että kriisiä eivät aiheuttaneet mikroyhteisöt.
<SPEAKER ID="190" NAME="Françoise Castex" LANGUAGE="FR">
Arvoisat puhemies ja komission jäsen, hyvät kollegat, kuten esittelijä ja komission jäsen ovat panneet merkille, tämä direktiiviehdotus on todellakin parlamentin äänestystuloksen mukainen.
<P>
Euroopan parlamentin sosialistien ja demokraattien ryhmä suhtautuu kuitenkin kriittisesti tähän ehdotukseen, koska se on vaarassa kääntyä niitä henkilöitä vastaan, joita haluamme tukea. Kun halutaan keventää yritysten kuormaa, saatamme viedä heiltä avoimuuden ja luottamuksen edellytykset, jotka ovat välttämättömiä niiden hallinnalle ja niiden toiminnan dynamiikalle.
<P>
Ensinnäkin katson, että meidän on oltava selvillä kynnysarvoista ja siitä, mistä mikroyhteisössä on tarkalleen kyse. Kyseessä on pieni tai keskisuuri yritys, jolla on enemmän kuin 10 työntekijää ja jonka liikevaihto on yli miljoona euroa. Ne muodostavat valtaosan yrityksistä, mitä jäsenvaltioita tarkastellaankin.
<P>
Voi olla totta, että ne ovat paikallisia yrityksiä ja että ne eivät ole juuri läsnä yhteisön markkinoilla, mutta tämä ei merkitse, että niiden kirjanpitosäännöt poistetaan. Niiden on noudatettava kirjanpitosääntöjä, kun ne tekevät sopimuksia pankin tai kumppanien kanssa tai kun ne käyvät neuvotteluja verotusalan, taloudellisten ja sosiaalisten instituutioiden kanssa. Niihin sovelletaan siten kirjanpitosääntöjä ja niiden on mahdollisesti maksettava tavanomaista kirjanpitoa korkeampi hinta, jotta ne täyttävät kriteerit, joista ne eivät välttämättä selviydy.
<P>
En halua, että siirrytään kohti järjestelmää, jossa velvollisuus laatia tilinpäätös määrätään Euroopan unionin yhteisen kehyksen ulkopuolelta. Tämä ei ole pelkästään kilpailua koskeva ongelma. Kyseessä on yksinkertaisesti taloudellista yhdentymistä ja yhteisön lainsäädäntöä sekä kaikkien Euroopan unionissa toimivien yritysten tasa-arvoista kohtelua koskeva kysymys.
<P>
Tämän sanottuani on täysin selvää, että pk-yritysten kirjanpitovelvoitteiden yksinkertaistaminen on tarpeellista. Tähän tavoitteeseen pyritään kolmella ehdotuksella: tänään käsittelemällämme ehdotuksella, pk-yritysten tilinpäätöstietojen antamista koskevilla kansainvälisillä kirjanpitosäännöillä sekä neljännen ja seitsemännen tilinpäätösdirektiivin tarkistamisella, josta komission pitäisi tehdä pian ehdotuksia.
<P>
Meille luvattiin näitä ehdotuksia vuodelle 2010. Vaikuttaa siltä, että tätä määräaikaa on pidennetty, mutta en usko, että se on tarpeeksi hyvä syy kiirehtiä ja toimia ponnettomasti näiden kolmen ehdotuksen osalta. Niillä on sama tarkoitus, mutta niitä ei ehkä toteuteta samalla tavalla, joten minun mielestäni, arvoisa komission jäsen, yrityksille olisi parempi ja selkeämpää, että annamme niille yhden yleisen vastauksen ja annamme niiden ratkaista velvoitteiden yhdenmukaistamista koskevan kysymyksen, jota kaikki toivovat pienyritysten tarpeiden todellisuuden huomioon ottaen.
<P>
Nykyinen ongelma on, että komissio viivyttää näiden direktiivien tarkistamista koskevaa ehdotusta, mikä vaikuttaa haitallisesti siihen, miten käsittelemme asiaa. Kehotan sen vuoksi komissiota vauhdittamaan vuoropuhelua tästä poikkeusta koskevasta asiasta, joka tällä hetkellä jakaa sekä taloudellisia laitoksia ja talousalaa Euroopassa, ja laatimaan vaikutustenarvioinnin.
<SPEAKER ID="191" NAME="Alexandra Thein">
ALDE-ryhmän puolesta. - (DE) Arvoisa puhemies, hyvät kollegat, en voi Euroopan liberaalidemokraattien liiton ryhmän varjoesittelijänä ymmärtää ollenkaan, kuinka kukaan voi vastustaa mikroyhteisöjen vapauttamista - ja korostan sanaa mikroyhteisöt, ei pienet tai keskisuuret yritykset - tilinpäätösvelvollisuudesta. Kyseessä eivät ole siis vientiin suuntautuneet keskisuuret yritykset Baden-Württembergistä, joissa on satoja työntekijöitä, vaan pienet käsityöammattialan yritykset, kukkakaupat, naapurissa sijaitseva leipomo ja vasta perustettu tietotekniikan alan yritys. Poliitikot ovat vuosien ajan toistaneet yhä uudelleen kansallisella ja yhteisön tasolla, että juuri nämä mikroyhteisöt on vapautettava velvoitteesta. Ne on vapautettava tarpeettomista kustannuksista, tässä tapauksissa veroneuvonnasta aiheutuvista tarpeettomista kustannuksista, eikä muuten tarpeellisista kustannuksista - Belgiassa asianajajat suorittavat nämä tilinpäätökset, Ranskassa tilintarkastajat - ja vapautettava tarpeettomasta työstä ja byrokratiasta etenkin nykyisen rahoitus- ja talouskriisin vuoksi.
<P>
Nyt kun komission on vihdoin esittänyt ehdotuksen, jota parlamentti on pyytänyt jo kauan, kaikki epäilijät ja vastaan hangoittelevat esittävät yhtäkkiä huolenaiheita. Ainoastaan seitsemän prosenttia käsittelemistämme mikroyhteisöistä osallistuu rajatylittävään toimintaan. Sen vuoksi toissijaisuusperiaatteen vuoksi ei pitäisi olla minkäänlaista EU:n tason sääntelyä. Asiaa pahentaa se, että kirjanpitosääntöjä suunnataan edelleen enemmän suurten ja keskisuurten yritysten tarpeita varten, ja ne eivät sovi ollenkaan mikroyhteisöille, joista tässä asiassa on kyse.
<P>
Kuulen opposition näkökohdat, ensinnäkin siitä, että mikroyrittäjä voi tarvita luottoa ja sillä ei ole mitään, mitä se voisi esittää pankilleen. Kuka tahansa, joka on tietoinen Basel II -sopimuksesta tietää, että tilinpäätös on pankeille parhaimmillaan lisäetu, mutta ei mitään muuta. Toiseksi oletettu velkojien suoja: velkojat, jotka ovat riippuvaisia tilinpäätöksestä, ovat vähemmistössä. Toimiessani asianajajana tapauksissa, joissa tämänkokoisia yrityksiä myytiin, en koskaan havainnut tapausta, että myyjä olisi ollut riippuvainen tilinpäätöksen merkityksestä missä tahansa muodossaan. Kolmanneksi Euroopan unionin eteläiset jäsenvaltiot - juuri ne, jotka ovat tällä hetkellä joutuneet sanomalehdistön ikävien raporttien kohteeksi - haluavat pitää yllä vanhaa lainsäädäntöä. Ne voivat toimia näin, koska tämä lainsäädäntö on vapaaehtoista. Kuitenkin niiden valtioiden, jotka vaativat mikroyhteisöiltä tilinpäätöstä, koska niillä ei ole tehokasta verohallintoa ja jotka eivät harjoita valvontaa vuosittaisen tilinpäätöksen vastaanottamisen lisäksi, ei pitäisi hämmästyä, jos niiltä puuttuu verotuloja tai jos esiintyy veropetoksia.
<P>
Kehotan sen vuoksi kaikkia Euroopan parlamentin jäseniä ja erityisesti sosiaalidemokraatteja hyväksymään tämän järkevän lainsäädännön varsinkin siksi, että Klaus-Heiner Lehne oikeudellisten asioiden valiokunnastamme otti kaikki huolenaiheet huomioon kompromissilainsäädännössä, ja sen jälkeen ei ole esitetty mitään muita asialle merkityksellisiä väitteitä.
<SPEAKER ID="192" NAME="William" AFFILIATION="The Earl of) Dartmouth  (EFD">
(Pyytää sinisen kortin kysymystä työjärjestyksen 149 artiklan 8 kohdan mukaisesti) (EN) Arvoisa puhemies, aikooko Françoise Castex hyväksyä, että hänen esittämäänsä ehdotusta pitäisi lykätä vaikutustenarviointia varten, mikä merkitsisi itse asiassa sitä, että todetaan "ei"?
<SPEAKER ID="193" NAME="Françoise Castex" AFFILIATION="S&amp;D">
(Vastaa sinisen kortin kysymykseen työjärjestyksen 149 artiklan 8 kohdan mukaisesti) (FR) Arvoisa puhemies, ymmärrän kysymyksen täysin. Jos tämä ehdotus torjutaan, se on aloitettava alusta, ja jos näin tapahtuu, meidän on todella harkittava vaikutustenarviointia.
<P>
Kuten sanoin, emme vastusta pienyritysten kirjanpitosääntöjen yksinkertaistamista, erityisesti koska direktiivejä ja toimenpiteitä on kertynyt siinä määrin, että niitä on järjestettävä uudelleen tilanteen selkiyttämiseksi.
<P>
Olemme ainoastaan sitä mieltä, että asioiden yksinkertaistamisen sijaan tällä ehdotuksella lisätään yrityksiin kohdistuvia epävarmuustekijöitä.
<SPEAKER ID="194" NAME="Kay Swinburne" LANGUAGE="EN">
Arvoisa puhemies, mikroyhteisöjen vapauttamista tietyistä tilinpäätösvaatimuksista koskeva ehdotus näyttää olevan kaukana täydellisestä. Ryhmäni äänesti talous- ja raha-asioiden valiokunnassa kyseisen valiokunnan valmistelijan Dirk Steckxin näkökulman puolesta, jotta komissiolta vaaditaan lisää toimia mikroyhteisöjen ja pk-yritysten auttamiseksi kaikkialla EU:ssa vähentämällä oleellisesti niiden taakkaa ja jotta tämä ehdotus hylätään ja aikaistetaan koko neljännen ja seitsemännen yhtiöoikeusdirektiivin tarvittavaa uudelleentarkistamista. Näin saataisiin aikaan mielekkäämpi ehdotus, jolla tarjotaan parempia mahdollisuuksia.
<P>
Komission vaikutustenarviointi ja sen väitteet siitä, miten paljon hyvää tällä ehdotuksella saadaan aikaan, ovat myös huolenaiheita. Vaikuttaa siltä, että sillä on hyvin rajallisia vaikutuksia. Tässä taloudellisesti vaikeassa tilanteessa on kuitenkin tärkeää muistaa, että vähäisetkin toimet auttavat.
<P>
Jos tuemme tätä toimenpidettä, toivon, että ainakin yksi pienyritys Walesin vaalipiirissäni saa jotain hyötyä tästä poikkeuksesta. Se ei ole ihmelääke, joka ratkaisee kaikki laman aiheuttamat ongelmat, ja meidän ei pitäisi pitää tätä vähäistä toimea valtavana saavutuksenamme. Jos vapautus kuitenkin auttaa edes joitain yrityksiä kestämään näitä vaikeita taloudellisia aikoja, meidän ei pitäisi asettua sitä vastaan.
<SPEAKER ID="195" NAME="Cornelis de Jong" LANGUAGE="NL">
Arvoisa puhemies, olen yleensä iloinen, kun Euroopan unioni poistaa ajoittain sääntöjä, koska niitä on jo aivan liian monta, ja ne aiheuttavat rasitetta kansalaisille ja yrityksille. Olisi silti valittava oikeat säännöt, kuten julkisia hankintoja koskevat säännöt, jotka ovat tarpeettoman ehdottomia ja monimutkaisia.
<P>
Tilinpäätöksen julkistamista koskeva velvollisuus ei ole kuitenkaan sellainen sääntö, joka meidän pitäisi poistaa edes hyvin pienten yritysten (mikroyhteisöjen) tapauksessa. Yritykset eivät saa ilman kunnollista ja avointa taloushallintoa luottoa, ja liiketoiminta yleensä vaikeutuu huomattavasti. Alalta saamieni tietojen mukaan taloushallinto muodostuu usein mikroyhteisöille ongelmaksi. Jos tilinpäätös ei ole enää pakollista ja sitä ei voida käyttää tietolähteenä, ainoa mahdollisuus on edellyttää verotusta varten laadittuja asiakirjoja. Kuka sitten voi taata, että ne ovat yhtä luotettavia kuin päteväksi todetut tilinpäätökset? Niiden luotettavuuden osoittaminen objektiivisesti merkitsisi, että olisi tarkastettava aina 100 prosenttia veroilmoituksista, mitä varten olisi esitettävä kaikki tositteet. Juuri tätä veroviranomaiset ja pienyrittäjät eivät tarvitse.
<P>
Sen vuoksi olen samaa mieltä talous- ja raha-asioiden valiokunnan ehdotuksesta hylätä komission ehdotus. Tämän toimen uhriksi voisi joutua monta pientä yritystä, ja tätä parlamentti ei halua omalletunnolleen etenkään tällä hetkellä, jolloin pieniä ja keskisuuria yrityksiä tarvitaan kipeästi luomaan työpaikkoja.
<SPEAKER ID="196" NAME="William  Dartmouth" LANGUAGE="EN">
Arvoisa puhemies, Yhdistyneessä kuningaskunnassa on nyt 2 460 000 työtöntä. Nuorten työttömyysprosentti on siellä 20. Ranskassa se on 24 prosenttia. Se on 25 prosenttia Italiassa ja Espanjassa uskomaton 39 prosenttia. Suuret yritykset ovat erottaneet henkilöitä kahden edellisen vuoden ajan ja jatkavat tätä.
<P>
Työttömien paras toivo on pienet ja mikroyritykset. EU:n direktiivien vuoksi mikroyritysten on kuitenkin vaikea toimia menestyksekkäästi. EU:n lainsäädäntö tukahduttaa niiden kasvun ja kerrankin komissio tekee jotain järkevää ehdotuksellaan vapauttaa mikroyritykset joistain kirjanpitosäännöksistä. Yhdistyneessä kuningaskunnassa on yli 1,7 miljoona mikroyritystä. Jos nämä yritykset pystyisivät palkkaamaan vain yhden ylimääräisen henkilön, Yhdistyneen kuningaskunnan vaikea työttömyysongelma olisi suurelta osin ratkaistu.
<P>
Olemme kaikki saaneet Dirk Sterckxin ja hänen ystäviensä ryhmäkirjeen. Dirk Sterckx ja hänen ystävänsä ovat tätä vastaan osittain sen vuoksi, että erittäin pienten yritysten vapauttaminen tilinpäätösdirektiivien täydeltä vaikutukselta olisi jotenkin ristiriidassa yhtenäismarkkinoiden kanssa. Tämä on täysin naurettava väite, jonka ainoastaan belgialainen liberaalien ryhmän jäsen voi esittää. Tiedän, että jos Euroopan parlamentissa kritisoidaan Belgiaa tai belgialaisia, saadaan sakot, mutta haluaisin muistuttaa teitä hieman historiasta. Yhdeksänkymmentä kuusi vuotta sitten Iso-Britannia lähti sotaan turvatakseen Belgian alueellisen koskemattomuuden. Ehdotan, että Dirk Sterckx korvaa tämän osittain ja lopettaa Yhdistyneen kuningaskunnan talouden ja kansallisvaltion tuhoamisen.
<P>
(Puhuja suostui vastaamaan sinisen kortin kysymykseen työjärjestyksen 149 artiklan 8 kohdan mukaisesti)
<SPEAKER ID="197" NAME="Dirk Sterckx" AFFILIATION="ALDE">
(EN) Arvoisa puhemies, haluaisin kiittää edellistä puhujaa siitä, mitä Yhdistynyt kuningaskunta teki meidän hyväksemme niin monta vuotta sitten.
<P>
Minulla on hänelle kysymys: jos pyydämme komissiota tarkistamaan kahta direktiiviä, jotka aiotaan antaa tänä vuonna ja saamaan aikaan yleisen kehyksen, aiheutetaanko tällä todella este hallinnon yksinkertaistamiselle, mitä yritämme saada aikaan?
<SPEAKER ID="198" NAME="William" AFFILIATION="The Earl of) Dartmouth  (EFD">
(EN) Arvoisa puhemies, vastaan vain yhdellä sanalla: kyllä. Pienet yritykset tarvitsevat välittömästi hallinnon yksinkertaistamista.
<SPEAKER ID="199" NAME="Diogo Feio" AFFILIATION="PPE">
(PT) Arvoisa puhemies, haluaisin ensiksi kiittää Klaus-Heiner Lehneä esittelemästään mietinnöstä, kyvystään käydä vuoropuhelua ja tätä asiaa kohtaan esittämästään avoimuudesta sekä hänen vakaumuksestaan puolustaa mikroyhteisöjä.
<P>
Vaikka tänään käsittelemällämme toimella on historiansa, se on erityisen tärkeä kriisin torjumiseksi ja sillä vapautetaan pienet yritykset toimenpiteistä, jotka ovat liian kalliita, byrokraattisia ja tarpeettomia avoimuudelle.
<P>
Yritysten ja valtion välisen suhteen avoimuudelle on tärkeää, että niiden verotusta koskevat velvollisuudet säilyvät. Täysin erilaisia yrityksiä ei voida käsitellä samalla tavalla. Pieniä ja suuria yrityksiä ei voida käsitellä samalla tavalla.
<P>
On myös aika puolustaa pieniä ja keskisuuria yrityksiä, ryhtyä sanoista tekoihin. On oikea aika puolustaa yksinkertaisempia ja pk-yrityksille vähemmän kustannuksia aiheuttavia toimia, mitkä johtavat luonnollisesti työpaikkojen lisäämisen ja kasvun mahdollisuuteen.
<P>
Voimme valitettavasti havaita EU:ssa, että monet pienet yritykset suljetaan, ja tämän vuoksi emme saisi tehdä arvioita; tämän vuoksi meidän olisi toimittava.
<P>
Tämä on juuri sitä, mitä edustamani puolue esitti Portugalin parlamentille. Sen vuoksi kehotan täällä olevia portugalilaisia jäseniä äänestämään tämän toimenpiteen puolesta ja siten painostamaan Portugalin hallitusta, jotta se lopettaa torjuvan kantansa, jonka se on valitettavasti omaksunut neuvostossa.
<P>
Haluaisin lopuksi sanoa, että kyseessä on mietintö, joka voi olla välttämätön toimi kriisin torjumiseksi mutta myös yksinkertaistamiseksi ja pienille yrityksille aiheutuvien kustannusten vähentämiseksi, mitä ne kipeästi tarvitsevat.
<SPEAKER ID="200" NAME="Evelyn Regner" AFFILIATION="S&amp;D">
(DE) Arvoisa puhemies, mikroyhteisöjen hallinnollisen taakan vähentämistä koskevan tavoitteen olisi tietenkin saatava täysi tukemme. Tavoitteenamme pitäisi olla myös sen estäminen, että mikroyrityksiä kohdellaan taloudellisen raportoinnin suhteen samalla tavalla kuin suuria toimijoita. Voidaanko tämä tavoite todella saavuttaa komission ehdotuksella tai mietinnöllänne, esittelijä Lehne, ja mistä me puhumme, kun käsittelemme mikroyhteisöjä? Françoise Castex on jo viitannut tähän. Haluaisin esittää lisää tästä kohdasta.
<P>
Mikroyhteisöt eivät ole usein niin pieniä. Esimerkiksi Itävallassa ei ole kyse käteiskirjanpidosta vaan yksityisistä yhtiöistä, osakeyhtiöistä ja kauppakumppanuuksista sekä pörssiyhtiöistä. Niiden osuus on yhteensä 90 prosenttia Itävallan kaikista yrityksistä, jotka työllistävät vähemmän kuin kymmenen työntekijää. Tällä selvennän siis tätä suhdetta.
<P>
Osakeyhtiön huonona puolena olisi sen vuoksi tilinpäätösraportointia koskeva velvollisuus, vaikkakaan ei samalla tavalla, kuten alussa mainittiin, kuin suurten yritysten tapauksessa, mutta meidän ei pitäisi luopua tilinpäätöstietojen antamista koskevasta vaatimuksesta. Sen sijaan, että mikroyhteisöt poistetaan kokonaan neljännestä direktiivistä, neljännen ja seitsemännen direktiivin suunnitellussa tarkistamisessa olisi määriteltävä selkeästi sääntelytarpeen vähentäminen.
<SPEAKER ID="201" NAME="Jaroslav Paška" AFFILIATION="EFD">
(SK) Meneillään oleva talouskriisi osoittaa selvästi, että EU:n tahti hidastuu eikä se voi enää pysyä talouden dynamiikan ja maailman muiden alueiden, kuten Aasian, talouskehityksen tahdissa.
<P>
Yritystemme toimintaympäristön järjestäminen on vaivalloista ja jähmeää. Katsokaa Kiinan ja Intian yrittäjiä. Voitteko arvata, kuinka paljon heidän työaikaansa kuluu yrityksiä koskevien raporttien ja selvitysten laadintaan? Ei yhtään! Ja katsokaa yrittäjiä. Esimerkiksi kotimaani lainsäädännössä edellytetään yrittäjiä lähettämään samat yritystiedot ja -raportit eri muodoissa neljälle eri valtion laitokselle: verovirastolle, kaupparekisterille, sairausvakuutuslaitokselle ja tilastotoimistolle. Jos jotakin unohdetaan, yritys saa parhaassa tapauksessa tuntuvan sakon ja pahimmassa tapauksessa viranomaiset sulkevat sen. Neljä valtion perustamaa virastoa häiritsee yrityksiä ja riistää niiltä aikaa ja voimavaroja, koska koko byrokraattinen koneisto elää verovaroista, jotka saadaan kyseisten yritysten tekemästä työstä. Yksi virasto voisi kerätä kaikki valtion tarvitsemat tiedot, eikä sen tarvitsisi olla kovin iso.
<P>
Miten tämä saadaan aikaan? Poistamalla tarpeettomat säädökset, yksinkertaistamalla ja tehostamalla omaa hallintoamme ja antamalla valtaosalle virkamiehistämme mahdollisuuden ansaita elantonsa myös rehellisinä liikkeenharjoittajina. Muussa tapauksessa kohtalomme on kuin legendaarisilla valtionhoitajilla, jotka tyytymättömät tšekit heittivät Prahan linnan ikkunasta toukokuussa 1618. Olisi hyvä sitoutua ensiksi mainittuihin toimiin mahdollisimman nopeasti.
<SPEAKER ID="202" NAME="Othmar Karas" AFFILIATION="PPE">
(DE) Arvoisat puhemies ja komission jäsen, hyvät kollegat, olen yksi pk-yrityksiä koskevan puoluerajat ylittävän työryhmän puheenjohtajista. Monet meistä olivat mukana laatimassa pienyrityksiä koskevaa säädöstä. Jaamme toivottavasti kaikki toiveen, että pienyritykset asetetaan etusijalle, ja sen vuoksi kannatamme yksinkertaistamista ja pk-yrityksille aiheutuvan rasitteen vähentämistä.
<P>
Se, mitä olemme tänään kuulleet, vaikuttaa erittäin houkuttelevalta. Jos tämä on niin houkuttelevaa, miksi siihen ei suhtauduta suopeasti joka puolelta? Miksi on niin monia eri esimerkkejä, jotka eivät saa tästä "yksinkertaistamisesta" huolimatta innostunutta tukea? Tähän on monta syytä. Onko uusi lainsäädäntö Basel II -sopimuksen mukainen? Olemme monen vuoden ajan kannattaneet yhteisiä kirjanpitomenettelyitä ja nyt yhtäkkiä haluamme poistaa kirjanpitomenettelyt.
<P>
Haluamme eurooppalaisia ratkaisuja ja yksinkertaistamista, emme kansallisia ratkaisuja emmekä lainsäädännön hajanaisuutta. Mikroyhteisöjen rajatylittäviä toimintoja haitattaisiin. Tilinpäätösvelvollisuudesta vapauttaminen ei merkitse itse asiassa helpotusta, koska monissa jäsenvaltioissa on kerättävät samat tiedot eri nimikkeen alla. Kyky valvoa luottokelpoisuutta kuitenkin vaikeutuisi. Myös pienten yritysten olisi noudatettava standardeja, jotka koskevat yritysten laatuun liittyviä selvityksiä. Muussa tapauksessa on vaara, että avoimuus katoaa.
<P>
Kun yritykset kasvavat, niiden on noudatettava määräyksiä, joita ei mahdollisesti sovelleta niihin mikroyhteisöinä, ja jäsenvaltioiden valinnanmahdollisuus heikentää näissä olosuhteissa yhtenäismarkkinoita. Näistä syistä kannatan neljännen ja seitsemännen yhtiöoikeusdirektiivin uudelleentarkastelua, koska tämä johtaa yhdenmukaiseen sääntelyyn ja tilanteen helpottumiseen.
<SPEAKER ID="203" NAME="Marianne Thyssen">
(NL) Arvoisat puhemies ja komission jäsen, hyvät kollegat, byrokratiaa on tietenkin vähennettävä, EU:n on toimittava omalta osaltaan asiassa, ja tämä vaikuttaa tietenkin erityisesti pieniin ja keskisuuriin yrityksiin (pk-yrityksiin), jotka kärsivät tämän vuoksi eniten. Tämä ei kuitenkaan tarkoita, että meidän olisi toimittava hätiköiden.
<P>
Komission ehdotuksen hyväksyminen johtaisi erilaisiin tilinpäätöskäytäntöihin, jotka riippuisivat yrityksen sijoittautumispaikasta sekä mahdollisesti myös siitä, missä määrin sen liiketoiminta muodostuu yhteisön sisäisestä kaupasta. Tällainen sääntö joka tapauksessa vaikeuttaisi pienten yritysten kasvua ja muodostaisi esteen rajatylittävälle toiminnalle.
<P>
Lisäksi - ja parlamentin muut jäsenet ovat myös esittäneet tämän huolenaiheen - odotettavissa olevat yksinkertaistamistoimet korvattaisiin muunlaisella hallinnollisella taakalla, kuten verohallinnon, mahdollisten luotonantajien ja jopa ammattijärjestöjen tietopyynnöillä. Kaikilla pyrittäisiin avoimuuteen. Ei pidä myöskään unohtaa, että yritysten on myös itse saatava tietoa omasta tilanteestaan, jota voidaan tarjota hyvällä kirjanpitotavalla, kunnollisella tilinpäätöksellä ja raportoinnilla.
<P>
Vaikka on odotettavissa, että rasitetta vähennetään, sen lisääntyminen on aivan mahdollista. Tätä monen valtion ja EU:n tason pk-yritysten edustajat pelkäävät. Olen samaa mieltä tästä huolenaiheesta. Sen vuoksi, kaikella kunnioituksella komission hyviä aikeita ja Klaus-Heiner Lehnen sekä oikeudellisten asioiden valiokunnan työtä kohtaan, en voi kannattaa tätä mietintöä.
<P>
Kannatan kuitenkin Dirk Sterckxin talous- ja raha-asioiden valiokunnan lausunnossa esitettyjä kehotuksia kattavasta vaikutustenarvioinnista ennen meille ilmoitetun neljännen yhtiöoikeusdirektiivin yleistä tarkistamista. On ilmoitettu, että se suoritetaan tänä vuonna, joten tämä ei merkitse, että asiassa viivästytään liikaa.
<SPEAKER ID="204" NAME="Hella Ranner" AFFILIATION="PPE">
(DE) Arvoisa puhemies, puheenvuoroni on yksinkertaisesti yhteenveto. Tässä nykyisessä muodossaan olevasta direktiivistä on sanottu kaikkea vastaan ja puolesta. En usko, että kukaan täällä voi olla sitä vastaan, että haluamme vähentää tilinpäätösraportoinnin säädöksiä, jotta mikroyhteisöjen toimintaa helpotetaan. Minusta kuitenkin tuntuu, että olemme pysähtyneet puoliväliin tai haluamme pysähtyä, eikä meillä ole rohkeutta viedä asiaa loppuun.
<P>
Me kaikki tiedämme, että tarvitsemme tilinpäätösraportointia koskevia säännöksiä ja että jopa pienimpienkin liikeyritysten on pidettävä kirjaa liiketoimintaa koskevan tilansa osoittamiseksi ja perustelemiseksi. Tässä voi olla kyseessä Basel II -sopimus tai verotustiedot, tässä voi olla kyseessä monta asiaa. Tulevaisuudessa voi esiintyä uusia säännöksiä, jotka ovat ehkä peräisin muista valtioista, kuten esimerkiksi Yhdysvalloista, ja meidän on sopeuduttava niihin. On kuitenkin oltava mahdollista edetä tässä asiassa ja tarkastella, miten järjestämme tilinpäätösraportointia koskevat säännökset. On oltava mahdollista, että EU:n kaltainen kilpailuun perustuva alue voi jälleen kerran saada aikaan - tämä on asiani ydin - mikroyhteisöjen lisäksi myös suuria yrityksiä koskevia todella konkreettisia direktiivejä.
<P>
Tiedän työstäni asianajajana, että ponnistelut, joita tarvitaan tarvittavien tietojen tarjoamiseen ja niiden arvioimiseen useiden kollegoiden kanssa, ovat erittäin tärkeitä myös suurille yrityksille. Tähän tarvitaan paljon työtä, ja tämä aiheuttaa suuria kustannuksia. Mikroyhteisöillä ei ole lainkaan varaa tällaisiin toimiin. Jos kuitenkin keskitytään näihin yrityksiin ja todella käsitellään tilinpäätöstietoja neljännessä ja seitsemännessä direktiivissä, pyydän, että harkitsette yleisesti hallinnollisen taakan vähentämistä ja järkevien ja kunnollisten direktiivien luomista.
<SPEAKER ID="205" NAME="Arturs Krišjānis Kariņš" AFFILIATION="PPE">
(LV) Kiitos, arvoisa puhemies, arvoisa komission jäsen, jos joku meistä perustaa yrityksen tällä hetkellä, se olisi ainakin aluksi mikroyritys.
<P>
Tiedämme kaikki, että tällä hetkellä Euroopan unionissa on kriisi ja työttömyyttä. Tarvitsemme mahdollisimman paljon yrityksiä Euroopan työttömyysongelman ratkaisemiseksi. Tästä seuraa, että tarvitsemme mahdollisimman paljon mikroyrityksiä, joten meidän olisi tehtävä kaikkemme, että mikroyritykset voivat toimia asianmukaisesti. Meillä on itse asiassa mahdollisuus toimia näin, koska komission ehdotuksella mikroyritykset vapautetaan tilinpäätösvelvoitteesta, joten niiden toiminta on helpompaa ja niitä voidaan perustaa helpommin. Tämä vähentäisi työttömyysongelmaa Euroopassa. Tähän on monta syytä. Ensinnäkin meidän on ymmärrettävä, kuten jo korostin, että lähes kaikki yritykset ovat ainakin alussa mikroyrityksiä. Jos vähennämme velvoitteita, vähennämme kustannuksia ja kun vähennämme kustannuksia, helpotamme niiden toimintaa. Toiseksi tällaisen yrityksen tilinpäätöksen laadintaan tarvittavat toimet ovat täysin suhteettomia voittoon nähden sekä yrityksen että valtion näkökulmasta. Jos on haettava pankkilainaa, pankki edellyttää ajan tasalla olevaa lausuntoa nykyisestä tilasta eikä siitä tilanteesta, joka vallitsi puoli vuotta tai jopa kokonainen vuosi sitten. Kolmanneksi tämän on käytännöllinen tapa, jolla voimme alkaa toteuttamaan komission pk-yritysten taakan vähentämistä 25 prosentilla vuoteen 2020 mennessä koskevaa aloitetta. Siksi pyydän kollegoita pk-yrityksiä tukevien puheenvuorojen lisäksi saattamaan sanat teoiksi ja hyväksymään tämän päätöslauselman mikroyrityksiin kohdistuvan rasitteen vähentämiseksi. Kiitos.
<SPEAKER ID="206" NAME="Lara Comi" AFFILIATION="PPE">
(IT) Arvoisa puhemies, hyvät kollegat, vaikka pk-yrityksillä on yhä suurempi merkitys Euroopan taloudessa, niillä ei ole vieläkään käytössään riittäviä kannustimia.
<P>
Komissio on kehittänyt ja toteuttanut useita toimenpiteitä erityisesti tällaisten yritysten auttamiseksi. Käytössä on "pienet ensin" -periaate, jonka mukaan on tärkeää ja asianmukaista tarkastella ensin pieniä yrityksiä, jotta niiden olemassaoloa edistetään yritystoiminnan alalla.
<P>
Hallinnollisten kustannusten vähentäminen, menettelyjen yksinkertaistaminen ja markkinoille pääsyn parantaminen, mikä lisää kilpailukykyä, ovat välttämättömiä keinoja kriisistä irtautumiseksi. Minusta Klaus-Heiner Lehnen ehdotus vapauttaa mikroyhteisöt tilinpäätöstaakasta, jolloin vähennetään hallinnollista taakkaa, on myönteinen.
<P>
Kannatan myös, että jäsenvaltioille annetaan, vaikkakin rajoitetusti, vapaus valita, miten ne soveltavat tällaista direktiiviä. Koska Euroopan unioni ei ole vielä yhdenmukaistanut täydellisesti oikeudellista alaa, mielestäni vapautus on tarpeen, jotta saadaan hyötyä väliaikaisessa vaiheessa.
<P>
Kun ajattelen kotimaani kuuluisaa liiallista byrokratiaa, mielestäni ensin pitäisi välttämättä yksinkertaistaa kirjanpitomenettelyjä. Näin on jo toimittu tietyillä alueilla verkon välityksellä, ja tähän ei edellytetä teknistä asiantuntija-apua tai lisäkustannuksia. Tämän olisi oltava ensimmäinen askel eteenpäin.
<SPEAKER ID="207" NAME="Monika Hohlmeier" AFFILIATION="PPE">
(DE) Arvoisa puhemies, hyvät kollegat, olen hämmästynyt niiden kollegojen kommenteista, jotka puhuvat pk-yrityksiin liittyvästä yksinkertaistamisesta, mutta kun otetaan ensimmäinen askel mikroyhteisöjen hyväksi - ja tästä me puhumme tänään, emmekä mistään muunkokoisista yrityksistä - he suhtautuvat siihen kielteisesti. Emme voi aina pyytää jotain ja myöhemmin vastata siihen kielteisesti.
<P>
Olen puhunut monien mikroyhteisöjen kanssa. Ne ovat toivoneet tätä lainsäädäntöä ja odottavat sitä. Olen puhunut alueellisten pankkien kanssa, jotka korostivat minulle erittäin selkeästi, että tilinpäätösraportoinnin muuttaminen ei olisi niille minkäänlainen ongelma, koska ne käyttävät joka tapauksessa muita tietoja. Lisäksi avoimuuden osalta ei tehdä minkäänlaisia muutoksia, koska - kuten komission jäsen selvitti - säännökset jäävät voimaan, joten myös avoimuus säilyy ennallaan. Kauppaan ei vaikuteta, koska mikroyhteisöillä ei ole vaikutusta EU:n markkinoihin Euroopan laajuisen kaupankäynnin merkityksessä.
<P>
Kehotan muita jäseniä ottamaan tämän askeleen kanssamme ja kiitän Klaus-Heiner Lehneä ja valiokuntaa erinomaisesta työstä.
<SPEAKER ID="208" NAME="Jean-Paul Gauzès" AFFILIATION="PPE">
(FR) Arvoisat puhemies ja komission jäsen, olen samaa mieltä kollegoideni Thyssenin, Karasin ja Castexin esittämistä monista näkökannoista. Esitän kuitenkin itse seuraavan kysymyksen: nyt kun olemme päässeet kompromissiin ja kansalliset vaihtoehdot pysyvät voimassa, pitääkö meidän luoda este tälle direktiiville, joka on myönteinen osoitus mikroyhteisöjä koskeville yksinkertaistamistoimille?
<P>
Jos sallitte, komission jäsen, haluaisin tehdä omaehtoisen ehdotuksen: Ensiksi ehdottaisin, että Euroopan parlamentin on tuettava Lehnen ehdotusta ja että te otatte huomioon sen, mitä juuri on todettu muiden direktiivien mukauttamisesta. Tällä tavoin voimme hyvin nopeasti päästä yksimielisyyteen: tilinpäätössäännöt pienille yrityksille ja EU:n järjestelmä tällä alalla.
<SPEAKER ID="209" NAME="Seán Kelly" AFFILIATION="PPE">
(EN) Arvoisa puhemies, olen monen kollegani tavoin herännyt tänä aamuna kello neljä päästäkseni tänne, mutta olen erittäin iloinen, että olen odottanut tämäniltaisen keskustelun loppuun, koska viimeiset kaksi tänään käsittelemäämme aihetta ovat herättäneet suurta toivoa.
<P>
Se, että säästämme 6,5 miljardia euroa lähes pelkällä kädenheilautuksella, on erittäin merkittävää. Toisaalta voidaan sanoa tämän osoittavan, mitä monet arvostelijat ovat todenneet, että EU on liian byrokraattinen. Olemme ainakin tarpeeksi rehellisiä ja rohkeita vastaamaan tähän asiaan ja ryhtymään korjaaviin toimiin, toisin kuin pankit, jotka eivät ole osoittaneet tähän mennessä minkäänlaista syyllisyydentunnetta tai katumusta teoistaan.
<P>
Tämä osoittaa kuitenkin myös, että meidän on karsittava vielä paljon byrokratiaa 25 prosentin tavoitteen saavuttamiseksi, ja mitä pikemmin sen teemme, sen parempi.
<SPEAKER ID="210" NAME="Georgios Papanikolaou" AFFILIATION="PPE">
(EL) Arvoisa puhemies, olemme keskellä talouskriisiä ja on sanomattakin selvää, että mikroyhteisöjen vapauttaminen lakisääteisestä velvollisuudestaan laatia ja julkistaa tilinpäätöksensä on myönteinen toimi pk-yritysten tukemiseksi. Olen luonnollisesti samaa mieltä esittelijän kanssa tästä asiasta. On totta, että tällainen toiminta vähentää yritysten toimintakustannuksia, lisää kannattavuutta ja mahdollisesti vaikuttaa myönteisesti työpaikkojen säilymiseen.
<P>
Kuitenkin, ja luulen, että tämä aiheuttaa huolenaiheita monille kollegoille, meidän on oltava erittäin varovaisia niiden menettelyiden ja keinojen soveltamisessa, joita käytämme nopean ja välittömän avun tarjoamiseksi tälle haavoittuvalle talouden alalle. Tavoitteena on antaa apua näille yrityksillä eikä alibia, jolla ne voivat peitellä niiden todellista taloudellista asemaa tai salata sitä. Mukaan on luettava kaikki se, mitä tämä merkitsee niiden tulevalle edistymiselle.
<P>
Sen vuoksi meidän pitäisi mielestäni periaatteessa pitää myönteisenä ja tukea lämpimästi komission ehdotusta ja luonnollisesta olla tarkkana, että tulevaisuudessa käyttöön ottamamme järjestelyt eivät muuta todellisia aikeitamme, eli yritysten tukemista.
<SPEAKER ID="211" NAME="Zigmantas Balčytis" AFFILIATION="S&amp;D">
(LT) Tällä hetkellä luultavasti kenelläkään ei ole epäilyksiä siitä, että mikroyhteisöjä on edistettävä ja tuettava. Uskon, että paras tapa on verojen mahdollisimman laaja vähentäminen jokaisessa Euroopan unionin jäsenvaltiossa sekä rekisteröintiä ja rekisteröinnin peruuttamista koskevien asiakirjojen ja monen muun asian yksinkertaistaminen. Yksi tänään mainittu ajatus on, että kun haluamme ottaa lainan pankista, meidän on edelleen annettava tiettyjä tietoja eikä ainoastaan kirjanpitotietoja, vaan meidän on annettava pankeille joitain täydentäviä tietoja. Kannatan, että valtio tietää, mitä menettelyitä sovelletaan ja sen vuoksi tilinpäätöstietojen tarjoamisen osalta uskon edelleen, että näitä tietoja on yksinkertaistettava. Tätä ei saa kuitenkaan toteuttaa avoimuutta koskevia perusvaatimuksia tai yrityksen periaatteita rikkomalla.
<SPEAKER ID="212" NAME="Michel Barnier">
komission jäsen. - (FR) Arvoisa puhemies, vaikka on myöhä, keskustelemme aiheesta, joka on erittäin tärkeä, kuten hetki sitten todettiin. Olen kuunnellut jokaista ja en usko, että yksikään teistä ei olisi antanut tukeaan tarpeelle vähentää mikroyhteisöihin kohdistuvan hallinnollisen rasituksen määrää ja monimutkaisuutta. Muistutan teitä, että käsittelemällämme ehdotuksella olisi vaikutusta lähes viiteen miljoonaan yritykseen Euroopassa. Tarkistin tämän luvun henkilöstöltäni.
<P>
Kuultuani teidän kaikkien puheenvuoroja, panin merkille, että aikataulusta on erimielisyyttä, hyvä Françoise Castex, ja/tai siitä, miten se laaditaan. Haluaisin toistaa oman näkemykseni. Esitin parlamentille - kun osallistuin kuulemistilaisuuteen - että kansalaisten, kuluttajien ja erityisesti, kuten jo sanoin, pienten ja keskisuurten yritysten, on osallistuttava yhtenäismarkkinoihin, Euroopan markkinoihin.
<P>
Sen vuoksi voimme hyvin päättäväisesti parantaa edelleen asiakirjaa tulevassa vuoropuhelussamme neuvoston kanssa. Kuten Klaus-Heiner Lehnekin totesi, minusta tarvitsemme tällaista toiminnallista osoitusta. Olen erittäin tietoinen siitä, että Earl of Dartmouth esitti melko harvinaisen kohteliaisuuden komissiolle. Hän sanoi: "kerrankin komissio tekee jotain". Panin merkille järkevät huomautuksenne. Nyt kun meidän on tehtävä yhdessä työtä, toivon voivani näyttää teille, että komissio toimii usein järkevästi, hyödyllisesti ja konkreettisesti, ja toivon edelleen, että tuette komission ponnisteluita entistä päättäväisemmin ja useammin. Suhtaudun tällä tavalla parlamenttiin, ehkä jonkin verran utopistisesti, mutta loppujen lopuksi pyrin edelleen vakuuttamaan teidät siitä, että komissio saa aikaan hyödyllisiä asioita parlamentin tuella ja usein sen pyynnöstä.
<P>
Hyvät kollegat, uskon, että tällä konkreettisella, edistysmielisellä ja järkevällä ehdotuksella yksinkertaistetaan huomattavasti pienimpien yritysten taakkaa. Tällä ehdotuksella ei poisteta kirjanpitoa. Sillä ei estetä yrityksiä välittämästä eri osapuolten tarvitsemia tietoja. Sillä ei estetä ketään noudattamasta direktiivin säännöksiä, jos tätä halutaan. Tämä on selvä vastaukseni Dirk Sterckxin esittämiin huolenaiheisiin.
<P>
Ehdotuksella tarjotaan mahdollisuus mukauttaa rahoitustietojen julkaisua koskevia sääntöjä kansallisella ja alueellisella tasolla. Erittäin pienten yritysten kirjanpitosäännöt ovat paremmat, kun ne hyväksytään sillä tasolla, missä ne toimivat, eli toisin sanoen paikallisella tasolla.
<P>
Lopuksi olen sitä mieltä, että aikataulu on erittäin tärkeä. Tämä ehdotus voidaan panna nopeasti täytäntöön. Tämä on mahdollisuus auttaa pienyrityksiä, ja emme saa hukata sitä. Panin merkille Françoise Castexin maininnan toisesta mahdollisuudesta: sitoutuminen tilinpäätösdirektiivien yleiseen uudelleentarkasteluun tulevaisuudessa. Määräaika, johon pyrimme - te sanoitte vuoden 2010 loppu, mutta se on luultavasti vuoden 2011 alku - on jotain, mistä emme halua myöhästyä. Kuulin myös Jean-Paul Gauzèsin suosituksen, joka oli omaehtoinen ja selkeä. Me käytämme myös tätä tilinpäätösdirektiivien yleistä tarkastelua koskevaa välinettä.
<P>
Teidän tuellanne tämä ei kuitenkaan aiheuta esteitä välittömälle edistymiselle mikroyhteisöjä koskevassa ehdotuksessa. Sen jälkeen voimme edistyä myös muissa asioissa, kun suoritamme tilinpäätösdirektiivien yleisen uudelleentarkastelun. Älkäämme odottako. Tämä yleinen uudelleentarkastelu - mainitsin ajankohdaksi vuoden 2011 alkupuolen - vie aikaa.
<P>
Panin merkille erittäin tarkat puheet, joita esittivät useat parlamentin jäsenet: Cornelis de Jong, Arturs Krišjānis Kariņš, Diogo Feio ja Kay Swinburne ja muut mainitsivat kriisin ja tällä hetkellä kokemamme taloudelliset vaikeudet. Laskelmamme osoittavat, että jos onnistumme elvyttämään sisämarkkinoita, mihin puheenjohtaja Barroso pyrkii - ja mikä on erittäin tärkeää omalle tehtävälleni - jos voimme saada sisämarkkinoista tehokkaat ja sujuvammat, talouskasvu voi nousta vielä 0,5-1,5 prosenttia Euroopassa.
<P>
Voimme etsiä kasvua ulkopuolelta, kansainvälisestä kilpailusta, mutta aloitamme etsimällä sitä omalta alueeltamme. Uskon - kuten Klaus-Heiner Lehnen mietinnön ajattelutapa osoittaa - että suurin osa tästä kasvusta saadaan aikaan viidessä miljoonassa erittäin pienessä yrityksessä Euroopassa, jos haluamme helpottaa niiden työtä. Tällainen ajattelumalli on tämän ehdotuksen takana.
<P>
Panin hyvin merkille Othmar Karasin ja Hella Rannerin maininnat vähimmäisvaatimuksista tai minimistandardeista. Panin myös merkille, että Klaus-Heiner Lehnen mietinnössä ei suljeta pois vähimmäisvaatimuksia. Tarvitsemme tälle aikaa. Katsomme, mitä voimme tehdä tässä asiassa neuvoston kanssa. Pyydän teitä hyväksymään tämän mietinnön ja ehdotuksen sellaisinaan: konkreettisina edistysaskelina, välivaiheena ja osana toimea, jota tarvitaan, jotta miljoonia työpaikkoja tarjoavat viisi miljoonaa erittäin pientä yritystä voivat kehittyä nykyisessä vaikeassa tilanteessa.
<P>
Sen vuoksi haluan kiittää Klaus-Heiner Lehneä ja vakuuttaa hänelle, että sen jälkeen, kun parlamentti toivottavasti hyväksyy ehdotuksen, voin toimia ja sitoudun toimimaan hyvin nopeasti neuvoston kanssa, jotta saadaan loppuun saavuttamamme konkreettiset ja käytännönläheiset edistysaskeleet pienimpien yritysten tukemiseksi yhtenäismarkkinoilla.
<SPEAKER ID="213" NAME="Klaus-Heiner Lehne">
esittelijä. - (DE) Arvoisa puhemies haluaisin kiittää kaikkia kollegoitani ja komission jäsentä keskustelusta. Minulla on kuusi kommenttia.
<P>
Ensimmäinen koskee vaikutustenarviointia. Komissio on esittänyt tämän komission ehdotuksen tyhjentävän vaikutustenarvioinnin ja se on välittänyt sen myös oikeudellisten asioiden valiokunnalle. Kun Dirk Streckxin lausunto saatiin valmiiksi talous- ja raha-asioiden valiokunnassa, me kysyimme oikeudellisten asioiden valiokunnassa erityisesti, millainen vaikutustenarviointi olisi toteutettava. Odotimme usean viikon ajan, mutta emme saaneet vastausta.
<P>
Toiseksi on itse asiassa täysin oikein, että kompromississa vahvistetaan vähimmäisvaatimukset. Tämä ei missään tapauksessa merkitse kaikkien vaatimusten poistamista vaan vaatimusten rajoittamista tarpeellisiin näkökohtiin, mitä yritykset tarvitsevat.
<P>
Kolmanneksi, sitä tahoa, joka tarvitsee tilinpäätösasiakirjoja pankkilainaa varten, ei estetä laatimasta tällaisia asiakirjoja. Kuitenkin, jos mikroyhteisöt eivät tarvitse tällaista pankkilainaa ollenkaan, objektiivisesti tarkasteltuna on käsittämätöntä, miksi niitä pitäisi rasittaa näillä kirjanpitäjiä ja veroneuvojia koskevilla lisäkustannuksilla.
<P>
Neljänneksi verolaskelmia koskevat säännökset pysyvät ennallaan ja niihin ei vaikuteta tällä ollenkaan. Kyse on ainoastaan säännöllisistä tilinpäätöksistä sekä lisäkustannuksista, joita aiheutuu niiden laadinnasta.
<P>
Viidenneksi neljännen ja seitsemännen direktiivin tarkistaminen ei ole helppo tehtävä; se on itse asiassa hyvin merkittävä tehtävä. Seitsemäs direktiivi koskee myös sulautumisia. Tämä on erittäin monimutkaista ja vaikeaa. Uskallan ennustaa, että jos emme onnistu tekemään päätöstä nyt, neljännen ja seitsemännen direktiivin tärkeässä tarkistamisessa syntyy riski, että pienet ja keskisuuret yritykset sivutetaan, koska niillä ei ole oikeasti osaa tässä keskustelussa ja koska niiden eturyhmillä ei ole osaa tässä keskustelussa. Sen vuoksi on tärkeää tehdä päätös nyt eikä myöhempänä ajankohtana, jolloin emme enää tiedä, onnistuuko tämä ollenkaan.
<P>
Kuudes huomautukseni koskee liikealan järjestöjen kantaa. Tiedän, että pk-yritysten etua puolustavista suurista eurooppalaisista liikealan järjestöistä ainoastaan yksi vastustaa tätä. Kaikki muut kannattavat sitä. Mielestäni meidän pitäisi tehdä tämä selväksi jälleen kerran tässä vaiheessa.
<SPEAKER ID="214" NAME="Puhemies">
(EL) Keskustelu on päättynyt.
<P>
Äänestys toimitetaan keskiviikkona 10. maaliskuuta 2010 klo 12.00.
<P>
Kirjalliset lausumat (työjärjestyksen 149 artikla)
<SPEAKER ID="998" NAME="José Manuel Fernandes  " LANGUAGE="PT">
EU:n hyvinvointi on riippuvainen pk-yritysten menestymisestä. EU:n ja jäsenvaltioiden pitäisi luoda sen vuoksi suotuisat olosuhteet näille yrityksille. Pk-yritysten ilmoittama suurin este on hallinnollisten muodollisuuksien noudattaminen. Pk-yritysten lainsäädännöllinen ja hallinnollinen taakka on suhteeton suuriin yrityksiin verrattuna. On arvioitu, että suuren yrityksen yhtä työntekijäänsä varten käyttämää jokaista euroa kohtaan pienen yrityksen olisi käytettävä jopa 10 euroa. Tässä komission ehdotuksessa mikroyrityksiä koskevaa käsitettä laajennetaan sellaisiin yrityksiin, jotka eivät tilinpäätösajankohdalla ylitä seuraavan kahden kriteerin rajaa: tilinpäätöksen kokonaismäärä on 500 000 euroa, nettoliikevaihto 1 000 000 euroa ja/tai keskimääräinen henkilöstömäärä tilikauden aikana on 10 henkeä. Jäsenvaltiot voisivat halutessaan vapauttaa nämä mikroyritykset tilinpäätöksestä annetun yhteisön direktiivin täytäntöönpanosta. Mikroyritykset pitävät joka tapauksessa edelleen kirjaa myynnistä ja liiketapahtumista hallintoa ja verotietoja varten. Portugalissa 356 140 portugalilaista yritystä voisi kuulua tämän poikkeuksen soveltamisalaan.
<SPEAKER ID="997" NAME="Zbigniew Ziobro  " LANGUAGE="PL">
Olen erittäin tyytyväinen, että vähennämme yrityksille aiheutuvaa hallinnollista taakkaa, kun hyväksymme uudet mikroyhteisöihin sovellettavat tilinpäätösvaatimukset. Ihmisten yrittäjähengen vaikeuttaminen kymmenillä säännöksillä on yksi syy siihen, miksi Lissabonin tavoitteita ei voitu saavuttaa. Byrokraattiset rajoitukset kohdistuvat erityisesti pieniin ja keskisuuriin yrityksiin, ja näiden yritysten kirjanpitokustannukset ja oikeudelliset palvelut ovat suhteettoman korkeita niiden tuloihin nähden. Miten EU voi olla maailman kilpailukykyisin talous, jos yrityksiin sovelletaan niin monia säännöksiä? Minua suorastaan hävettää mainita, että Brysselin hallinto on luonut liian monia näitä yrityksiä haittaavia säännöksiä, ja tällä tavalla rajoitetaan edelleen taloudellista vapautta. Komission aloite ansaitsee siten täysin tukemme, vaikka oikeudellisten asioiden valiokunnan ehdottamat tarkistukset hyväksyttäisiin, koska ei ole mitään järkeä soveltaa edelleen pienyrityksiin monimutkaisia raportointivaatimuksia. Jos EU kehittyy haluamallamme vauhdilla, meidän on toteutettava täydentäviä toimia tarpeettomien esteiden poistamiseksi. Vetoan näin ollen komissioon, jotta se lisää EU 2020 -strategiaan selkeän tavoitteen EU:n lainsäädännön määrän vähentämisestä, koska tämä haittaa yrityksiä. Alat, joilla on turhan paljon sääntelyä, olisi kiireellisesti tunnistettava, ja tällaiset säännökset olisi poistettava. Muussa tapauksessa EU pysyy alueena, joka edistyy hitaammin kuin maailman muut kehittyneet taloudet.
