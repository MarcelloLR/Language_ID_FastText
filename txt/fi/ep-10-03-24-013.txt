<CHAPTER ID="013">
Euroopan unionista tehdyn sopimuksen 11 artiklan 4 kohtaan perustuvan Euroopan kansalaisaloitteen kehitys (keskustelu) 
<SPEAKER ID="085" NAME="Puhemies">
(ES) Esityslistalla on seuraavana neuvoston ja komission julkilausuma Euroopan unionista tehdyn sopimuksen 11 artiklan 4 kohtaan perustuvan Euroopan kansalaisaloitteen kehityksestä.
<P>
Haluaisin toivottaa lämpimästi tervetulleeksi toimittajaryhmän alueeltani, Kastilia-La Manchasta, Espanjasta. He ovat lehdistölehterillä ja ovat tällä hetkellä tutustumassa EU:n toimielimiin.
<SPEAKER ID="086" NAME="Diego López Garrido" LANGUAGE="ES">
Arvoisa puhemies, kiitän parlamenttia siitä, että se on tehnyt aloitteen keskustelun järjestämisestä aiheesta, joka minun mielestäni on yksi tärkeimmistä, yksi merkityksellisimmistä näkökohdista demokratian kannalta, Euroopan unionin ja eurooppalaisuuden kehittämisestä EU:n kansalaisten keskuudessa. Se liittyy hyvin merkitykselliseen kysymykseen, joka aloittaa uuden vaiheen Euroopan unionissa; kuten tietysti tiedätte, se koskee kansalaisaloitetta. Toisin sanoen mahdollisuutta eri jäsenvaltioista tulevalle vähintään miljoonalle unionin kansalaiselle, sekä miehille että naisille, tehdä lainsäädäntöaloite.
<P>
Lainsäädäntöaloite, joka on tietysti osoitettu ja lähetetty komissiolle, joka on se EU:n elin, jolla on valtuudet tehdä lainsäädäntöaloitteita.
<P>
Kansalaisaloitteen asema on hyvin selkeästi ensisijainen neuvoston puheenjohtajavaltiolle. Hyvin selkeästi. Se on ensisijainen, koska meidän mielestämme se on ensisijaista EU:lle. Kun maa johtaa Euroopan unionin neuvostoa, meidän mielestämme sen ei pitäisi panna täytäntöön omia ensisijaisia tavoitteitaan, sen omia tavoitteita yksinkertaisesti yhtenä maana tuon puheenjohtajakauden aikana, vaan edetä pidemmälle ja pystyä edustamaan EU:n tavoitteita.
<P>
Kansalaisaloite ja sen tarjoamat mahdollisuudet sekä kansalaisille - noin viidelle sadalle miljoonalle EU:n kansalaiselle - antamat oikeudet muodostavat olennaisen tärkeän tavoitteen EU:lle. Näin ollen se on yksi puheenjohtajavaltio Espanjan ensisijaisista tavoitteista ei siksi, että se on ensisijainen tavoite Espanjassa, vaan siksi, että se on ensisijainen tavoite EU:ssa.
<P>
Kansalaiset toivovat, että Lissabonin sopimus pannaan täytäntöön mahdollisimman pian nyt, kun institutionaalisissa epäselvyyksissä on hukattu kahdeksan vuotta aikaa.
<P>
Meidän on korvattava tuo hukattu aika ja erityisesti vastattava kansalaisille, sillä he haluavat osallistua. Toisin sanoen, meidän on asteittain saatava aikaan uusi tasapaino 1900-luvulla ylhäältä alaspäin - vaikkakin demokraattisesti - rakennetun EU:n ja myös alhaalta ylöspäin rakennetun EU:n välille.
<P>
Siksi katsomme, että kansalaisaloite on saatava toimimaan mahdollisimman pian, koska se on todiste jäsenvaltioiden, parlamentin ja unionin toimielinten poliittisesta tahdosta antaa kansalaisille ääni ja antaa kansalaisten osallistua unionin elämään.
<P>
Sillä myös vastustetaan sitä, mitä myös valitettavasti Euroopan unionissa tapahtuu: sitä, että poliittista keskustelua käydään suurimmalta osin todennäköisesti kansallisella tasolla; sisäsiittoista keskustelua. Täällä Brysselissä tai parlamentissa käydään eurooppalaista keskustelua, mutta jokaisessa unionin jäsenvaltiossa vallitsee kansallinen keskustelu, ei eurooppalainen keskustelu.
<P>
Kansalaisaloite on loistava väline aidon eurooppalaisen keskustelun onnistuneelle käynnistämiselle kansalaisyhteiskunnassa. Eri maiden kansalaisten esittämillä aloitteilla käynnistetään eurooppalainen keskustelu kaikissa maissa, ei vain puhtaasti kansallista keskustelua.
<P>
Siksi, arvoisa puhemies, pidämme kansalaisaloitetta ensisijaisena tavoitteena. Heti kun komissio antaa asetusluonnoksensa - haluaisimme kiittää komissiota, ja minun on mainittava erityisesti puheenjohtaja Barroso ja varapuheenjohtaja Šefčovič, tarmosta, jolla he ovat asettaneet tämän kysymyksen ensisijaiseksi komission työaikataulussa; olemme kiitollisia siitä, että se tapahtuu välittömästi ja hyvin nopeasti, kuten komission jäsen Šefčovič meille pian kertoo -, meillä on teksti, jonka avulla voimme yhdessä neuvoston ja parlamentin kanssa panna liikkeelle sen, mitä EU:n kansalaiset epäilemättä toivovat, ennen kuin tämä kuuden kuukauden jakso loppuu.
<P>
Meidän on työstettävä erilaisia asiaankuuluvia näkökohtia, joista jotkin ovat teknisempiä, jotkin poliittisempia, mutta meidän on edistettävä sen tapahtumista.
<P>
Siksi siitä alkaen, kun La Granja de San Ildefonsossa järjestettiin epävirallinen ulkoasiainministerien kokous, kuten komission jäsen Šefčovič ja komission jäsen Malmström - joka oli edelleen virassa, koska uusi komissio ei vielä ollut ryhtynyt toimeen - muistavat, siihen asti, kun pidimme Madridissa ensimmäisen kokouksen, kun uusi komission kollegio ryhtyi toimeen, ja nyt tänä iltapäivänä parlamentissa, odotamme innokkaasti tämän aloitteen edistämistä. Pyytäisin heitä - haluaisin heidän välittävän tämän viestin teille, arvoisat parlamentin jäsenet - käsittelemään tätä aloitetta erittäin huolellisesti.
<P>
Tiedän, että he tekevät niin. Lisäksi pyytäisin heitä tuottamaan erittäin nopeasti jotakin, joka mielestäni saa sangen helposti aikaan yleisen yksimielisyyden sen eri näkökulmista neuvostossa, komissiossa ja parlamentissa ja esimerkiksi valiokunnassa, johon minä osallistuin, ulkoasiain valiokunnassa, käytyjen keskustelujen avulla. Siksi uskon, että voimme panna tämän täytäntöön, koska se on yksi nyt Euroopan unionissa alkamassa olevan vaiheen näkökulmista, joka on kansalaisten kannalta erittäin kiinnostava.
<SPEAKER ID="087" NAME="Maroš Šefčovič">
komission jäsen. - (EN) Arvoisa puhemies, haluaisin todella kiittää parlamenttia tämän erittäin tärkeän kysymyksen ottamisesta asialistalle. Haluaisin henkilökohtaisesti kiittää rakasta ystävääni, Diego López Garridoa, ja puheenjohtajavaltio Espanjaa siitä, että tämä pidetään korkealla puheenjohtajavaltio Espanjan asialistalla, koska mielestäni väline, jonka saamme, muuttaa todella tapaa, jolla teemme Euroopan unionissa politiikkaa.
<P>
Tähän asti EU:n rakenne on perustunut edustukselliseen demokratiaan. Mielestäni se näkyi erittäin hyvin myös Lissabonin sopimuksessa, jossa oli hyvin selvää, että parlamentin valtuuksia vahvistetaan hyvin paljon, ja siinä, kun aiomme ottaa kansalliset parlamentit enemmän mukaan EU:n lainsäädäntöprosessiin. Ja meidän piti täydentää sitä ottamalla kansalaiset enemmän mukaan tähän prosessiin tämän osallistuvan demokratian välineen avulla.
<P>
Vähän aikaa sitten keskusteltiin, mitätöikö toinen toisen ja onko kyse nollasummapelistä. Minä en todellakaan usko niin, koska mielestäni sekä edustuksellisen että osallistuvan demokratian osat vahvistavat toinen toistaan, ja molemmat auttavat luomaan todellisen eurooppalaisen poliittisen ja julkisen tilan.
<P>
Uskon myös, että tämän välineen avulla korostamme vielä enemmän EU:n kansalaisuuden merkitystä eurooppalaisille. Kuten Diego on jo sanonut, olen vakuuttunut, että tämä johtaisi vahvempiin, paremmin rajatylittäviin Euroopan laajuisiin keskusteluihin EU:ssa, eurooppalaisempiin aiheisiin eikä vain kansallisiin aiheisiin, joista niin usein keskustellaan jäsenvaltioidemme pääkaupungeissa.
<P>
Komissio oli ja on hyvin kiitollinen työstä, jonka Euroopan parlamentti on jo tehnyt eurooppalaisen kansalaisaloitteen osalta. Meille teidän viime vuoden 7. toukokuuta antamanne päätöslauselma oli hyvin merkittävä poliittinen ohjenuora ja hyvin merkittävä osviitta siitä, miten meidän pitäisi tätä aloitetta valmistella.
<P>
Kuten tiedätte, komissio haluaa tällaista merkittävää lainsäädäntöä laatiessaan saada eurooppalaisen yleisön mahdollisimman paljon mukaan keskusteluun. Siksi järjestimme aiheesta julkisen keskustelun, joka perustui viime vuoden joulukuussa antamaamme vihreään kirjaan.
<P>
Minun on sanottava, että olemme yllättyneet hyvin myönteisesti saamistamme vastauksista. Saimme yli 300 vastausta monenlaisilta vastaajilta: yksittäisiltä kansalaisilta, järjestöiltä, viranomaisilta ja jopa joiltakin kansallisilta parlamenteilta.
<P>
Arvioimme saamamme vastaukset ja päätimme kuulemisprosessin Brysselissä järjestettyyn julkiseen kuulemiseen, johon osallistui yli 150 sidosryhmää, mukaan luettuna parlamentin arvoisia jäseniä.
<P>
Jos minun olisi tehtävä yhteenveto tuosta keskustelusta, sanoisin, että komissiolle esitettiin monia innovatiivisia, mielenkiintoisia ja myönteisiä ehdotuksia. Mitkä olivat tärkeimmät päätelmät? Se, että kansalaiset ovat hyvin kiinnostuneita saamaan tämän aloitteen toimimaan mahdollisimman pian, että he haluaisivat sen olevan mahdollisimman käyttäjäystävällinen, että he haluaisivat sen oleva yksinkertainen, suoraviivainen, ymmärrettävä ja, ennen kaikkea, helppokäyttöinen.
<P>
Ja, kuten varmasti olette samaa mieltä, nämä ovat selkeitä ja hyvin merkittäviä indikaattoreita lainsäädännön laatimiseksi tällä tavalla, koska vain näillä indikaattoreilla voidaan taata, että kansalaiset käyttävät tätä välinettä parempaan viestintään komission ja EU:n toimielinten kanssa.
<P>
Komissio on tällä hetkellä viimeistelemässä ehdotustaan, ja se kiinnittää siinä huomiota kuulemisten tuloksiin sekä Euroopan parlamentin tekemiin ehdotuksiin. Toivon, että kollegio hyväksyy työstämämme ehdotukset 31. maaliskuuta. Voin myös kertoa teille, että tämä ei luultavasti olisi ollut mahdollista ilman puheenjohtajavaltio Espanjan vahvaa rohkaisua. On hyvin selkeää, että tällaista puheenjohtajavaltion ensisijaista tavoitetta on kunnioitettava, ja tiedän, että Espanja on sitoutunut vahvasti etenemään tämän aloitteen osalta puheenjohtajakautensa aikana.
<P>
Olen siis todella toiveikas sen suhteen, että puheenjohtajavaltion, neuvoston ja parlamentin rakentavan lähestymistavan ansiosta saamme tämän uuden ja hyvin merkittävän välineen toimimaan paljon ennen Lissabonin sopimuksen voimaantulon ensimmäistä vuosipäivää.
<SPEAKER ID="088" NAME="Íñigo Méndez de Vigo" LANGUAGE="ES">
Arvoisa puhemies, tässä samassa salissa, melkein seitsemän vuotta sitten perustuslakikonventin lopussa, me Euroopan parlamentin jäsenet ja kansallisten parlamenttien jäsenet onnistuimme esittämään ehdotuksen, jonka puheenjohtajisto hyväksyi. Minulla oli kunnia viedä se puheenjohtajistolle, ja me hyväksyimme sen. Haluaisin vielä muistuttaa Alain Lamassouren ja Hans-Peter Mayerin nimistä, koska juuri he laativat ehdotuksen kansalaisaloitteesta, kansalaisten aloitteesta, joka on nyt sisällytetty perussopimuksiin.
<P>
Kansalaisten aloitteesta, joka on esimerkki osallistuvasta demokratiasta - komission jäsen Šefčovič on selittänyt tämän erittäin hyvin - ja EU:n demokratiasta, koska asioiden, jotka tämä aloite kattaa, on oltava eurooppalaisia asioita, ei paikallisia asioita. Kansalaisten osallistuminen siis, ja EU:n tasolla käsiteltävät asiat.
<P>
Komission jäsen Šefčovič, joka valmistelee tätä ehdotusta, ei ole kertonut meille, mitä siihen kuuluu. Hän on jättänyt meidät odottamaan vesi kielellä. Ryhmäni puolesta, arvoisa komission jäsen Šefčovič, pyytäisin, että se sisältää ainakin kolme ajatusta.
<P>
Ensinnäkin, että sen pitäisi olla selkeä ja yksinkertainen. Älkäämme toisin sanoen tehkö asioista monimutkaisia. Sen on oltava helposti ihmisten käytettävissä, jotta he voivat osallistua ilman, että heidän on pitänyt käydä yliopisto.
<P>
Toiseksi, että sillä mahdollistettaisiin yhteistyö EU:n viranomaisten ja kansallisten viranomaisten välillä, koska, minun mielestäni, kansallisilla viranomaisilla on oltava tärkeä asema tavassa, jolla allekirjoitukset järjestetään.
<P>
Kolmanneksi, että meidän pitäisi Euroopan komission ja parlamentin avulla tarjota valistusta ja selittää, miten tätä lainsäädäntöaloitetta voidaan käyttää, pettymysten välttämiseksi. Annan teille tästä esimerkin, jonka näin Internetissä. Verkossa on jo tehty vetoomus kansalaisten aloitteen käyttämiseksi sitä varten, että voitaisiin muuttaa parlamentin paikkajakoa siten, että paikkoja olisi vain yksi.
<P>
No, se on mahdotonta, ja meidän on sanottava se alusta alkaen; siinä vaaditaan muuttamaan perussopimuksia, eikä sitä voi käsitellä kansalaisten aloitteessa.
<P>
Siksi on tehtävänä paljon valistusta, hyvät komission jäsenet ja hyvät parlamentin jäsenet, aloitteesta, jota Euroopan kansanpuolueen (kristillisdemokraatit) ryhmä tukee ja jonka se toivoo voivan edistää unioniin kuulumisen tunnetta ja kansalaisten osallistumista unionin toimintaan.
<SPEAKER ID="089" NAME="Ramón Jáuregui Atondo" LANGUAGE="ES">
Arvoisa puhemies, arvoisa komission jäsen Šefčovič, olin hyvin iloinen kuullessani, että komissio aikaa hyväksyä tämän asetusluonnoksen ensi viikolla, jo 31. maaliskuuta. Minusta se on loistava uutinen, ja uskon, että on asianmukaista ja oikein onnitella komissiota, komission jäsentä Šefčovičia ja puheenjohtajavaltio Espanjaa vauhdista, jonka ne ovat antaneet tällä aloitteelle, ja siitä, että ne ovat sopineet erittäin tärkeän ehdotuksen antamisesta tälle parlamentille.
<P>
Erittäin tärkeän, koska ennen kaikkea uskon, että sillä vahvistetaan parlamentin oikeutusta. Se johtuu siitä, että sillä annetaan suora pääsy parlamenttiin, ei puolueiden kautta, vaan tavalla, joka antaa suoran pääsyn meidän luoksemme täällä ei enempää eikä vähempää kuin lailla.
<P>
Juuri tämä suora pääsy parlamenttiin vahvistaa sen oikeutusta. Se vahvistaa kansalaisuuden käsitettä, joka on aivan eurooppalaisen hankkeen ytimessä. Maastrichtista tänne juuri kansalainen on eurooppalaisen hankkeen keskipisteessä ja juuri kansalaisesta on tässä tulossa tärkein toimija.
<P>
Kolmanneksi sanoisin, että se on jotakin, jolla annetaan erityislaatuista rohkaisua toimielinten ja kansalaisten väliselle yhteydelle, jotakin, jota olemme aina vaatineet mutta emme koskaan saavuttaneet. Se on mahdollisuus ihmisille todella päästä lähemmäksi parlamenttia ja oppia, miten se voi olla hyödyllinen. Se saa minut myös tekemään muutaman suosituksen, jotka vastaavat suurimmalta osin suosituksia, jotka Íñigo Méndez de Vigo juuri teki.
<P>
Mielestäni on tärkeää laatia teksti, joka on ennen kaikkea todella joustava. Toisin sanoen sen pitäisi mahdollistaa tuon oikeuden käyttäminen, sen pitäisi mahdollistaa se monille ihmisille, koska meidän on määriteltävä, miten monta maata, mitkä osuudet, mitkä allekirjoitusjärjestelmät. Olkaa hyvät ja olkaa joustavia! Tehkää tämän aloitteen käytöstä helppoa, mutta tehkäämme siitä myös selkeää, älkäämme pettäkö odotuksia.
<P>
Komission on ensin suoritettava perusmenettely sanoakseen, onnistuuko aloiteluonnos vai ei, onko sitä mahdollista toteuttaa vai ei. Ennen allekirjoitusten keräämistä meidän on sanottava kyllä tai ei, jotta emme petä odotuksia: tämän hankkeen selkeys ja joustavuus, hyvät kollegat, ja, tietysti, sen tekeminen hyvin.
<SPEAKER ID="090" NAME="Anneli Jäätteenmäki">
ALDE-ryhmän puolesta. - (FI) Kansalaisaloite on tärkeä, koska se on niitä harvoja Lissabonin sopimuksen mukanaan tuomia uudistuksia, joista voidaan sanoa, että se konkreettisesti lisää kansalaisten suoria vaikutusmahdollisuuksia. Tietysti tämä on vain pieni askel ja miljoonan nimen kerääminen on iso urakka, ja kuitenkin sillä voidaan vain esittää komissiolle, että sen pitäisi tehdä jotakin. Komissio sitten päättää korkeassa viisaudessaan, tekeekö se vai ei.
<P>
Jos kansalaisaloitteesta tulee onnistunut kokeilu, kuten toivon, on hyvin mahdollista, että sen jälkeen kansalaisten suorien vaikutusmahdollisuuksien tiellä voidaan edetä edelleen. Siksi, nyt kun luodaan puitteet kansalaisaloitteelle, on erittäin tärkeää, että puitteet on määritelty niin, että aloite voidaan tehdä helposti ja että puitteet ovat selkeät ja ymmärrettävät. Meidän ei pidä luoda turhia toiveita tai väärinkäsityksiä.
<P>
On keskusteltu tällaisesta ennakkotarkastusmenettelystä. Minusta se on asia, jota pitää miettiä hyvin tarkkaan. Siinä voi olla hyvät puolensa, mutta toisaalta en tiedä onko oikein, että aloitteita karsitaan siinä vaiheessa. Annetaan kansalaisten sanoa kantansa.
<P>
Mielestäni on tärkeää, että kynnys eri jäsenvaltioiden osalta eli niiden lukumäärän osalta ei nouse liian korkeaksi, vaan että neljäsosa riittäisi siihen, että aloite katsotaan tehdyksi ja että sitä luvataan viedä eteenpäin. On huolehdittava siitä, että asetuksella ei luoda tarpeettomia esteitä kansalaisaloitteen toteuttamiselle vaan että siitä tehdään selkeä ja yksinkertainen. Toivotaan, että tulee paljon aloitteita ja että komissio vie ne eteenpäin.
<SPEAKER ID="091" NAME="Gerald Häfner" LANGUAGE="DE">
Arvoisa puhemies, arvoisa neuvoston puheenjohtaja López Garrido, arvoisa komission jäsen Šefčovič, hyvät kollegat, mielestäni meillä on nyt käsissämme loistava tilaisuus siihen, että EU:sta, tästä yhteisestä EU:stamme, joka alkoi valtioiden välisinä perussopimuksina - sellaisen ulkopolitiikan klassisina välineinä, jossa kansalaiset ovat pääosin vain katsojia - tulee nyt entistä enemmän kansalaisten EU.
<P>
Tänään keskustelemme ensimmäisestä välineestä, joka mahdollistaa kansalaisten suoran osallistumisen EU:n tasolla. Uskon, että kaikille on selvää, minkä tilaisuuden se tarjoaa, erityisesti, EU:n kansan, EU:n demosin kaltaisten asioiden luomiseksi ja kehittämiseksi asteittain, sillä sitä tämä EU todella tarvitsee, kun jatkamme asioista keskustelua Ranskassa, Italiassa, Portugalissa, Saksassa ja niin edelleen, siis pääasiassa sangen erillään. Kansalaisten osalta EU:n laajuisia keskusteluja ei ole oikeastaan lainkaan. Tällainen eurooppalainen kansalaisaloite voisi kuitenkin auttaa saamaan aikaan sellaisia keskusteluja, ja se voisi auttaa jossakin määrin kumoamaan eurooppalaisten näkemykset, että Bryssel on kaukana ja että heillä - kansalaisilla - ei ole ääntä Brysselissä. Nyt yritämme luoda ensimmäistä välinettä, jonka avulla kansalaiset saavat äänensä kuuluviin Brysselissä. Olennainen asia on kuitenkin se, minkälaisen muodon sille annamme. Haluan tehdä hyvin selväksi, että vielä ei ole määritetty, tuleeko tästä toimenpiteestä loppujen lopuksi menestys vai pettymys. Se riippuu muodosta, jonka tälle toimenpiteelle valitsemme.
<P>
Voin ymmärtää hyvin, arvoisa komission jäsen Šefčovič, että ette pysty esittämään meille yksityiskohtia tänään, koska tiedän, ettette ole vielä täysin tehneet päätöstä. Meillä kuitenkin on nyt ehkä mahdollisuus kirjata yhdessä muutamia seikkoja. Minulla on siis yksi hyvin erityinen kohta, jonka haluaisin ottaa esiin.
<P>
Minun mielestäni tämän menestys nousee ja kaatuu sen mukana, että komission ehdotuksessa tai ainakin loppujen lopuksi siinä, mikä on täällä päätetty lainsäädäntöehdotukseksi, ei ole vain esteitä ja määräyksiä, joita kansalaisten on noudatettava, vaan että siinä myös säädetään, että komission on käsiteltävä vakavasti sille esitettyä kansalaisaloitetta, koska mielestäni olisi äärimmäisen turhauttavaa, jos miljoona ihmistä olisi allekirjoittanut kyseisen aloitteen ja lopuksi koko asia vain katoaisi, hiljaa ja huomaamatta, paperikoriin. Tarvitaan kolmetasoinen tarkastus hyväksymisestä. Ensinnäkin muodollinen taso: onko siinä riittävästi allekirjoituksia? Toiseksi, oikeudellinen taso: kuuluuko käsiteltävä asia Euroopan unionin toimivaltaan, rikotaanko sillä nykyistä lainsäädäntöä? Sitten, lopuksi, tarvitaan sisällön tarkastus, ja sen osalta on mielestäni tärkeää, että kansalaiset kutsutaan tähän tarkastukseen, että siitä järjestetään kuuleminen, että heitä arvostetaan ja että heidän huolistaan keskustellaan ja että he eivät vain saa jotakin korkealta viran puolesta lähetettyä kirjettä. Se on tapa rohkaista.
<P>
Lyhyesti, haluaisin mainita toisen rohkaisutavan. Kolmasosa tai yhdeksän jäsenvaltiota näyttää minusta - ja näyttää meistä kaikista parlamentissa - liian korkealta. Parlamentti on ilmoittanut kannattavansa neljäsosaa, ja tätä lukua on käsiteltävä yhdessä toisen esteen, nimittäin jäsenvaltioissa olevan esteen kanssa. Käymissämme keskusteluissa ehdotin, että tästä tehdään asteittaista jäsenvaltioiden koon mukaan, koska siinä on suuri ero, onko mukana suuri vai pieni valtio, ja mielestäni tässä ehdotuksessa on avoimuutta.
<P>
Aikarajoitusten takia en voi nyt käsitellä muita kohtia. Toivon, että voimme yhdessä saada tämän ensimmäisen kansainvälisen demokratian välineen toimimaan.
<SPEAKER ID="092" NAME="Syed Kamall">
ECR-ryhmän puolesta. - (EN) Arvoisa puhemies, monet meistä pitävät myönteisenä mitä tahansa aloitetta, jolla Euroopan unionilta ja muilta poliittisilta hallituksilta viedään valtaa ja keskitetään valta lähemmäs kansalaisia.
<P>
Yhdessä suhteessa haluaisin pyytää enemmän joustavuutta. Miksi meidän pitäisi määritellä etukäteen asiat, joista kansalaiset voivat tehdä aloitteen? Jos he haluavat ottaa asian esiin, pidetään heitä vastuullisina ja annetaan näkemyksemme ajatuksistamme. Jos se esimerkiksi koskee paikkaa, jossa parlamentin pitäisi kokoontua, meidän olisi vastattava. Miksi välttäisimme kysymystä? Vastatkaamme siihen, mitä kansalaiset meiltä suoraan kysyvät.
<P>
Haluaisin tehdä yhden asian selväksi, ja se on avoimuus. Kenen tahansa yksittäisen henkilön tai kansalaisryhmän on vaikeaa itse kerätä vaadittu määrä allekirjoituksia. Siksi monet järjestöt saattavat järjestää näiden allekirjoitusten keräämistä. Niiden pitäisi ilmoittaa avoimesti rahoituksestaan, jotta ei ilmaannu järjestöjä, jotka kaappaavat prosessin vaatiakseen käytännöllisesti katsoen enemmän rahoitusta aloitteille, joihin ne uskovat. Annetaan sen olla todella kansalaisten aloite eikä kansalaisyhteiskunnan järjestöjen tai kansalaisjärjestöjen aloite.
<SPEAKER ID="093" NAME="Søren Bo Søndergaard">
GUE/NGL-ryhmän puolesta. - (DA) Arvoisa puhemies, kansalaistemme epäluottamus Euroopan unionia kohtaan on lisääntymässä. Euroopan parlamentin alhainen äänestysaste kertoo määristä. Jos eurooppalaista kansalaisaloitetta tulkitaan niin, että vain harvat voivat hyödyntää sitä, se vain pahentaa tilannetta. Ryhmämme pyytää siksi, että säännöistä ei tehdä liian ankaria. Asiat voivat esimerkiksi olla kuitenkin merkityksellisiä koko EU:lle, vaikka ensimmäiset miljoona allekirjoitusta tulisivat vain harvasta maasta. Euroopan parlamenttina voimme kuitenkin myös tehdä jotakin, jotta kansalaisaloitteeseen suhtaudutaan vakavasti. Voimme tehdä tässä salissa päätöksen, että aina, kun kansalaisaloite hyväksytään, käymme siitä keskustelun - keskustelun, joka voi johtaa lausuntoon kyseisestä aloitteesta. Tällä tavalla suhtaudumme myös kansalaisten toiveisiin vakavasti, ja toivon, että ryhmät voivat tehdä yhteistyötä saadakseen aikaan jonkin tämän kaltaisen asian hyväksymisen, esimerkiksi tarkistuksena työjärjestykseen.
<SPEAKER ID="094" NAME="Frank Vanhecke" AFFILIATION="NI">
(NL) Arvoisa puhemies, olen kuunnellut kaikkea, mitä täällä on tähän mennessä sanottu, selväjärkisesti ja siten hyvin suuresti epäillen. Loppujen lopuksi omat kokemuksemme - jotka on saatu kansanäänestyksistä Alankomaissa, Ranskassa ja viimeisenä vaan ei vähäisimpänä Irlannissa - ovat opettaneet meille, miten eurokratia vastaa kansan tahtoon ja sen tahdon ilmaisuihin. Mikä tämä eurooppalainen kansalaisaloite pohjimmiltaan on? Pohjimmiltaan se on vain lieventävä, se on huijaus, jolla pyritään ehdottamaan kansalaisille pikkuriikkistä osallistumista Lissabonin sopimuksessa panematta tuota osallistumista todella täytäntöön päätöksentekoprosessissa. Tämä käy todellakin selväksi kaikesta, mitä olemme tähän asti oppineet: monimutkaisia menetelmiä, aihetta koskevia rajoituksia, ja jos lopuksi saadaan aikaan jotakin, sitä olisi käsiteltävä, ja erityisesti siitä olisi päätettävä, täysin samoissa eurokraattisissa ja sangen epädemokraattisissa pienissä piireissä kuin aiemminkin. EU:ssa tarvitaan sitovia kansanäänestyksiä, esimerkiksi Turkin liittymisestä. Niitä tarvitaan demokratian palauttamiseksi, mutta valitettavasti EU:n kansalaisaloite on vain jonkinlainen typistetty versio kyseisistä asioista.
<SPEAKER ID="095" NAME="Carlo Casini" AFFILIATION="PPE">
(IT) Arvoisa puhemies, hyvät kollegat, pidän puheenjohtaja López Garridon ja komission jäsenen Šefčovičin lausuntoja myönteisinä.
<P>
Uudessa Lissabonin sopimuksessa meitä kehotetaan hyväksymään nopeasti järjestelmällinen toimintatapa kansalaisaloitteen edistämiseksi, sillä se todistaa EU:n kansan olemassaolosta. On todellakin hyvin tunnettu tosiasia, että yksi unionia kohtaan esitetyistä ankarimmista arvosteluista koskee sitä, että se ei ole täysin demokraattinen rakenne. Lissabonin sopimuksella on pyritty monin tavoin vähentämään demokratiavajetta, myös säätämällä siitä, että vähintään miljoona EU:n kansalaista voi tehdä ehdotuksen lainsäädäntöaloitteeksi.
<P>
Tällä uudella välineellä on saatava aikaan oikeudellisia seurauksia, joilla on tiettyä merkitystä, jotta se olisi vakavasti otettava väline. Se ei ehdottomasti voi olla samanarvoinen kuin aiemmat vetoomukset, joita allekirjoittavat monet yksittäiset henkilöt - on tehtävä selkeä ero - ja siksi sitä on säänneltävä niin, että sen väärinkäyttö estetään ja että sillä mahdollistetaan edelleen laaja keskustelu tietoon perustuvan ja tarkistettavissa olevan kansalaisten yksimielisyyden ilmaisuna.
<P>
Tärkein Lissabonin sopimuksen 11 artiklassa tarkoitetun aloitteen näkökulma on kuitenkin sen symbolinen merkitys: demokratiavajeeseen puututaan ihmisten edustajien päätöksentekovaltuuksien lisäksi myös vielä enemmän itse EU:n kansan olemassaololla, joka ei ole vain yksittäisten valtioiden kansalaisten yhteenlaskettu määrä.
<P>
Käsittelemissämme säännöissä on siten kaksi näkökulmaa, joita pidän erityisen tärkeinä: ensimmäinen koskee aihetta, jossa on oltava - kuten joku jo sanoi - kyse eurooppalaisesta kysymyksestä; toinen on allekirjoittajien vähimmäismäärän jakaminen huomattavaan määrään jäsenvaltioita, mikä edustaisi asianmukaista osuutta kunkin maan äänestäjien painoarvon osalta.
<P>
Toivon, että uusilla säännöillä autetaan Ranskan, Italian, Saksan, Espanjan ja muiden maiden kansalaisia tuntemaan, että he ovat ennen kaikkea EU:n kansalaisia.
<SPEAKER ID="096" NAME="Zita Gurmai" AFFILIATION="S&amp;D">
(EN) Arvoisa puhemies, eurooppalainen kansalaisaloite on yksi Lissabonin sopimuksen tärkeimmistä innovaatioista, ja sillä pyritään lisäämään suoraa demokratiaa Euroopan unionissa. Tätä uutta välinettä olisi käytettävä hyvin ja hyödynnettävä täysimääräisesti. Sen uskottavuus on myös taattava.
<P>
Tässä suhteessa on käsiteltävänä vakavia vaatimuksia. Haluaisin mainita lyhyesti vain kaksi, tietoisena siitä, että niitä on useita muita. Kerätyt allekirjoitukset on tarkastettava asianmukaisesti. Se on olennaisen tärkeä kysymys, joka voi aiheuttaa ongelmia, koska asiaankuuluva lainsäädäntö on hyvin erilainen jäsenvaltioissamme. Meidän on löydettävä paras mahdollinen ratkaisu - asianmukainen tasapaino erilaisten sääntöjen ja yleisten vaatimusten välillä.
<P>
Toinen kohta on aloitteen hyväksyminen. Jälleen on tutkittava huolellisesti kaikki näkökohdat parhaan mahdollisen etenemistavan löytämiseksi. Pitäisikö julkisen keskustelun aihetta rajoittaa unionin arvojen puolustamiseksi vai pitäisikö sananvapauden vallita? Ovatko ne vastavuoroisesti osallistavia periaatteita?
<P>
Pidän varapuheenjohtaja Šefčovičin ja puheenjohtajavaltio Espanjan edistyksellistä työtä myönteisenä ja kiitän siitä. Olen iloinen, että sidosryhmillä oli helmikuussa tilaisuus keskustella suuresta osasta kysymyksiä, jotka on ratkaistava, jotta kansalaisaloite saadaan toimimaan.
<P>
Haluaisin todella tietää tapaamisen tuloksen. Miten komissio aikoo käsitellä aloitteen tarkastamista ja hyväksymistä koskevaa kysymystä ja missä vaiheessa? Tietysti, kun laadimme täällä Euroopan parlamentissa mietintöä, meidän on todella ilmaistava selkeästi, mitä lähestymistapaa aiomme käsitellä. Uskon lujasti, että olemme täällä edustamassa EU:n kansalaisia ja että meidän on ilmaistava selkeästi, että pystymme lähettämän hyvin voimakkaan viestin meidän kaikkien puolesta.
<P>
Uskon lujasti, että puheenjohtajavaltio Espanja tekee erinomaista työtä troikan jäsenenä yhdessä Belgian ja Unkarin, hyvien tovereideni kanssa. Joten paljon kiitoksia jälleen, arvoisa varapuheenjohtaja. Teitte erinomaista työtä. Jatkakaamme.
<SPEAKER ID="097" NAME="Diana Wallis" AFFILIATION="ALDE">
(EN) Arvoisa puhemies, tällä välineellä on valtavat mahdollisuudet ja se voi antaa merkittävän demokraattisen viestin EU:lle.
<P>
Kun ajattelen kotimaatani, jos Yhdistyneen kuningaskunnan parlamentissa halutaan esittää lainsäädäntöaloite, on löydettävä parlamentin jäsen, on oltava tarpeeksi onnekas voittaakseen vuotuisen äänestyksen tai loton, ja sitten on todennäköistä, että vallassa oleva hallitus saa aikaan aloitteesta luopumisen.
<P>
Joten mielestäni me olemme antamassa jotakin erittäin merkittävää ja erittäin jännittävää EU:n kansalaisten käsiin. Se saa minut ylpeäksi, mutta sen on oltava käyttäjäystävällinen, helppokäyttöinen ja uskottava, ja se tarkoittaa, että meidän on oltava suhteellisen tiukkoja sen osalta, että se kuuluu EU:n toimivaltaan ja että siinä noudatetaan alusta asti ihmisoikeuksia.
<P>
Meidän on voitava ja me haluamme antaa tukea järjestäjille teknisten vaatimusten täyttämiseksi. Mikä tärkeintä, parlamentin jäsenten olisi valmistauduttava toimimaan yhdessä aloitteen käynnistäjien kanssa. Se ei vaaranna oikeuksiamme. Se on jotakin, jossa voimme liittyä kansalaisiin, mutta heidän on suunnattava viestinsä suoraan komissiolle. Me voimme auttaa, ja siten voimme saada yhdessä aikaan todellisen EU:n demokratian.
<SPEAKER ID="098" NAME="Isabelle Durant" AFFILIATION="Verts/ALE">
(FR) Arvoisa puhemies, kollegani Gerald Häfner on maininnut joitakin edellytyksiä sen varmistamiseksi, että tämä aloite on, kuten hän sanoi, toteuttamiskelpoinen, uskottava ja laillinen.
<P>
Minä haluaisin puolestani kiinnittää tämän parlamentin huomion toisaalta talous- ja sosiaalineuvoston lausuntoon, joka on hyvin mielenkiintoinen ja joka voisi myös valaista tehtäviä päätöksiä, ja toisaalta korostaa sitä, että osallistuva demokratia toimii, kun kaikilla - Euroopan parlamentin jäsenillä, neuvostolla, kansalaisjärjestöillä ja järjestäytymättömillä kansalaisilla, joille kansalaisaloite antaa mahdollisuuden - on oma tehtävänsä.
<P>
Tässä suhteessa, arvoisa komission jäsen, viittaan perussopimuksen 11 artiklaan, jossa myös säädetään mahdollisuudesta käydä avointa ja säännöllistä vuoropuhelua kansalaisyhteiskunnan kanssa, ja haluaisin kysyä teiltä, minkälaista aloitetta suunnittelette - perussopimusten tarjoamasta sosiaalisesta mallista - ja tietää, aiotteko te erittäin mielenkiintoisen ja erittäin hyödyllisen kansalaisaloitteen ohella käydä jäsenneltyä ja toimielinten välistä vuoropuhelua kansalaisyhteiskunnan kanssa.
<SPEAKER ID="099" NAME="Peter van Dalen" AFFILIATION="ECR">
(NL) Arvoisa puhemies, nyt kun Lissabonin sopimus on tullut voimaan, kansalaiset voivat tehdä kansalaisaloitteita. Se merkitsee edistystä, koska kansalaiset ovat edelleen liian kaukana EU:sta, ja heidän on vaikeaa osallistua politiikan kehitykseen. Mielestäni eurooppalainen kansalaisaloite on hyvä tilaisuus lisätä kansalaisten tukea EU:lle.
<P>
Arvoisa puhemies, haluan kiinnittää erityistä huomiota äskettäin esitettyyn kansalaisaloitteeseen. Sen esitti Martin Kastler, joka on täällä tänään, ja siinä kehotetaan pitämään sunnuntait vapaana lepopäivänä ja perheelle ja mietiskelylle varattuna aikana. Tuen hänen vetoomustaan täysin ja koko sydämestäni ja teen hänen kanssaan työtä saadaksemme kerätyksi mahdollisimman monta allekirjoitusta Alankomaissa. Pyytäisin kaikkia täällä tukemaan tätä aloitetta ja tiedottamaan siitä. Tällaiset aloitteet osoittavat, mitä kansalaiset pitävät tärkeänä. Kehotan parlamenttia ja komissiota suhtautumaan näihin merkkeihin erittäin vakavasti, koska EU on täällä kansalaisia varten, ei toisin pain.
<SPEAKER ID="100" NAME="Lena Kolarska-Bobińska" AFFILIATION="PPE">
(PL) Arvoisa puhemies, suurempi asema, joka Lissabonin sopimuksella annetaan Euroopan parlamentille, sekä eurooppalainen kansalaisaloite, ovat hyvin merkittävä askel kohti EU:n demokratian vahvistamista. Jotta tämä aloite voisi kuitenkin täyttää tehtävänsä, menettelyillä ei saa rajoittaa sen demokraattista luonnetta alusta alkaen.
<P>
Euroopan parlamentilla ei itse asiassa ole tällä hetkellä minkäänlaista asemaa kansalaisaloitetta koskevassa prosessissa. Edellisessä parlamentissa äänestettiin, että komission pitäisi päättää, mitkä esitetyistä aloitteista hyväksytään ja mitkä hylätään. Mielestäni Euroopan parlamentin aseman pitäisi olla tässä paljon suurempi. Parlamentin pitäisi tehdä yhteistyötä komission kanssa esitettyjen aloitteiden arvioimiseksi ja lausunnon antamiseksi niistä. Tällä tavalla päätökset ehdotettujen aloitteiden hyväksymisestä olisivat myös äänestäjien edustajien, eikä vain toimeenpanijoiden tehtävissä. Parlamentti on tällä hetkellä ainoa Euroopan unionin toimielin, joka valitaan vapaissa, demokraattisissa vaaleissa, ja kansalaisaloitteessa on itse asiassa kyse ihmisten ongelmista ja näkemyksistä. Jos komissio ja samalla toimeenpaneva elin, jonka on määrä panna se täytäntöön, hylkää aloitteen, kansalaiset eivät saata ymmärtää sitä.
<P>
On myös tärkeää, että aloitteen järjestäjä - yhteiskunnallinen järjestö tai kansalaisjärjestö - määrittää selkeästi ja yksiselitteisesti aloitteen aiheen ja tavoitteen, vaikka se ei välttämättä tarvitse toimittaa lainsäädäntöpäätöslauselmaa. Katson myös, että aloitteita koskevia menettelyjä olisi yhtenäistettävä jäsenvaltioissa, koska liiallinen vaihtelu vaikeuttaa laajan tuen saamista näille aloitteille.
<SPEAKER ID="101" NAME="Monika Flašíková Beňová" AFFILIATION="S&amp;D">
(SK) Kansalaisaloite merkitsee yhtenä EU:n kansalaisten valtuutena huomattavaa edistystä demokratialle ja laajemman yleisön suoralle osallistumiselle poliittiseen elämään.
<P>
Kunnioitan ja arvostan hyvin paljon lähestymistapaanne tähän asiaan, arvoisa komission jäsen Šefčovič. Haluaisin nyt viitata kollegani Zita Gurmain esittämiin kysymyksiin, koska myös minusta on tärkeää saada vastaus näihin kysymyksiin. Yksi niistä koskee virallistamisen paikkaa ja tapaa, toisin sanoen paikkaa, jossa aloitteen allekirjoitukset kerätään, olkoon se sitten hallituksen virastossa tai jossakin kadulla. Siihen liittyy myös kysymys siitä, onko se ristiriidassa ihmisoikeuksien, esimerkiksi sananvapauden kanssa.
<P>
Toinen kysymys koskee koko prosessin rahoittamista. Kuka siis vastaa kansalaisaloitteiden rahoittamisesta? Onko se Euroopan unioni vai onko se jäsenvaltiot vai aloitteen esittävät kansalaiset? Pahimmassa tapauksessa se johtaisi demokratian periaatteen rikkomiseen tekemällä vakavaraisuudesta osallistumisen ehdon.
<P>
Viimeisenä vaan ei vähäisimpänä on olennaisen tärkeää, että komissio määrittää tarkan aikarajan, jolloin näitä allekirjoituksia kerätään tai, kuten voi olla, kerätään pätevästi, unohtamatta erityisesti sitä, että koko mekanismin avoimuus on säilytettävä, jotta estetään koko EU:ssa toimivia eturyhmiä käyttämästä sitä hyväkseen.
<P>
Arvoisa komission jäsen, kiitän teitä vilpittömästi ja pidän peukkuja, että onnistutte tässä.
<SPEAKER ID="102" NAME="Marian Harkin" AFFILIATION="ALDE">
(EN Arvoisa puhemies, koska olen kaksi kertaa kampanjoinut Lissabonin "kyllä"äänen puolesta ja kannattanut kansalaisaloitetta myönteisenä, olen eri mieltä kollegani kanssa. Minusta se ei ole pelkkä viikunanlehti. Kyllä, siinä on rajoituksia, mutta siinä on myös mahdollisuuksia, ja se on todella tarkoituksenmukainen askel kohti osallistuvan demokratian edistämistä.
<P>
Olen keskustellut asiasta kansalaisten kanssa. Olen auttanut kansalaisia osallistumaan komission kuulemiseen ja vetoomusvaliokunnassa järjestettyihin kuulemisiin. Meidän ei pidä kuitenkaan vain kuulla kansalaisia: meidän on kuunneltava, mitä he sanovat, ja meidän on varmistettava, että heidän näkemyksensä otetaan mukaan kaikkeen laatimaamme lainsäädäntöön.
<P>
Tämä on EU:n toimielinten tilaisuus osoittaa selkeästi, että kansalaisaloite heijastaa EU:n kansalaisten näkemyksiä alusta loppuun. Tämän lainsäädännön on oltava käyttäjäystävällistä ja sen on oltava erittäin näkyvää. Neuvonnan ja avun on oltava helposti niiden kansalaisten saatavilla, jotka haluavat tehdä vetoomuksen. Olisi tehtävä selväksi, missä komissio voi toimia ja missä komissio ei voi toimia. Tuloksena olisi vain lisää syytöksiä demokratiavajeesta ja kansalaisten kyynisyyttä ja vihaa, jos vetoomusta varten kerättäisiin miljoona allekirjoitusta ja sitten sen katsottaisiin olevan EU:n toimivallan ulkopuolella.
<P>
Tämän osalta tarvitaan siis ehdotonta selkeyttä ja ennakoivuutta. Vaikka meidän on hyödynnettävä kaikki tämän lainsäädännön mahdollisuudet, emme saa luvata enemmän kuin voimme toteuttaa. Kansalaisaloite on kuin vastasyntynyt vauva. Sillä on rajattomat mahdollisuudet, mutta sitä on käsiteltävä huolellisesti, kun se ottaa ensimmäisiä tunnustelevia askeleitaan.
<SPEAKER ID="104" NAME="Eva Lichtenberger" AFFILIATION="Verts/ALE">
(DE) Arvoisa puhemies, meillä on tätä välinettä laadittaessa valtava vastuu, koska meihin kohdistuvat niiden kansalaisten toiveet, jotka ajattelevat eurooppalaisesti ja jotka haluavat edistää ja vahvistaa eurooppalaisia asioita EU:n tasolla. Meidän on vältettävä mihin hintaan hyvänsä vetoomusten osalta kasaantuneita virheitä. Meidän on vältettävä sitä, että EU:n kansalaisaloitteesta tulee vain itkumuuri, jossa ei seurata esitettyjä valituksia. Aktiiviset kansalaiset odottavat tulosta, he odottavat nähdäkseen, millaisen muodon annamme aloitteelle.
<P>
Jos laadimme liian korkeita esteitä, turhautamme EU:ta koskevia suuria mahdollisuuksia. Ajatelkaa sitä. Asianosaiset osapuolet joutuvat ponnistelemaan valtavasti kerätäkseen miljoona allekirjoitusta yhdestä aiheesta. Jos ne heitetään suoraan paperikoriin käsittelemättä niitä asianmukaisesti ja seuraamatta niitä asianmukaisesti, sitten olemme luultavasti tehneet EU:n demokratialle karhunpalveluksen. Siksi on erityisen tärkeää, miten komissio käsittelee tätä asiaa. Minulle se on tärkein asia.
<SPEAKER ID="105" NAME="Mariya Nedelcheva" AFFILIATION="PPE">
(FR) Arvoisa puhemies, arvoisa komission jäsen Šefčovič, neuvoston puheenjohtaja López Garrido, kansalaisaloite on uusi vaihe todellisen eurooppalaisen kansalaisyhteiskunnan luomisessa. Se on EU:n kansalaisille uusi tilaisuus saada enemmän sananvaltaa päätöksentekoprosessissa. Toivon, että sen käyttöönotto auttaa vahvistamaan samaan kokonaisuuteen, EU:humme, kuulumisen tunnetta, koska tämä eurooppalainen tunne on valitettavasti hyvin heikko ja usein sitä ei ole.
<P>
Aloitteen käytännön täytäntöönpanoon liittyvien teknisten, hallinnollisten ja käytännön näkökulmien lisäksi katson, että viestimme on oltava ennen kaikkea poliittinen. Emme todellakaan saa menettää näkyvistämme ohjaavaa periaatetta, joka on tämän aloitteen käyttöönoton taustalla: kansalaisten lähentäminen toimielimiin, heidän EU:ta koskevan kiinnostuksensa edistäminen, heidän osallistumisensa edistäminen ja heidän tekemisensä EU:n politiikan sidosryhmiksi. Se meidän on aina pidettävä mielessä.
<P>
Puhummepa niiden jäsenvaltioiden vähimmäismäärästä, joista allekirjoitukset tulevat, noiden allekirjoitusten keräämisestä, todentamisesta ja tarkastamisesta tai aloitteiden hyväksymisestä, meidän on varmistettava, että kansalaisia ei estetä, jos he haluavat esittää aloitteen.
<P>
Haluaisin esimerkiksi panna merkille, että kustannusten, jotka liittyvät siihen, että notaari vahvistaa allekirjoitukset, on oltava kohtuullisia. Joissakin jäsenvaltioissa, joissa tällainen aloite on jo otettu käyttöön kansallisella tasolla, veloitetaan joskus liiallisia määriä. Tällaisia esteitä meidän on vältettävä kansalaisaloitteen osalta.
<P>
Lopuksi, emme saa kadottaa näkyvistä parlamenttimme suurempaa asemaa. EU:n kansalaisten demokraattisen tahdon valvojana ja talousarvion avoimuuden takaajana sen on osallistuttava enemmän aloitteen täytäntöönpanoa koskevaan prosessiin. Vain siten teemme unionin täydentävästä sielun osasta todellisen demokraattisen sydämen.
<SPEAKER ID="106" NAME="Proinsias De Rossa" AFFILIATION="S&amp;D">
(EN) Arvoisa puhemies, tämä on yksi tärkeimmistä Euroopan unionin demokraattisista edistysaskelista. Kaksi kolmasosaa Irlannin kansasta äänesti Lissabonin sopimuksen puolesta, ja yksi syistä oli tämä kansalaisaloite. Ensimmäistä kertaa kansalaiset voivat kansainvälisesti pyytää komissiota tekemään ehdotuksia. Sen on kuitenkin oltava avoin prosessi. Meidän on tiedettävä, kuka järjestää näitä aloitteita, ja meidän on tiedettävä, kuka näitä aloitteita rahoittaa. Ne eivät saa joutua yritysten etujen kaappaamiksi.
<P>
Komissio, jonka on päätettävä, ryhdytäänkö ehdotuksen osalta toimiin vai ei, ei saa mielestäni olla elin, joka päättää sen hyväksymisestä. Mielestäni oikeusasiamiehen tehtäviä on laajennettava päättämään EU:n keskustasolla, mikä voidaan hyväksyä ja mitä ei.
<P>
Tarvittavien valtioiden vähimmäismäärän pitäisi mielestäni olla seitsemän, ei yhdeksän, kuten komissio ehdotti tai itse asiassa vaati, ja minun on sanottava, ja minä vaadin, että perussopimuksella asetettua miljoonan rajaa ei saa rikkoa. Sitä ei saa nostaa säätämällä kansalaisten suuresta osuudesta jäsenvaltioissa ja jäsenvaltioiden suuresta määrästä. On erittäin tärkeää, että perussopimuksia noudatetaan.
<P>
Ja lopuksi haluaisin sanoa, että mielestäni kansalaisten rekisteröitymisen Internetissä pitäisi olla mahdollista.
<SPEAKER ID="107" NAME="Ulrike Lunacek" AFFILIATION="Verts/ALE">
(ES) Arvoisa puhemies, haluan aloittaa espanjaksi ja kiittää puheenjohtajavaltio Espanjaa siitä, että se päätti esittää aloitetta aiemmin kuin alun perin odotettiin. Paljon kiitoksia siitä.
<P>
(DE) Jatkan nyt saksaksi. Haluaisin kiittää komissiota tarttumisesta puheenjohtajavaltio Espanjan aloitteeseen ja siitä, että se on ryhtynyt toimeen ja sanonut "OK, toimimme sitä nopeammin, esitämme ehdotuksen ensi viikolla". Toivomme, että kesään mennessä ehdotus on valmis. Se on tärkeää kansalaisten odotuksiin vastaamiseksi.
<P>
Myös minä katson monien minua ennen puhuneiden tavoin, että suunniteltu yhdeksän maan raja on yksinkertaisesti liian korkea. Minä ehdottaisin, että aloitetaan viidellä, joka on viidesosa jäsenvaltioista. Ei ole helppoa kerätä miljoonaa allekirjoitusta, vaikka, ehkä, olisi mahdollista käyttää siinä Internetiä. On kuitenkin tarpeellista osoittaa ihmisille, että haluamme heidän osallistuvan tähän yhteiseen EU:humme ja käyvän todellista eurooppalaista keskustelua. Mielestäni on tärkeää, että tätä asiaa tutkitaan oikeuden, muodon ja sisällön kannalta heti alusta alkaen, eikä vasta silloin, kun ihmiset ovat jo alkaneet kerätä allekirjoituksia. Aloitteita olisi myös tuettava, esimerkiksi käännöksillä. Jos niin käy, voimme jälleen kerran saada kansalaiset innostuneiksi yhteisestä EU:stamme - ja vielä vahvemmin myös.
<SPEAKER ID="109" NAME="Anna Záborská" AFFILIATION="PPE">
(SK) Arvoisa komission jäsen, kiitos, että kuvailitte seuraavia vaiheita. Olemme edenneet Lissabonin sopimuksen käsitteellisistä tavoitteista ja monista tekstiriveistä direktiiviin, jonka nojalla EU:ta säännellään.
<P>
Kansalaisaloitteella annetaan EU:n kansalaisille uusi Euroopan yhdentymistä koskeva väline. Jäsenvaltioiden kansalaisilla on tilaisuus vaikuttaa EU:n toimielimiin. Olisi kuitenkin pantava merkille, että oikeus kansalaisaloitteeseen voi olla demokraattinen väline, mutta se myös avaa tietä EU:n liittovaltiolle. Tuen kansalaisaloitetta, mutta on välttämätöntä liittää toimivaltaiset jäsenvaltioiden viranomaiset siihen mahdollisimman paljon. Kansallisten perustuslakien suojelulle on annettava etusija ja ne on taattava.
<P>
Kuten komission jäsen sanoi, tämän aloitteen on oltava tasapainoinen, ja haluaisin lisätä, että sen ei missään tapauksessa saa antaa toimia tekosyynä, joka saattaisi uhata toissijaisuusperiaatetta. Tämän toimenpiteen soveltamispuitteet on määriteltävä selkeästi, jotta voimme välttää joidenkin toimielinten ja erityisesti EU:n kansalaisten epärealistiset odotukset.
<SPEAKER ID="110" NAME="Judith A. Merkies" AFFILIATION="S&amp;D">
(EN) Arvoisa puhemies, olen hyvin tyytyväinen kansalaisaloitteeseen. Jos sallitte, vaihdan hollantiin selittääkseni, miksi olen niin tyytyväinen!
<P>
(NL) Arvoisa puhemies, olen iloinen EU:n kansalaisaloitteesta, koska kansalaisilla on tällä hetkellä mahdollisuus ilmaista toiveitaan vain kerran viidessä vuodessa, mutta tällä tavalla heillä voi olla todellinen asema Euroopan unionissa myös väliaikana. Siksi on myös tärkeää, että he tietävät, milloin he voivat tulla koputtamaan ovellemme. Itse asiassa se ei ole meidän ovemme vaan Euroopan komission ovi. Tietääkö kadun mies, milloin on mahdollista vedota komissioon? Kansalaisten tiedottamiseksi tarvitaan laaja tiedotuskampanja. Minun on sanottava, että tässä suhteessa kriittinen kohta on se, että kansalaisaloite on todella kypsä vain, jos kaikki EU:n toimielimet suhtautuvat miljoonan kansalaisen ääniin vakavasti, ja valtion tai hallitusten päämiesten olisi myös kuunneltava niitä. Se tarkoittaa tietysti, että jos miljoona EU:n kansalaista haluaa luopua Strasbourgin toimipaikasta, myös se tahto on otettava huomioon.
<SPEAKER ID="112" NAME="Fiorello Provera" AFFILIATION="EFD">
(IT) Arvoisa puhemies, hyvät kollegat, olen varma, että tämä perussopimuksella EU:n kansalaisille myönnetty aloiteoikeus auttaa saamaan kansat paljon lähemmäksi EU:ta ja EU:n toimielimiä kuin unionin rahoittamat kalliit tiedotuskampanjat, joista on tähän mennessä ollut vain vaatimattomia tuloksia: vaalien äänestysasteet vahvistavat sen.
<P>
Tällä aloitteella vahvistetaan varmasti demokratiaa entisestään, koska sen nojalla kansalaiset voivat ehdottaa lakeja suoraan. Se on toisin sanoen suoran demokratian muoto, jolla täydennetään parlamentin edustusta.
<P>
Emme saa antaa tämän tilaisuuden valua sormiemme läpi. Komission on tehtävä tästä aloiteoikeudesta suoraviivainen, ymmärrettävä ja helposti käytettävissä oleva, ja tuettava ja avustettava kansalaisia prosessin alkuvaiheesta allekirjoitusten keräämisvaiheeseen esimerkiksi määrittämällä heidän ehdotusten hyväksyminen. Se on EU:n demokratian edistämistä käytännössä.
<SPEAKER ID="113" NAME="Georgios Papanikolaou" AFFILIATION="PPE">
(EL) Arvoisa puhemies, viittaamme usein siihen, että EU:n kansalaisten osallistumista on lisättävä, siihen, että meidän on päästävä lähemmäksi EU:n toimielimiä, kaikkien jäsenvaltioiden kansalaisia. Keskustelimme tästä intensiivisesti Euroopan parlamentin edellisissä vaaleissa, kun monissa jäsenvaltioissa osallistumisaste oli erityisen matala.
<P>
Sen jälkeen tapahtui erittäin merkittävä tapahtuma, joka on muuttanut unionin koko rakennetta ja toimintaa. Viittaan tietysti Lissabonin sopimukseen, merkittävään perussopimukseen, jonka polttopisteessä on kansalainen, jonka peruspilari on se, miten me kaikki, parlamentti, komissio ja neuvosto voimme päästä lähemmäksi kansalaisia. Tämä periaate ilmaistaan erityisesti 11 artiklan 4 kohdan kansalaisaloitteessa. Se on merkittävä ja poikkeuksellinen järjestely, jolla edistetään demokratiaa, poliittista tasa-arvoa ja avoimuutta.
<P>
Haluamme tietysti, että tätä järjestelyä sovelletaan asianmukaisesti ja että se toteutetaan käytännössä. Siinä ongelmat ilmenevät. Vaikka kaikki kollegani ovat oikeassa korostaessaan, että tämän menetelmän on oltava luotettava, että komission ja parlamentin tehtävät on määriteltävä, meidän on kaikkien tehtävä yhteistyötä, jotta tämä merkittävä kansalaisaloite ei mene hukkaan, jos allekirjoitukset on kerätty.
<P>
Minun päätelmäni on tämä: tämän aloitteen edistäminen on meidän kaikkien vastuulla. Meidän kaikkien vastuulla on selittää tämä oikeus, jonka EU:n kansalaisemme nyt saavat, antaa heidän ymmärtää, että he voivat itse saada käynnistettyä menettelyjä ilman mitään muuta toimintaa unionin toimielinten tasolla.
<P>
Ennen kaikkea viestimme on oltava selkeä ja sen on sisällyttävä yksinkertaiseen, ymmärrettävään ja kattavaan menettelyyn, joka, ellei mitään muuta, toimii kaikkien osalta, toimii kansalaisten osalta, toimii parlamentin osalta, unionin toimielinten osalta, jäsenvaltioiden osalta ja kaikkien menettelyn sidosryhmien osalta.
<SPEAKER ID="114" NAME="Carlos Coelho" AFFILIATION="PPE">
(PT) Vain muutama kuukausi sitten jotkut sanoivat, että Lissabonin sopimus ei ikinä tulisi voimaan. Tässä me kuitenkin olemme ja alamme miettiä, miten aiomme panna sen täytäntöön ja laadimme joitakin sen säännöksistä.
<P>
Lissabonin sopimus voi edistää huomattavasti demokratiavajeen torjuntaa. Puhun nyt parlamenttien vahvistamisesta (sekä Euroopan parlamentin että kansallisten parlamenttien). Mikä on vielä tärkeämpää, puhun EU:n investoinneista kansalaisia varten sekä vapauden, turvallisuuden ja oikeuden säännöistä, toissijaisuuden valvonnasta sekä tämän julkisesta toiminnasta johtuvan aloitteen toteuttamisesta.
<P>
Tuen sitä, mitä monet kollegani ja erityisesti kollegani Íñigo Méndez de Vigo ovat sanoneet, mutta haluaisin korostaa, että tätä välinettä säädellessä meidän on varmistettava, että se on todella EU:n laajuinen. On tietenkin vältettävä sitä, että siitä tulee kansalaisten tahdon ilmaisu vain yhdessä maassa tai rajallisessa määrässä maita. Meidän on kuitenkin pyrittävä löytämään ratkaisu, jolla kannustetaan ja edistetään kansalaisten osallistumista. Jos on valittava, onko hyvin tiukka ja ankara vai anteliaampi, kallistuisin olemaan anteliaampi. Jos laadimme ratkaisuja, joilla vähennetään kansalaisten osallistumista, petämme Lissabonin sopimuksen hengen ja kiellämme EU:n kansalaiset, koska, hyvät kollegat, tarvitsemme enemmän EU:ta ja sellaista EU:ta, joka on suunnattu enemmän kansalaisille. EU:n kansalaisten on osallistuttava enemmän ja harjoitettava aktiivisesti kansalaisuuttaan.
<SPEAKER ID="115" NAME="Milan Zver" AFFILIATION="PPE">
(SL) Haluaisin ilmaista tyytyväisyyteni ja iloni siitä, että keskustelemme tänään tästä aloitteesta, jolla, olen siitä varma, vähennetään sitä, mitä kutsumme demokratiavajeeksi tai osittain poistetaan se.
<P>
Yleisesti ottaen on totta, että demokratia on tällä hetkellä taantumassa. Kuten jotkut tutkijat sanovat, demokraattinen vuoropuhelu on kapenemassa ja demokratian käsitettä rajoitetaan vain demokraattisiin vaaleihin eikä mihinkään muuhun. Kaikki tämä vaikuttaa kansalaistemme mielialaan, ja heistä on tulossa koko ajan passiivisempia, ja tämä näkyy alhaisessa äänestysasteessa tai jopa demokraattisia elimiä kohtaan tunnetussa luottamuksen puutteessa.
<P>
Tämän takia on hyvin tärkeää, että olemme hyväksyneet Lissabonin sopimuksen, koska sillä laajennetaan parlamentin asemaa, sekä kansallisten parlamenttien että Euroopan parlamentin asemaa. Ennen kaikkea kansalaiset voivat sen nojalla tehdä aloitteita, ja olen iloinen, että niin on. Siksi todistamme nyt jotakin, mitä voitaisiin kuvata EU:n tasolla muotoutumassa olevaksi eurooppalaiseksi demokratiahankkeeksi, ja mielestäni olemme jo ottaneet valtavan loikan eteenpäin tässä suhteessa.
<P>
Tätä niin sanottua eurooppalaista demokratiaa on kuitenkin tietysti laajennettava edelleen kattamaan muita aloja, esimerkiksi Euroopan komission nimitykset. Lyhyesti, on monia aloja, joilla osallistuvissa EU:n toimielimissä voitaisiin lisätä demokratiaa. Uskon lujasti, että tällä hankkeella, eli tällä aloitteella, voidaan vahvistaa suuresti EU:n demokratiaa.
<SPEAKER ID="116" NAME="Salvatore Iacolino" AFFILIATION="PPE">
(IT) Arvoisa puhemies, hyvät kollegat, meillä on tänään loistava tilaisuus: mahdollisuus puolustaa arvoa, nimittäin osallistuvan demokratian välinettä, joka on tarjottu kansalaisille Lissabonin sopimuksen nojalla. Se, että keskustelemme tästä välineestä vain muutaman kuukauden jälkeen, on mielestäni itsessään ehdoton arvo, jota pitäisi suojella.
<P>
Olen varma, että on, tietysti, ehdottoman tärkeää määritellä selkeästi ja tarkasti, mitä tarkoitetaan merkittävällä määrällä jäsenvaltioita. Meidän on käytettävä kriteeriä, jossa yhdistetään toisaalta kansalaisten halu osallistua toimielimiin ja toisaalta meidän halumme antaa tälle välineelle demokraattinen oikeutus.
<P>
Menettelyjen on luonnollisesti oltava yksinkertaisia, suoraviivaisia ja joustavia. Olen itse vieraillut viime viikkoina monissa kouluissa ja minut otettiin vastaan erittäin halukkaana kuuntelemaan, mutta ennen kaikkea sain paljon tietoa suuremmasta asemasta, jonka lapset haluavat EU:ssa, joka on muuttumassa erityisesti Lissabonin sopimuksen nojalla. Tarvitsemme siksi avoimuutta, puolueettomuutta ja muutosta, jotta tällä välineellä voidaan palvella yhteiskuntaa mutta samalla myös toimielimiä. Tässä suhteessa parlamenttia kehotetaan yhdessä komission ja neuvoston kanssa päättämään erityisesti yksinkertaistetuista menettelyistä.
<SPEAKER ID="118" NAME="Martin Kastler" AFFILIATION="PPE">
(DE) Arvoisa puhemies, hyvät kollegat, olen yksi niistä ihmisistä, jotka ovat tehneet yhden ensimmäisistä kansalaisaloitetta koskevista vetoomuksista, konkreettisesti, sunnuntaiden suojelua koskevasta aiheesta. Tänään meillä on ilo keskustella - ja sitten tehdä päätös - mahdollisesta tavasta ottaa kansalaiset mukaan EU:n poliittista työtä koskevaan prosessiin. Se tarkoittaa, että se on mahdollinen tapa saada aikaan enemmän demokratiaa ja vastustaa väsymistä EU:hun.
<P>
Sen sanottuani, en ole täällä vain jakaakseni ylistystä. Minulla on pikemminkin teille kaksi pyyntöä, nyt, kun tämä asetus viedään sen viimeiseen vaiheeseen. Ensinnäkin, me eurooppalaiset olemme teknisesti edistyneitä ihmisiä. Haluaisin pyytää, että Internetistä tehtäisiin nimenomainen väline, jotta kansalaisaloite, jossa on miljoona allekirjoitusta, hyväksytään myös, kun allekirjoitukset ovat sähköisiä, jotka ovat myös oikeudellisesti sitovia.
<P>
Toiseksi, haluaisin huomauttaa, että se, mitä nyt teemme, on vasta ensimmäinen askel. Haluaisin mennä askelen pidemmälle. Meillä on nyt kansalaisten aloiteoikeus. Toivoisin kuitenkin, että meillä olisi myös tulevaisuudessa EU:n tasolla kansanäänestyksiä, kuten kotiseudullani Baijerissa. Siellä tehdään niin, että kansanäänestyksestä on vetoomus, ja sitten, kun tarpeeksi monet ihmiset ovat laittaneet siihen nimensä, kansanäänestyksen järjestäminen on mahdollista. Toivoisin, että niin olisi myös EU:ssa.
<SPEAKER ID="119" NAME="Lidia Joanna Geringer de Oedenberg" AFFILIATION="S&amp;D">
(PL) Arvoisa puhemies, julkiset kuulemiset EU:n kansalaisaloitteesta ovat juuri päättyneet, ja nyt on käynyt ilmi, että kuulemiset houkuttivat vain 323 vastaajaa. Tämä tulos osoittaa, että kaikkien Euroopan unionin toimielinten pitäisi nyt sitoutua vahvasti tämän uuden välineen edistämiseen, koska tällä hetkellä voidaan nähdä, että vain harvat ihmiset ovat tietoisia sen olemassaolosta. Kuulemisen tulokset osoittavat kuitenkin suuntaa, johon komission pitäisi edetä asianmukaista täytäntöönpanolainsäädäntöä laadittaessa.
<P>
Ensinnäkin on olennaisen tärkeää laatia yhteiset periaatteet, joita voitaisiin soveltaa koko unionissa, allekirjoitusten keräämistä ja vahvistamista varten, sekä varmistaa, että kansalaisiin sovelletaan samoja vaatimuksia, esimerkiksi iän osalta.
<P>
Toinen tärkeä asia on hyväksymistä koskevan etukäteisarvioinnin tietyn muodon käyttöönotto olettaen, että aloitteiden tekijät ovat tietoisia siitä, että virallinen tunnustaminen hyväksymisestä ei tarkoita, että komissio esittää lainsäädäntöehdotuksen tietystä asiasta.
<P>
Olen varma, että eurooppalaisesta kansalaisaloitteesta voi tulla merkittävä väline, jonka avulla tulevaisuudessa käydään keskustelua - laajaa keskustelua kaikkia eurooppalaisia kiinnostavista asioista. Tämän takia odotan innokkaasti asianmukaista asetusta komissiolta.
<SPEAKER ID="120" NAME="Andrew Henry William Brons" AFFILIATION="NI">
(EN) Arvoisa puhemies, kansanäänestyksen - suoran demokratian - käyttäminen ei ole eksoottinen versio demokratiasta. Se on alkuperäinen muoto - ihmisten hallinto eikä hallinto ihmisten puolesta.
<P>
Joten ehkäpä meidän pitäisi olla EU:lle kiitollisia sen käyttöönotosta. Minun mielestäni ei. EU pitää demokratiasta vain, kun se voi hallita sitä ja järjestää tulokset haluamallaan tavalla. Olemme kuulleet, että valtuuksia pyytää kyseistä kansanäänestystä rajoitetaan pahansuovilla säännöksillä, esimerkiksi EU:n toimivallalla ja EU:n omalla versiolla ihmisoikeuksista, mikä todellisuudessa tarkoittaa poliittista tukahduttamista, sananvapauden ja jopa ajatuksenvapauden rajoittamista.
<P>
Viimeinen kohta on se, että demokratia merkitsee ihmisten hallintoa - määriteltävissä olevaa ja johdonmukaista yksikköä - eikä mielivaltaisesti koottujen henkilöiden hallintoa. Joukkomaahanmuutto on vaikeuttanut sen aikaansaamista. Koko Euroopasta on tullut vielä vähemmän yhtenäinen kansa kuin se muutoin olisi voinut olla. Se on kuitenkin parempi kuin ei mitään, ja me voisimme ainakin kertoa, että tämä aloite oli tyhjä lupaus.
<SPEAKER ID="121" NAME="Elena Băsescu" AFFILIATION="PPE">
(RO) Mielestäni eurooppalaisen kansalaisaloitteen sisällyttäminen Lissabonin sopimuksen säännöksiin on merkittävä vaihe demokratian lujittamisessa Euroopan unionissa.
<P>
Toinen tärkeä tapa harjoittaa ja lujittaa demokratiaa on kansanäänestysten käyttö.
<P>
Poikkean hieman asiasta kertomalla teille, että Romaniassa on järjestetty vuodesta 2004 alkaen kolme kansanäänestystä, joista viimeisin koski siirtymistä yksikamariseen järjestelmään ja parlamentin jäsenten määrän vähentämistä.
<P>
Äänestysaste oli 51 prosenttia, ja suuri enemmistö äänesti ehdotuksen puolesta.
<P>
Pidän myönteisenä komission aloitetta käynnistää verkossa laaja julkinen kuuleminen asetuksesta. Siinä määritellään, miten monesta valtiosta allekirjoituksia on kerättävä, allekirjoitusten vähimmäismäärä kustakin maasta ja säännöt niiden vahvistamiselle.
<P>
Haluaisin päättää puheenvuoroni kysymällä komissiolta, milloin se uskoo tämän asetuksen tulevan voimaan, koska minun mielestäni se on saatettava loppuun mahdollisimman pian.
<SPEAKER ID="122" NAME="Olga Sehnalová" AFFILIATION="S&amp;D">
(CS) Arvoisa komission jäsen, hyvät kollegat, muutaman viime vuoden aikana Euroopan unioni on joutunut kansalaistensa luottamusta koskevaan kriisiin. Yksi sen merkeistä on erittäin matala äänestysaste Euroopan parlamentin vaaleissa, mikä johtuu yleisesti vaalitusta tunteesta, että kansalaiset eivät voi äänestämällä vaikuttaa EU:n tapahtumiin mitenkään. Pidän siksi erittäin myönteisenä kansalaisaloitteita koskevaa mahdollisuutta, jonka Lissabonin sopimus antaa EU:n kansalaisille, ja näissä puitteissa myös julkista kuulemista komission kanssa ja vihreää kirjaa siitä, miten kansalaisaloite saadaan konkreettisesti toimimaan. Olen samaa mieltä useimmista vihreässä kirjassa esitetyistä ehdotuksista.
<P>
Jos kuitenkin tarjoamme auttavan käden, meidän ei pitäisi samalla pelätä, että EU:n kansalaiset tarttuvat siihen. Jos siis haluamme mahdollisimman paljon vuoropuhelua kansalaisten kanssa, katson, että jotkin näistä rajoittavista toimenpiteistä ovat liian tiukkoja. Ne koskevat lähinnä niiden jäsenvaltioiden vähimmäismäärää, josta aloitteen allekirjoittavien kansalaisten on tultava, ja määritelmää niin sanotusta merkittävästä määrästä jäsenvaltioita. Ehdotus kolmasosasta valtioita, toisin sanoen tällä hetkellä yhdeksästä, on minun mielestäni masentava ja epärealistinen mahdollisille aloitteille käytännössä. Tämän määrän vähentäminen 20 prosenttiin olisi mielestäni askel oikeaan suuntaan niiden EU:n kansalaisten kannalta, jotka esimerkiksi panevat myös merkille makroalueiden aseman suuremman korostamisen EU:n politiikan laatimisessa. Ja miksi ei?
<SPEAKER ID="123" NAME="Csaba Sógor" AFFILIATION="PPE">
(HU) Eurooppalaista kansalaisaloitetta koskeva mahdollisuus voi edistää EU:n kysymyksiä koskevien julkisten keskustelujen kehittämistä ja johtaa todelliseen eurooppalaiseen julkiseen tilaan. Kansalaisyhteiskunnan edustajat voivat käsitellä niitä yhteiskunnallisia kysymyksiä, joita Euroopan parlamentissa tällä hetkellä edustettuina oleva poliittiset ryhmät eivät voi tai eivät halua ottaa esille. Näistä kysymyksistä haluaisin korostaa erityisesti yhtä. Pidän tärkeänä, että samaan aikaan, kun päätöslauselmaehdotuksista annetaan ennakkoilmoitus tai jopa ennen kuin allekirjoitusten kerääminen alkaa tai ehkä sen jälkeen, kun on kerätty tietty määrä allekirjoituksia, komission pitäisi antaa lausunto sen oman toimivallan ja yhteisön lainsäädännön nojalla, voidaanko kyseinen ehdotus hyväksyä. Hylkääminen muodollisten syiden nojalla ja oikeusperustan puutteen takia sen jälkeen, kun on kerätty miljoona allekirjoitusta, voi saattaa komission lisäksi koko Euroopan unionin erittäin huonoon valoon.
<SPEAKER ID="124" NAME="Vilija Blinkevičiūt" AFFILIATION="S&amp;D">
(LT) Lissabonin sopimuksessa säädetään kansalaisyhteiskunnan aseman vahvistamisesta EU:n toimielimissä ja EU:n kansalaisten mahdollisuudesta tehdä lainsäädäntöehdotuksia. Kansalaisten aloiteoikeuden nojalla vähintään miljoona kansalaista voisi kehottaa Euroopan komissiota tekemään lainsäädäntöaloitteita tietyllä alalla.
<P>
Sellaisen äänestäjien allekirjoitusten määrän kerääminen on kuitenkin todella vaikeaa, ja siksi demokraattista osallistumista koskevan tehokkaan mekanismin luomiseksi ja tämän aloitteen käytettävyyden varmistamiseksi kansalaisille on tarjottava tilaisuus tehdä ehdotus sekä selkeät suuntaviivat ja yksinkertainen ja asianmukainen menettely.
<P>
Valitettavasti kansalaisten aloiteoikeutta ei ole pantu täytäntöön sen jälkeen, kun Lissabonin sopimus tuli voimaan. Mistään kansalaisaloitteen näkökulmasta ei ole vielä keskusteltu, eikä ole olemassa konkreettista suunnitelmaa siitä, miten aloitteiden avoimuus ja demokraattinen vastuuvelvollisuus taataan, jotta kansalaiset eivät joudu suurten yritysten etuja ajavien edustajien uhreiksi.
<P>
Kansalaisvuoropuhelu on siksi tärkein tekijä EU:n ja kotimaani Liettuan demokraattisessa mallissa, ja se on tämän olennainen perusta, joten kehotan komissiota ryhtymään kaikkiin toimenpiteisiin varmistaakseen, että tämä kansalaisten aloiteoikeus pannaan asianmukaisesti täytäntöön mahdollisimman pian.
<SPEAKER ID="125" NAME="Seán Kelly" AFFILIATION="PPE">
(GA) Arvoisa puhemies, kollegamme ovat esittäneet monia kiinnostavia asioita tämän asian osalta, ja he ovat yksimielisiä siitä, että tämän on loistava kansalaistemme käyttöön annettava väline.
<P>
(EN) Kansalaisaloite oli voimakas ja vakuuttava perustelu Lissabonin sopimuksen ei-puolta vastaan Irlannin kansanäänestyksessä, erityisesti, kun väitettiin, että se oli pikemmin Euroopan unionin vallankaappaus kuin todella demokraattinen yritys saada kansalaiset mukaan. On kuitenkin hyvin erilaista panna jotakin perussopimukseen kuin panna se täytäntöön, ja sen osalta meillä on edessämme suuri haaste.
<P>
Toisaalta on olemassa vaara - ja todellinen vaara - että prosessin saattavat kaapata salatut eturyhmät ja voimakkaat lobbarit, joilla ei ole vaikeuksia saada kokoon miljoonaa allekirjoitusta. Siksi kollegani Proinsias De Rossan ehdotusta oikeusasiamiehen ottamisesta mukaan kannattaisi hyvinkin harkita.
<P>
Toisaalta siinä on kuitenkin kansalaisille todellisia mahdollisuuksia. Kannattaa ehdottomasti harkita kollegani Paolo de Castron käynnistämää aloitetta siitä, että sunnuntaista tehdään erityinen päivä ja siitä, haluammeko levätä seitsemäntenä päivänä, kuten luojamme, vai kohdella sitä samoin kuin muitakin päiviä viikolla. Se on merkittävä kysymys.
<P>
Katson siis, että tässä on laajat mahdollisuudet, ja odotan innolla sen kehitystä.
<SPEAKER ID="127" NAME="Diego López Garrido" LANGUAGE="ES">
Arvoisa puhemies, minun on ilmaistava suuri tyytyväisyyteni juuri käydyn keskustelun osalta. Se oli lisäksi parlamentin pyynnöstä käyty keskustelu, sillä se halusi erityisesti, että kansalaisaloitteesta käydään tämä keskustelu, ja mielestäni on esitetty joukko puheenvuoroja, joissa on tuettu ehdottoman yksimielisesti tätä asiaa neuvoston puheenjohtajavaltion Espanjan ensisijaisena tavoitteena. Lisäksi on tuettu sen toteuttamista nopeasti.
<P>
Tässä suhteessa uskon, että myös te kaikki otitte komission jäsenen Šefčovičin ilmoituksen asetuksen tekstin esittämisestä 31. maaliskuuta erittäin tyytyväisinä vastaan. Kiitän jälleen kerran komissiota nopeudesta, huolellisuudesta ja innosta, jolla se on käsitellyt tätä asiaa, ja siitä, että voimme siksi tästä alkaen aloittaa tämän lainsäädäntömenettelyn. Toivon, että se päättyy mahdollisimman pian päätöslauselman esittämiseen tästä lainsäädäntöaloitteesta, jota melkein kaikki puheenvuoron käyttäneet pitivät tarpeellisena, kiireellisenä ja välttämättömänä.
<P>
Uskon, että se voidaan lisäksi tulkita tueksi kaikilta parlamentin ryhmiltä ja kaikilta arvoisilta jäseniltä, mukaan luettuna Syed Kamallin kaltaiset, sillä hän tuki poikkeuksellisessa puheenvuorossaan kansalaisten lainsäädäntöaloitetta, koska sillä hänen mukaansa heikennetään Euroopan unionia.
<P>
Syed Kamall ei ole täällä... Olen pahoillani, että hän ei ole, olen pahoillani, että kerron hänelle huonoja uutisia ja masennan häntä, koska tällä aloitteella vahvistetaan Euroopan unionia, eikä heikennetä sitä yhtään. Sillä vahvistetaan sitä, koska se on aloite, jolla lyhyesti sanottuna vahvistetaan Euroopan unionin kahta olennaista käsitettä: demokratiaa ja kansalaisuutta. Ne ovat Euroopan unionin kaksi tärkeintä poliittista pilaria: demokratia ja kansalaisuus.
<P>
Tämä on aloite, jolla yritetään jossain määrin korjata näkemäämme ristiriitaa: Euroopan unioni on koko ajan voimakkaampi, ja parlamentti on siitä todiste, se on koko ajan vaikutusvaltaisempi ja sillä on koko ajan suurempi vaikutus kansalaisten elämään. Ja siltikään Euroopan unioni ei ole yhteydessä keskusteluun, jota käydään jokaisessa maassa.
<P>
Se on ristiriita, joka vaikuttaa itse demokratiaan. Tällä kansalaisaloitteella laajennetaan, kuten Íñigo Méndez de Vigo sanoi, EU:n kannalta merkittäviä keskusteluja asioihin, jotka ovat eurooppalaisia, eivät paikallisia. Se johtuu siitä, että se pakottaa ottamaan yhteyttä muista maista tuleviin ihmisiin; siksi se on todella selkeästi eurooppalainen. Se on epäilemättä yksi tapa vahvistaa tätä demokratiaa ja myös kansalaisuutta tai EU:n demosta, johon viittasi Carlo Casini, joka on lisäksi puheenjohtaja kansalaisvapauksien ja oikeus- ja sisäasioiden valiokunnassa, joka käsittelee suurelta osin tätä aloitetta.
<P>
Tuota kansalaisuutta, jota Ramón Jáuregui Atondo piti puheenvuorossaan niin tärkeänä, joka edustaa niin paljon Euroopan unionin juuria; tai Csaba Sógor, joka viittasi siihen myös tai Gerald Häfner, joka myös mainitsi sen. Kuten Martin Kastler sanoi, tätä aloitetta on sovellettava. Se on kehotus kansalaisille, koska EU:n kansalaisidentiteetti kehittyy, kun se pannaan täytäntöön, ei vain silloin, kun oikeus saadaan, vaan silloin, kun oikeus pannaan täytäntöön ja kun sitä käytetään. Se on minun mielestäni tärkeä asia, jonka pitäisi tapahtua heti, kun tämä kansalaisaloite tulee voimaan.
<P>
Toistan jälleen kerran kiitokseni komissiolle ja parlamentille, jotka, olen varma, käsittelevät tätä asiaa huolellisesti, perusteellisesti ja ripeästi. Salvatore Iacolino mainitsi erityisen nopean menettelyn, jotta voisimme nähdä tämän aloitteen toteutuvan mahdollisimman pian, ja Elena Băsescu kehotti myös nopeuteen, jolla haluamme nähdä tämän aloitteen tulevan käyttöön.
<SPEAKER ID="128" NAME="Maroš Šefčovič">
komission jäsen. - (EN) Arvoisa puhemies, haluaisin ensin kiittää Diegoa erinomaisesta yhteenvedosta tämän päivän keskustelusta. Haluaisin kiittää kaikkia teitä tuestanne ja kansalaisaloitteeseen liittyvistä myönteisistä odotuksistanne. Voin vakuuttaa teille, että esitän teille tyytyväisenä ehdotuksen ensimmäisessä mahdollisessa tilaisuudessa sen hyväksymisen jälkeen.
<P>
Aikarajoitusten takia ja koska ehdotusta ei ole vielä viimeistelty, emme voineet tänään mennä yksityiskohtiin. Olen kuitenkin hyvin kiitollinen näkemyksistänne ja lausunnoistanne, koska ne todella heijastavat niiden näkemysten ja lausuntojen luonnetta ja laatua, joita olemme keränneet EU:n kansalaisaloitetta koskevissa valmisteluissa.
<P>
Olemme monista asioista kaikki samaa mieltä. Ensimmäinen on selkeästi avoimuus. Voin vakuuttaa teille, että pyrimme ratkaisuun, jolla taattaisiin, komission tekemän aloitteen rekisteröinnin avulla, että tiedämme, ketkä ovat järjestäjiä ja miten heitä rahoitetaan. Meillä olisi hyvin vahva osoitus siitä, onko aloite todella aito, onko se todella kansalaisaloite ja onko se todella eurooppalainen aloite. Mielestäni sen on sisällettävä kaikki nämä tekijät, jotta tätä uutta välinettä voidaan käyttää hyvin ja onnistuneesti.
<P>
Olemme kaikki samaa mieltä käytännöllisyydestä. Haluaisimme saada aikaan käyttäjäystävällisen järjestelmän. Haluaisimme luoda järjestelmän, jossa kansalaisilla ei olisi tunnetta, että heidän on käytävä läpi hyvin raskas menettely kerätäkseen allekirjoituksia tai antaakseen omansa. Tutkimme näitä mahdollisuuksia ja tietysti tutkimme tapoja, joilla nykyaikaista tietotekniikkaa - joka on ajallemme niin luonteenomaista - voidaan käyttää.
<P>
On selvää, että jäsenvaltioissa on erilaisia järjestelmiä allekirjoitusten vahvistamiseen. Yksi julkisista kuulemisista saamamme selkeä vastaus oli, että kansalaiset pitäisivät parempana tiettyä yhtenäisyyttä, kun kyseessä on allekirjoitusten vahvistaminen ja kerääminen. Saimme samalla jäsenvaltioilta selkeän viestin, että meidän pitäisi pyrkiä järjestelmään, joka ei olisi liian raskas tai liian monimutkainen kansallisille viranomaisille, koska juuri jäsenvaltioiden olisi vahvistettava, että kansalaisaloitetta varten kerätyt allekirjoitukset ovat todellisia ja aitoja.
<P>
Kuuntelin hyvin tarkkaavaisesti kehotuksianne luoda erittäin selkeät menetelmät, kun aloite voidaan hyväksyä ja kun allekirjoituksia kerätään. Haluaisin vakuuttaa teille, että teemme niin ehdottomasti. Ehdotuksessa on hyvin selkeät määräajat - milloin, miten ja missä ajassa komission on reagoitava, kun kansalaisaloite on on hyväksytty.
<P>
Koska olette kuunnelleet täällä esitettyjä lausuntoja, olette kanssani samaa mieltä siitä, että vaikein tehtävä, johon meidän on puututtava, on hyväksymistä koskeva kysymys - miten voimme löytää ratkaisun, jolla vältettäisiin kansalaisten turhautuminen, miten voimme suojella EU:n arvoja ja miten voimme pitää tämän eurooppalaista kansalaisaloitetta koskevan välineen vakavana ja todellisena. Voin vakuuttaa teille, että näihin kysymyksiin ja näihin hieman ristiriitaisiin pyyntöihin ei ole helppoja vastauksia.
<P>
Komissio tutkii vaihtoehtoa, jolla puolustettaisiin EU:n arvoja ja ihmisoikeuksia alusta alkaen. Samalla haluaisimme saada selkeän näkemyksen siitä, että kansalaisaloitteella on todelliset mahdollisuudet tulla hyväksytyksi.
<P>
Haluaisimme välttää mahdollista väärinkäyttöä, jolloin saattaisimme saada joka toinen viikko järjettömiä asioita koskevan aloitteen, jonka hyväksymisestä meidän pitäisi antaa lausunto, ja sitten siitä tehtäisiin valitus tuomioistuimeen - aloitteita, joiden esittämisen ainoa syy olisi mahdollisten kielteisiä poliittisia ohjelmia organisoivien itsekehu. Meidän on pidettävä myös se mielessä. Toivon, että saamme aikaan asianmukaisen tasapainon sen osalta, miten tämä hyväksymistä koskeva tarkastus pidetään asianmukaisesti oikeassa suhteessa.
<P>
Antaakseni lyhyen vastauksen varapuhemies Isabelle Durantin kysymykseen viestinnästä kansalaisyhteiskunnan kanssa vastaan, että eurooppalainen kansalaisaloite on paras vastaus. Meillä on erittäin hyvä Euroopan talous- ja sosiaalikomitean järjestämä jäsennelty vuoropuhelu, ja minulla oli heidän kanssaan hyvin pitkä keskustelu vasta kaksi viikkoa sitten. Mielestäni älykkäiden lainsäädäntöehdotusten osalta järjestetään voimakkaita ja laajoja julkisia keskusteluja. Laajennamme sitä ja käytämme sitä vielä enemmän tulevaisuudessa.
<P>
Aika loppuu ja haluaisin päättää puheenvuoroni sanomalla, että odotan todella, että palaan tänne pian ehdotuksen kanssa. Odotan yhteistä keskusteluamme aiheesta ja toivottavasti hyvin dynaamisia ja nopeita menettelyjä, jotta voimme saada tämän erittäin tärkeän välineen hyväksytyksi mahdollisimman pian.
<SPEAKER ID="129" NAME="Puhemies">
(HU) Kohdan käsittely on päättynyt.
<P>
Kirjalliset lausumat (149 artikla)
<SPEAKER ID="130" NAME="Rareş-Lucian Niculescu  " LANGUAGE="RO">
Eurooppalaista kansalaisaloitetta koskeva uusi lainsäädäntökehys on epäilemättä tervetullut. Kansalaisten olisi jo kauan aikaa sitten pitänyt saada sellainen väline. Toisaalta olen samaa mieltä niiden kanssa, jotka ovat tänään käyttäneet puheenvuoron ja kehottaneet laatimaan asetuksia, joita käytetään perustana sille, että täytäntöönpantava kansalaisaloite on yksinkertainen, helppokäyttöinen, helposti ymmärrettävä ja että siihen kuuluu mahdollisimman vähän byrokratiaa. Se on ainoa tapa, jolla kansalaisaloitteesta voi tulla eurooppalaisten käyttöön asianmukainen väline, jota he voivat käyttää saadakseen äänensä kuuluviin. Se on ainoa tapa, jolla EU onnistuu lähenemään kansalaisiaan ja kehittymään demokraattisemmaksi.
<SPEAKER ID="131" NAME="Joanna Senyszyn  " LANGUAGE="PL">
Lissabonin sopimuksella Euroopan unionin kansalaisille annetaan oikeus tehdä lainsäädäntöaloite. Se on yksi tärkeimmistä vaiheista kansalaisyhteiskunnan rakentamisessa ja luodessa kansalaisten suoraa osallistumista EU:n päätöksentekoprosessiin. Eurooppalainen kansalaisaloite voi edistää toimielinten ja kansalaisten välisen kuilun pienentämistä, ja sillä voidaan tukea EU:n kansalaisyhteiskunnan kehitystä. Siksi on olennaista antaa nopeasti asetus, jolla hallitaan kyseistä aloitetta koskevan käyttöönoton prosessia, ehtoja ja menettelyjä. Euroopan unionin kansalaiset odottavat sitä innokkaasti.
<P>
Eurooppalaisessa kansalaisaloitteessa on pääasiassa kyse kansalaisten suuremmasta osallistumisesta EU:n lainsäädännön laatimiseen. Haluaisin siksi ottaa esiin kansalaisaloitteen sähköisen allekirjoituksen täydentävänä kanavana, jolla lisätään EU:n politiikan houkuttelevuutta. Koska voimme jo äänestää Internetissä ja asioida pankissa verkossa, pystymme varmasti kehittämään turvallisen järjestelmän, jonka avulla voisimme määritellä sähköiset allekirjoitukset.
<P>
Menettelyjen avoimuus on myös tärkeää. Aloitteiden järjestäjien on oltava julkisesti vastuussa avoimuudesta, joka koskee allekirjoitusten keräämistä koskevan kampanjan rahoittamista. Edes selkeiden kriteerien laatimisella kyseisen kampanjan järjestämiselle ei taata suojaa siltä, että euroskeptikot käyttävät tätä välinettä mahdollisesti väärin, sillä heille miljoonan allekirjoituksen kerääminen käyttämällä huomattavia taloudellisia resursseja, ei saata olla suuri ongelma, kuten edellinen Euroopan parlamentin vaalikampanja osoitti. Yhtenä ratkaisuna voisi olla velvoittaa aloitteen käynnistäjät pitämään yllä Internet-sivua, joka sisältäisi taloudelliset tiedot, kuten tulolähteet, kulut ja tilinpäätökset.
<SPEAKER ID="132" NAME="Jarosław Leszek Wałęsa  " LANGUAGE="PL">
Tämän päivän keskustelu on jälleen yksi askel tiellä eurooppalaisen kansalaisaloitteen lopullisen muodon laatimisessa. Jo vuonna 2005, Ranskan ja Alankomaiden epäonnistuneiden perustuslakia koskeneiden kansanäänestysten jälkeen haaveiltiin sellaisen välineen luomisesta, jonka avulla kansalaiset voisivat osallistua täysimääräisemmin unionin demokraattiseen elämään. Nuo äänestykset kertoivat huomattavasta viestinnän puutteesta Euroopan unionin ja sen kansalaisten välillä. Jopa äskettäin julkaistut tulokset yhteiskunnallisista kuulemisista, alkaen eurooppalaista kansalaisaloitetta koskevasta vihreästä kirjasta, osoittavat, että yksittäisten ihmisten kiinnostuksen taso on matala. Komissio sai vain 159 vastausta yksittäisiltä henkilöiltä.
<P>
Kansalaisaloitteen avulla me voimme muuttaa tätä tilannetta ja antaa kansalaisillemme voimakkaamman äänen antamalla heille oikeuden kehottaa suoraan komissiota esittämään uusia poliittisia aloitteita. Sen varmistamiseksi, että aloitteesta ei tule poliittisen pelin välinettä, emme saa laatia kansalaisillemme liian ankaria vaatimuksia. Meidän on kuitenkin tehtävä selväksi, että väärinkäytöksiä vastaan annetaan takuut. On tärkeää, että eurooppalainen kansalaisaloite on todella ylikansallinen väline, joka on käyttäjäystävällinen ja helppokäyttöinen. Sen pitäisi olla yksinkertainen, ymmärrettävä ja helppokäyttöinen. Jos aloiteluonnos ei täytä muodollisia vaatimuksia, sen ajatuksen pitäisi säilyä ja se pitäisi esittää vetoomuksen muodossa. Tällä tavalla valmisteluun käytetty työ ja siihen sijoitetut ponnistukset eivät joutuisi hukkaan. Näiden ehtojen täyttämisellä eurooppalaisilla voi ensimmäisen kerran yhdentyneen Eurooppamme historiassa olla todellista ja välitöntä vaikutusta EU:n politiikan laatimiseen.
