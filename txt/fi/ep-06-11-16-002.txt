<CHAPTER ID="002">
Euroopan oikeusasiamiehen vuosikertomus 2005 (keskustelu) 
<SPEAKER ID="007" NAME="Puhemies">
Esityslistalla on seuraavana Schwabin laatima vetoomusvaliokunnan mietintö Euroopan oikeusasiamiehen vuosikertomuksesta 2005.
<SPEAKER ID="008" NAME="Nikiforos Diamandouros">
oikeusasiamies. (EN) Arvoisa puhemies, haluan kiittää teitä mahdollisuudestani puhua parlamentille ja esitellä vuoden 2005 vuosikertomuksen. Kyseisenä vuonna Euroopan oikeusasiamiehen toimisto juhli kymmenettä toimintavuottaan.
<P>
Vuosikertomuksessa käsitellään edistymistämme kantelujen käsittelyssä, hyvän hallintotavan edistämisessä ja oikeusasiamiehen työn tekemisessä kansalaisille tunnetuksi. Kaikkiaan vastaanotettiin 3 920 kantelua, mikä on 5 prosenttia edellisvuotta enemmän.
<P>
Huomautan, ettei kantelujen määrän kasvu välttämättä johdu Euroopan unionin toimielinten huonommasta hallintokäyttäytymisestä, vaan se kuvastaa myös kansalaisten suurempaa yleistä tietoisuutta Euroopan unionin asioista ja parempaa tietoa omista oikeuksistaan ja niiden käyttämismahdollisuuksista.
<P>
Tämä yleinen tietoisuus ilmeni vuonna 2005 myös kansalaisten osallistumisessa keskusteluun Euroopan unionin ja perustuslain tulevaisuudesta. Parantaakseni edelleen yleistä tietoisuutta pyrin tiedottamaan kansalaisille aktiivisesti heidän oikeuksistaan ja levittämään tietoa näiden oikeuksien puolustamisessa saavutetuista myönteisistä tuloksista. Kaiken kaikkiaan pidimme alaisteni kanssa yli 170 julkista esitelmää ja esitystä ja annoimme lehdistöhaastatteluja. Lisäksi tapasimme oikeusasiamiehiä, julkisviranomaisia ja muita keskustelukumppaneita jäsenvaltioissa.
<P>
Vuoden 2005 tiedotustoiminnan erityispiirteenä olivat oikeusasiamieslaitoksen kymmenvuotisen olemassaolon juhlistamiseen liittyvät tapahtumat, jotka oli suunnattu erityisille kohderyhmille eli kansalaisyhteiskunnalle, akateemiselle yhteisölle, lehdistölle sekä omille toimielimille. Näihin tapahtumiin kuului Euroopan parlamentin kunniaksi 27. syyskuuta järjestetty vastaanotto, jossa puhemies Borrell Fontelles oli pääpuhujana.
<P>
Pystyin auttamaan vuoden 2005 aikana yli 75:tä prosenttia minulle kantelun jättäneistä henkilöistä. Apua annettiin eri muodoissa: käynnistettiin tutkimuksia, siirrettiin asioita toimivaltaisille elimille tai neuvottiin, mistä ongelmaan saadaan nopea ja tehokas ratkaisu. Päätin tuona vuonna 312 tutkimusta. Tapauksista 36 prosenttia oli sellaisia, joissa tutkimuksissa ei ilmennyt hallinnollisia epäkohtia toimielinten toiminnassa. Tällainen tulos ei aina ole kantelijalle epämieluisa, koska näin hän saa ainakin täydellisen selvityksen asianosaiselta toimielimeltä. Silloinkin, kun epäkohtia ei ole, voin osoittaa toimielimelle tilaisuuden parantaa hallintonsa laatua vastaisuudessa. Näissä tapauksissa olen huomauttanut asiasta päätökseni lopuksi.
<P>
Aina kun hallinnollisia epäkohtia havaitaan, yritän mahdollisuuksien mukaan päästä loppujen lopuksi myönteiseen tulokseen, joka tyydyttää sekä kantelijaa että toimielintä. Tutkimukseni ovat johtaneet 30 prosentissa tapauksista joko siihen, että kyseinen toimielin on selvittänyt asian kantelijaa tyydyttävällä tavalla, tai sovintoratkaisuun. Jollei sovintoratkaisu ole mahdollinen, olen päättänyt tutkimuksen kriittiseen huomautukseen tai laatinut suositusluonnoksen.
<P>
Yksi vuonna 2005 annetuista suositusluonnoksista koski tapausta, jossa komissio myönsi ex gratia -korvauksen kantelijalle, jonka hankkeen se oli peruuttanut erittäin lyhyellä varoitusajalla. Komissio suostui maksamaan 56 000 euroa, joka on määrältään suurin oikeusasiamiehen tähän mennessä ratkaisema kantelu.
<P>
Jollei yhteisön toimielin reagoi suositusluonnokseen tyydyttävällä tavalla, oikeusasiamiehen viimeisenä keinona on erityiskertomus Euroopan parlamentille. Vuonna 2005 laadittiin kolme erityiskertomusta: yksi koski Euroopan unionin neuvoston jatkamaa käytäntöä kieltäytyä avaamasta istuntojaan yleisölle silloin, kun se toimii lainsäätäjänä, toinen komission vastuuta sen toimihenkilöiden lasten erityisopetustarpeiden täyttämisestä ja kolmas Euroopan petostentorjuntaviraston esittämiä lausumia oikeusasiamiehelle erään aiemman tutkimuksen yhteydessä.
<P>
Olen kiitollinen parlamentille tuesta, jonka se ilmaisi 4. ja 6. huhtikuuta 2006 antamissaan päätöslauselmissa. Ne perustuvat Hammerstein Mintzin ja De Rossan mietintöihin ja koskevat kahta ensin mainittua erityiskertomusta.
<P>
Haluan seuraavaksi käsitellä lyhyesti tulevia painopistealueitani. Kuten aiemmin todettiin, ensisijaisena tavoitteenani on edistää kansalaislähtöistä lähestymistapaa EU:n toimielinten ja laitosten kaikessa toiminnassa. Tätä varten aion hyödyntää jokaisen tilaisuuden vedota EU:n toimielimiin, kannustaa hyviä käytäntöjä ja edistää sovintoratkaisuja. Toimielinten ja laitosten aktiivinen yhteistyö on olennaisen tärkeää, jotta oikeusasiamiehen työ kansalaisten puolesta onnistuu. Vuosikertomukseen sisältyy monia esimerkkejä toimielinten nopeasta toiminnasta niiden tiedoksi saatettujen asioiden selvittämiseksi sekä niiden myönteisistä reaktioista ehdotuksiini ja suosituksiini.
<P>
Olen korostanut toimielimiin ja laitoksiin tekemilläni vierailuilla, miten arvokasta nopea ja rakentava reagointi kanteisiin on. Kaikkien lopullisena päämääränä on oltava parhaan mahdollisen palvelun järjestäminen kansalaisille.
<P>
Komissio on jo käynnistänyt rakentavat toimet parantaakseen palveluaan kansalaisille kehittämällä järjestelmäänsä, jolla käsitellään kantelujen johdosta aloitetut oikeusasiamiehen tutkimukset. Marraskuussa 2005 antamassaan tiedonannossa komissio hahmotteli uuden vastedes sovellettavan menettelyn. Komission jäsenen Wallströmin ajatus uutta menettelyä suunniteltaessa oli lisätä yksittäisten komission jäsenten osuutta asioiden käsittelyssä mutta säilyttää samalla pääsihteeristön arvokas panos täysimääräisenä. Olen erityisen kiitollinen siitä, että komission jäsen Wallström on kypsyttänyt tämän käsitteen hyödyntämisasteelle ja että hän on sitoutunut herkeämättä sen asianmukaiseen toteuttamiseen.
<P>
Uuden menettelyn ansiosta yksittäiset komission jäsenet pääsevät osallisiksi asioista jo varhaisessa vaiheessa, kun vaihtoehdot ovat vielä avoimina. Uusi nopea menettely on ehtinyt tuottaa tulosta tapauksessa, jossa katsoin komission vastauksen rikkomusta koskevaan kansalaisen kanteluun riittämättömäksi. Tapasin komission jäsenen McCreevyn ja kuulin häneltä, että komissio oli ryhtynyt toimiin kyseisen asian ratkaisemiseksi. Tämän tapauksen onnistunut ratkaisu osoittaa mielestäni sekä oikeusasiamiehen tehtävän merkityksen hyvän hallintotavan edistämisessä rikkomista koskevien menettelyjen yhteydessä että yksittäisten komission jäsenten aktiivisemman osallistumisen arvon näissä tapauksissa. Haluan kiittää komissiota tästä varapuheenjohtaja Wallströmin läsnä ollessa.
<P>
Olen niin ikään käsitellyt edelleen oikeusasiamiehen ohjesääntöä lähettämällä heinäkuussa puhemies Borrell Fontellesille harkittuja tarkistusehdotuksia vastineena parlamentin aiempiin oikeusasiamiehen vuosikertomusta koskeviin päätöslauselmiin. Ohjesääntö tarjoaa yleisesti ottaen hyvät puitteet oikeusasiamiehen tutkimuksille ja tehokkaalle yhteistyölle toimielinten kanssa hyvän hallintotavan edistämiseksi ja hallinnollisten epäkohtien torjumiseksi.
<P>
Ehdottamani muutokset ovat näin ollen suppeita sekä määrältään että alaltaan. Pääasiallinen tavoitteeni on varmistaa, että kansalaiset voivat luottaa täysin oikeusasiamiehen kykyyn saada selville totuus kuulemalla todistajia tai tutkimalla asiakirjoja.
<P>
Tahdon tehdä yhteistyötä parlamentin kanssa myös sen varmistamiseksi, että kansalaisten kantelut perusoikeuskirjassa mainittujen perusoikeuksien loukkauksista voidaan saattaa tuomioistuimen käsiteltäviksi, jollei tärkeää periaatteellista kysymystä voida ratkaista muulla tavoin. Parlamentilla on jo toimielimenä täysi oikeus nostaa kanteita tuomioistuimessa. Tätä taustaa vasten olisi hyödyllistä, jos oikeusasiamiehellä olisi väliintulovaltuudet tällaisissa tapauksissa - onhan tällaiset valtuudet myönnetty jo Euroopan tietosuojavaltuutetulle, jonka kanssa olen kehittänyt tiiviit yhteistyösuhteet.
<P>
Odotan innolla yhteistyötä Ignasi Guardans Cambón ja Maria Matsoukan kanssa heidän ryhtyessään tahoillaan laatimaan mietintöä ja lausuntoa ehdotetusta näkemyksestä perussopimus-, työjärjestys- ja toimielinasioiden valiokunnassa ja vetoomusvaliokunnassa.
<P>
Kolmas painopistealueeni on jäsenvaltioiden oikeusasiamiesten kanssa tehtävän tiiviin yhteistyön syventäminen Euroopan oikeusasiamiesten verkoston kautta. Päämääränä on edistää hyvää hallintotapaa kaikkialla Euroopan unionissa, jotta kansalaiset pystyvät nauttimaan heille Euroopan yhteisön lainsäädännön perusteella kuuluvista oikeuksista. Olen ilahtunut siitä, että vetoomusvaliokunta osallistuu verkoston toimintaan täysimääräisenä jäsenenä ja oli edustettuna kansallisten oikeusasiamiesten kokouksessa Haagissa syyskuussa 2005. Ensi viikolla järjestetään Lontoossa vastaava Euroopan unionin alueellisten oikeusasiamiesten kokous. Olen sitoutunut tapaamaan heidät kahden vuoden välein.
<P>
Haluan kiittää vetoomusvaliokunnan jäseniä ja erityisesti tämänvuotista esittelijää Schwabia tuesta ja rakentavista ehdotuksista, jotka ilmenevät parlamentin mietinnöstä.
<P>
Mainitsinkin jo tänään monet niistä asioista, joista mietinnössä annetaan viisaita neuvoja oikeusasiamiehelle. Olen sitoutunut tiedottamaan parlamentille ja kansalaisille paremmin omista palveluistani ja Euroopan oikeusasiamiesten verkoston tarjoamista palveluista. Olen jo pyytänyt lupaa päästä vetoomusvaliokunnan kuultavaksi aina, kun annan erityiskertomuksen tälle parlamentille.
<P>
Ensi vuonna aion sijoittaa WWW-sivustollemme vuorovaikutteisen oppaan helpottamaan kantelijoiden mahdollisuuksia löytää oikea oikeusasiamies, jonka puoleen voi kääntyä joko Euroopan unionissa, jäsenvaltiossa tai aluetasolla. Uskon, että siitä on kansalaisille paljon hyötyä ja että se on vastaus Schwabin mietinnössä perustellusti esitettyyn huoleen niiden kantelujen suuresta prosenttiosuudesta, joita oikeusasiamies ei voi ottaa käsittelyyn.
<P>
Viime vuonna vahvistimme onnistuneesti oikeusasiamiehen toimistoa ja etenimme vakaasti kohti oikeusasiamieslaitoksen entistä laajempia valmiuksia käsitellä tehokkaasti laajentuneen Euroopan unionin kansalaisten kanteluja ja tiedusteluja. Tältä osin olemme aina pystyneet luottamaan parlamentin kahden erittäin korkea-arvoisen virkamiehen tukeen. Kyseiset henkilöt, Julian Priestley ja Gregorio Garzón Clariana, ovat juuri jäämässä tai juuri jääneet eläkkeelle. Heidän viisaat neuvonsa ja apunsa oikeusasiamiehelle ovat olleet korvaamattomia, ja ne pysyvät mielessä pitkään.
<P>
Uskon, että Euroopan oikeusasiamiehen ja EU:n toimielinten välille viime vuosikymmenen aikana muodostunut suopea, luottavainen ja ymmärtävä suhde on arvokas voimavara, jolla voidaan parantaa julkishallinnon laatua Euroopan unionissa kansalaisten parhaaksi. Minusta on sekä henkilökohtaiselta että institutionaaliselta kannalta valtavan rohkaisevaa tietää, että Euroopan parlamentti ja sen vetoomusvaliokunta ovat tältä osin Euroopan oikeusasiamiehen keskeisiä kumppaneita. Aion käyttää tätä kumppanuutta hyödyksi parhaalla mahdollisella tavalla pyrkiessäni edistämään palvelukulttuurin juurtumista EU:n kansalaisten parhaaksi. Kiitokset huomiostanne.
<P>
(Suosionosoituksia)
<SPEAKER ID="009" NAME="Andreas Schwab " AFFILIATION="PPE-DE">
esittelijä. - (DE) Arvoisa puhemies, arvoisa oikeusasiamies Diamandouros, arvoisa komission jäsen Wallström, hyvät kollegat, olen iloinen, että olette kaikki jaksaneet nousta varhain ja ehtineet paikalle keskustelemaan vuotta 2005 koskevasta Euroopan oikeusasiamiehen vuosikertomuksesta.
<P>
Haluan aluksi kiittää oikeusasiamies Diamandourosia hyvin lämpimästi hänen rakentavasta, vuosikertomuksen muodossa olevasta panoksestaan, josta minulla on ollut ilo laatia mietintö parlamentille vetoomusvaliokunnan puolesta. Tahdon tässä yhteydessä kiittää myös parlamentin jäseniä, jotka ovat tarkistuksillaan ja henkilökohtaisilla huomioillaan antaneet rakentavan panoksen tämän mietinnön valmistelussa. Erityisesti kiitän koordinaattoriamme Atkinsia ja viimevuotista edeltäjääni Mavrommatisia.
<P>
Olen iloinen, että korostitte aluksi tarvetta määritellä oikeusasiamiehen asema nykyistä selkeämmin kansalaisten teille aiheuttaman työkuorman kasvua silmällä pitäen, ja olen kiitollinen siitä, että teitte näin taas tänään. Koska meidän olisi pyrittävä määräämään mahdollisimman tarkat ja selvät rajat Euroopan unionin eri toimielinten toiminnalle, puhemies Borrellille osoittamassanne kirjeessä esitetyt pohdinnat voivat hyvinkin viedä meidät tyydyttävään tulokseen.
<P>
Euroopan oikeusasiamies on tärkeä Euroopan unionin instituutio, jolla on aivan olennainen merkitys Euroopan unionin kehitykselle ja joka on erityisen merkittävä Euroopan unionin kansalaisten mielestä. Oikeusasiamiehen tarkoituksena on lähentää Euroopan unionia kansalaisiinsa ja tehdä sen toiminnasta avointa. Häneen Euroopan unionin kansalaiset voivat ottaa yhteyttä kanteluineen, kun toimielimet eivät hoida tehtäviään kunnolla. Tämän vuoksi oikeusasiamiehen suhde Eurooppaan on hyvin henkilökohtainen: se ei voi olla samanlainen kaikkialla, mikä juuri tekee hänen asemastaan niin erityisen.
<P>
Meidän tulisi vastaisuudessa ottaa entistä paremmin huomioon nimenomaan tämä ajatus - ajatus siitä, että Euroopan unionin politiikkaa tulisi muovata entistä enemmän käytännön seikkojen perusteella ja suhteessa kansalaisten etuihin. Meidän on keskitettävä toimintamme tarkemmin kansalaisiin ja osoitettava heille siten, että heihin ja heidän huoliinsa - olivatpa ne suuria, pieniä, tärkeitä tai vähämerkityksisiä - suhtaudutaan vakavasti. Pääsemme tähän ensinnäkin tiedottamalla entistä paremmin Euroopan unionin politiikan tarkoitusperistä ja toiseksi lisäämällä avoimuutta. Nämä ovat kaksi tärkeää seikkaa oikeusasiamiehen vuosikertomuksesta tekemieni huomioiden joukossa.
<P>
Vetoomusvaltuuskunta on vastaanottanut Euroopan oikeusasiamiehen vuosikertomuksen, jossa käsitellään hänen toimintaansa kuluneen vuoden aikana. Sen perusteella minun on kiitettävä oikeusasiamiestä loistavasta työstä. Olette ollut virassanne 1. huhtikuuta 2003 alkaen, ja työnne on ollut menestyksekästä.
<P>
Katson, että parlamentin laatima mietintö on erittäin tasapainoinen; olen pyrkinyt tutkimaan jäsenten tarkistukset ja sisällyttämään ne tekstiin, kun tämä on ollut nähdäkseni mahdollista. Mietintö on mielestäni kansalaisille ymmärrettävä, ja se on tärkein tavoite. Valiokunnan äänestyksen jälkeen katsoin tosin, ettei kaikkia tarkistuksia voida esittää uudelleen, ja siksi suositankin ryhmälleni niiden hylkäämistä. Pyydän teiltä ymmärrystä tälle asialle. Olemme pyrkineet niin kauan kompromissiin tässä asiassa.
<P>
Otitte jo esiin kertomuksenne tärkeimmät kohdat. Vuonna 2005 jätettiin suuri määrä kanteluja - enemmän kuin oikeusasiamiehelle koskaan tähän mennessä. Ne ovat ensimmäinen osoitus siitä, että yhä useammat ihmiset ovat kiinnostuneet aktiivisesti EU:sta ja sen toiminnasta.
<P>
Järkyttävää kuitenkin on se, mihin itsekin viittasitte: yhä suurempi osa kanteluista - noin 70 prosenttia niistä - jää tosiasiallisesti oman toimivaltanne ulkopuolelle. Varsin usein tähän on syynä se, etteivät kantelujen esittäjät tiedä varmasti, kenen puoleen heidän tulee kääntyä. Juuri tästä syystä suhtaudun erittäin myönteisesti toteamukseenne, että tahdotte kotisivullenne online-lomakkeen, jossa opastetaan kysyjä oikean instituution puoleen. Se hyödyttää varmasti kaikkia teihin Internetissä yhteyttä ottavia henkilöitä.
<P>
Tästä seuraa, että toimielinten valtuudet ja vastuut on rajattava vieläkin selvemmin, jotta kansalaiset ymmärtävät, kuka Euroopan unionissa vastaa minkäkin asian käsittelemisestä. Te voitte auttaa lisäämään toimielinten rönsyilevän verkoston ja niiden toimivallan avoimuutta. Tämä on tietysti ensisijaisesti parlamentin ja sen jäsenten tehtävä kotialueidensa vaalipiireissä, mutta tekin voitte osallistua omalla panoksellanne.
<P>
Ilmoitamme suhtautuvamme erittäin myönteisesti Euroopan oikeusasiamiesten verkostoon ja vastaaviin elimiin, joiden muoto vaihtelee varsin paljon jäsenvaltiosta toiseen. Juuri tästä syystä olemme erityisesti korostaneet niiden kansalaisille suuntaamia tiedotustapahtumia.
<P>
Sisältönsä puolesta erilaiset kantelut koskevat pääasiassa avoimuuden puutetta. Tältä osin mietinnössä toistetaan neuvoston istuntojen avoimuutta koskevassa oikeusasiamiehen erityiskertomuksessa esitetyt vaatimukset kaikkien niiden neuvoston kokousten avaamisesta yleisölle, joissa neuvosto toimii lainsäätäjänä. Te olette siis edistänyt demokratian ja avoimuuden asiaa Euroopassa hyvin.
<P>
Mekin tarvitsemme lisää avoimuutta, jos haluamme varmistaa Euroopan unionin demokraattisen toiminnan, ja siksi kehotamme mietinnössämme - osoitan nämä sanat ehkä erityisesti komission jäsenelle Wallströmille - uudistamaan europa.eu -Internet-portaalin siten, että sen kautta saa yhteyden kaikkiin toimielimiin ja sen etusivulle sijoitetaan selkeä opas Euroopan unionin eri toimielimistä Euroopan unionin toimintojen luetteloinnin sijaan.
<P>
Lopuksi haluan ottaa puheeksi vielä yhden asian. Te nimittäin esittelitte viime vuotta koskevan vuosikertomuksenne viime tammikuussa, ja silti me keskustelemme siitä vasta nyt, seuraavan vuoden marraskuussa. Vetoomusvaliokunta olisi tyytyväinen, jos näistä kertomuksista voitaisiin keskustella heti niiden julkaisun jälkeen.
<SPEAKER ID="010" NAME="Margot Wallström">
komission varapuheenjohtaja. (EN) Arvoisa puhemies, haluan aluksi kiittää esittelijä Schwabia siitä työstä, jonka hän on tehnyt laatiessaan mietinnön Euroopan oikeusasiamiehen toimintakertomuksesta 2005. Kyseessä on parlamentin tärkeä mietintö yleisistä periaatteista, nykyisestä tilanteesta ja tulevan yhteistyön kehittämisestä oikeusasiamiehen ja muiden EU:n elinten kesken.
<P>
Haluan kiittää myös oikeusasiamies Diamandourosia vuosikertomuksesta. Aiempaan tapaan olen tyytyväinen kuullessani, että oikeusasiamies Diamandouros vahvistaa sitoutuvansa huolehtimaan mahdollisimman laadukkaasta hallinnosta Euroopan unionin toimielimissä. Tähän sitoumukseen myös komissio osallistuu.
<P>
Tuen täysin jäsen Schwabia, kun hän kiittää oikeusasiamiehen roolia kestävän hallintotavan ulkoisena valvontamekanismina. Työnsä avulla oikeusasiamies edistää osaltaan hyvää hallintotapaa. Olen varma, että EU:n toimielimet saavat yhteistyöstään oikeusasiamiehen kanssa apua kansalaislähtöisen lähestymistavan vahvistamiseen päivittäisessä toiminnassa. Se tarkoittaa avoimuuden lisäämistä EU:n päätöksentekoprosessissa ja työtä sellaisten hyvien käytäntöjen aikaansaamiseksi, joilla täytetään kansalaisten odotukset ja suojataan heidän oikeutensa. Tällä tavoin kurotaan kiinni juopaa EU:n toimielinten ja kansalaisten välillä.
<P>
Haluaisin kommentoida kolmea yksittäistä kohtaa mietinnössä. Ensiksikin yhteistyö oikeusasiamiehen ja komission välillä on mielestäni kehittynyt suotuisasti viime vuosina. Kuten mietinnössä huomautetaan, komissio käyttää uutta sisäistä menettelyä, jossa jokaisella komission jäsenellä on oikeus antaa tiedonantoja ja välittää ne oikeusasiamiehelle. Olen tyytyväinen siihen, että niin oikeusasiamies kuin jäsen Schwabkin mainitsevat tämän innovaation myönteisessä sävyssä kertomuksessa ja mietinnössä. Komissio on tämän ohella mukauttanut sisäisiä sääntöjä nopeuttaakseen oikeusasiamiehelle osoittamiensa vastausten käsittelyä. Komissio kehittää vastakin yhteistyötä oikeusasiamiehen kanssa.
<P>
Esittelijä ehdottaa, että vastaava valtuutusmenettely otettaisiin käyttöön myös kantelujen käsittelyssä. Vaikka komissio edelleenkin tekee tiivistä yhteistyötä vetoomusvaliokunnan kanssa, komissio ei suunnittele tällaista ratkaisua. Vetoomusvaliokunnalla ja oikeusasiamiehellä on toisistaan erilliset tehtävät, joista kummallakin on oma arvonsa kansalaisten kannalta.
<P>
Toiseksi käsittelen mietinnössä mainittua Europa-sivustoa. Se on yksi maailman suosituimmista WWW-sivustoista, ja sillä liikkumisesta on tullut varsin monimutkaista. Tämän perusteella komissio on edistynyt pitkälle oman osuutensa uudistamisessa Europa-portaalissa. Lopullisena tavoitteena on Europa-sivuston kehittäminen helppokäyttöiseksi, loogiseksi ja johdonmukaiseksi verkkoportaaliksi. Sivusto on monikielinen asianmukaisilla tasoilla, ja sen esitysmuoto sovitetaan entistä paremmin kansalaisten ja viestinnän tarpeita vastaavaksi.
<P>
Kolmantena ja viimeisenä seikkana totean, että Euroopan parlamentti tekee päätöksen oikeusasiamiehen ohjesäännön tarkistamisesta neuvoston suostumuksella. Komissiota kuitenkin kuullaan asiassa, ja se seuraa tiiviisti ehdotuksen kehittymistä myös asiaankuuluvissa valiokunnissa. Komissio tutkii parhaillaan ehdotusta perusteellisesti ja on ollut yhteydessä oikeusasiamiehen toimistoon saadakseen lisäselvityksiä eräistä ehdotukseen sisältyvistä seikoista.
<P>
Päätän puheenvuoroni toteamalla, että oikeusasiamies aikoo käsittääkseni sisällyttää ensi vuonna toimintakertomukseensa muutamia huipputapauksia. Jos olen ymmärtänyt oikein, näissä tapauksissa EU:n toimielimet ovat käsitelleet kanteluja esimerkillisesti riippumatta siitä, onko hallinnollista epäkohtaa todettu vai ei. Tämä on mielestäni erinomainen aloite, joten odotan ensi vuoden toimintakertomusta innolla.
<SPEAKER ID="011" NAME="Manolis Mavrommatis" LANGUAGE="EL">
Arvoisa puhemies, arvoisa komission jäsen Wallström, arvoisa oikeusasiamies Diamandouros, hyvät kollegat, haluan aivan ensiksi kiittää esittelijää ja arvoisaa ystävääni Andreas Schwabia erinomaisesta työstä tämän mietinnön laatimisessa. Se osoittaa, että oikeusasiamieslaitoksesta on Euroopan oikeusasiamiehen tekemän työn ansiosta kehittynyt vuosi vuodelta tärkeämpi Euroopan unionin kansalaisille.
<P>
Haluan osoittaa kiitokseni myös oikeusasiamies Diamandourosille, koska hänen kannassaan esittämiensä uusien seikkojen perusteella mitataan kansalaisten luottamusta toimielimiä kohtaan.
<P>
Toimin Euroopan oikeusasiamiehen vuosikertomuksesta 2004 laaditun mietinnön esittelijänä, ja haluan korostaa, että verrattuna kyseiseen vuoteen, jolloin kanteluiden määrä kasvoi 53 prosenttia edeltävästä vuodesta, oikeusasiamies vastaanotti vuonna 2005 kaikkiaan 3 920 kantelua, eli kasvu oli 5 prosentin luokkaa. Tämä ei tarkoita, että hallinnolliset epäkohdat olisivat lisääntyneet Euroopan unionin toimielimissä vaan että kansalaiset ovat paremmin perillä oikeuksistaan. Tärkeä oikeusasiamieslaitoksen tehokkuuteen vaikuttava tekijä on sen yhteistyö Euroopan unionin toimielinten kanssa. Viittaan esimerkiksi säännöllisiin tilannepäivityksiin ja tapaamisiin oikeusasiamies Diamandourosin ja vetoomusvaliokunnan ja sen työvaliokunnan kesken. Oikeusasiamiehen vuosikertomus on osoitus muun muassa oikeusasiamiehen ja tietysti myös komission pyrkimyksistä laajentaa ja vahvistaa entisestään kansallisten ja alueellisten oikeusasiamiesten verkostoa kehittämällä hyviä käytäntöjä koskevien tietojen vaihtoa.
<P>
Euroopan parlamentin vetoomusvaliokunnan osallistuminen tähän verkostoon on tärkeää, ja se helpottaisi käytännön yhteistyötä Euroopan unionin toimielinten ja kansallisten ja alueellisten oikeusasiamiesten kesken. Samalla se mahdollistaisi kansallisten parlamenttien vetoomusvaliokuntien ja jäsenvaltioiden oikeusasiamiesten kanssa tapahtuvan säännöllisen yhteydenpidon lisäämisen.
<P>
Jos vertailemme oikeusasiamiehen kertomuksia vuosilta 2004 ja 2005, tulos on myönteinen. Voimme näin ollen keskittyä vetoomusvaliokuntaa erityisesti kiinnostaviin kohtiin. Lisäksi havaitsemme tällä tavoin, miten olennainen oikeusasiamiehen tehtävä on ja miten asiassa on edistytty vuoden aikana.
<SPEAKER ID="012" NAME="Proinsias De Rossa">
PSE-ryhmän puolesta. - (EN) Minäkin haluan kiittää kollega Schwabia ja kollegoja muissakin poliittisissa ryhmissä siitä melkoisesta työmäärästä, jonka he ovat tämän mietinnön parissa tehneet.
<P>
Oikeusasiamiehen vuosikertomus ja erityisesti sen tiivistelmä ovat mielestäni erinomainen esimerkki siitä, miten työtämme tulisi esitellä kansalaisille. Kertomus on selkeä, tiivis ja naseva. Avoimuus on uskoakseni avain eurooppalaiseen demokratiaan ja myös sen tärkein rakennusaine.
<P>
Suhtaudun myönteisesti Euroopan oikeusasiamiehen tehtävän tunnettuuden kasvuun, mikä näkyy hänelle kanteluja osoittavien henkilöiden määrän kasvuna. En ole lainkaan huolissani siitä, että monet kanteluista eivät kuulu suoraan hänen vastuualaansa. Tämä on seurausta siitä, että hän on onnistunut tekemään toimistonsa tunnetuksi kansalaisille, ja kenties myös osoitus siitä, että muut toimielimet eivät ole riittävän hyvin selvittäneet, mitä ne ovat ja miten niiden puoleen voi kääntyä.
<P>
Meidän ei mielestäni pidä olettaa, että kansalaiset osaavat suunnistaa EU:n toimielinten sokkeloissa. Heillä on elämässään tärkeämpääkin tekemistä. Kun heidän on tehtävä kantelu, he kääntyvät lähimmän tuntemansa käyttökelpoisen välineen puoleen. Katson, että kansalaisten oikeus kanteluihin on hyvä asia.
<P>
Oikeusasiamies on mielestäni käsitellyt hänelle kuulumattomia kanteluja erinomaisesti siirtäessään asiaankuuluvalle toimielimelle sellaiset tapaukset, joissa hänellä ei ole välitöntä vastuuta. Muiden toimielinten tulisi ottaa tästä esimerkkiä.
<P>
Lopuksi vielä yksi seikka: kymmenen vuotta oikeusasiamiehen ohjesäännön perustamisen jälkeen sen tarkistamiseen on selkeästi aihetta. Suhtaudun myönteisesti aihetta koskevaan oikeusasiamiehen aloitteeseen ja odotan innostuneena keskustelua siitä parlamentissa lähitulevaisuudessa.
<P>
(Suosionosoituksia)
<SPEAKER ID="013" NAME="Diana Wallis">
ALDE-ryhmän puolesta. - (EN) Arvoisa puhemies, minäkin haluan kiittää oikeusasiamiestä sekä kertomuksesta että sen kiintoisasta esittelystä tänään. Haluan kiittää myös kollega Schwabia erittäin pätevästä mietinnöstä ja oikeusasiamiehen kertomuksen analyysistä. Sanottavaa ei juurikaan ole, paitsi että kaikki näyttää sujuvan hyvin siinä mielessä, että kansalaiset tuntevat entistä paremmin oikeusasiamiehen toiminnan. Jos kanteluiden määrä kasvaa sen vuoksi, että ihmiset tietävät mahdollisuutensa ja Euroopan unionin tunnettuus lisääntyy, se vain lähentää kansalaisia meihin. Siitä meidän kaikkien tulisi olla kiinnostuneita. Tällaiset mietinnöt antavat nopean tilannekuvan siitä, mitä on meneillään, ja miten voimme suoriutua tehtävistämme vastaisuudessa paremmin. Tässä mietinnössä käsitellään monia näistä läksyistä.
<P>
Haluan keskittää huomioni muidenkin puheenvuorojen esittäjien mainitsemaan seikkaan: jos haluamme olla kansalaislähtöisiä, meidän on varmistettava, että kansalaisemme voivat kannella virheistä helposti, ehkäpä yhden luukun kautta. Hyvä WWW-sivusto ei välttämättä ole ratkaisu.
<P>
Kanteluja, ongelmia ja asioita käsittelevät nykyisin monet tahot: erinomaista palvelua tarjoava oikeusasiamies, parlamentin vetoomusvaliokunta, komissio, joka vastaanottaa kanteluja, ja me parlamentin jäsenet, jotka vastaanotamme kansalaisten ilmoittamia tapauksia. Lisäksi meillä on SOLVIT ja Eurojust. Pelkään, että osa niistä kansalaisista, jotka kääntyvät jonkin tällaisen elimen puoleen ja saavat ainoastaan kehotuksen lähestyä jotain toista elintä, tippuu kelkasta ja antaa periksi. Meidän on mietittävä, millä tavoin voimme yhdistää nämä eri kanavat, jotta kansalaiset kokevat, että heidän kysymyksiinsä vastataan nopeasti ja että heidät ohjataan oikealle vastaanottajalle. Tällaisia meidän tulisi miettiä tulevaisuudessa.
<P>
Kiitos vielä kerran mietinnöstä.
<SPEAKER ID="014" NAME="David Hammerstein Mintz">
Verts/ALE-ryhmän puolesta. - (ES) Arvoisa puhemies, haluan kiittää oikeusasiamiestä ja kollega Schwabia perusteellisesta, täydellisestä ja myönteisestä kertomuksesta ja mietinnöstä.
<P>
Haluan aluksi ilmoittaa, että olen samaa mieltä kollega Wallisin ehdotuksesta ja kansalaisten kantelujen yhden luukun periaatetta Euroopan unionissa koskevasta ehdotuksesta. Tähän palveluun voitaisiin yhdistää SOLVIT, Euroopan oikeusasiamies ja vetoomusvaliokunta, ja se olisi vastuussa kansalaisten kantelujen välittämisestä asiaankuuluvalle toimielimelle. Emme voi olettaa kansalaisten osaavan luovia niinkin monimutkaisessa labyrintissa kuin Euroopan unioni on.
<P>
Valitan tässä ylipäätään erittäin myönteisessä mietinnössä ainoastaan sitä, miten siinä suhtaudutaan oikeusasiamiehen kolmanteen erityiskertomukseen, josta oli tarkoitus tulla OLAFia koskeva kertomus ja jonka etenemisen puheenjohtajakokous on estänyt. Jotkut Schwabin mietinnön sanamuodot näyttävät oikeuttavan puheenjohtajakokouksen pyrkimykset estää oikeusasiamiehen työtä Euroopan unionin elinten, kuten OLAFin, valvojana.
<P>
Meidän on kiitettävä oikeusasiamiestä varsinkin kansalaisia suuresti kiinnostaviin ympäristöasioihin liittyvistä toimista. Haluan erityisesti mainita Granadillan teollisuussataman Kanariansaarilla, jossa oikeusasiamies on yrittänyt varmistaa luontotyyppidirektiivin tiukemman soveltamisen ja on osin onnistunutkin siinä.
<P>
On niin ikään tärkeää korostaa erityiskertomusta neuvoston avoimuudesta sen toimiessa lainsäätäjänä. Olin henkilökohtaisesti mukana sen laadinnassa. Näemme, että asiassa edistytään hitaasti, asteittain, mutta edistytään todella.
<P>
Haluan lopuksi selventää, että parlamentin vetoomusvaliokunnan tehtävä ei ole millään tavoin ristiriidassa oikeusasiamiehen tehtävien kanssa, vaan nämä pikemminkin täydentävät toisiaan. Oikeusasiamies valvoo Euroopan unionin toimielinten päivittäistä toimintaa, kun taas vetoomusvaliokunta toimii suorana välittäjänä kansalaisten ja koko yhteisön lainsäädännön välillä. Niiden välillä tulisi olla jouhevampaa jatkuvaa yhteistyötä, enemmän tiedotusta ja enemmän yhteyksiä.
<P>
Kiitos mietinnöstä, kollega Schwab, ja kiitos erittäin intensiivisestä, laaja-alaisesta ja tärkeästä työstä, oikeusasiamies Diamandouros.
<SPEAKER ID="015" NAME="Willy Meyer Pleite">
GUE/NGL-ryhmän puolesta. - (ES) Arvoisa puhemies, myös minä tahdon kiittää oikeusasiamies Diamandourosia ja esittelijäämme Schwabia, sillä he molemmat pyrkivät parantamaan meidän tapaamme vastata Euroopan unionin kansalaisten hallintoa koskeviin ja muihinkin kanteluihin.
<P>
Uskon nimittäin, että nyt on konkreettisten aloitteiden aika näiden parannusten toteuttamiseksi. Muutamia kiinnostavia aloitteita on jo mainittu, kuten online-lomake ja eri elinten toimivaltuuksien selkeämpi rajaaminen, mutta mielestäni meidän pitäisi olla huomattavasti kaukonäköisempiä. Meidän tulisi siirtyä kohti kaikkien Euroopan unionin toimielinten hyvän hallintotavan säännöstöä. Myös kollega Hammersteinin mainitsema yhden luukun palvelu voi olla tärkeä.
<P>
Kertomuksessa ja mietinnössä todetaan, että 24 prosenttia kanteluista koskee avoimuuden puutetta. Mielestäni meidän on pyrittävä saamaan aikaan Euroopan unionissa keskustelu siitä, miten läheinen kansalaisten suhde toimielimiin on, ja varmistamaan, että toimielimet toimivat täysin avoimesti.
<P>
Haluan mainita vielä yhden tähän liittyvän ongelman, joka vetoomusvaliokunnan jäsenten tulisi ratkaista. Monet vastaanotetuista kansalaisten kanteluista koskevat suuria julkisia rakennushankkeita, suuria infrastruktuureja, joita Euroopan unionissa rakennetaan ilman pakollista ympäristövaikutusten arviointia. Joskus Euroopan komission kertomus myöhästyy, sillä eräiden todella valtavien töiden aiheuttamia vaikutuksia ei voi enää korjata.
<P>
Katson, että Euroopan komission on toimittava ripeämmin, jotta nämä vahingot eivät johda kammottaviin ympäristövaikutuksiin. Siksi olen sitä mieltä, että meidän kaikkien tulisi tehdä oma osamme nopeiden arviointimekanismien kehittämiseksi tällaisia rakennushankkeita varten, jotta vahingot voidaan estää.
<P>
Mielestäni Euroopan oikeusasiamiesten verkosto on tärkeä, koska se voi olla avain moniin sellaisiin ratkaisuihin, joilla ehkäistään ennalta Euroopan unionin kansalaisten kantelut ja parannetaan tarpeellisilta osin meidän tapaamme vastata niihin.
<SPEAKER ID="016" NAME="Marcin Libicki" LANGUAGE="PL">
Arvoisa puhemies, puhun tänään tavallaan kahdelta pallilta. Kuten totesitte, puhun Unioni kansakuntien Euroopan puolesta -ryhmän nimissä sekä vetoomusvaliokunnan puheenjohtajana. Olen siis erityisen pätevä puhumaan tästä asiasta. Haluan tietysti kiittää kollega Schwabia mietinnöstä, joka oli erittäin hyvin valmisteltu ja hyväksyttiin sen jälkeen valiokunnassamme, joten olen täysin yhtä mieltä kaikesta, mitä kollega Schwab totesi. Haluan erityisesti kiittää oikeusasiamies Diamandourosia. Hän hoitaa työnsä äärimmäisen hyvin, ja sitä arvostetaan todella, koska hänet on valittu uudelleen virkaansa yli 90 prosentin ääntenenemmistöllä, kuten saanen muistuttaa.
<P>
Arvostan erittäin paljon oikeusasiamies Diamandourosin yhteyksiä Euroopan unionin kansalaisiin hänen päävirkansa ulkopuolella. Hän on osallistunut yli 170 kokoukseen. Olin itse läsnä yhdessä näistä kokouksista Puolassa. Yli 150 henkeä oli tullut paikalle selvittämään, kuka hän oikein on, mitä sanottavaa hänellä on ja mikä Euroopan oikeusasiamiehen viesti heille on. Tämä on yksi oikeusasiamies Diamandourosin käytännöllisen lähestymistavan saavutuksista.
<P>
Kuten kaikki ovat jo todenneet, oikeusasiamiehen aktiivinen osallistuminen on tiiviisti sidoksissa Euroopan unionin kansalaisten tietoisuuteen omista oikeuksistaan, muokkaa tätä tietoisuutta ja on osoitus sen lisääntymisestä ja siitä, että kansalaiset ovat paremmin perillä oikeuksistaan juuri Euroopan oikeusasiamiehen toiminnan ansiosta. Vetoomusvaliokunta, jonka puheenjohtaja olen, toimii tiiviissä yhteistyössä Euroopan oikeusasiamiehen kanssa. Meidän valtuutemme ovat samankaltaiset mutta eivät identtiset. Siksi on tärkeää olla selvillä oikeusasiamiehen ja vetoomusvaliokunnan valtuuksien välisistä eroista.
<P>
Jos puheenjohtaja antaa minulle luvan jatkaa puheenvuoroani muutamalla sekunnilla, haluan kiinnittää huomiotanne vielä erääseen seikkaan. Vetoomusvaliokunta on Euroopan parlamentin elin. On näin ollen hyvin valitettavaa, että Euroopan parlamentti ja sen elimet aika ajoin ohittavat valiokuntamme asioidessaan oikeusasiamiehen kanssa. Tästä saatiin esimerkki 15. maaliskuuta 2006, kun Euroopan parlamentti allekirjoitti uuden sopimuksen oikeusasiamiehen kanssa ohittaen johtamani valiokunnan, joka ei osallistunut tähän prosessiin.
<SPEAKER ID="017" NAME="Witold Tomczak" LANGUAGE="PL">
Arvoisa puhemies, oikeusasiamiehen vuosikertomus 2005 osoittaa, että yhä useammat Euroopan unionin kansalaiset ovat tyytymättömiä Euroopan unionin elimiin.
<P>
Niiden toiminnan avoimuuden puute on silmiinpistävää, eikä rahankäyttöämme tosiasiassa valvota. Kansalaisten tiedonsaantioikeuden loukkaaminen on erityisen vahingollista. Räikeä esimerkki tästä oli kampanja, jolla edistettiin niin sanottua Euroopan perustuslakia.
<P>
Osoitin viime vuoden maaliskuussa Euroopan oikeusasiamiehelle kantelun 8 miljoonan euron käytöstä Euroopan perustuslain edistämiseen. Rahoitusta saivat ainoastaan perustuslain kannattajat. Euroopan komission edustaja vahvisti tämän tosiseikan 16. helmikuuta 2005. Vastauksena tiedotusvälineiden kysymyksiin siitä, voitaisiinko Euroopan unionin varoja käyttää rahoittamaan Euroopan perustuslain vastustajien kampanjaa, hän totesi, että komissio pitää Euroopan perustuslakia omana lapsenaan ja kantaa huolta sen ratifioinnista ja ettei Euroopan yhteisöjen virallisten julkaisujen toimisto aio painattaa perustuslain vastustajien kirjoittamia lehtisiä.
<P>
Nämä komission jäsenen Wallströmin tiedottajan sanat osoittavat nimenomaisesti, ettei perustuslain vastustajilla ollut eikä edelleenkään ole mahdollisuuksia esittää omia näkemyksiään. Esimerkiksi ennen Espanjan kansanäänestystä Euroopan komissio käytti miljoona euroa viiden miljoonan perustuslakia tukevan lehtisen ja tarran painattamiseen. Niitä jaeltiin julkisilla paikoilla. Euroopan perustuslain kielteisistä puolista tiedottamista vältettiin tarkoituksellisesti. Tässä rikottiin näin ollen selvästi Euroopan kansalaisten perusoikeutta yhtäläiseen tiedonsaantiin.
<P>
Kun Euroopan oikeusasiamies oli tutkinut kanteluani vuoden, hän päätti, ettei Euroopan komissio rikkonut kansalaisten oikeutta saada yhtäläisesti tietoa. Kuka sitten rikkoi?
<P>
Kun Euroopan unionin toimielimet havaitsevat uskottavuutensa romahtavan ja murenevan, ne turvautuvat yhä useammin valheelliseen propagandaan. Ne rahoittavat yhtä ainoaa "oikeaa" näkemystä Euroopan yhtenäisyydestä ja tyrkyttävät sitä. Arvostan oikeusasiamiehen toimintaa EU:n toimielinten avoimen työskentelyn saavuttamiseksi, mutta tehtävää on vielä paljon. Illastaminen oikeusasiamiehen tutkimusten kohteena olevien elinten edustajien kanssa ei riitä kohentamaan hänen toimistonsa uskottavuutta ja arvovaltaa. Hänen toimistonsa tulisi olla todellinen oikeusasiamies, joka puolustaa meidän oikeuksiamme, joka puhuu totuuden puolesta ja varjelee kansalaisia Euroopan unionin koneiston haitoilta. Tällainen työ edellyttää kuitenkin rohkeutta ja riippumattomuutta.
<SPEAKER ID="018" NAME="Robert Atkins" AFFILIATION="PPE-DE">
(EN) Arvoisa puhemies, kiitokset kollega Schwabille. Hän on laatinut erinomaisen mietinnön, ja olen iloinen ollessani siinä osallisena.
<P>
Oikeusasiamies on merkittävän menestyksekäs toiminnassaan, mutta on ironista, että hänen onnistumisensa on herättänyt lisää kiinnostusta. Se on kuitenkin hyvä uutinen vetoomusvaliokunnan tehtävän kannalta. Hän raportoi vetoomusvaliokunnalle, ja valiokunnan yhteistyö oikeusasiamiehen kanssa on erittäin tärkeää.
<P>
Olen täysin samaa mieltä Diana Wallisin kanssa siitä, että EU:n kansalaiset on tärkeää saada tietoisiksi mahdollisuuksista korjata vääryyksiä ja erityisesti niistä mahdollisuuksista, joita oikeusasiamies ja vetoomusvaliokunta tarjoavat.
<P>
Kaikkien muiden tavoin kiitän oikeusasiamies Diamandourosia hänen saavutustensa johdosta ja saanen sanoa, että erityisesti kiitän sitä tähänastista, nykyistä ja tulevaa määrätietoisuutta, jolla hän on selvittänyt valtuuksiensa käyttöä uusille jäsenvaltioille ja kannustanut niitä käyttämään hänen palvelujaan. Meillä on tarkoitus toimia samoin vetoomusvaliokunnassa, ja haluan korostaa, että oikeusasiamieslaitoksen syntysijaa Ruotsia edustavan komission jäsenen ja demokratian syntyvaltiosta Kreikasta kotoisin olevan oikeusasiamiehen yhdistelmä on tehokas ja vaikutusvaltainen.
<P>
Olen erityisen kiinnostunut oikeusasiamiehen erityiskertomuksista. Hän tiennee, että olisin voinut olla yhden sellaisen kertomuksen esittelijä. Kyse on OLAFia koskevasta kertomuksesta. Hän ja Euroopan parlamentti varmaankin tietävät, etten aio päästää asiaa käsistäni. Avoimuuden ja avoimen toiminnan on oltava tärkein tavoite, ja kyseinen kertomus on käsiteltävä ja se käsitellään, kun oikeusprosessi on saatu päätökseen.
<P>
Kuten puhemies totesi, vetoomusvaliokunnan merkitys kasvaa jatkuvasti, eikä se voi enää kauan olla kaltoin kohdeltu valiokunta, joka tulee aina tärkeysjärjestyksessä viimeisenä. Oikeusasiamiehen ja vetoomusvaliokunnan toiminnot ovat monilukuiset ja monipuoliset, ja ne kasvavat eksponentiaalisesti. Parlamentin ja puheenjohtajakokouksen on tunnustettava ne, ja niille on annettava niiden ansaitsema arvovalta.
<P>
(Suosionosoituksia)
<SPEAKER ID="019" NAME="Inés Ayala Sender" AFFILIATION="PSE">
(ES) Arvoisa puhemies, haluan aluksi kiittää oikeusasiamies Diamandourosia perusteellisesta kertomuksesta, jossa esitellään tulevaisuudennäkymiä ja parannuksia kansalaisten ja Euroopan unionin hallinnon väliseen suhteeseen. Haluan kiittää myös komission jäsentä Wallströmiä hänen uupumattomasta toiminnastaan kansalaisten ja Euroopan toimielinten välisen viestinnän edistämiseksi sekä nopeiden, yksinkertaisten ja vuorovaikutteisten ratkaisujen toteuttamiseksi. Tietysti haluan kiittää myös kollega Schwabia erityisesti siitä, miten perusteellisesti hän on käsitellyt näitä aiheita, jotka voivat tuntua rutiinilta mutta jotka varmasti ovat edistysaskel pyrkimyksissä saada aikaan "enemmän Eurooppaa".
<P>
Olen erityisen tyytyväinen edistymiseen välimiesmenettelyä koskevassa työssä ja kansalaisten vaatimuksiin vastaamisessa. Olen myös erityisen tyytyväinen asiassa ehdotettuun sovitteluratkaisuun ja olen kiinnostunut siitä.
<P>
Haluan kehottaa oikeusasiamies Diamandourosia kehittämään riitojen rauhaomaiseen selvittelyyn tarkoitetun mallin, jota voidaan käyttää yleisenä perustana koko Euroopan unionissa. Olen varma, että sekä hallintoviranomaisten että kansalaisten kokema demokraattisuuden tunne lisääntyy paremman ja avoimemman hallinnon ansiosta.
<P>
Olen niin ikään tyytyväinen nimenomaisesta ehdotuksesta tarjota kaikkien toimielinten Internet-sivustot kaikilla unionin virallisilla kielillä.
<P>
Kollega Schwabin rakentavan lähestymistavan ansiosta kannan hänen tapaansa huolta tarpeesta kohentaa yhteistyötä Euroopan parlamentin ja oikeusasiamiehen kesken, jotta esteitä ja väärinkäsityksiä ei pääse syntymään - eikä myöskään päällekkäisyyksiä: vetoomusvaliokunta ja oikeusasiamies hakevat vielä omaa suuntaansa, ja on siksi myönteistä, että vetoomusvaliokunta osallistuu Euroopan oikeusasiamiesten verkoston toimintaan.
<P>
Ehkä siksi, etten ole selvillä asian todellisesta laajuudesta, olen varsin huolestunut ajatuksesta, että oikeusasiamies joutuu tulevaisuudessa turvautumaan tuomioistuimiin. Toivonkin, ettei tämä merkitse sitä, että tiedotuksen tehostaminen ja erityisesti pyrkimykset riitojen rauhanomaiseen selvittämiseen raukeavat alkuunsa. Ehdotettu juridisointi ei ole paras keino parantaa kansalaisten ja Euroopan unionin julkishallinnon välisiä suhteita, ja viittaankin ainoastaan täällä jo mainittuihin nykyisiin esimerkkeihin.
<P>
Uskon todella, että Euroopan unionin kansalaisten luottamus oikeusasiamieheensä riippuu paremmista mahdollisuuksista selvittää riidat rauhanomaisesti.
<SPEAKER ID="020" NAME="Mairead McGuinness" AFFILIATION="PPE-DE">
(EN) Arvoisa puhemies, haluan kiittää oikeusasiamies Diamandourosia kertomuksesta ja kollega Schwabia mietinnöstä, joista keskustelemme tänään. Olen Schwabin lailla huolestunut siitä, että keskustelun ajankohta on hieman myöhäinen, mutta parempi kaiketi myöhään kuin ei milloinkaan.
<P>
Oikeusasiamies on järjestelmän vahtikoira. Näkisin hänet mieluiten rottweilerina, sillä sellaista me tarvitsemme, emme kesympää rotua. Irlantilaiset tirskuvat rottweiler-kuvaukselleni, koska poliittisesti katsoen meillä on sellainen kansallisessa parlamentissamme.
<P>
Oikeusasiamiehen tehtävä on tärkeä, enkä ole samaa mieltä niiden kanssa, jotka ovat huolissaan, koska 70 prosenttia kanteluista ei kuulu hänen toimivaltaansa. Kuten täällä jo todettiin, tämä on osoitus valtavasta turhautumisesta ja siitä, että ihmiset tarvitsevat tahon, jonka puoleen he voivat kääntyä. On tärkeää tähdentää, että olen iloinen, ettei oikeusasiamies kaikessa viisaudessaan käännytä heitä pois vaan todella auttaa heitä. Hänen pitäisi jatkaa tätä toimintaa. Muut eivät välttämättä ole samaa mieltä, mutta se on osa hänen työtään, ja tällaista joustavuutta me tarvitsemme.
<P>
Esitän oikeusasiamiehelle kiitokseni siitä, että hän tekee omaa työtään tunnetuksi. Meidän kaikkien velvollisuus täällä parlamentissa on auttaa häntä, vaikka pidänkin omaa työhuonettani - ja uskon kollegojen ajattelevan samoin - jo yhden luukun palveluna. Toivon, että Euroopan parlamentin jäsenet ovat loppujen lopuksi ongelmiin joutuneiden kansalaisten ensimmäinen kohde. Kollega Wallisin ehdotus yhden luukun palvelun perustamisesta on hyvä, mutta älkäämme unohtako, että me valitut edustajat olemme täällä myös hankkiaksemme tietoja kansalaisille.
<P>
Oikeusasiamiehen kannattaa pitää mielessään, että me Euroopan parlamentin jäsenet olemme yhtä turhautuneita kuin kansalaiset yrittäessämme saada tietoja komissiolta. Hallintovirkamiesten virkavelvollisuus on pitää itseään yleisön palvelijoina eikä järjestelmän puolustajina. Tarpeen tullen meidän on koulutettava ihmisiä ja muutettava heidän kulttuuriaan. Minua kiinnostaisi tietää, onko oikeusasiamies tutkinut ongelmien tyyssijoissa työskentelevien asenteita. Toisin sanoen, voidaanko hänen hyväksymistään kanteluista havaita hallintovirkamiesten vääränlaisia asenteita. Jos näin on, meidän tulisi puuttua siihen.
<P>
Haluan vielä kerran kiittää kaikkia osallistujia ja toivon, että oikeusasiamiehen työmäärä kasvaa eksponentiaalisesti, niin kuin sen pitäisi.
<SPEAKER ID="021" NAME="Thijs Berman" AFFILIATION="PSE">
(NL) Arvoisa puhemies, Euroopan oikeusasiamiehen kertomus paljastaa, että neljännes kanteluista on lähtöisin kansalaisilta, jotka kokevat, etteivät Euroopan unionin toimielimet ole riittävän avoimia. Vaikka tällaiset kantelut eivät olekaan aina perusteltuja, osuus on silti suuri - mikä mainitaan myös tässä kattavassa kertomuksessa - ja parantamisen varaa on paljon. Esittelijä on oikeassa korostaessaan, että Nizzan sopimuksen mukaan jokaisen Euroopan unionin toimielimen tulee pyrkiä mahdollisimman suureen avoimuuteen ja helppoon lähestyttävyyteen.
<P>
Valtaosa kanteluista on osoitettu tietenkin komissiolle, koska se on tiiviimmin mukana kansalaisten elämässä, vaikka tosiasiassa Euroopan unionin neuvosto aiheuttaa viipeet. Vanhassa holhoamiskulttuurissa ja ylhäältä alaspäin -lähestymistavassa avoimuus saa luvan odottaa. Luottamus on kuitenkin ratkaiseva edellytys politiikan vaikuttavuudelle, ja maailma tarvitsee vahvan EU:n, jota kansalaiset tukevat, koska silloin kyseessä on enemmän kuin pieni johtoryhmä.
<P>
Haluaako Euroopan unioni puolustaa erilaista globalisaatiota sekä sosiaalista, kestävää ja reilua kehitystä? Luottamus EU:hun voi kasvaa aidosti vain, jos Euroopan unioni sitoutuu näihin tavoitteisiin. Luottamuksen ansaitakseen Euroopan unionin on kuitenkin oltava avoin kaikissa päätöksissään. Jos haluamme lisätä eurooppalaisten luottamusta omaan Euroopan unioniinsa pysyvästi, avoimuus ja helppo lähestyttävyys ovat ehdottomia poliittisia painopistealueita. Kehotankin Euroopan unionia avaamaan ovet apposen auki.
<SPEAKER ID="022" NAME="Andreas Schwab" AFFILIATION="PPE-DE">
(DE) Arvoisa puhemies, tämä on työjärjestyspuheenvuoro. Haluaisin kommentoida arvostetun kollegani McGuinnessin toteamusta. Hänen mainitsemansa rottweilerit ovat kotoisin kaupungista, jossa minäkin olen syntynyt, joten pidän itseäni rottweilerilaisena. Jos pystyn auttamaan oikeusasiamies Diamandourosia rottweilerilaisittain, teen sen erittäin mielelläni.
<SPEAKER ID="023" NAME="Richard Seeber" AFFILIATION="PPE-DE">
(DE) Arvoisa puhemies, arvoisa komission varapuheenjohtaja, arvoisa oikeusasiamies Diamandouros, hyvä kollega Schwab, haluan kiittää erityisesti kahta viimeksi mainittua loistavasta työstä ja esittää toiveenani, että kollega Schwab, joka on kotoisin Rottweilista, on - myös poliittisesti - yhtä varmaotteinen kuin hänen kotikaupunkinsa tunnettu koirarotu. Toivotan joka tapauksessa onnea tehtävään.
<P>
Myös oikeusasiamies Diamandourosilla on tärkeä tehtävä - erityisesti siksi, että hän on mielestäni kansalaisten yhdysside Euroopan unionin toimielimiin. Juuri hänen puoleensa kansalaiset kääntyvät mahdollisine huolineen, ja hänen tehtävänsä on selvittää vääryydet ja yrittää löytää ratkaisut. Viime vuonna pyyntöjä jätettiin 3 920 kappaletta, ja 75 prosentissa tapauksista osoittautui mahdolliseksi tarjota kantelun esittäjille ratkaisu käynnistämällä tutkimus tai ohjaamalla heidät edelleen asianomaisille osastoille. Tämä on todella suuri prosenttiosuus.
<P>
Komissionkin osuus asiassa on erittäin merkittävä, koska se yrittää jatkuvasti osoittaa erilaisten avoimuusaloitteiden avulla, kuinka avoin se on, ja voin ainoastaan kannustaa sitä ja komission varapuheenjohtajaa jatkamaan tällä tiellä. Tosiasia on, kuten tiedämme, että suurilla instituutioilla - ei siis pelkästään komissiolla vaan myös liike-elämän instituutioilla - on taipumus muuttua itseriittoisiksi ja kehittää itselleen oma elämä, josta ulkopuolisten on vaikea saada selkoa. Kehotan teitä siis kiirehtimään avoimuusaloitettanne.
<P>
Puolalaiselle ystävällemme haluan todeta, että on mielestäni erittäin tekopyhää syyttää komissiota siitä, että perustuslaillisesta sopimuksesta annetaan ainoastaan sopimuksen myönteisessä valossa esittävää tietoa. Kaikki näkemäni julkaisut ovat olleet suhteellisen puolueettomia ja tarpeellisia välineitä tiedotettaessa yleisölle, mistä asiassa oikein on kysymys.
<P>
(Suosionosoituksia)
<P>
On todella tekopyhää vaatia lisätietoja ja toisaalta edellyttää, että osaa tiedoista on rajoitettava. Siksi meidän on yhdessä kiirehdittävä eteenpäin tällä saralla, jotta pystymme rakentamaan Euroopan, jonka me kaikki voimme jakaa.
<P>
(Suosionosoituksia)
<SPEAKER ID="024" NAME="Lidia Joanna Geringer de Oedenberg" AFFILIATION="PSE">
(PL) Arvoisa puhemies, vuoden 2005 toimintakertomuksen perusteella voimme päätellä, että Euroopan oikeusasiamies onnistuu menestyksekkäästi tavoitteissaan eli oman instituutionsa tehokkuuden lisäämisessä hyvän hallintotavan alalla ja oikeusvaltion ja ihmisoikeuksien periaatteiden noudattamisessa.
<P>
Tässä kohdin meidän olisi kiitettävä professori Diamandourosia, joka on vastuussa kyseisestä instituutiosta. Oikeusasiamiehen toiminnan julkinen luonne ansaitsee kiitokset. On silti huolestuttavaa, että 70 prosenttia kaikista tehdyistä kanteluista jää yhä oikeusasiamiehen toimivallan ulkopuolelle. Tähän on lähes aina syynä se, ettei kanteluja ole pohjimmiltaan suunnattu Euroopan unionin elimiä tai toimielimiä vastaan. Tämä osoittaa, että toimielinten välisen toimivallan jako ja päätöksentekoprosessit ovat edelleen epäselviä monille Euroopan unionin kansalaisille.
<P>
Tämän vuoksi on ratkaisevan tärkeää määritellä ja hahmotella selkeästi oikeusasiamiehen ja Euroopan parlamentin vetoomusvaliokunnan roolit, jotta ne ovat Euroopan unionin kansalaisten kannalta selväpiirteiset. Viime vuonna kanteluja oli 5 prosenttia edellisvuotta enemmän. Tämä voi johtua siitä, että oikeusasiamiehen toiminta tunnetaan entistä laajemmalti, tai liittyä siihen, että tällainen instituutio puuttuu osasta Euroopan unionin jäsenvaltioita, minkä vuoksi monet kääntyvät Euroopan oikeusasiamiehen puoleen kansallisiin, alueellisiin ja paikallisiin hallintoelimiin liittyvissä ongelmissaan.
<P>
Oikeusasiamiehen on tehostettava toimintaansa luotettavan tiedon tarjoamiseksi kansalaisille. Kansalaisten on päästävä tietoihin käsiksi helposti omalla kielellään. Näin heille tulee tunne, että he ovat Euroopan unionin rekisteröityjä jäseniä, joiden hyvinvointi on tärkeää ja joiden äänellä on merkitystä.
<P>
Haluan lopuksi kiittää esittelijä Schwabia erinomaisesta mietinnöstä. Uskon, että hän jatkaa lakia vartioivan vahtikoiran tehtävässään eli varsinaisena rottweilerina.
<SPEAKER ID="025" NAME="Marie Panayotopoulos-Cassiotou" AFFILIATION="PPE-DE">
(EL) Arvoisa puhemies, kymmenettä toimintavuotta koskeva vuosikertomus hyväksytään tänään, kun 11 kuukautta on kulunut Euroopan oikeusasiamiehen instituution kymmenvuotisjuhlista. Kiitän oikeusasiamies Diamandourosia kelpo esityksestä ja pätevästä toiminnasta avoimuuden ja rehellisen hallinnon puolustajan tehtävässä Euroopan unionissa.
<P>
Ehkäpä ensi vuonna tarkastelemme hänen vuosikertomustaan aiemmin ja ripeämmin, ja asiasta vastaava vetoomusvaliokunta on suorassa yhteydessä oikeusasiamieheen, jolloin se on paremmin perillä toimielintenvälisten sopimusten allekirjoittamismenettelystä oikeusasiamiehen ja Euroopan parlamentin kesken.
<P>
Schwabin mietinnön 6 kohdassa ilmaistaan perustellusti pahoittelumme siitä, että uusi sopimus allekirjoitettiin ja tuli voimaan 1. huhtikuuta 2006, toisin sanoen ennen vuoden 2005 vuosikertomuksen hyväksymistä. Oikeusasiamies jätti 11. heinäkuuta lisäksi oman ohjesääntönsä mukauttamista koskevan ehdotuksen. Schwabin mietinnön 13 kohdassa ollaan tyytyväisiä tähän. Haluan kuitenkin huomauttaa, että oikeusasiamiehen pyynnössään käsittelemät asiat ovat erityisen arkaluonteisia ja hänen perustelunsa erityisen heikkoja. Tuomioistuimissa vireillä olevissa asioissa väliintulon kieltävää sääntöä on kuitenkin vaikea moittia perussopimusten nojalla. Yhteisön virkamiesten tulee noudattaa salassapitovelvollisuutta. Meillä on toimivaltaiset instituutiot ihmisoikeuksien tutkimiseksi, ja meilläkin on kansalaisten valvomana parlamenttina valtuudet tutkia ja käsitellä kanteluja. Tuomioistuinten ulkopuolisia menettelyjä on ylen määrin. Oikeusasiamiehellä on lukuisia velvollisuuksia, ja voimme vain toivoa, että hänellä ja hänen onnekseen entistä lukuisammalla henkilöstöllä - joka kasvoi 38 hengestä ensin 51:een ja vuonna 2006 edelleen 57 henkeen - on aikaa vastata lisääntyviin kanteluihin. Jos kohta oikeusasiamies tuomitseekin avoimuuden puutteen neuvoston työskentelyssä, vetoamme häneen tarkistuksessa 1 - jolle pyydän teiltä tukea - jotta hän selvittäisi omasta aloitteestaan eikä kansalaisten nimenomaisten kantelujen perusteella avoimuuden toteutumista Euroopan yhteisöjen henkilöstövalintatoimiston EPSO:n kilpailujen järjestämisessä ja Euroopan unionin virastojen - siis myös oman osastonsa - työhönottomenettelyissä. Tämä aihe koskettaa pääasiassa uusien Euroopan unionin jäsenvaltioiden kansalaisia, jotka osallistuvat kilpailuihin ja haastatteluihin tuhatmäärin ja joilla ei ole oikeutta saada tietää, miksi heitä ei valittu.
<P>
Kiitokseni myös komission jäsenelle siitä, että hän otti esiin oikeusasiamiehen aikomuksen käyttää aikaansa komission kehumiseen.
<SPEAKER ID="026" NAME="Nikiforos Diamandouros">
oikeusasiamies. (EN) Arvoisa puhemies, haluan kiittää erittäin lämpimästi kaikkia tämän korkea-arvoisen parlamentin jäseniä erittäin rohkaisevista sanoista. Rohkaistuin tältä nimenomaiselta toimielimeltä saamastani tuesta, sillä arvostan sen yhteistyötä valtavasti. Sitoudun omasta ja henkilöstöni puolesta pyrkimään vastakin eteenpäin, jatkamaan toimintani laajentamista ja keskittymään entistä laaja-alaisemmin siihen, mitä minua pyydetään tekemään.
<P>
En pysty käsittelemään kaikkia esitettyjä huomioita, mutta saanen vastata muutamiin aiheisiin.
<P>
Olen ensinnäkin erittäin kiitollinen tuesta ohjesääntöasiassa. Jäsen Panayotopoulos-Cassiotoun luvalla haluan selventää kahta tähän liittyvää seikkaa kreikaksi, koska jäsen puhui minulle kreikaksi.
<P>
(EL) Arvoisa puhemies, arvoisa jäsen Panayotopoulos, voin vakuuttaa, että Euroopan yhteisöjen henkilöstövalintatoimisto kuuluu jo nykyisin Euroopan oikeusasiamiehen valtuuksien piiriin, ja tämä asia on meille erityinen huolenaihe, jota seuraamme hyvin, hyvin tiiviisti.
<P>
Suositusteni osalta voin vakuuttaa, että esittämäni pyyntö...
<P>
(Puhemies keskeytti puhujan ja kiinnitti huomiota tulkkausta koskevaan ongelmaan.)
<P>
(EN) Arvoisa puhemies, pyydän anteeksi. En tajunnut, että tulkkaus aiheutti ongelmia. Luulin, että tarkoituksena oli testata kykyäni puhua äidinkielelläni!
<P>
Puhemiehen luvalla haluan hyvin lyhyesti vakuuttaa jäsen Panayotopoulos-Cassiotoulle ja koko parlamentille, että Euroopan yhteisöjen henkilöstövalintatoimisto kuuluu jo oikeusasiamiehen valtuutuksien piiriin, ja käytämme paljon aikaa työhönottokysymyksiin.
<P>
Ohjesäännön suhteen haluan tehdä ehdottoman selväksi, ettei oikeusasiamies missään nimessä aio pyytää itselleen oikeutta saattaa asioita tuomioistuimen käsiteltäväksi. Tämä ei selvästikään ole meidän tehtävämme. Tuomioistuin ja oikeusasiamies ovat erillisiä. Me pyydämme oikeutta väliintuloon tuomioistuimessa, koska kyseinen oikeus on myönnetty Euroopan tietosuojavaltuutetulle asioissa, joissa rikotaan merkittävästi perusoikeuksia. Tämä on perustava ero. Toistan, ettemme missään nimessä pyri avaamaan tietä tuomioistuimeen tavalla, joka tosiasiallisesti ylittäisi valtuuteni.
<P>
Arvostan kannustustanne yhtenäisen säännöstön aikaansaamiseksi, ja pyrimme komission jäsenen Wallströmin kanssa selvittämään, onko sellainen mahdollinen. Hän viittasi asiaan omissa huomioissaan.
<P>
Haluan kiittää jäsen Robert Atkinsia erityisesti hänen päättäväisyydestään, sillä hän haluaa varmistaa, että kaikki oikeusasiamiehen tälle parlamentille osoittamat erityiskertomukset lopulta käsitellään. Toivon, että näin tapahtuu.
<P>
Yhden luukun palvelun ajatus on erittäin tärkeä. Odotan innokkaasti työskentelyä komission jäsenen Wallströmin ja muiden toimielinten kanssa ja ehkäpä aivoriihen ja pohdiskelun käynnistämistä tästä aiheesta, jotta voimme palvella kansalaisia entistä paremmin. Haluan korostaa, että Euroopan oikeusasiamies ja vetoomusvaliokunta ovat toisiaan täydentäviä organisaatioita. Olen valiokunnalle hyvin kiitollinen, ja toimimme jatkuvasti yhteistyössä asioiden viemiseksi eteenpäin.
<P>
Lopuksi haluaisin esittää muutaman oman huomion, jos se sallitaan. Kanteluita, joita ei voida ottaa käsittelyyn, on todellakin erittäin paljon, ja pyrimme vähentämään niitä. Autamme kuitenkin jatkossakin kaikkia puoleemme väärin perustein kääntyviä kansalaisia hyödyntämällä Euroopan unionin oikeusasiamiesten verkostoa mekanismina, jonka kautta kantelut siirretään ja jolla autetaan kansalaisia ja sovelletaan tavallaan läheisyysperiaatetta tuomioistuinten ulkopuolisiin järjestelmiin. Teemme yhteistyötä kansallisten ja alueellisten kollegojemme kanssa kansalaisten palvelemiseksi entistä paremmin, ja tähän työhön sisältyy myös sellaisten kantelujen siirto, joita me emme voi käsitellä.
<P>
Suuret kiitokset jäsen McGuinnessille erittäin ylistävistä huomioista. Pidän itseäni ulkoisena hallinnon valvontamekanismina, ja siksi minun on toimittava rottweilerina, jos kaikki muut tahot epäonnistuvat. Jätän irlantilaisen pohjavireen sikseen - en halua puuttua tässä teologisiin vaikutuksiin tai jumaluuteen - se on mielestäni näet viimeinen askel. Ensimmäisessä vaiheessa, johon keskityn erittäin tiiviisti komission, komission pääsihteerin ja komission jäsenen Wallströmin kanssa, käännyn toimielinten ja komission puoleen ja autan niitä ymmärtämään omat velvoitteensa. Nimenomaan niiden on tajuttava, että kulttuurin muuttaminen on erityisen tärkeää, jos Euroopan unionin toimielinten - siis myös komission - on tarkoitus ymmärtää, että toimielimet ovat olemassa kansalaisten palvelemiseksi eikä päinvastoin.
<P>
Paljon kiitoksia siitä, että minulle annettiin aikaa näihin selvennyksiin. Esitän vielä kerran kiitokset parlamentille sen erittäin rohkaisevista ja lämpimistä vastineista vuosikertomukseeni.
<P>
(Suosionosoituksia)
<SPEAKER ID="250" NAME="Puhemies">
Keskustelu on päättynyt.
<P>
Äänestys toimitetaan tänään klo 12.00.
<P>
Kirjallinen lausuma (työjärjestyksen 142 artikla)
<SPEAKER ID="030" NAME="András Gyürk" AFFILIATION="PPE-DE">
(HU) Haluan kiinnittää huomiota oikeusasiamies Diamandourosin vuosikertomusta 2005 koskevaan asiaan, josta parlamentti on jo antanut päätöslauselman tänä vuonna.
<P>
Euroopan oikeusasiamies esitti parlamentille vuonna 2005 erityiskertomuksen, koska hän oli todennut varojen käytössä perusteetonta syrjintää, joka kohdistui EU:n toimihenkilöihin, joilla on erityisopetusta tarvitsevia lapsia. Suositusluonnoksessaan oikeusasiamies pyysi Euroopan komissiota ryhtymään tarvittaviin toimiin sen varmistamiseksi, etteivät vanhemmat, joiden lapset jäävät vamma-asteensa vuoksi Eurooppa-koulujen ulkopuolelle, joudu osallistumaan lastensa koulutuskustannuksiin. Parlamentin asiaa koskevassa päätöslauselmassa pyydettiin komissiota noudattamaan yhtäläisen kohtelun periaatetta.
<P>
Välttämättömiin toimiin ei kuitenkaan ole ryhdytty, koska tämänsyksyisten kouluun ilmoittautumisten yhteydessä kävi jälleen kerran niin, ettei erityisopetusta tarvitsevaa oppilasta hyväksytty kouluun. Tämä käytäntö, joka rikkoo ihmisoikeuksia, on johtanut useiden perheiden muuttamiseen erilleen ja pakon edessä pois Brysselistä sekä Euroopan unionin toimielinten palveluksesta poistumiseen.
<P>
Perusoikeuskirjassa ja sopimuksessa Euroopan unionista vahvistettu oikeus koulutukseen, yhtäläinen kohtelu ja kaikenlaisen syrjinnän kieltäminen ovat yhteisön lainsäädännön perustavat periaatteet. Näin ollen vaadin, että Euroopan komissio luo oikeusasiamiehen suosituksen ja parlamentin asiaa koskevan päätöslauselman perusteella Euroopan unionin periaatteiden mukaiset edellytykset yhtäläisiin koulutusmahdollisuuksiin niille lapsille, jotka tarvitsevat erityisopetusta.
