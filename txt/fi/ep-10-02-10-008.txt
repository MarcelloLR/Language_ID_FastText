<CHAPTER ID="008">
Kroatiaa koskeva vuoden 2009 edistymiskertomus - Entistä Jugoslavian tasavaltaa Makedoniaa koskeva vuoden 2009 edistymiskertomus - Turkkia koskeva vuoden 2009 edistymiskertomus (keskustelu) 
<SPEAKER ID="012" NAME="Puhemies">
(IT) Esityslistalla on seuraavana yhteiskeskustelu neuvoston ja komission julkilausumista seuraavista aiheista:
<P>
Kroatiaa koskeva vuoden 2009 edistymiskertomus
<P>
entistä Jugoslavian tasavaltaa Makedoniaa koskeva vuoden 2009 edistymiskertomus
<P>
Turkkia koskeva vuoden 2009 edistymiskertomus
<SPEAKER ID="013" NAME="Diego López Garrido" LANGUAGE="ES">
Arvoisa puhemies, haluaisin aloittaa vahvistamalla neuvoston puheenjohtajavaltion lujan sitoutumisen Euroopan unionin laajentumiseen. Sitä koskevassa työssämme noudatetaan joulukuussa 2006 Eurooppa-neuvostossa hyväksyttyä uudistettua yksimielisyyttä laajentumisesta ja neuvoston 8. joulukuuta 2009 antamia päätelmiä, jotka on hyväksytty myös Eurooppa-neuvostossa.
<P>
Kuten nyt keskustelun aiheena olevassa tämän parlamentin päätöslauselmassa korostetaan, tämän vuoden ensimmäinen puolisko on olennaisen tärkeä Kroatian kanssa käytävissä neuvotteluissa. Ne ovat edenneet viimeiseen vaiheeseen, mutta paljon on vielä tehtävänä ennen kuin pääsemme onnistuneeseen lopputulokseen. Aiomme tarkastella vaikeita lukuja, esimerkiksi niitä, jotka koskevat kilpailua, kalataloutta, oikeuslaitosta ja perusoikeuksia, ympäristöä ja ulko-, turvallisuus- ja puolustuspolitiikkaa. Meidän on myös päätettävä alustavasti joitakin lukuja, joilla on taloudellisia seurauksia.
<P>
Siksi edessä on paljon työtä. Uusi komission jäsen, Štefan Füle, joka oli aiemmin kollegani ollessani Eurooppa-ministerinä - ja haluaisin toivottaa hänet tervetulleeksi ja onnitella häntä hänen nimityksestään - on tulevaisuudessa erittäin kiireinen Kroatiaa koskevan laajentumiskysymyksen osalta, koska aiomme heti ensi viikolla järjestää ministeritason alustavan hallitustenvälisen konferenssin avataksemme kalataloutta ja ympäristöä koskevat luvut, kaksi erittäin tärkeää lukua, jotka, kuten voitte kuvitella, edellyttävät valtavan määrän työtä ja omistautumista.
<P>
Haluaisin muistuttaa teitä neuvoston joulukuussa Kroatiasta antamista päätelmistä. Olette jo niistä tietoisia, mutta haluaisin ottaa esiin joitakin kohtia. Neuvosto kiitti Kroatiaa sen viime vuoden aikana toteuttamista huomattavista ponnistuksista ja yleisesti aikaansaadusta hyvästä edistyksestä. Se viittasi myös moniin rahoitustoimenpiteisiin Kroatian liittymisneuvotteluissa ja pani merkille, että neuvottelut olivat edenneet viimeiseen vaiheeseensa.
<P>
Neuvosto korosti, että jo aikaansaadun edistyksen lisäksi Kroatian on edelleen tehtävä huomattavia parannuksia perusaloilla, esimerkiksi oikeuslaitoksessa, julkisessa hallinnossa sekä korruption ja järjestäytyneen rikollisuuden torjunnassa. Sen on myös taattava vähemmistöihin kuuluvien ihmisten oikeudet, mukaan luettuna pakolaisten paluu ja sotarikoksista syyttäminen, jotta näillä aloilla voidaan saada aikaan vakuuttavat toimintatavat.
<P>
Neuvosto pani myös merkille Kroatian yhteistyön entisen Jugoslavian alueen kansainvälisen rikostuomioistuimen kanssa, vaikka se katsoi, että tarvitaan enemmän ponnisteluja. Katsomme, että kyseisellä alalla olisi mahdollista saavuttaa uusia päämääriä.
<P>
Pidämme tietysti myös myönteisenä Kroatian ja Slovenian välistä kiistanalaista rajariitaa koskevan välityssopimuksen allekirjoittamista. Sopimus allekirjoitettiin 4. marraskuuta Tukholmassa, ja Kroatian parlamentti ratifioi sen 20. marraskuuta. Neuvosto kannusti Kroatiaa kehittämään näitä ponnistuksia, jotta kaikki jäljellä olevat kahdenväliset kysymykset, erityisesti rajariidat, voitaisiin ratkaista.
<P>
Neuvosto piti myös myönteisenä, että joulukuussa, vain vähän yli kuukausi sitten, perustettiin työryhmä laatimaan Kroatian liittymissopimuksen luonnos. Lopuksi, tarkistetun liittymiskumppanuuden täytäntöönpano on olennaista valmistellessa maan mahdollista liittymistä EU:hun. Kuten sanoin, meillä on edessämme paljon työtä.
<P>
Koska tämä on yhteiskeskustelu Kroatiasta, entisestä Jugoslavian tasavallasta Makedoniasta ja Turkista, haluaisin todeta, että Länsi-Balkanin alue on yksi Euroopan unionin painopistealoista. Tuon alueen vakaus on meille olennaisen tärkeää, ja alueen siirtymävaiheessa on vuonna 2010 monia virstanpylväitä: liittymishakemusten edistyminen - kuten olemme juuri todenneet - vakautus- ja assosiaatiosopimuksia koskevan verkoston uusi vauhti, tiiviimpi alueellinen yhteistyö ja eteneminen kohti vapaampaa viisumijärjestelmää.
<P>
Tiedämme, että mahdollisuus liittyä unioniin - se, mitä kutsumme Länsi-Balkanin maiden eurooppalaiseksi perspektiiviksi - on tärkein liikkeellepaneva voima näiden maiden vakaudessa ja uudistamisessa. Se on epäilemättä mahdollisuus, todellinen mahdollisuus, mutta se ei ole automaattinen oikeus.
<P>
Siirryn nyt entiseen Jugoslavian tasavaltaan Makedoniaan, ja sen osalta haluaisin aloittaa yhteenvedolla maan yleisestä tilanteesta, ja viittaan Euroopan parlamentin päätöslauselmaan, jossa esittelijänä oli Zoran Thaler. Päätöslauselmassa esitetään erittäin hyvin dynaaminen tilanne, joka on täynnä mahdollisuuksia entiselle Jugoslavian tasavallalle Makedonialle. Siinä korostetaan maan monia haasteita: laaja lainsäädännön noudattamatta jättäminen, korruptio, Euroopan turvallisuus- ja yhteistyöjärjestön ja demokraattisten instituutioiden ja ihmisoikeuksien toimiston suositusten täytäntöönpano, varojen osoittaminen tehokkaalle hajauttamiselle, oikeuden saatavuus, naisten suurempi osallistuminen poliittiseen elämään, tuki kansalaisjärjestöille, jatkuvasti korkea työttömyys, ympäristöongelmat ja niin edelleen.
<P>
Päätöslauselmassa korostetaan, että on tärkeää, että neuvottelujen käynnistämiselle on aikataulu ja että on myös yhteinen halu löytää mahdollisimman pian hyväksyttävä ratkaisu maan nimeä koskevaan kysymykseen, josta, kuten tiedätte, tällä hetkellä kiistellään Kreikan kanssa.
<P>
Haluaisin esittää pari huomiota tapauksista, joihin viitataan päätöslauselmassanne, esimerkiksi maalis- ja huhtikuun paikallisvaalit - joiden Etyj katsoi täyttäneen asetetut normit - ja heinäkuussa 2009 järjestetty vakautus- ja assosiaationeuvoston kuudes kokous, jonka päätimme ja joka osoitti, että maa täyttää todella kyseisen sopimuksen nojalla antamansa sitoumukset. Entinen Jugoslavian tasavalta Makedonia on jatkanut suhteitaan Euroopan unioniin koskevaa työtään, ja siksi Euroopan komissio totesi, että se on saanut todellista edistystä aikaan, ja suositteli liittymisneuvottelujen käynnistämistä.
<P>
Neuvosto tunnusti päätelmissään viime joulukuussa edistyksen, johon komissio viittasi, ja sopi palaavansa asiaan muutaman seuraavan kuukauden aikana. Euroopan parlamentti, kuten tiedätte, on pannut merkille nämä neuvoston 8. joulukuuta 2009 antamat päätelmät.
<P>
Lisäksi 19. joulukuuta viisumivapausjärjestelmä tuli Schengenin järjestelmän mukaisesti voimaan entisen Jugoslavian tasavallan Makedonian kansalaisten osalta.
<P>
Meidän olisi myös mainittava monia entiseen Jugoslavian tasavaltaan Makedoniaan liittyviä erityisiä kohtia: etnisten ryhmien väliset suhteet, mielipide-erot Makedonian slaavien keskuudessa maan "antiikkisuudesta" ja mielipide-erot sen suhteista naapurimaihin. Kaikki nämä aiheet näkyvät parlamentin päätöslauselman eri osissa.
<P>
Yhteenvetona haluaisin sanoa, että joihinkin näkökohtiin on kiinnitettävä erityistä huomiota, eikä vain keskityttävä lakien antamiseen ja soveltamiseen; jotkin asiat kuuluvat Ohridin puitesopimuksen piiriin, jotkin ovat täysin kansallisia asioita ja jotkin liittyvät naapurimaihin.
<P>
EU:n toimielimet katsovat, että entisen Jugoslavian tasavallan Makedonian tulevaisuuteen kuuluu Euroopan unionin jäsenyys ja että kyseisten pyrkimysten on toteuduttava täysimääräisen kansallisen yhdentymisen nojalla Ohridin puitesopimuksen mukaisesti. Siihen Euroopan unioni uskoo ja niin se uskoo jatkossakin.
<P>
Lopuksi haluaisin käyttää tämän tilaisuuden hyväkseni tarkastellakseni yksityiskohtaisemmin Turkin neuvottelujen tilaa ja esitelläkseni puheenjohtajavaltio Espanjan tätä merkittävää laajentumiskysymystä koskevat suunnitelmat.
<P>
On tärkeää - ja haluan sanoa sen alusta alkaen - että jatkamme neuvotteluja Turkin kanssa, että pidämme prosessin käynnissä. Jatkamme edellisten puheenjohtajavaltioiden työtä ja toivomme voivamme vakuuttaa kaikki siitä, että tätä prosessia on vietävä eteenpäin mahdollisuuksien mukaan.
<P>
Neuvottelut ovat edenneet vaiheeseen, joiden voisimme sanoa olevan hieman monimutkaisempia tai hieman ongelmallisempia, mikä edellyttää Turkin kaksinkertaistavan ponnistelunsa esitettyjen ehtojen täyttämiseksi. Monet teknisesti vaikeat neuvotteluluvut odottavat meitä. On kuitenkin tärkeää - ja haluan sanoa myös tämän alusta alkaen - että Turkki edistyy Euroopan unionia koskevissa uudistuksissa.
<P>
Tällä hetkellä, kuten uusi komission jäsen aivan liian hyvin tietää, tekninen työ keskittyy neljään neuvottelulukuun: julkisiin hankintoihin, kilpailuun, elintarvikkeiden turvallisuuteen, eläinten ja kasvien terveyteen liittyvään politiikkaan ja sosiaalipolitiikkaan ja työllisyyteen. Meidän on korostettava, että energialuku on myös tärkeä ja että siitä on tullut erityisen merkittävä Nabucco-sopimuksen allekirjoittamisen jälkeen.
<P>
Parlamentti keskusteli edellisessä täysistunnossaan Turkista ja erityisesti maan demokratisoitumiskehityksestä. Demokraattista aloitetta, kuten Turkin hallitus sitä nimittää, koskeva prosessi ja jotkin huolestuttavat päätökset ovat keskenään ristiriidassa, esimerkiksi perustuslakituomioistuimen äskettäinen päätös kieltää poliittinen puolue, mikä on myös mainittu täällä ja mikä on erittäin arkaluontoinen aihe.
<P>
Aikaansaadusta edistyksestä huolimatta monilla aloilla tarvitaan enemmän ponnistuksia, jotta voidaan varmistaa, että Turkki täyttää täysimääräisesti Kööpenhaminan kriteerit, mukaan luettuna ilmaisunvapaus, lehdistönvapaus, uskonnonvapaus lainsäädännössä ja käytännössä kaikille uskonnollisille yhteisöille, omistusoikeuden kunnioittaminen, ammattiyhdistysoikeudet, vähemmistöihin kuuluvien ihmisten oikeudet, armeijan siviilivalvonta, naisten ja lasten oikeudet ja syrjinnänvastaiset ja sukupuolten tasa-arvoa koskevat toimenpiteet. Tämä näkyy selkeästi sekä parlamentin päätöslauselmassa että neuvoston 8. joulukuuta antamissa päätelmissä.
<P>
Haluaisin mainita myös joitakin muita näkökohtia neuvoston päätelmistä. Neuvosto korosti, että Turkin on sitouduttava yksiselitteisesti hyviin naapuruussuhteisiin ja kiistojen rauhanomaiseen ratkaisuun Yhdistyneiden Kansakuntien peruskirjan mukaisesti, jolloin asia voidaan tarvittaessa viedä kansainväliseen tuomioistuimeen. Tämän osalta unioni kehotti Turkkia - kuten olemme tehneet kahdenvälisissä kokouksissa Turkin kanssa - välttämään kaikkea uhkaa, kitkaa aiheuttavia asioita tai toimia, jotka voisivat haitata hyviä naapuruussuhteita ja kiistojen rauhanomaista ratkaisua.
<P>
Neuvosto pani myös erittäin huolestuneena merkille, että Turkin on vielä pantava täytäntöön assosiaatiosopimuksen lisäpöytäkirja, niin sanottu Ankaran pöytäkirja, ja että se ei ole edistynyt riittävästi suhteidensa normalisoimisessa Kyproksen tasavallan kanssa.
<P>
Vuoden 2010 ensimmäisellä puoliskolla meillä on assosiaationeuvostossa ja Turkin assosiaatiokomiteassa mahdollisuus arvioida suhteidemme kehittymistä. Se on hyvä tilaisuus käsitellä merkittäviä ongelmia, esimerkiksi poliittisia kriteerejä, kansallisen lainsäädännön mukauttamisessa aikaansaatua edistystä ja yhteisön säännöstön soveltamista.
<P>
Olemme myös suunnitelleet poliittisten johtajien välille ministeritason poliittisen vuoropuhelun kokousten sarjaa, jonka avulla voimme tarkastella suhteitamme laajemmissa kansainvälisissä puitteissa. Tämän osalta neuvosto odottaa Turkin tukevan YK:n puitteissa käynnissä olevia neuvotteluja asiasta, johon juuri viittasin, nimittäin Kyproksen ongelmasta, asiaankuuluvien YK:n turvallisuusneuvoston päätöslauselmien mukaisesti ja niiden periaatteiden nojalla, joihin unioni perustuu.
<P>
Arvoisa puhemies, hyvät kollegat, odotan näkemystenne kuulemista ja vastaan kaikkiin huomioihin tai kysymyksiin, joita haluatte minulle esittää.
<SPEAKER ID="014" NAME="Puhemies">
(IT) Annan nyt puheenvuoron komission jäsenelle Fülelle. Haluaisin myös onnitella häntä, koska tämä on hänen ensimmäinen päivänsä uudessa virassa.
<SPEAKER ID="015" NAME="Štefan Füle" LANGUAGE="EN">
Arvoisa puhemies, aivan ensiksi, olen iloinen, että aivan ensimmäinen tehtäväni sen jälkeen, kun vasta pari tuntia sitten otin viran vastaan, on täällä Euroopan parlamentissa. Mielestäni on myös erinomainen sattuma, että aivan ensimmäinen tässä parlamentissa uuden komission kanssa käytävä keskustelu koskee laajentumista. Kolmanneksi, olen iloinen, että Euroopan parlamentti ilmaisi vahvan tukensa laajentumiselle kolmessa mietinnössä.
<P>
Päätöslauselmat todistavat Euroopan parlamentin sitoutumisesta Kroatian, entisen Jugoslavian tasavallan Makedonian ja Turkin liittymismahdollisuuksiin. Se on selkeä merkki siitä, että laajentuminen on edelleen Euroopan parlamentin ensisijainen painopisteala, ja minä teen kollegojeni kanssa kaikkeni edistääkseni tätä menestystarinaa. Olen hyvin iloinen siitä, että ystäväni, ministeri López Garrido, on juuri vahvistanut neuvoston ja sen puheenjohtajavaltion puolesta täyden tuen tälle prosessille.
<P>
Kroatian osalta arvostan parlamentin oikeudenmukaista ja tasapainoista mietintöä ja haluaisin onnitella esittelijää Hannes Swobodaa. Mietinnössä korostetaan Kroatian liittymiskriteerien täyttämisessä aikaansaamaa edistystä mutta samalla tunnustetaan ponnistelut, joita vielä tarvitaan neuvottelujen päättämiseksi. Mietinnöllänne vahvistetaan siten komission viestejä ja tuetaan sen työtä. Haluaisin korostaa, että neuvottelujen saattaminen loppuun vuonna 2010 on edelleen mahdollista edellyttäen, että Kroatia edistyy jäljellä olevien edellytysten täyttämisessä. Pallo on selkeästi Kroatialla.
<P>
Kroatia on viime vuosien aikana edennyt huomattavasti, mutta jäljellä on merkittäviä haasteita, joihin on puututtava. Nyt meillä on yhteinen arvio. Kroatian on erityisesti keskityttävä oikeuslaitoksensa ja julkisen hallintonsa jatkuviin uudistuksiin, korruption ja järjestäytyneen rikollisuuden torjuntaan, vähemmistöjen oikeuksien kunnioittamiseen, mukaan luettuna pakolaisten paluu, sekä sotarikosoikeudenkäynteihin ja täysimääräiseen yhteistyöhön entisen Jugoslavian alueen kansainvälisen rikostuomioistuimen kanssa.
<P>
Viimeaikainen kehitys korruption torjunnassa rohkaisee meitä. Toivomme, että väärinkäytösten tutkinta johtaa konkreettisiin tuloksiin. Yhteistyö entisen Jugoslavian alueen tuomioistuimen kanssa on perusvaatimus, ja sen osalta pääsyyttäjä Brammertz vahvisti, että täysimääräistä yhteistyötä ei vielä ole saatu aikaan. Hän kuitenkin tunnusti äskettäiset myönteiset askelet, kuten tutkimusponnistelujen vauhdittamiseen pyrkivän toimintaryhmän perustaminen. Toivon, että toimintaryhmän työstä on pian konkreettisia tuloksia. Lopuksi, Slovenian ja Kroatian välillä marraskuussa 2009 kahdenvälisen rajakysymyksen käsittelystä tehty välityssopimus antaa neuvotteluprosessille uutta vauhtia, jonka Kroatia toivottavasti pystyy hyödyntämään tehostamalla ponnistelujaan jäljellä olevien ratkaisemattomien kysymysten käsittelemiseksi.
<P>
Entisen Jugoslavian tasavallan Makedonian osalta vuosi 2009 oli sen uudistusprosessille hyvä vuosi. Kaikkien tärkeimpien poliittisten voimien välisen poliittisen yksimielisyyden ansioista maa pystyi saamaan aikaan huomattavaa edistystä tärkeimmillä aloilla. Se saavutti viisumivapauden, ja komissio pystyi suosittelemaan liittymisneuvottelujen käynnistämistä. Olen iloinen, että parlamentin ja komission välillä on niin vahva yksimielisyys liittymisneuvottelujen käynnistämisestä, kuten Zoran Thalerin rakentavassa ja eteenpäin suuntautuvassa mietinnössä ilmaistaan. Nyt maan haasteena on uudistuksen vauhdin säilyttäminen.
<P>
Vaikka maa täytti poliittiset kriteerit, paljon on vielä tehtävänä. Yhteinen näkemys tulevaisuudesta ja tehokas poliittinen vuoropuhelu poliittisten voimien välillä on ehdottoman tärkeää edistyksen varmistamiseksi. Jatkuvia ponnisteluja tarvitaan erityisesti, jotta Ohridin puitesopimus pannaan täysimääräisesti täytäntöön ja etnisten ryhmien välisiä suhteita parannetaan ja jotta voidaan taata oikeusvaltion periaate ja riippumaton oikeuslaitos sekä mahdollistaa syyttäminen korkean tason korruptiotapauksissa.
<P>
Talouskriisi on koskettanut maata. Maa kärsi jo valitettavasti yhdestä Euroopan korkeimmasta työttömyysluvusta. Nyt tarvitaan enemmän kuin koskaan järkevää makrotalouden hallintaa ja aktiivisia työmarkkinatoimenpiteitä työttömyyden hillitsemiseksi ja myöhemmin vähentämiseksi.
<P>
Olen teidän laillanne vakuuttunut, että liittymisneuvottelujen käynnistäminen on ratkaisu uudistusvauhdin ylläpitämiselle maassa. Yhtä tärkeää on se, että sillä edistetään laajemman alueen eurooppalaista perspektiiviä. Siksi se on Euroopan unionin strategisten etujen mukaista. Tämän viestin esitän jäsenvaltioille ja kyseessä olevalle maalle, jotta prosessi etenisi.
<P>
Turkin osalta haluaisin kiittää esittelijäänne, Ria Oomen-Ruijtenia, hänen jatkuvista ponnisteluistaan saada aikaan oikeudenmukainen ja tasapainoinen lähestymistapa Turkkia koskevassa mietinnössään. Komissio on edelleen sitoutunut Turkin liittymisprosessiin, koska tämä prosessi edistää valtavasti poliittisia ja taloudellisia uudistuksia.
<P>
Poliittisia kriteerejä koskeva työ on edelleen erittäin tärkeää erityisesti perusvapauksien osalta. Viime vuonna on toteutettu monia huomattavia uudistuksia. Jotkin niistä olivat miltei mahdottomia vain muutama vuosi sitten: Viime viikolla mitätöitiin turvallisuuspöytäkirja, jonka nojalla armeija pystyy toimimaan ilman valtuutusta, mikäli turvallisuus on uhattuna. Se on huomattava saavutus siviilien ja armeijan suhteiden osalta. Seuraamme tiiviisti tämän sovittelun jatkoa. Riippumattoman ihmisoikeuslaitoksen perustamista koskevan lakiluonnoksen toimittaminen ja kauan odotettu korruption vastainen strategia, jonka Turkin hallitus periaatteellisesti hyväksyi 21. tammikuuta, ovat myös lupaavia.
<P>
Jatkamme hallituksen käynnistämän demokraattisen avautumisen tukemista. Tämän aloitteen onnistuminen edellyttää kaikkien poliittisten puolueiden ja kaikkien yhteiskunnan kerrosten osallistumista ja tukea. Komissio on kuitenkin huolissaan perustuslakituomioistuimen päätöksestä lopettaa parlamentissa edustettuna oleva kurdimielinen puolue, DTP-puolue. Pidämme myös valitettavina pidätyksiä, jotka tehtiin maan kaakkoisosassa joulukuun lopussa. Tuomitsemme samaan aikaan tapahtuneet terrori-iskut. Mikään näistä kehitysvaiheista ei todella johda demokraattisen avautumisen onnistuneeseen täytäntöönpanoon.
<SPEAKER ID="016" NAME="Hannes Swoboda" LANGUAGE="DE">
Arvoisa puhemies, haluaisin ensiksi esittää lämpimät kiitokseni neuvostolle ja komission jäsenelle Fülelle erityisesti heidän Kroatiaa koskevista julkilausumistaan. Nämä julkilausumat osoittavat, että sekä neuvosto että komissio ovat päättäneet saada tämän prosessin loppuun mahdollisimman pian. Olen myös samaa mieltä komission jäsenen Fülen kanssa siitä, että neuvottelut Kroatian kanssa on mahdollista saattaa päätökseen tänä vuonna, jos on tarvittavaa hyvää tahtoa ja jos toimitaan asianmukaisesti. On tietysti myös erityisesti Kroatian vastuulla ryhtyä ratkaiseviin toimiin.
<P>
Haluaisin tässä vaiheessa sanoa, että Kroatia on saanut aikaan huomattavaa edistystä, erityisesti viime kuukausina ja korruption osalta. Kroatia on osoittanut, että kukaan ei ole lain ulkopuolella eikä ketään ole vapautettu korruption torjuntaa koskevista toimenpiteistä. Tällä annetaan merkittävä viesti. Kroatia on myös tehnyt sopimuksen Slovenian kanssa ja ratifioinut sopimuksen suhteellisen nopeasti parlamentissa, mikä osoittaa, että tarvittavien vaatimusten täyttämiseksi on olemassa lujaa yhteistä päättäväisyyttä. Toivon, että samoin käy pian Sloveniassa. Olen vakuuttunut siitä, että Slovenian hallitus tukee täysimääräisesti sopimusta, ja toivon, että sisäpolitiikan ongelmat voidaan ratkaista pian ja että sopimus voidaan ratifioida.
<P>
Työtä on kuitenkin edelleen jonkin verran tehtävänä. On jo pantu merkille, että korruption torjunta on tärkeää. Tilanne ei kuitenkaan muutu yhdessä yössä. Tällä alalla on monia ratkaisemattomia kysymyksiä, mutta olen varma, että hallituksella ja asiaankuuluvilla julkisilla elimillä on halua jatkaa tätä työtä käyttämättä poliittista vaikutusvaltaa.
<P>
Oikeuslaitoksen uudistuksen osalta kyse ei ole vain korruption torjunnasta vaan myös monista muista kysymyksistä, kuten tuomareiden kouluttamisesta. Kroatian on toteutettava monia toimia luodakseen nykyaikainen oikeusjärjestelmä, ja toivon, että se tapahtuu pian.
<P>
Entisen Jugoslavian alueen rikostuomioistuimen kanssa tehtävän yhteistyön osalta komission jäsen Füle on antanut meille tarkan ja monitahoisen tilannekuvauksen. Pääsyyttäjä Brammertz on varmistanut ulkoasiainvaliokunnalle, että paljon on saatu aikaan. Kyse on vain joidenkin kenraali Gotovinaa vastaan esitettyyn syytteeseen liittyvien asiakirjojen löytämisestä, mutta pääsyyttäjä Brammertz on itse sanonut, että hän ei tiedä, ovatko nämä asiakirjat edelleen olemassa vai onko ne jo tuhottu. Voi olla, että joitakin niistä ei ikinä ole ollut olemassa. Toivon kuitenkin, että Kroatia tekee tässä suhteessa kaiken voitavansa. Haluaisin, että komission jäsenen Fülen mainitsema toimintaryhmä saisi laajan tuen muiden maiden asiantuntijoilta ilman, että Kroatian ponnisteluille annetaan etukäteen automaattinen hyväksyntä. Katson kuitenkin, että tällä alalla on saatu aikaan paljon edistystä. Toivon, että muutamat jäljellä olevat pienet kysymykset saatetaan päätökseen muutaman tulevan viikon tai kuukauden aikana, jotta pääsyyttäjä Brammertz voidaan vakuuttaa siitä, että hänen kanssaan tehdään täysimääräisesti yhteistyötä.
<P>
Pakolaisten tai maansisäisten pakolaisten paluun osalta on myös saatu paljon aikaan. Yksityiskohtaisella tasolla on silti joitakin ongelmia, joita on suhteellisen vaikea ratkaista. Kun ihmiset ovat paenneet taloista, joissa he olivat vuokralaisina eivätkä omistajina, kuten entisessä Jugoslaviassa yhteiskunnan tukemat asunnot, on vaikea järjestää heidän paluutaan ja varmistaa, että heillä on jälleen koti. Vaikka monet ihmiset haluavat periaatteessa palata, talouskriisin ja työttömyyden takia ei ehkä ole itse asiassa käytännöllistä, että he palaavat niin suurin joukoin alueille, joilla työttömyysaste on jo korkea.
<P>
On totta, että tällä alalla on saatu aikaan paljon edistystä. Olen vakuuttunut siitä, että nykyinen hallitus ja toivottavasti myös oppositio tekevät yhteistyötä viimeisten toimien toteuttamiseksi. Kroatiassa on viime kuukausien aikana käynyt toistuvasti selväksi, että yhteinen lähestymistapa EU:ta koskeviin asioihin on ratkaiseva tekijä. Tarvitaan laajaa päättäväisyyttä jäljellä olevien ongelmien ratkaisemiseksi ja, sisäisistä eroista huolimatta, sen tekemiseksi selväksi, että tie johtaa EU:hun ja että Kroatian on päästävä sinne perille mahdollisimman nopeasti.
<P>
(Suosionosoituksia)
<SPEAKER ID="017" NAME="Zoran Thaler" LANGUAGE="SL">
Vuosi 2009 oli hyvä vuosi ehdokasvaltiolle entiselle Jugoslavian tasavallalle Makedonialle (EJTM). Euroopan komissio on vahvistanut tämän, ja kaksi neuvoston puheenjohtajavaltiota, sekä Ruotsi että nyt Espanja, on vahvistanut tämän. Ja sen myös minä olen sanonut mietintöluonnoksessani.
<P>
Skopjen viranomaiset ovat käsitelleet liittymissopimuksen ensisijaisia tavoitteita, jotka yleisesti tunnetaan vertailuarvoina, ja täyttäneet ne. Toiseksi, EJTM oli alueen ensimmäinen maa, joka täytti kaikki viisumivapausvaatimukset. Se teki niin jo viime vuoden heinäkuussa, ja viisumivapausjärjestelmä tuli voimaan 19. joulukuuta. Se on ratkaissut rajariidan Kosovon kanssa ja on tehnyt onnistunutta yhteistyötä alueellisissa aloitteissa, esimerkiksi CEFTA-sopimuksessa ja Kaakkois-Euroopan yhteistyöprosessissa. Se on myös tehnyt onnistunutta yhteistyötä Haagissa sijaitsevan entisen Jugoslavian alueen rikostuomioistuimen kanssa. Viime viikolla EJTM:n parlamentti antoi päätöslauselman Srebrenicasta.
<P>
Mitä yritämme parlamentissa saada aikaan tällä päätöslauselmalla ja minun mietinnölläni EJTM:n edistyksestä? Ennen kaikkea haluamme auttaa. Haluamme auttaa EJTM:ää etenemään vakauden tiellä kohti Euroopan unionia. Meidän pitäisi muistaa, että EJTM oli ainoa entisen Jugoslavian tasavalta, joka onnistui välttämään Miloševićin sodat.
<P>
Toiseksi, haluamme auttaa jäsenvaltiokollegaamme Kreikkaa ja siten koko Euroopan unionia, koska meidän on pidettävä mielessä, että mikä tahansa maa pääsee vain niin pitkälle kuin sen naapurimaat. Se on kokemukseen perustuva tieto, joka voidaan todistaa. Siksi kehotan ystäviämme Kreikassa, yhdessä jäsenvaltiossamme, pyrkimään ratkaisemaan tämän ongelman yhdessä Skopjen hallituksen kanssa ja pehmentämään lähestymistapaansa pohjoisrajoillaan. Kehotan Kreikkaa olemaan rehellinen, oikeudenmukainen ja avarakatseinen johtaja, Balkanin alueen opettaja ja tukija. Nykyinen Balkanin alue tarvitsee sitä.
<P>
Tässä suhteessa pidän erityisen myönteisenä Agenda 2014 -ehdotusta, joka on pääministeri Papandreoun johtaman Kreikan uuden hallituksen laatima aloite. Onnittelut aloitteesta! Olen samassa rintamassa Kreikan kanssa. Tehkäämme kaikkemme saavuttaaksemme tämä päämäärä. Osoittakaamme solidaarisuutta Kreikalle, jäsenvaltiokollegallemme, ja EJTM:lle. Solidaarisuuden on oltava vastavuoroista.
<P>
Meidän on pidettävä mielessä, että Balkanin alue on kuin polkupyöräilyä. Niin kauan kuin polkupyörä liikkuu, niin kauan kuin sitä poljetaan eteenpäin, kaikki on kutakuinkin kunnossa, mutta jos se pysähtyy, jos tulee este, jos tulee pattitilanne, me kaadumme, me kaikki kaadumme. Jos pysähtyisimme nyt, rauha, vakaus, turvallisuus ja sosiaalinen yhteenkuuluvuus romahtaisivat.
<P>
Johtopäätöksenä haluaisin korostaa vielä yhtä seikkaa: EJTM on ollut ehdokkaana vuodesta 2005 alkaen. Meidän on oltava tietoisia päätöstemme ja päätösten tekemättä jättämisen seurauksista. Aina, kun käyn Skopjessa, teen heille selväksi, että heidän vastuullaan on löytää ratkaisu Kreikan, heidän naapurinsa kanssa.
<P>
Vedotkaamme siksi Skopjen, Ateenan ja Sofian viranomaisiin sekä puheenjohtajavaltio Espanjaan, komission jäseneen Füleen, korkeaan edustajaan Ashtoniin ja parlamenttiin: tehkäämme kaikkemme, kukin oman toimivaltansa piirissä, auttaaksemme tämän ongelman ratkaisussa. Siten voimme saada aikaan erilaisen Balkanin alueen ja paremman Balkanin alueen kuin olemme 20:n viimeksi kuluneen vuoden aikana nähneet.
<SPEAKER ID="018" NAME="Ria Oomen-Ruijten" LANGUAGE="NL">
Haluaisin aloittaa toivottamalla komission jäsenen Fülen lämpimästi tervetulleeksi: onnittelut nimityksestänne, odotan vakaata yhteistyötä kanssanne.
<P>
Arvoisa puhemies, haluaisin myös kiittää kaikkia kollegoitani, joiden rakentava osallistuminen mietintöön on mahdollistanut yksimielisyyden aikaansaamisen useimmilla aloilla. Haluaisin myös toistaa, että tavoitteeni tämän parlamentin esittelijänä on saada aikaan tilanne, jossa lähetämme selkeän, tasapainoisen ja johdonmukaisen viestin. Mielestäni voimme tehdä sen vain, jos pyrimme yhdessä laajaan enemmistöön.
<P>
Minulla on itse asiassa Turkille kolme viestiä. Ensiksi, ja näin myös mietintö alkaa, meillä on avoin keskustelu, sitten perustuslaki ja lainsäädännön täytäntöönpano. Aloitan avoimella keskustelulla, demokraattisella avautumisella. Täysin puolueettomasta näkökulmasta pidämme myönteisenä laajaa keskustelua, jonka Turkin hallitus viime vuonna käynnisti kurdien ja alevien oikeuksista, armeijan asemasta ja niin edelleen.
<P>
Arvoisa puhemies, perustuslakituomioistuimen viime joulukuussa antamalla tuomiolla kuitenkin taattiin, että terrori-iskut käynnistyisivät jälleen. Demokraattisen yhteiskuntapuolueen (DTP) jäseniä pidätettiin suurin joukoin, ja Turkin parlamentin jäseniä uhkaa edelleen pidätys. Kesästä lähtien käyty avoin ja myönteinen keskustelu näyttää tämän takia päättyneen ennenaikaisesti. Arvoisa puhemies, kunnioitan tietysti ihmisten edustajana oikeuden päätöksiä, mutta ymmärrän myös, että perustuslakituomioistuin on todennut poliittisten puolueiden kieltämisen osalta, että Turkin pitäisi nyt sitoutua lujasti siihen, mitä Euroopan neuvosto ja Venetsian komissio ovat suositelleet. Pyydän Turkkia sitten tekemään niin, jotta voidaan varmistaa, että tällaista onnetonta tilannetta ei enää synny.
<P>
Arvoisa puhemies, tämä johtaa minut tuomioistuimen toiseen päätökseen, eli sotilastuomioistuimen tuomiovaltaa rajoittavan lain peruuttamiseen. Emme pysty parlamentaarikkoina arvostelemaan tuomiota, mutta se todellakin jälleen kerran osoittaa, että näiden tuomioiden perusta, perustuslaki, on riittämätön, koska - ja minun on muotoiltava tämä huolellisesti - joka tapauksessa siinä annetaan perusta tällaisten tuomioiden antamiselle. Siksi me kehotamme jälleen kerran Turkkia edistämään viipymättä perustuslakinsa tarkistusta, koska vain siten saadaan aikaan todellisia uudistuksia, jotka ovat niin välttämättömiä Turkin yhteiskunnan nykyaikaistamiseksi.
<P>
Arvoisa puhemies, kolmas perustavanlaatuinen kohta koskee annetun lainsäädännön täytäntöönpanoa ja valvontaa. Naisten oikeuksien, uskonnonvapauden ja rikoksesta epäiltyjen kaltoinkohtelun aloilla säädettyjä normeja on myös noudatettava koko Turkissa. Arvoisa puhemies, kehotan siksi, että valvontaan kiinnitetään lisää huomiota.
<P>
Siirryn nyt tarkistuksiin. Yritin saada Kyproksen osalta varjoesittelijöiden kanssa aikaan selkeän ja laajapohjaisen kompromissin. Turkin on tiedettävä, että sovittu lisäpöytäkirja on hyväksyttävä viipymättä. Olen 34 kohdassa kehottanut kaikkia osapuolia varmistamaan, että Kyproksen jaon osalta saadaan aikaan ratkaisu. Tällä kohdalla pyydän siten erityisesti Turkkia antamaan myönteisiä merkkejä.
<P>
Arvoisa puhemies, korostamme uudessa 48 kohdassa, että molempia johtajia on kannustettava olemaan rohkeita, jotta saaren osalta saadaan pian ratkaisu aikaan. Tämä on ehdottoman välttämätöntä. Haluaisin sanoa Marije Cornelissenille, että vaikka tarkistuksenne naisiin kohdistuvasta väkivallasta on luultavasti hieman tarpeeton, Euroopan kansanpuolueen (kristillisdemokraatit) ryhmä tukee myös sitä odotusten mukaisesti.
<P>
Arvoisa puhemies, lopuksi haluaisin jälleen kerran toistaa, että myös tänä vuonna tavoitteeni on ollut laatia mietintö, jossa annetaan erittäin selkeä viesti, joka on kriittinen mutta myös tasapainoinen. Uskon, että jos hyväksymme tämän mietinnön suurella enemmistöllä, saamme myös aikaan hyvän ratkaisun Turkille maan nykyaikaistamiseksi ja sen tekemiseksi kukoistavaksi kaikille maan kansalaisille.
<SPEAKER ID="019" NAME="Bernd Posselt" LANGUAGE="DE">
Arvoisa puhemies, meillä on selkeät odotukset neuvoston ja komission suhteen. Odotamme, että neuvottelut Kroatian kanssa saatetaan loppuun ja että neuvottelut Makedonian kanssa aloitetaan tänä vuonna. Siihen kuuluu sen tunnustaminen, että vähemmistöryhmiä koskeva politiikka on näissä kahdessa maassa parempi kuin monissa Euroopan unionin jäsenvaltioissa ja että kaikki vähemmistöt ja etniset ryhmät ovat edustettuina molempien maiden hallituksissa. Arvoisa komission jäsen Füle, pakolaisten paluuta koskeva kysymys on, jos sallitte minun niin sanoa, hoidettu Kroatiassa tavalla, joka voisi olla mallina muille valtioille. Siksi haluaisin sanoa sangen selkeästi, että meidän pitäisi tietysti selittää näille maille, että niiden on edelleen ponnisteltava. Ei kuitenkaan voida hyväksyä sitä, että sanotaan pallon olevan vain Kroatialla. Kroatia on ratifioinut rajasopimuksen, ja haluaisin Hannes Swobodan lailla kehottaa Slovenian parlamenttia tekemään samoin. Neuvoston on avattava vielä kolme neuvottelulukua. Haluaisin kehottaa Espanjan edustajaa ministerineuvostossa varmistamaan, että ne avataan Espanjan puheenjohtajakauden aikana. Sen ansiosta Kroatia voi, jos sitä kohdellaan oikeudenmukaisesti, saada neuvottelut päätökseen tänä vuonna.
<P>
Tämän nimikysymyksestä johtuvan Makedonian vastenmielisen saarron osalta pallo ei tässäkään tapauksessa ole vain Makedonialla. Vastuu on sen sijaan EU:n jäsenvaltiolla, joka on saanut aikaan saarron, joka on vastoin kansainvälistä oikeutta. Haluaisin tässä vaiheessa tehdä selväksi, että EU:n on käyttäydyttävä uskottavasti, toisin sanoen, meidän on vaadittava asioita muilta, mutta meidän on myös täytettävä omat normimme, muuten menetämme kaiken uskottavuutemme. Mielestäni meidän on tärkeää tehdä työtä sen eteen, että Kroatiasta äänestetään tänä vuonna tässä parlamentissa pitkän ja vaikean tien jälkeen. Sitten tarkkailijat voivat tulla tänne, samalla tavalla kuin Tšekin, Slovenian ja Unkarin tarkkailijat tulivat ja me toivotimme heidät tervetulleiksi. Toivon, että Kroatiassa voidaan järjestää Euroopan parlamentin vaalit joko ensi vuonna tai sitä seuraavana vuonna ja että kroatialaiset jäsenet liittyvät meihin täällä parlamentissa ja auttavat valmistelemaan muiden Etelä-Euroopan valtioiden liittymistä, eritoten Makedonian.
<SPEAKER ID="020" NAME="Kristian Vigenin" LANGUAGE="BG">
Arvoisa puhemies, arvoisa komission jäsen Füle, myös minä haluan onnitella teitä, Euroopan komission uutta jäsentä, ja sanoa, että voi itse asiassa olla tärkeä merkki, että juuri tänä päivänä ensimmäinen tässä parlamentissa uuden komission kanssa käytävä keskustelu koskee juuri laajentumista.
<P>
Meidän ei itse asiassa tarvitse toistaa, että laajentuminen on osoittautunut yhdeksi Euroopan unionin onnistuneimmista politiikanaloista. Toivon teille menestystä. Parlamenttimme tekee kaikkensa tukeakseen teitä näissä ponnisteluissa, koska me täällä Euroopan parlamentissa olemme itse asiassa tämän turvallisuuden, vaurauden ja kansalaisoikeuksien alueen eli Euroopan unionin laajentumisen vahvimpia tukijoita.
<P>
Tässä yhteydessä katson, että kolmen esittelijän antamissa lausunnoissa korostettiin ulkoasiainvaliokunnan ja heidän itsensä tekemää vakavaa työtä. Haluan onnitella heitä siitä ja sanoa, että nämä kolme mietintöä, joista keskustelemme tänään, hyväksyttiin valtavalla enemmistöllä ulkoasianvaliokunnassa. Uskon, että niin käy myös tänään.
<P>
Haluan korostaa, että haluamme käyttää mietintöjämme antamaan hyvin selkeän viestin myös näille kolmelle maalle, vaikka yleinen keskustelu luultavasti jonkin verran heikentää viestejämme, että olemme edelleen sitoutuneita prosessiin mutta että on kysymyksiä, joita ei voida välttää ja joiden osalta kolmen maan on ryhdyttävä toimiin. Ne liittyvät pääasiassa siihen, että Euroopan parlamentti ei voi eikä aio sulkea silmiään useilta kysymyksiltä, jotka liittyvät perusoikeuksien suojelua, tiedotusvälineiden vapautta ja yhdistymisvapautta sekä vähemmistöjen oikeuksien suojelua, hyviä naapuruussuhteita ja niin edelleen tukevien Kööpenhaminan kriteerien täyttämiseen.
<P>
Haluaisin käsitellä lyhyesti kolmea asiaa, jotka ovat minun mielestäni olennaisen tärkeitä kolmen maan liittymisen edistämisessä. Ensinnäkin Kroatian osalta on selkeää, että tie jäsenyyteen on jo avoinna tälle maalle. Slovenian kanssa tehty sopimus on erittäin merkittävä, mutta kehotamme ratifioimaan sen mahdollisimman pian, jotta se mahdollistaa Kroatian kanssa käytävien neuvottelujen saattamisen loppuun tämän vuoden loppuun mennessä.
<P>
Makedonian osalta toivomme, että entinen Jugoslavian tasavalta Makedonia osoittaa tarvittavaa joustavuutta. Toivomme myös, että Kreikan uusi hallitus löytää ratkaisun nimikysymykseen, jotta Makedonia voi saada selville päivämäärän neuvottelujen aloittamista varten tänä vuonna.
<P>
Turkin osalta ei voida välttää Kyproksen kysymystä. Turkki ei voi toivoa saavansa aikaan huomattavaa edistystä yhdentymisprosessissa ennen kuin sen osalta on ensin edistytty.
<SPEAKER ID="021" NAME="Ivo Vajgl">
ALDE-ryhmän puolesta. - (SL) Tänään parlamentin hyväksyttävänä olevan Kroatiaa koskevan päätöslauselman osalta tunnustamme, että tämä maa on edistynyt Euroopan unionin liittymiskriteerien täyttämisessä toteuttaessaan demokraattisen järjestelmän uudistuksia ja yhtenäistäessään lainsäädäntöään yhteisön säännösten vaatimusten kanssa. Se asettaa Kroatian tiukasti niiden maiden luettelon kärkeen, joilla on mahdollisuudet tulla Euroopan unionin täysjäseniksi. Se avaa myös Kroatialle mahdollisuuden saattaa päätökseen neuvottelut jo tänä vuonna, kuten olemme mietinnössämme todenneet.
<P>
Panemme hyvin tyytyväisinä merkille, että Jadranka Kosor, Kroatian uusi pääministeri, on ryhtynyt nopeasti ja menestyksekkäästi toimenpiteisiin aloilla, joilla esteet ovat tähän mennessä olleet suurimmat: korruption ja järjestäytyneen rikollisuuden torjunnassa, hallinnollisia uudistuksia koskevan ohjelman täytäntöönpanossa, sotarikosten käsittelyssä ja etnisten vähemmistöjen ja muiden vähemmistöjen oikeudellisen tai perustuslaillisen suojan varmistamisessa.
<P>
Allekirjoittamalla rajavälityssopimuksen naapurinsa Slovenian kanssa Kroatian uusi hallitus on poistanut esteen neuvotteluprosessilta ja lisäksi muokannut maaperää muiden kysymysten ratkaisemiselle. On tärkeää, että Kroatia jatkaa rajariitojen käsittelyä muiden naapureidensa kanssa ja varmistaa, että nämä neuvottelut käydään vilpittömässä mielessä ja sopimusten pitämistä koskevan pacta sunt servanda -periaatteen mukaisesti.
<P>
Haluaisin myös panna merkille, että tässä päätöslauselmassa, joka laadittiin kollegani ja esittelijän Hannes Swobodan erinomaisella johdolla, on puolueettomalla ja myönteisellä tavalla myös korostettu ongelma-alueita, joilla Kroatialla on edelleen paljon työtä tehtävänään. Muutaman mainitakseni niitä ovat muun muassa yhteistyö Haagin tuomioistuimen kanssa, tähän mennessä aikaansaadut ponnistukset korruptiosta syyttämisessä, talouden ja rahoituksen rakennemuutos ja suurempi sitoutuminen ja vilpittömyys esteiden poistamisessa Kroatian serbiväestön paluulta. Kroatia on myös heidän kotimaansa.
<P>
Kroatiaa ja EJTM:ää koskevia myönteisiä edistymiskertomuksia olisi myös pidettävä lopullisena merkkinä EU:n avoimesta asenteesta laajentumiseen kaikkiin Länsi-Balkanin alueen maihin ja niiden sitoumusten vahvistamisena, joita olemme antaneet näille maille, myös Turkille, edellyttäen, että ne täyttävät asiaankuuluvat kriteerit. Se riippuu kuitenkin pääasiassa niistä. Haluaisin päättää puheenvuoroni toivottamalla Stefan Fülelle, uudelle komission jäsenellemme, menestystä. Tiedän hänen tekevän erinomaista työtä.
<SPEAKER ID="022" NAME="Franziska Katharina Brantner">
Verts/ALE-ryhmän puolesta. - (EN) Arvoisa puhemies, Verts/ALE-ryhmän puolesta haluaisin ensin toivottaa Štefan Fülen lämpimästi tervetulleeksi tähän parlamenttiin komission jäsenenä. Työskentelemme mielellämme kanssanne ja odotamme tulevaa yhteistyötämme. Haluaisin myös kiittää Hannes Swobodaa hyvästä yhteistyötä Kroatiaa koskevan mietinnön osalta. Mielestäni yhteistyö prosessissa oli hyvää, ja kiitän kollegoitani.
<P>
Haluaisin vain sanoa, että olisimme mieluummin järjestäneet yhteiskeskustelun siten, että meillä olisi ollut kaikki kolme maata mutta erillisissä osissa aamulla. Meistä se olisi ollut järkevämpää kuin liittää kaikki yhteen, mutta se on sivuhuomautus.
<P>
(DE) Vihreät / Euroopan vapaa allianssi -ryhmä kannattaa Kroatian nopeaa liittymistä Euroopan unioniin, ja pidämme hyvin myönteisenä tämän maan aikaansaamaa nopeaa edistystä. Kroatian nopea liittyminen antaa tärkeän viestin turvallisuuspolitiikasta koko Länsi-Balkanin alueelle. Se tarkoittaa, että EU:n valtion tai hallitusten päämiesten Thessalonikissa kaikille Länsi-Balkanin maille antama lupaus jäsenyydestä on edelleen voimassa. Tämän lupauksen uskottavuus ja voimassaolo ovat kaikille alueen maille valtava kannustin panna täytäntöön kauaskantoisia uudistuksia, joilla näistä maista tehdään turvallisempia, vakaampia ja vauraampia.
<P>
Kroatian osalta on tärkeää sanoa, että sen virkamieskuntaa on vahvistettava ja avoimuutta lisättävä. Ratkaiseva tekijä siinä ei ole vain uuden lainsäädännön antaminen vaan ennen kaikkea lakien hallinnollinen täytäntöönpano. Me Verts/ALE-ryhmässä haluaisimme nähdä tällä alalla parempia tuloksia. Mielestämme ainoa ratkaisu korruptiota ja järjestäytynyttä rikollisuutta koskeviin ongelmiin on uusien lakien ja direktiivien johdonmukainen täytäntöönpano. Sama koskee oikeuslaitosta ja oikeusjärjestelmää koskevaa erityisen merkittävää lukua, josta ei ole vielä neuvoteltu. Kroatian hallitukset tekemät ilmoitukset ovat hyvä asia, mutta niiden on johdettava toimintaan, joka saa aikaan todellisia parannuksia tuomioistuinten tilanteessa. Haluaisimme, että myös tällä alalla olisi enemmän avoimuutta ja vähemmän poliittista vaikutusvaltaa.
<P>
Siksi ehdotamme neljää tarkistusta, joiden puolesta kannustan teitä äänestämään. Ensimmäinen koskee korruption torjuntaa. Haluaisimme, että erityisesti rakentaminen ja kaupunkisuunnittelu otetaan mukaan, koska niillä aloilla tehdään suurimmat julkisia hankintoja koskevat sopimukset.
<P>
Toiseksi haluaisimme, että 19 kohdassa viitataan siihen, että homojen ja lesbojen tilanne on epätyydyttävä. Näihin vähemmistöryhmiin kuuluvia ihmisiä vastaan on hyökätty toistuvasti. Olemme nyt saaneet Kroatian hallitukselta vakuutuksia, että jotkin näistä tapauksista tutkitaan. Meidän mielestämme se on hyvin myönteinen merkki, ja haluaisin kannustaa Kroatian viranomaisia nopeuttamaan syrjinnän vastaisen lain täytäntöönpanoa.
<P>
Viimeinen huomioni on se, että meillä ei ole suunnitelmaa Kroatian uutta energiapolitiikkaa varten. Haluaisimme siksi kehottaa teitä tukemaan tarkistustamme 7. Odotamme Kroatian liittyvän pian Euroopan unioniin.
<SPEAKER ID="024" NAME="Charles Tannock">
ECR-ryhmän puolesta. - (EN) Arvoisa puhemies, ECR-ryhmä kannattaa Euroopan unionin laajentumista. Ymmärrämme suurempien yhtenäismarkkinoiden edut, mutta sen lisäksi odotamme myös - toisin kuin jotkut tämän parlamentin jäsenet - että federalistiset tavoitteet heikkenevät Euroopan unionin ytimessä. Ehdokkaisiin on kuitenkin sovellettava Kööpenhaminan kriteerien mukaisia ankaria ja tiukkoja normeja.
<P>
Siksi tuemme täysimääräisesti komission perusteellista lähestymistapaa ehdokkaiden valmistamisessa jäsenyyteen ja sen halua ottaa oppia aiemmista laajentumisista, erityisesti viimeisimmistä laajentumisista Bulgariaan ja Romaniaan, joissa järjestäytyneen rikollisuuden ja korruption alalla oli ratkaisemattomia ongelmia. Kroatia ja Islanti - jos se hyväksytään ehdokkaaksi - ovat epäilemättä maita, jotka ovat valmiimpia liittymään Euroopan unioniin, ja Kroatian liittyminen auttaa vakauttamaan Länsi-Balkanin aluetta. Vaikka tunnustamme, että rajariitaa Slovenian kanssa ei ole edelleenkään ratkaistu, meidän mielestämme kahdenvälisten riitojen ei saa antaa viivästyttää Kroatian jäsenyyttä. Italiakaan ei estänyt Sloveniaa liittymästä huolimatta tuolloin käynnissä olleista raja- ja vähemmistöriidoista.
<P>
Kuten komission kertomuksessa tehdään selväksi, Kroatia on jo edistynyt huomattavasti neuvottelujen vertailuarvojen täyttämisessä, ja maan sitoutuminen EU:n odotuksiin on edelleen vahva. Makedonia on myös jälleen täysimääräisesti matkalla jäsenyyteen, ja pidämme myönteisenä sen EU:n viisumivapautta, kuten myös Serbian ja Montenegron, ja tuemme sitä, että neuvostoa kehotetaan sallimaan välittömästi Makedonian jäsenyysneuvottelujen käynnistäminen.
<P>
ECR-ryhmän mielestä miltei koominen nimikiista Kreikan kanssa olisi ratkaistava järkevästi ja nopeasti. Presidentti Ivanov on auttanut lisäämään vauhtia Makedonian EU:ta koskeviin tavoitteisiin, ja toivomme, että hänen pyyntöönsä tavata juuri valittu Kreikan presidentti vastataan ystävyyden ja naapurisuhteiden hengessä. Sitä vastoin Turkin hakemus EU:n jäsenyydestä pysyy ongelmallisena, ei vähiten ihmisoikeuksien alalla. Äskettäinen hirvittävä tapaus teinitytön hautaamisesta elävältä vain siksi, että hän oli puhunut pojille, antaa vain pontta niille, jotka sanovat, että Turkille ei ole sijaa Euroopan unionissa. Se, että Turkki ei tunnusta Kyprosta tai pane täytäntöön Ankaran pöytäkirjoja ja että se viivyttelee uusien suhteiden luomista Armeniaan koskevan sopimuksen ratifiointia, on pettymys.
<P>
Lopuksi, Montenegroa koskevana parlamentin pysyvänä esittelijä haluaisin vain lisätä, että mielestäni, vierailtuani äskettäin maassa, se pärjää hyvin matkallaan ehdokasasemaan, ja toivon, että se tapahtuu mahdollisimman pian.
<P>
Lopuksi, myös minä haluaisin käyttää ryhmäni, ECR-ryhmän, puolesta tilaisuuden hyväkseni onnitellakseni komission jäsentä Fülea hänen eilisestä nimittämisestään vaaleissa, ja ryhmäni tekee täysimääräisesti yhteistyötä hänen kanssaan hänen haastavissa tehtävissään tulevaisuudessa.
<SPEAKER ID="025" NAME="Takis Hadjigeorgiou" LANGUAGE="EL">
Haluamme korostaa alusta alkaen, että kannatamme Turkin yhdentymistä. Tarkoitamme sitä ja uskomme siihen. Pääasiassa Turkin itsensä kannalta on välttämätöntä kaikkien vähemmistöjen oikeuksien suojaamiseksi alentaa parlamentin äänikynnystä ja turvata työoikeudet, esimerkiksi oikeus lakkoon ja työehtosopimusneuvotteluihin.
<P>
Todellisen poliittisen ratkaisun löytäminen kurdeja koskevaan ongelmaan, armenialaisten kansanmurhan tunnustaminen, suhteiden normalisoiminen naapurimaiden kanssa ja Kyproksen miehityksen päättäminen ovat joitakin niistä asioista, joita Turkin on käsiteltävä. Kuten neuvosto korosti, sen on kiireellisesti ja viipymättä noudatettava täysimääräisesti ja syrjimättä Ankaran sopimuksen lisäpöytäkirjaa.
<P>
Laiminlyömällä kansainvälisen oikeuden Turkki estää Kyproksen tasavaltaa harjoittamasta riippumattomia oikeuksiaan yksinomaisella talousvyöhykkeellään. Siksi ilmoitamme, että emme ole samaa mieltä kannasta, jonka mukaan asiaankuuluva energialuku olisi avattava.
<P>
Lopuksi haluaisin mainita joidenkin jäsenten aikomuksen äänestää sellaisen tarkistuksen puolesta, jossa kehotetaan kaikkia asianosaisia osapuolia auttamaan Kyproksen kysymyksen ratkaisemisessa. Olen varma, että kaikki auttavat. Eikö ole kuitenkin kohtuutonta tehdä kaikista yhtä lailla vastuullisia, tehdä uhrista ja miehittäjästä yhtä lailla vastuullisia? Jos haluamme ratkaisun Kyproksen kysymykseen, meidän on korostettava Turkin vastuuta. Meidän on puhuttava avoimesti Turkille, jonka yhdentymistä, toistan lopuksi, me tuemme. Tuemme kuitenkin Turkin yhdentymistä Euroopan unioniin, emme Euroopan unionin yhdentymistä Turkkiin.
<SPEAKER ID="026" NAME="Bastiaan Belder" LANGUAGE="NL">
Silläkin uhalla, että turkkilaiset diplomaatit pahoittavat jälleen mielensä - pankaa merkille heidän reaktionsa moniin Euroopan parlamentin tarkistuksiin - kehotan neuvostoa ja komissiota ottamaan seuraavat viisi kohtaa Turkin viranomaisten kanssa tulevaisuudessa käytävien neuvottelujen asialistalle.
<P>
1. Oikeushenkilöyden myöntäminen kaikille Turkin uskonnollisille yhteisöille - perustavanlaatuinen ennakkoedellytys uskonnonvapauden toteuttamiselle Turkissa.
<P>
2. Turkin kristittyjä vastaan käytävän julkisen vihakampanjan välitön lopettaminen - kampanjaa käydään sallimalla kaksinkertaisesti kielteisillä mielikuvilla varustetun käsitteen "lähetyssaarnaajatoiminta" käyttäminen koulukirjoissa ja paikallisissa viestimissä aivan kuin Turkin kristityt olisivat ilman muuta kumouksellisia ja he olisivat päättäneet heikentää valtiota.
<P>
3. Muiden kuin islamilaisten vähemmistöjen huomattavan syrjinnän välitön lopettaminen Turkin hallituskoneiston korkeiden siviili- ja sotilasvirkojen täyttämisessä.
<P>
4. Tehokkaat hallituksen toimenpiteet lisääntyvää antisemitismiä vastaan Turkin julkisessa elämässä. Turkkilainen tutkija puhui äskettäin myrkyttyneestä ilmapiiristä. Olen iloinen, että ilmapiiri on edelleen riittävän avoin, jotta tutkija voi avoimesti sanoa sellaisen asian. Tarvitaan kuitenkin tehokkaita hallituksen toimenpiteitä lisääntyvää antisemitismiä vastaan Turkin julkisessa elämässä, ja sen osalta erityisesti pääministeri Erdoğanin pitäisi ottaa johtava asema.
<P>
5. Lopuksi, Iranin islamilaista tasavaltaa koskevien suhteiden saattaminen tiukasti Teherania ja sen ristiriitaista ydinvoimaohjelmaa koskevan transatlanttisen politiikan mukaiseksi. Turkin on ilmaistava kantansa Teheranin ydinohjelmaa koskevaan koko ajan polttavampaan kysymykseen. Naton jäsenenä ja EU:n ehdokasvaltiona Turkin on osoitettava, kenen joukoissa se seisoo. Sen on tehtävä selkeä valinta.
<P>
Kehotan neuvostoa ja komissiota suhtautumaan vakavasti Kööpenhaminan kriteereihin ja mainitsemaani Turkkia koskevaan välittömään arvosteluun ja, arvoisa komission jäsen, jälleen kerran, haluaisin toivottaa teille kaikkea hyvää uudessa asemassanne. Odotan rakentavaa kuulemista ja luotan myös siihen, että suhtaudutte Kööpenhaminan kriteereihin vakavasti ja että voimme siten tehdä työtä Turkin nykyaikaistamiseksi, maan, jota haluan myös kunnioittaa.
<SPEAKER ID="027" NAME="Barry Madlener" AFFILIATION="NI">
(NL) Arvoisa komission jäsen Füle, tervetuloa parlamenttiin! Arvoisa puhemies, Alankomaiden vapauspuolue (PVV), minun puolueeni, on päättänyt toimia itsenäisesti tässä parlamentissa. Tässä tapauksessa olemme nauttineet erinomaisesta yhteistyöstä Vapaa ja demokraattinen Eurooppa -ryhmän ja Morten Messerschmidtin, jolle haluaisin esittää sydämelliset kiitokset, kanssa.
<P>
Arvoisa puhemies, aivan ensiksi haluaisin sanoa, että PVV ei kannata laajentumista - ei Kroatiaan, ei Makedoniaan eikä varsinkaan Turkkiin. Turkin Kyproksen miehitys on laiton, kaikki me täällä parlamentissa katsomme niin, ja silti toimimme edelleen Turkin kanssa arvostelematta maata siitä ankarasti. Emme säädä mitään seuraamuksia - tai lähestulkoon mitään seuraamuksia - Turkille. Se on mielestäni todella raukkamaista käytöstä, ja olen siksi esittänyt tarkistuksen, jossa tuomitaan tämä miehitys ja määrätään Turkki vetämään joukkonsa Kyproksesta ja tekemään niin välittömästi. Toivon siksi, että te kaikki tuette tätä tarkistusta.
<P>
Sen lisäksi lehdistönvapaus Turkissa on ankaran paineen alaisena. Vieraillessani Turkissa lehdistö jopa siirrettiin pois. Meidän on tuomittava tämä lujasti, ja siksi olen esittänyt tarkistuksen 16.
<P>
Nyt, hyvät kollegat, siirrymme Iraniin, roistovaltioon. Presidentti Ahmadinejad, islamilainen diktaattori, terrorisoi omaa väestöään, haluaa pyyhkiä Israelin kartalta ja sanoo niin avoimesti, tekee työtä pitkän kantaman ohjuksien osalta, tekee säännöllisesti ohjuskokeita ja alkoi eilen rikastaa uraania, joka sopii ydinaseisiin. Hyvät kollegat, voimme vain ilmaista vastenmielisyytemme tätä kohtaan. Turkki, joka haluaa liittyä EU:hun, pitää Iranin hallitusta hyvänä ystävänään, ja se on tuomittava jyrkästi sen takia, ja siksi olen esittänyt tarkistuksen 17. Luotan tukeenne.
<P>
Seuraavaksi haluan mainita Turkin kanssa käytävät neuvottelut. Turkki, joka pitää Irania ystävänään, miehittää Kyprosta, sortaa kristittyjä, rikkoo naisten oikeuksia, on islamilaisten maiden järjestön jäsen, käyttää sharia-lakia, joka rajoittaa ihmisoikeuksia, ja on islamilainen maa, ei voi koskaan liittyä tähän unioniin. Meidän ei pitäisi antaa sen tapahtua, ja siksi olen esittänyt tarkistukset 18 ja 19, joiden tavoitteena on lopettaa liittymisneuvottelut. Toivon siksi, että te kaikki tuette tarkistuksiani.
<SPEAKER ID="028" NAME="Eduard Kukan" AFFILIATION="PPE">
(EN) Arvoisa puhemies, aivan ensiksi haluaisin onnitella Zoran Thaleria hänen mietinnöstään ja kiittää häntä ja kaikkia muita kollegoita heidän erittäin rakentavasta työstään tämän päätöslauselmaesityksen laatimisessa. Vilpitön tervetulotoivotus komission jäsenelle Fülelle ja parhaat menestyksen toivotukseni hänen tulevassa työssään.
<P>
Euroopan kansanpuolue katsoo, että EJTM:ssä tapahtui viime vuoden aikana paljon myönteistä kehitystä. Edistys, jonka se sai aikaan EU:n liittymisneuvottelujen aloittamista koskevien useimpien kriteerien täyttämisessä, on todellakin sekä merkittävää että huomattavaa. Se, että komissio on suositellut neuvottelujen käynnistämistä EJTM:n kanssa, olisi nähtävä selkeänä viestinä siitä, että maa on oikealla tiellä.
<P>
Parlamentin olisi siksi tuettava lujasti tätä suositusta ja, hyväksymällä tämän päätöslauselman, lähetettävä myönteinen viesti maalle ja todellakin koko alueelle. Toivon, että Eurooppa-neuvosto vahvistaa komission päätöksen ja tähän päätöslauselmaan sisällytetyn kehotuksen ja näyttää vihreää valoa EJTM:n neuvotteluille lähitulevaisuudessa ilman enempiä viivästyksiä. Uskon myös, että tämän toteutumiseen mennessä nimikysymystä koskevat neuvottelut edistyvät ja naapurimaiden suhteet paranevat.
<P>
EJTM:n olisi vastattava haasteeseen ja osoitettava, että se on valmis täyttämään kaikki Kööpenhaminan kriteerit, joiden perusteella pitäisi arvioida sen pyrkimyksiä tulla EU:n jäseneksi.
<SPEAKER ID="029" NAME="Raimon Obiols" AFFILIATION="S&amp;D">
(ES) Mielestäni mietintö, josta tänään äänestämme ja joka koskee Turkin edistymistä EU:hun liittymisessä, on myönteinen. Se on suora ja jotakin arvostelua voidaan esittää, mutta se on tasapainoinen mietintö, ja onnittelen esittelijää, Ria Oomen-Ruijtenia siitä.
<P>
Poliittinen ryhmämme olisi tietysti korostanut tiettyjä asioita enemmän. Olemme kuitenkin neuvotelleet laajan yksimielisyyden, koska mielestämme tämän parlamentin pitäisi antaa mietinnölle mahdollisimman paljon tukea.
<P>
Meidän on annettava siitä selkeä viesti. Sen pitäisi olla myönteinen viesti, hyvän tahdon viesti, mutta sen pitäisi olla myös ankara, jotta neuvotteluprosessia voitaisiin vauhdittaa ja jotta Turkin nykyaikaistamista ja demokraattisia uudistuksia voitaisiin edistää. Meidän on oltava tässä selkeitä: meidän on päästävä yli tästä velttouden ja päättämättömyyden vaiheesta neuvotteluprosessissa.
<P>
Mielipidekyselyjen mukaan julkinen tuki Turkin liittymiselle on haihtunut, ja tuo yleisön näkemys on muutettava. Ainoa tapa saada se aikaan on varmistaa, että neuvottelut ja uudistukset etenevät, että Euroopan unioni osoittaa olevansa johdonmukainen tekemiensä sitoumusten kanssa ja että se myös välttää antamasta ristiriitaisia viestejä, jotka saavat aikaan epävarmuutta. Turkin on tietenkin myös edettävä päättäväisesti tiellä kohti uudistusta.
<P>
Edessä on kaksi tulevaisuudennäkymää: jakautumisen, vastakkainasettelujen ja epäluottamuksen noidankehä tai vakavan, ankaran mutta yksiselitteisen neuvottelun positiivinen kierre.
<P>
Jos tällä mietinnöllä edistetään edes hieman sellaista edistymistä, sitten voimme mielestäni olla tyytyväisiä.
<SPEAKER ID="030" NAME="Jorgo Chatzimarkakis" AFFILIATION="ALDE">
(DE) Arvoisa puhemies, valtuuskunnan johtajana haluaisin aivan ensiksi onnitella Zoran Thaleria hänen erittäin tasapainoisesta mietinnöstään. Skopje on toteuttanut uudistuksia ja se on matkalla kohti Euroopan unioniin liittymistä. Pidämme sitä hyvin myönteisenä ja olemme siitä hyvin mielissämme. Viisumivapaus oli ehkä selkein ja näkyvin merkki. Se oli yhteistyömme virstanpylväs. Tämä tavoite on saavutettu ainoastaan EU:n jäsenvaltioiden tiiviin yhteistyön ansiosta. Se edustaa avoimuutta, vuorovaikutusta ja yhteistyötä.
<P>
Emme saa kuitenkaan unohtaa, että Makedonialle myönnettiin liittymisehdokkaan asema neljä vuotta sitten ja että siitä lähtien olemme kysyneet itseltämme jatkuvasti, milloin se lopulta liittyy Euroopan unioniin. Haluaisin kehottaa kaikkia osapuolia varmistamaan, että nimikiista, johon huomio tällä hetkellä keskittyy, ratkaistaan. Meidän on käytettävä hyväksemme neuvoston joulukuussa tekemän päätöksen ja Kreikan uuden hallituksen aikaansaamaa vauhtia. Tämä vauhti hiipuu päivä päivältä. Haluaisin selittää osapuolille, että jos me nyt keskitymme muihin aiheisiin, esimerkiksi rahoituskriisiin, Makedonian liittymistavoite työnnetään kauemmas taka-alalle. Emme ehdottomasti halua, että niin käy, ja siksi meidän on jatkettava kaikkia mahdollisia ponnistuksia tällä alalla.
<SPEAKER ID="031" NAME="Marije Cornelissen" AFFILIATION="Verts/ALE">
(NL) Kuuden viime kuukauden aikana olen käyttänyt hyväkseni jokaisen tilaisuuden matkustaa Balkanille ja Turkkiin ja puhua ihmisille siellä. On ihmeellistä todella nähdä, mitä alueella tapahtuu liittymisen ansiosta: merkittäviä poliittisia läpimurtoja, mutta myös, ja ennen kaikkea, täysin käytännöllisiä muutoksia, jotka hyödyttävät siellä asuvia ihmisiä.
<P>
Esimerkiksi Montenegrossa on vihdoin tunnustettu homoseksuaalisuuden olemassaolo. Turkissa naisten turvakodit ovat viimein onnistuneet saamaan aikaan hyvät suhteet poliisiin, vain kaksi esimerkkiä mainitakseni. Meidän pitäisi olla innoissamme siitä, mitä näissä maissa on saatu aikaan ja mikä sujuu hyvin, mutta samalla meidän on oltava hyvin selkeitä sen osalta, mitä on vielä tehtävä.
<P>
Euroopan parlamentin ja jäsenvaltioiden on edelleen korostettava kriteerejä, jotka laadimme prosessin alussa. Meidän on myös varottava vesittämästä liittymisprosessin voimaa luomalla ylimääräisiä esteitä.
<P>
Haluan vain hetkeksi keskittyä Makedoniaan. Me olemme kaikki sitä mieltä, että nimeä koskeva kahdenvälinen ongelma on ratkaistava. Me kaikki olemme myös samaa mieltä siitä, että EU:n on annettava kaikki mahdollinen tuki tässä prosessissa. Kahdenvälisten ongelmien ei itsessään pitäisi olla este liittymisprosessille. Se koskee Makedoniaa, mutta yhtä lailla Kroatiaa, Serbiaa, Turkkia, Kosovoa ja Islantia. Näissä maissa asuvien ihmisten kannalta liittymismahdollisuus on aivan liian merkittävä pidettäväksi kahdenvälisen epäsovun ratkaisemisen panttivankina.
<P>
Siksi pyydän teitä kaikkia myös kannattamaan äänestyksessä tarkistustamme 4, jolla pyritään lisäämään uusi 30 kohdan 2 alakohta Makedoniaa koskevaan mietintöön. Pyydän teitä myös todella pitämään näiden kolmen mietinnön osalta mielessä, että liittymisprosessi on erittäin tärkeä.
<SPEAKER ID="032" NAME="Tomasz Piotr Poręba" AFFILIATION="ECR">
(PL) Arvoisa puhemies, arvoisa komission jäsen, aivan ensiksi haluaisin onnitella teitä, arvoisa komission jäsen Füle, valinnastanne tähän toimeen. Olen varma, että työskentelemme tuloksellisesti ja tehokkaasti yhdessä Euroopan unionin uusien laajentumisten hyväksi. Olen varma, että saatte Euroopan unionin ja Kroatian välisen neuvotteluprosessin päätökseen ennen vuoden loppua. Olen varma, että aloitatte myös neuvotteluprosessin Makedonian kanssa pian. Toivon, että myös se tapahtuu tänä vuonna.
<P>
Tässä puheenvuorossani haluaisin korostaa Kroatian poikkeuksellista asemaa Euroopan unionin tulevana jäsenvaltiona, erityisesti yhteisten arvojemme puolustamisen ja maanosamme turvallisuuden osalta. Arvostamme sitä, että Kroatian joukot ovat Naton osana läsnä Kosovossa ja Afganistanissa. Noin 300 kroatialaista sotilasta, diplomaattia ja poliisia osallistuu myös ISAF-operaatioihin kolmella alueella Afganistanissa. Uusi liittolaisemme on tukenut urheasti terrorismin torjuntaa monissa Naton tehtävissä. Olen varma, että Kroatian jäsenyys Euroopan unionissa edistää jatkuvaa vakautta siinä Euroopan osassa, joka vasta muutama vuosi sitten koki julman selkkauksen ja etnisen puhdistuksen.
<P>
Jos Kroatia saa aikaan kaikki uudistukset, se voi päättää neuvottelut Euroopan unionin kanssa ennen vuoden loppua. Se on hyvä tavoite, ja kehotan kaikkia tukemaan näitä ponnistuksia. Meidän pitäisi arvostaa sitä, että Zagreb on toteuttanut monia uudistuksia, erityisesti oikeusjärjestelmän ja julkisen hallinnon aloilla sekä korruption ja järjestäytyneen rikollisuuden torjunnan osalta. Kroatian liittäminen Euroopan unionin jäsenvaltioiden perheeseen on osa strategiaamme, joka koskee demokratian ja vaurauden maanosan rakentamista. Tämän Balkanin maan esimerkki vahvistaa, että Euroopan unionin laajentumisprosessi on vahva kannustin poliittisiin ja taloudellisiin uudistuksiin jäseniksi pyrkivissä maissa. Muistakaamme tämä myös, kun tarkastelemme itäistä naapuriamme, Ukrainaa.
<SPEAKER ID="033" NAME="Niki Tzavela" AFFILIATION="EFD">
(EL) Arvoisa puhemies, viime vuoden aikana Turkin monitahoinen ulkopolitiikka on aiheuttanut hämmennystä sekä kansainvälisessä yhteisössä että Turkin yhteiskunnan maallistuneessa osassa. Minne Turkki on suuntaamassa? Suuntaako se kohti monikulttuurista Eurooppaa vai kohti yleisislamilaista valtiota?
<P>
Haluaisin lyhyesti muistuttaa parlamentille sen poliittisesta kääntymisestä kohti Irania, sen kohtuuttomasta diplomaattisesta kielenkäytöstä Israelia vastaan, riidasta Egyptin kanssa Gazan rajoista ja Turkin hallituksen äskettäisestä päätöksestä poistaa tuloviisumit seitsemältä arabimaalta. Kuten tiedämme, monet niistä toimivat turvapaikkoina islamilaisille järjestöille, joiden jäsenet voivat nyt helposti päästä Eurooppaan ja länteen. Erityisesti viisumien poistamista koskeva kysymys on raivostuttanut Turkin maallisen valtion.
<P>
Jos otamme käyttöön uusia pakotteita Irania vastaan, Turkin kanta YK:n turvallisuusneuvostossa on lähtökohta nykyaikaisen Turkin tulevaisuuden selkeyttämiselle, jolloin puhumme Turkista eri tavalla tässä parlamentissa.
<SPEAKER ID="034" NAME="Philip Claeys" AFFILIATION="NI">
(NL) Yleinen mielipide Euroopassa vastustaa ymmärrettävistä syistä jyrkästi Turkin, ei-eurooppalaisen ja islamilaisen maan, liittymistä. Edellinen komissio lupasi, että neuvotteluja Turkin kanssa lykättäisiin, jos kävisi ilmi, että Turkki ei pystyisi täyttämään demokraattisia velvoitteitaan, että neuvotteluissa seurattaisiin Turkin uudistumisprosessia. Kumpaakaan lupauksista ei ole pidetty.
<P>
Päinvastoin, koko ajan avataan uusia lukuja, vaikka Turkki pikemmin peruuttaa kuin etenee. Poliittisia puolueita kielletään, kurdipormestareita pidätetään ja kristityt joutuvat uhkailun, väkivallan ja hallinnollisen vihamielisyyden kohteeksi. Kristittyjen kirjailijoiden ja tutkijoiden on piilouduttava. Eikä minun edes tarvitse puuttua pakkoavioliittojen ja niin sanottujen kunniamurhien kaltaisiin ilmiöihin.
<P>
Minkä määräajan komissio antaa sille, että Turkin on tunnustettava kaikki Euroopan unionin jäsenvaltiot? Milloin Turkin on noudatettava Ankaran pöytäkirjaa? Milloin Kyproksen laiton sotilasmiehitys päätetään?
<SPEAKER ID="035" NAME="José Ignacio Salafranca Sánchez-Neyra" AFFILIATION="PPE">
(ES) Arvoisa puhemies, kollegoideni tavoin myös minä haluan onnitella komission jäsentä Fülea virkaan valitsemisesta ja toivon, että erinomainen vaikutelma, jonka hän antoi kuulemisessaan ulkoasianvaliokunnassa, vahvistuu hänen toimikautensa aikana, erityisesti laajentumisen arkaluontoisella alalla.
<P>
Haluaisin sanoa muutaman sanan Turkista ja onnitella ensiksi esittelijäämme Ria Oomen-Ruijtenia valiokunnassa saavutetuista erinomaisista tuloksista.
<P>
Hänen mietinnössään, jossa viitataan vuosiin 2008 ja 2009, ei liioitella eikä vähätellä asioita; siinä korostetaan ponnistuksia, joita Turkki tekee yrittäessään täyttää Kööpenhaminan ehdot ja kriteerit.
<P>
Minun mielestäni näitä ponnistuksia on kuitenkin tarkasteltava Turkin nykyisissä puitteissa ja poliittisessa tilanteessa: seitsemän vuotta pääministeri Erdoğanin maltillista islamilaista hallitusta, ja vaalit ovat odotettavissa heinäkuussa 2010; maa, jossa kuohuu operaatio Moukarin tapausten takia; sen takia, että kumottiin Emasyan pöytäkirja, jolla armeijalle annettiin suuret valtuudet, ja erityisesti sen päätöksen takia, jolla kiellettiin Demokraattisen yhteiskuntapuolueen toiminta Turkissa.
<P>
Nämä puitteet, arvoisa komission jäsen, tarkoittavat, että Turkin tapausta on käsiteltävä erittäin huolellisesti. Turkin on täytettävä Kööpenhaminan kriteerien ehdot ja vaatimukset ja, luonnollisesti, sen on noudatettava Ankaran pöytäkirjaa. Näissä erityisissä puitteissa ja tilanteessa on kuitenkin sanomattakin selvää, arvoisa komission jäsen, että minkä tahansa väärän merkin antamisella voisi olla erittäin vakavia seurauksia Euroopan unionin turvallisuudelle, erityisesti, koska hallitsevalla puolueella ei ole parlamentissa kolmen viidesosan enemmistöä, jonka se tarvitsee muuttaakseen perustuslakia; sellainen merkki voisi todella aiheuttaa hälyttävän myllerryksen jo valmiiksi epävakaassa maassa, joka on lännen strateginen kumppani Pohjois-Atlantin liiton puitteissa.
<P>
Meidän on oltava neuvotteluprosessissa erittäin varovaisia kaikkien virheiden välttämiseksi.
<SPEAKER ID="036" NAME="Richard Howitt" AFFILIATION="S&amp;D">
(EN) Arvoisa puhemies, ensiksi haluaisin toistaa julkisesti omat onnitteluni komission jäsenelle Fülelle. Saimme teidät ylös aikaisin tänä ensimmäisen työpäivänne aamuna, ja luulen, että se ei ole ainoa kerta, kun teemme niin.
<P>
Turkissa kansalaiset suhtautuvat huomattavan epäillen siihen, että EU pitää lupauksensa ja, aivan kuten vastaatte joidenkin EU:n kansalaistemme epäilyihin, teidän haasteenne, arvoisa komission jäsen, on olla oikeudenmukainen ja puolueeton - ja kyllä, siten voitetaan kansalaisten luottamus. Mutta haasteenanne on myös suhtautua myönteisesti laajentumiseen, voittaa epäilevät kansalaiset puolellenne, ja ryhmämme tukee teitä sen tekemisessä.
<P>
Turkin osalta sosialistien ja demokraattien ryhmä kannattaa edelleen liittymistä, kannattaa uudistuksia. Komission edistymiskertomuksessa sanotaan, että uudistusponnistukset on elvytetty mutta että niitä olisi tehostettava. Olemme samaa mieltä. Haluaisin siksi tämän parlamentin viiden vuoden toimikauden ensimmäisen kertomuksen osalta keskittyä avauspuheenvuorossani siihen, miten meidän parlamenttina pitäisi käsitellä Turkkia. Esittelijälle haluan sanoa, että kunnioitan vilpitöntä sitoumustanne pyrkiä yksimielisyyteen tässä parlamentissa ja kiitän teitä yhteistyöstänne. Toivon, että tulevina vuosina pyritte saamaan aikaan poliittisten ryhmien sopimuksen ennen kuin täysistunnon tarkistuksia esitetään valiokunnassa sovittuihin kompromisseihin, koska eromme ovat pieniä.
<P>
Mutta todellinen testi esittelijänä toimimisellenne ja tälle parlamentille on sen varmistaminen, että käytämme vaikutusvaltaamme taataksemme, vuosi vuoden jälkeen, vakaan edistymisen Turkin ohjaamisessa kohti liittymistä, ja se edellyttää johtajuutta sekä täällä että Turkissa.
<P>
Kyproslaisille kollegoillemme haluan sanoa, että ymmärrämme tuntemanne epäoikeudenmukaisuuden tuskan. Olemme ryhmässämme pyrkineet sisällyttämään teidät täysimääräisesti yksimielisyyteemme, mutta olemme tällä ratkaisevalla hetkellä päättäneet pyrkiä omaksumaan kantoja, joilla tuetaan sovitteluponnistuksia, jotta molemmille yhteisöille voidaan tarjota oikeutta eikä tuomita ennakolta niiden tulosta kummankaan osapuolen osalta.
<P>
Muille tässä parlamentissa haluan sanoa, että Turkista tarvitaan rakentavaa arvostelua; me itse olemme arvostelevia ystäviä. Mutta niille, jotka tässä keskustelussa puhuvat Turkkia vastaan, sanomme, että te olette vähemmistö; liian monia teistä kannustaa uskonnollinen suvaitsemattomuus islamia kohtaan ja oman poliittisen etunne ajaminen luomalla tarkoituksella vääriä pelkoja maahanmuutosta. Nämä väitteet ovat vastenmielisiä ja inhottavia ja niin olette tekin.
<P>
Lopuksi, Turkin liittymistä haluavalle tämän parlamentin enemmistölle meidän on sanottava näin yhä uudelleen ja uudelleen. Vastustajien kiivas ääni ei saa peittää meidän ääntämme kuuluvista. Odotamme, että turkkilaiset kollegamme tekevät edelleen omassa yhteiskunnassaan tuskallisia muutoksia, joilla on vaikea vaikutus heidän sisäpolitiikkaansa.
<P>
Nämä uudistukset ovat itsessään hyviä, mutta niille meistä, jotka tässä parlamentissa sanovat, että haluamme liittymistä: meidän itse on tehtävä heidän tuskastaan kannattavaa tekemällä niin kuin sanomme, avaamalla ja sulkemalla lukuja ansioiden mukaan, lunastamalla neuvoston lupaukset ja toimimalla itse vilpittömin mielin.
<SPEAKER ID="037" NAME="Norica Nicolai" AFFILIATION="ALDE">
(RO) Aion viitata puheenvuorossani vain Makedoniaan, koska haluan korostaa, että mietinnössä osoitetaan, että Makedonian tilanteessa on tapahtunut edistystä, ja että siinä tuetaan poliittista päätöstä neuvottelujen käynnistämisestä tämän maan kanssa.
<P>
En aio käsitellä mietinnön tasapainoa ja sitä, miten siinä kuvaillaan yksityiskohtaisesti myönteisiä ja kielteisiä tekijöitä, joiden kanssa maa kamppailee.
<P>
Haluaisin korostaa kahta asiaa. Ovensuukyselyt ja mielipidekyselyt Makedoniassa osoittavat, että tämä maa on yksi alueen "euromyönteisimmistä". Mielestäni väestön tuki on edellytys neuvotteluprosessin onnistumiselle. Toiseksi, mielestäni Kreikan on Euroopan unionin jäsenvaltiona ymmärrettävä eurooppalaisia malleja, joiden perusteella historian kanssa tehdään sovinto, ja toteutettava kaikki ponnistukset sen varmistamiseksi, että Makedonian nimeä koskeva riita ei ole este tämän maan etenemiselle kohti EU:hun liittymistä, koska kaikki muut asenteet ovat vastoin EU:n henkeä ja kohtaloa.
<SPEAKER ID="038" NAME="Hélène Flautre" AFFILIATION="Verts/ALE">
(FR) Arvoisa puhemies, haluaisin ensiksi toivottaa komission jäsenen Fülen tervetulleeksi ja onnitella häntä.
<P>
Istanbulissa järjestettiin maanantaina Hrant Dinkin murhasta syytettyjen oikeudenkäynnin 12. istunto. Ensimmäistä kertaa oikeudenkäynnin virallisista tarkkailijoista tuntui, että tuomioistuin yritti vilpittömästi saada totuuden selville ja että syyttäjä korosti yhteyksiä tämän oikeudenkäynnin - Hrant Dinkin murhasta syytettyjen - ja muiden käynnissä olevien oikeudenkäyntien - kuten Ergenekon-verkon - välillä.
<P>
Tämä on erittäin merkittävä asia, koska tässä oikeudenkäynnissä on kyse kaikista poliittisista murhista, suvaitsemattomuudesta yhteiskunnassa ja edelleen vallitsevasta rankaisemattomuudesta. Tämä on lisäksi näkökulma, jonka näiden poliittisten murhien uhrien perheet kaunopuheisesti ilmaisivat, kun he ilmoittivat, viitaten Turkin "syvään valtioon", olevansa Hrant Dinkin "syvä perhe". Kerron tämän teille, koska asiat etenevät ja koska Turkin kansalaisyhteiskunnassa halutaan ja edistetään uudistusta, jolla pyritään edistämään demokratiaa ja oikeuksia, ja tämä halu ja tämä edistys ovat poikkeuksellisen voimakkaita.
<P>
Haluaisin myös kertoa toisen esimerkin, joka on tällä hetkellä sanomalehtien otsikoissa - perheen kunniaa koskevat rikokset on jo mainittu - ja se koskee 16-vuotiasta tyttöä, joka löydettiin haudattuna kanatarhan alle ja jonka perheneuvosto oli tuominnut pojille puhumisesta. Tämä on kauhistuttavaa ja se on rikos. Tuon perheen jäsenet on ehdottomasti pantava vankilaan.
<P>
Tosiasia on, että muutama vuosi sitten nämä rikokset eivät olisi olleet otsikoissa. Siksi tällä hetkellä on ilahduttavaa nähdä, että näitä niin sanottuja kunniamurhia, jotka ovat yksinkertaisesti raakoja rikoksia, ei enää suvaita Turkin yhteiskunnassa. Turkin yhteiskunta on jatkuvien muutosten alaisena, se on jopa myllerryksessä, ja mielestäni meidän on Turkista keskustellessamme oltava erittäin tietoisia siitä, että kaikki uudistukset kyseisessä maassa vaikuttavat syvästi kansalaisten välisiin suhteisiin, hallintoon, Turkin historiaan ja demokratiaan. Nämä ovat ehdottoman olennaisia osia.
<P>
Mielestäni prosessimme on oltava täysin vilpitöntä. Nyt prosessimme vilpittömyys tunnustetaan, ja se vastaa valmiuttamme tukea monimutkaista, kriittistä ja historiallista prosessia Kyproksessa. EU:n on nyt sanottava selkeästi Kyprokselle, että olemme valmiita tukemaan, käyttämällä kaikkia käytettävissämme olevia keinoja, myös talouteen ja rahoitukseen liittyviä keinoja, mitä tahansa pohjoisen ja etelän välillä aikaansaatua sopimusta ja takaamaan sen ja että olemme myös päättäneet varmistaa, että mikään EU:n lainsäädännössä ei voi estää yksimielisyyden aikaansaamista Kyproksessa. Meidän on edettävä: kyse on myös Turkin tulevaisuudesta EU:n jäsenenä.
<SPEAKER ID="039" NAME="Geoffrey Van Orden" AFFILIATION="ECR">
(EN) Arvoisa puhemies, en ole kovin usein samaa mieltä Hélène Flautren kanssa, mutta olen todella samaa mieltä joistakin hänen juuri esittämistään huomioista. Aivan ensiksi, voisinko kehottaa, että olisimme rehellisempiä suhtautumisessamme Turkkiin. Olen varma, että kaikki meistä haluavat hyvät suhteet Turkkiin ja että monet meistä, luultavasti enemmistö, haluavat nähdä Turkin jonakin päivänä Euroopan unionin jäsenenä, erilaisen Euroopan unionin kuin mitä tähän mennessä on kehitetty. Siksi, että jotkut tunnustavat, että Turkin liittyminen muuttaisi väistämättömästi EU:n hankkeen luonnetta, koska se etenisi kohti ei-toivottua poliittista yhdentymistä, he vastustavat sitä niin paljon.
<P>
Minulla on pari kysymystä komissiolle. Mitä on tapahtunut Turkin kanssa käytäville neuvotteluille? Miksi niin harvat luvut ovat auki? Kun meillä on kaikissa maissamme vakavia huolia energiavarmuudesta ja kun Turkki on niin keskeisessä maantieteellisessä asemassa Kaspianmereltä tulevien putkireittien osalta, miksi energialuku ei ole auki? Ja kun Kyproksen presidentinvaalit lähestyvät ja yhdentymiskeskustelut ovat käynnissä, ajattelemme Kyprosta hyvin paljon. Turkista tietysti on tuskin mahdollista koskaan keskustella tässä parlamentissa viittaamatta Kyprokseen, mutta ehkä olisi hyödyllisempää, jos EU Turkin ainaisen arvostelun sijasta pyrkisi antamaan sille enemmän tukea tässä asiassa. Miksi me kehotamme vain Turkkia käyttämään vaikutusvaltaansa, kun Kreikalla ja Kyproksen tasavallalla, jotka molemmat ovat EU:n jäsenvaltioita, on olennainen asema?
<P>
Olen samaa mieltä siitä, että Turkin varuskuntaa Pohjois-Kyproksessa olisi pienennettävä paljon. Itse asiassa ehdotan säännöllisesti Turkin lähettiläille, että joukkojen yksipuolinen vähentäminen olisi rohkea luottamusta edistävä toimenpide, mutta me kaikki tiedämme, että jos Annanin suunnitelma olisi pantu täytäntöön, Turkin joukkojen kokoa olisi vähennetty vain 650:een ja Kreikan joukkojen 950:een. On skandaalimaista, että todellista edistystä ei ole saatu aikaan kansainvälisen kaupan aloittamisessa Pohjois-Kyproksen kanssa. Miksi Euroopan unioni ei ole pitänyt toukokuussa 2004 antamaansa lupausta Pohjois-Kyproksen eristyksen lopettamisesta?
<P>
Kaikista maailman paikoista, joissa EU:lla todella voisi olla hyödyllinen osa ja jossa se voisi käyttää lempeää vaikutusvaltaa, Kypros erottuu edukseen - emmekä kuitenkaan ole siellä. Älkäämme syyttäkö Turkkia EU:n sisäisistä vaikeuksista.
<SPEAKER ID="040" NAME="Charalampos Angourakis" AFFILIATION="GUE/NGL">
(EL) Arvoisa puhemies, kantamme Euroopan unionin laajentumista vastaan on johdonmukainen sen kantamme kanssa, jonka mukaan vastustamme kotimaani Kreikan yhdentymistä Euroopan unioniin, ja sen kanssa, että taistelemme vapauttaaksemme sen tästä imperialistisesta koneistosta.
<P>
Koko laajentumisprosessilla pyritään vahvistamaan Natoa ja Naton Länsi-Balkanin alueen miehitystä, Kosovon irtautumista ja Bosnia ja Hertsegovinan epävakautta, Euroopan unionin kyseisen alueen rajojen ja vakauden riitauttamista, Serbian kansan uhkailua, Balkanin alueen uusia säröjä ja vastustusta siellä.
<P>
Koska niin sanotut kahdenväliset kysymykset eivät ole lainkaan kahdenvälisiä kysymyksiä; ne ovat kansainvälisiä kysymyksiä, ja siksi YK käsittelee niitä. Samaan aikaan Balkanin alueella on uskomaton kriisi, jonka ovat ilmiselvästi aiheuttaneet uudistukset, joihin näiden maiden ihmiset on pakotettu mahdollisen Euroopan unioniin liittymisen takia.
<P>
Tämä prosessi vastaa Ankaran Kyproksen kysymystä koskevaa myöntymättömyyttä, johon liittyy Egeanmeren casus belli, jota Frontex tukee riitauttamalla alueen rajat, ja jota tuetaan ammattiyhdistystoiminnan kieltämisellä ja muilla demokratian vastaisilla järjestelyillä Turkissa.
<P>
Tämä on lisäsyy sille, miksi seisomme näiden maiden työntekijöiden rinnalla yhdentymistä vastaan, jotta he voivat taistella oikeuksiensa puolesta.
<SPEAKER ID="041" NAME="Lorenzo Fontana" AFFILIATION="EFD">
(IT) Arvoisa puhemies, hyvät kollegat, puheenjohtajavaltiot Ruotsi ja Espanja ovat tehneet Turkin jäsenyydestä Euroopan unionin ensisijaisen aiheen, aivan kuin lopputulos olisi jo itsestään selvä.
<P>
Meidän mielestämme Turkin jäsenyys ei ole realistinen eikä sopiva monista syistä. Ensinnäkin siksi, että Turkki ei sijaitse maantieteellisesti Euroopassa; toiseksi siksi, että Turkista on tulossa koko ajan islamilaisempi ja Ankara on itse asiassa suurimman yleisislamilaisen järjestön, islamilaisten maiden järjestön, johtava jäsen; kolmanneksi siksi, että uskonnollisia vähemmistöjä vainotaan ja niiden alempiarvoisuus on juurtunut yhteiskuntaan; neljänneksi siksi että Turkki kieltää edelleen virallisesti puolentoista miljoonan armenialaisen kristityn kansanmurhan ja miehittää Kyprosta sekä sotilaallisesti että poliittisesti vastoin kansainvälistä oikeutta.
<P>
Meidän on myös muistettava, että jos Turkki on Euroopan unionissa, Irakin, Iranin ja Syyrian kaltaiset maat ovat rajoillamme. Viimeiseksi, meidän on myös muistettava, että Turkki on 90 miljoonalla asukkaallaan Euroopan unionin asukasluvultaan suurin maa vuoteen 2030 mennessä. Se tarkoittaa, että sillä olisi eniten Euroopan parlamentin jäseniä ja suurin ääniosuus Eurooppa-neuvostossa, jolloin EU:n vakaudesta tulisi varmasti epävakautta.
<SPEAKER ID="042" NAME="Diane Dodds" AFFILIATION="NI">
(EN) Arvoisa puhemies, kuten monet kollegani tänä aamuna tässä salissa, myös minä kehottaisin rehellisyyteen ja todellisuudentajuun erityisesti Turkkia koskevassa keskustelussa. Pidän myönteisenä niiden kollegojen puheenvuoroja, jotka ovat pyytäneet ennakoivaa tukea Kyprokselle, jotta Turkin kanssa saadaan aikaan jonkinlainen päätös.
<P>
Haluan kiinnittää huomiomme hyvin nopeasti tämän asian yhteen näkökulmaan, joka on tullut tietooni, ja se on monien edustamieni ihmisten kärsimä ahdinko, joka johtuu Turkissa tapahtuneista kiinteistöhuijauksista aiheutuneista vakavista taloudellisista menetyksistä. Sen jälkeen, kun minusta heinäkuussa tuli Euroopan parlamentin jäsen, minuun ovat ottaneet yhteyttä monet vaalipiirini asukkaat, jotka ovat sijoittaneet kiinteistöihin huomattavia rahamääriä, 50 000 eurosta 150 000 euroon, ja jotka ovat lopulta menettäneet tuon sijoituksen toiminnassa, joka monissa tapauksissa näyttää törkeältä petokselta. Pyytäisin komissiota tutkimaan tätä ja toimimaan sen osalta ennakoivasti.
<SPEAKER ID="043" NAME="Elmar Brok" AFFILIATION="PPE">
(DE) Arvoisa puhemies, arvoisa neuvoston puheenjohtaja López Garrido, arvoisa komission jäsen, laajentumispolitiikka on ollut onnistunutta, vaikka kuten olemme viimeisellä kierroksella nähneet, meidän on keskityttävä tiiviimmin erityisesti näiden maiden sisäiseen kehitykseen oikeusvaltion periaatteen, korruption ja vastaavien kysymysten osalta. Uskon, että näin tapahtuu nykyisissä neuvotteluissa. Olemme mielestäni edistyneet erittäin hyvin Kroatian kanssa ja voimme päättää prosessin nopeasti. On tietysti kuitenkin tärkeää, että Kööpenhaminan kriteerit täytetään jokaisessa tapauksessa, Euroopan unionin integraatiokyky mukaan luettuna, koska meidän on oltava tietoisia ylivenymisemme riskeistä.
<P>
Täytämme velvoitteemme Länsi-Balkanin alueen osalta, mutta yksittäisissä tapauksissa polku voi olla pitkä. Meidän on oltava siitä tietoisia, jotta emme herätä vääriä toiveita. Toisaalta on selvää, että mahdollisuus EU:n jäsenyyteen on arvokas väline ja ehkä ainoa väline, jota voidaan käyttää pitämään yllä tiettyä painetta, jolla taataan, että näiden maiden sisäinen uudistusprosessi jatkuu sekä markkinoiden kypsyyden että poliittisen järjestelmän osalta.
<P>
Minulla on ongelmia Turkin kanssa, kun näen, miten se käyttäytyy Berliiniä kohtaan ja kun ajattelen Kyprosta, uskonnonvapautta, mielipiteenvapautta, poliittisten puolueiden kieltoa ja vastaavia kysymyksiä. Voin vain kysyä itseltäni, toteutetaanko viimeiset toimet, joita tarvitaan - ajattelutavan, ei muodon kannalta - sen varmistamiseksi, että Turkista voi tulla jäsen, ja voimmeko olla varmoja, että Euroopan unionilla on kykyä integroida Turkki.
<P>
Arvoisa komission jäsen Füle, teillä on huomattava tilaisuus, koska teillä on laajempi vastuu, johon kuuluu laajentumispolitiikka ja naapuruuspolitiikka. Molemmat näistä asioista liittyvät eurooppalaiseen perspektiiviin, mutta niissä käytetään erilaisia välineitä. Sen tähden teillä on mielenkiintoinen työ, ja toivon todella, että nautitte siitä.
<SPEAKER ID="044" NAME="Michael Cashman" AFFILIATION="S&amp;D">
(EN) Arvoisa puhemies, pidän liittymiskertomuksia myönteisinä ja haluan puhua erityisesti Makedoniasta ja Kroatiasta ja sitten Turkista. Puhun mielelläni Kööpenhaminan kriteerit maininneen arvoisan ystäväni Elmar Brokin jälkeen. Haluaisin vahvistaa, että Kööpenhaminan kriteereistä ei neuvotella, erityisesti vähemmistöjen oikeuksien ja ihmisoikeuksien osalta, ja Makedonia ja Kroatia eivät siten noudata yhteisön säännöstöä, erityisesti sukupuoliseen suuntautumiseen perustuvan syrjimättömyyden osalta.
<P>
Sanoisin noille molemmille maille, että liittymismenettely on tilaisuus mukauttaa lainsäädäntöänne ja selittää kansalaisillenne, miksi niin on tehtävä, ja kun kerran liitytte tähän kerhoon, te ette liity kerhoon, joka perustuu à la carte -valikoimaan. Me valvomme yhteisön säännöstöä ankarasti, erityisesti 19 artiklaa, jolla unionille annetaan oikeus torjua syrjintää, joka perustuu - ja tämä on hyvin huomattava luettelo - rotuun, etniseen alkuperään, uskontoon tai vakaumukseen, vammaisuuteen, ikään tai sukupuoliseen suuntautumiseen. Miksi tämä on huomattavaa? Koska yhtä ihmistä voidaan syrjiä jokaisella erillisellä perusteella, ja jos yhden osalta ei tehdä mitään, kaikki se hyvä, mitä toisen osalta on tehty, on merkityksetöntä. Siksi sanon, että lesbojen, homojen ja biseksuaalien oikeuksista ei neuvotella. Ottakaa nyt käyttöön syrjinnän vastainen lainsäädäntö. Kaikkien sivilisaatioiden lakmustesti ei ole se, miten se kohtelee enemmistöään, vaan se, miten se kohtelee vähemmistöjään, joista tuo enemmistö koostuu.
<P>
Turkin osalta on edistytty, ja lainaan mielelläni Ban Ki-moonia, joka sanoo, että Kyproksen osalta on edistytty. Meidän parlamentissa olisi pidettävä sitä myönteisenä. Diane Dodds on oikeassa: jos aiomme olla osa ratkaisua, meidän on oltava ehdottoman rehellisiä ja saatava osapuolet yhteen. Mutta jälleen, syrjinnän torjumisesta, haluan heidän menevän pidemmälle.
<P>
Syrjimättömyys on perustuslaissa, mutta sen on näyttävä laeissa, erityisesti jälleen lesbojen, homojen, biseksuaalien ja transsukupuolisten ihmisten osalta, sillä heitä murhataan usein vain siksi, että he ovat transsukupuolisia. Antakaa siis Turkin jatkaa tällä tiellä, samoilla ehdoilla, samoilla edellytyksillä. Jos heikennämme liittymisperiaatteita, meillä ei ole enää periaatteita jäljellä.
<SPEAKER ID="045" NAME="Alexander Graf Lambsdorff" AFFILIATION="ALDE">
(DE) Arvoisa puhemies, aivan ensiksi haluaisin sanoa, että olen sangen yllättänyt siitä, että kaikista ihmisistä juuri Yhdistyneen kuningaskunnan Michael Cashman, jota arvostan suuresti, muistuttaa meille, että Euroopan unioniin liittyvän maan on oltava mukana kaikissa unionin näkökulmissa ja että se ei voi omaksua à la carte -lähestymistapaa. Minusta se vaikuttaa sangen oudolta.
<P>
Haluaisin kuitenkin puhua Turkkia koskevasta aiheesta. Muut puhujat ovat sanoneet, että Turkki on liikkeessä oleva yhteiskunta, ja se on totta. Rehellisyyden vuoksi meidän on kuitenkin selitettävä, että se ei ole yhdensuuntaista liikettä eurooppalaisten arvojen kanssa. Turkki liikkuu eteenpäin ja taaksepäin. Esimerkiksi asevoimat. Olemme tietysti tyytyväisiä asetukseen, jolla estetään asevoimia toimimasta ilman poliittista lupaa. Se on hyvä asia. Perustuslakituomioistuimen tuomio on kuitenkin kuvan toinen osa, ja sillä estetään asevoimien jäsenten syyttäminen siviilituomioistuimissa. Se ei tietenkään ole hyvä asia.
<P>
Jos tarkastelemme ilmaisun- ja mielipiteenvapautta koskevaa esimerkkiä, on totta, että monista aiemmin kielletyistä aiheista käydään vilkasta keskustelua, mukaan luettuna vähemmistöjen ja seksuaalisten vähemmistöjen oikeudet, hyvä Michael Cashman. Mielestämme se on erittäin hyvä. Samaan aikaan kuitenkin kielletään YouTube ja säännöksillä luodaan puitteet, joilla saadaan aikaan oikeudellista epävarmuutta ilmaisun- ja mielipiteenvapautta koskevasta kysymyksestä, joka on erityisen tärkeä Euroopan liberaalidemokraattien liiton ryhmälle. On myös käynnissä "yksityinen sota" Doğan-ryhmää vastaan. Kaikki tämä on hyvin valitettavaa.
<P>
Toinen esimerkki on naisten asema. On tietysti hyvä, että niin sanotuista kunniamurhista, jotka ovat raakoja rikoksia, keskustellaan viestimissä, mutta uskommeko todella, että Turkin yhteiskunta liikkuu suoraviivaisesti kohti yhdenvertaisuutta koskevien eurooppalaisten arvojen omaksumista? En usko, että näin on.
<P>
Haluaisin myös sanoa jotakin siitä, mitä Richard Howitt on sanonut. On totta, että meillä on prosessi - liittymisneuvottelut - jota meidän on käytävä vilpittömin mielin. Se ei ole kuitenkaan automaattinen prosessi. Tämän prosessin aikana emme ole vastuussa vain liittymisehdokkaalle. Ensisijainen vastuualueemme on Euroopan unioni. Laajentumispolitiikkamme on oltava uskottavaa, ja meidän on omaksuttava rehellinen ja uskottava lähestymistapa liittymisehdokkaita kohtaan. Minun on sanottava, että joskus minua häiritsee, että vihreät, jotka haluavat vahvan EU:n ja mahdollisimman pikaisen laajentumisen, ja Geoffrey van Ordenin kaltaiset jäsenet, jotka haluavat saada jäseniksi mahdollisimman pian uusia jäseniä heikentääkseen Euroopan unionia, ovat liittoutuneet. Minusta se on hyvin outoa.
<P>
Liittymismahdollisuudet ovat olemassa, mutta liittyminen on mahdollista vain, kun kaikki kriteerit on täytetty.
<P>
(Puhuja hyväksyi kysymyksen esittämisen sinisen kortin nojalla työjärjestyksen 149 artiklan 8 kohdan mukaisesti)
<SPEAKER ID="046" NAME="Michael Cashman" AFFILIATION="S&amp;D">
(EN) Arvoisa puhemies, Alexander Graf Lambsdorff esitti syytöksen Yhdistynyttä kuningaskuntaa kohtaan. Pyytäisin häntä kertomaan parlamentille, miten Yhdistynyt kuningaskunta rikkoo sopimusvelvoitteitaan.
<SPEAKER ID="047" NAME="Alexander Graf Lambsdorff" AFFILIATION="ALDE">
(DE) Arvoisa puhemies, en sanonut, että Yhdistynyt kuningaskunta rikkoo sopimusvelvoitteitaan. Viittasin vain siihen, että Yhdistynyt kuningaskunta ei osallistu tiettyihin Euroopan yhdentymiseen liittyviin merkittäviin politiikanaloihin, kuten Schengeniin, euroon, sosiaaliseen peruskirjaan ja - jos olen ymmärtänyt tämän oikein - perusoikeuskirjaan. Mitkään näistä aloista eivät ole kovinkaan marginaalisia.
<SPEAKER ID="048" NAME="Ulrike Lunacek" AFFILIATION="Verts/ALE">
(DE) Arvoisa puhemies, aivan ensiksi haluaisin sanoa Alexander Graf Lambsdorffille, että torjun syytöksenne. Sanoitte, että Vihreät / Euroopan vapaa allianssi -ryhmä haluaa laajentumista mihin hintaan hyvänsä. Meille on sangen selvää, että kannatamme laajentumista, myös Turkkiin ja Balkanin alueelle, tietysti, mutta vain, jos kaikki kriteerit täytetään. Turkista haluaisin sanoa, että huolimatta kaikista ongelmista, joihin tänään on viitattu, uskon, että Turkin hallituksella on halua jatkaa. Sisäasiainministeriö on esimerkiksi kumonnut pöytäkirjan, jonka nojalla asevoimat ovat tähän mennessä voineet puuttua itsenäisesti turvallisuusasioihin. Se on hyvin tärkeää. Toivon, että tämän parlamentin enemmistö tukee tarkistustamme 10, joka koskee etenemistä liittymistavoitteessa. Se on ainoa tapa, jolla EU voi säilyttää uskottavuutensa antamiensa lupausten osalta - tavoite liittymisestä, jossa kaikki kriteerit täytetään.
<P>
Makedoniaa koskevasta kysymyksestä on sanottava, että monilla aloilla on saatu aikaan paljon edistystä. Tunnustan tämän ja olen siitä iloinen. Viitaten kuitenkin yhteen kohtaan, jonka Michael Cashman on jo maininnut, ei ole oikein, että hallitus ottaa käyttöön syrjinnän vastaisen lainsäädännön, johon ei kuulu sukupuolinen suuntautuminen. Se on EU:n lainsäädäntöä. Ihmisoikeuksista ei neuvotella, ja toivon, että tämän parlamentin enemmistö äänestää myös näiden yhteisten eurooppalaisten ihmisoikeuksien puolesta tarkistuksessamme.
<SPEAKER ID="049" NAME="Ryszard Czarnecki" AFFILIATION="ECR">
(PL) Arvoisa puhemies, arvoisa komission jäsen, haluaisin onnitella teitä, arvoisa komission jäsen Füle, ja sanoa, että toivon teidän olevan komission jäsenenä yhtä hyvä kuin ehdokkaana. Kuulemisenne oli todella loistava. Haluaisin vakuuttaa Alexander Graf Lambsdorffille, että Geoffrey Van Orden rakastaa Eurooppaa hyvin paljon. Hän ei kuitenkaan halua, että eurobyrokratia tulee Euroopan ja sen kansalaisten väliin.
<P>
Puhumme tänään laajentumisesta, ja on hyvä, että puhumme siitä, koska, ja älkäämme salailko tätä, Euroopan unioni on käymässä läpi tiettyä institutionaalista kriisiä, ja siten yksi keino selvitä siitä on laajentaa Euroopan unionia. Se antaisi meille tiettyä energiaa, tiettyä tarmoa, joten tämän tien valitseminen kannattaa. Eurooppa ilman Balkanin keuhkoa ei ole Eurooppa. Kroatian, Euroopan maan, jolla on eurooppalainen kulttuuri ja eurooppalainen historia, liittyminen olisi saatettava loppuun mahdollisimman nopeasti. Miettikäämme kuitenkin myös realistisesti Serbian, Montenegron, Makedonian ja Bosnia ja Hertsegovinan kaltaisten maiden ottamista jäseniksi mahdollisimman pian. Se on jotakin, joka on todella merkittävää. Turkin jäsenyys on paljon kauempana, eikä se varmasti tapahdu kymmenen seuraavan vuoden aikana.
<SPEAKER ID="050" NAME="Nikolaos Chountis" AFFILIATION="GUE/NGL">
(EL) Arvoisa puhemies, se, että me, Euroopan yhtyneen vasemmiston konfederaatioryhmä / Pohjoismaiden vihreä vasemmisto, kannatamme Euroopan unionin laajentumista, erityisesti Länsi-Balkanin alueen osalta, ei tarkoita, ettemmekö olisi huolissamme kahdesta asiasta.
<P>
Ensimmäinen asia on se, että se, mitä loppujen lopuksi ollaan kokoamassa, ei ole sosiaalisen yhteenkuuluvuuden ja yhteisvastuun Eurooppa, se on markkinoiden Eurooppa, ja toiseksi, tietyissä tapauksissa laajentumispolitiikalla on ongelmalliset suhteet kansainväliseen oikeuteen. Viittaan EJTM:ää koskevaan mietintöön, jossa, jos esittelijä ei yksipuolisesti ratkaise nimikysymystä, kuten 17 kohdassa, hän jättää järjestelmällisesti toteamatta, että ratkaisuun pyritään ja että siihen on pyrittävä YK:n puitteissa. Tämä viittaus tekee ongelmasta kansainvälisen ongelman, joka se todella on, ei kahdenvälinen ongelma, ja sillä annetaan selkeämpi viesti kuin se, että vain todetaan, että ongelma ratkeaa itse.
<P>
Lisäksi, saatatte sanoa o tempora o mores, sitä, että EJTM osallistuu - toistan, osallistuu - EU:n sotilastehtäviin Afganistanissa, pidetään merkittävänä ansiona EJTM:lle, maalle, jolla on heikot taloudelliset ja sotilaalliset resurssit, ja myös sitä, että se tunnustaa yksipuolisesti Kosovon, vastoin YK:n päätöslauselmaa 1244/1999.
<P>
Poliittinen laajentuminen, jonka suhteet kansainväliseen oikeuteen ovat ongelmalliset, on, minun mielestäni, itse ongelmallinen.
<SPEAKER ID="051" NAME="Jaroslav Paška" AFFILIATION="EFD">
(SK) Haluaisin aloittaa sanomalla, että pidän Kroatiaa ja Makedoniaa koskevia mietintöjä hyvinä ja hyvin laadittuina mietintöinä, ja minusta meidän pitäisi kiittää esittelijöiden työtä ja tukea mietintöjen hyväksymistä.
<P>
Turkin osalta minulla on tunne, että olemme tällä alalla piilosilla. Turkin viranomaiset ilmoittavat näkyvästi muutosponnisteluistaan, mutta todellisuudessa yhteiskunnassa on vain vähän muutoksia. Isät myyvät edelleen tyttäriään tai vaihtavat heitä karjaan. Vaimonsa ostavat miehet kohtelevat heitä kuin orjia.
<P>
Uskon lujasti, että sivilisaatioiden lähentymistä koskeva prosessi on monimutkainen ja pitkä, eikä se ole yksinkertainen meille eikä Turkin yhteiskunnalle. Siksi katson, että tässä tapauksessa meidän on varustauduttava kärsivällisyydellä ja meidän on oltava valmiita pitkiin neuvotteluihin, mutta näissä neuvotteluissa meidän on toimittava asianmukaisesti ja kunniallisesti ja puhuttava avoimesti kaikista ongelmista. Se on meidän etujemme mukaista ja se on myös Turkin kansan etujen mukaista, ja kun tämä ongelma selvitetään ja saadaan se onnistuneesti päätökseen, se on saavutus sekä EU:lle että Turkille.
<SPEAKER ID="052" NAME="Ioannis Kasoulides" AFFILIATION="PPE">
(EN) Arvoisa puhemies, PPE-ryhmässä kaikki kannattavat sitä, että noudatetaan komission suosituksia, joiden mukaan EJTM:n olisi aloitettava liittymisneuvottelut. Tiedämme myös, että EJTM:n ja Kreikan on saatava aikaan sopimus nimikysymyksestä, jotta neuvottelut voidaan aloittaa.
<P>
Nimikysymys on todellinen poliittinen kysymys Kreikassa. Mikään Kreikan hallitus ei voi selvitä, jos neuvottelujen annetaan alkaa ilman sopimusta nimestä. Se on poliittista todellisuutta. Riippumatta siitä, mitä kollegat ajattelevat tästä asiasta, jos haluamme olla hyviä neuvonantajia, meidän on annettava EJTM:lle ystävällinen ja joustava neuvo. Jos väheksymme nimikysymystä, jos kutsumme sitä esimerkiksi "koomiseksi", meistä tulee huonoa neuvonantajia EJTM:lle emmekä auta asiaa.
<P>
Turkin pitäisi tietää, miten paljon Turkkia koskevia asiakirjoja on maalle, jolla on sen kokoinen väestö. Siinä on kyse EU:n kyvystä ottaa vastaan sellainen laajentuminen, talousarviorajoitteista ja niin edelleen, joten Turkin olisi ymmärrettävä, miten paljon helpompi - ja ilman esteitä ja jäätyneitä lukuja - sen liittymistie olisi ilman Kyproksen ongelman painoa. Sen on edistettävä kysymystä vakuuksista, joukkojen läsnäolosta ja oikeudesta yksipuoliseen sotilaalliseen interventioon, jota Kypros ei tarvitse.
<SPEAKER ID="053" NAME="Victor Boştinaru" AFFILIATION="S&amp;D">
(EN) Arvoisa puhemies, pidän myönteisinä kaikki ponnistuksia ja edistystä, jotka Kroatia on toteuttanut edetessään kohti Euroopan unioniin liittymistä. Se on ehdottomasti tärkeä askel eteenpäin kohti EU:n yhdentymistä koko Länsi-Balkanin alueelle. Toivon, että vuosi 2010 on erittäin hyvä vuosi Kroatialle ja myös Länsi-Balkanin alueelle, mutta myös minä haluaisin korostaa, että pakolaisia ja maansisäisiä pakolaisia koskeva kysymys on otettava esiin ja sitä on käsiteltävä asianmukaisesti.
<P>
Katsokaa YK:n pakolaisvaltuutetun viimeisintä raporttia. Kuten tiedätte, vuonna 2005 Kroatia, Bosnia ja Hertsegovina, Serbia ja Montenegro allekirjoittivat Sarajevossa sopimuksen, niin sanotun Sarajevon julistuksen. Sopimuksella pyrittiin selvittämään pakolaisten ja maansisäisten pakolaisten suurta määrää koskeva ongelma, joka johtui alueen selkkauksesta. Tämä kysymys on kuitenkin edelleen ratkaisematta. Haluaisin kovasti, että Kroatia vahvistaisi viimein olevansa valmis käynnistämään uudelleen Sarajevon julistuksen ja päättämään tilanteen, jota minä pidän erittäin arkaluontoisena, ja tekemään sen ainakin ennen liittymistään.
<P>
Pidän hyvin myönteisenä komission antamaa sitoumusta käynnistää tänä kevään uudelleen neuvottelut ja toistan teidän edessänne, että tämä ongelma pitäisi ratkaista lopullisesti ennen kuin Kroatia liittyy EU:hun.
<P>
Viimeinen huomio Turkista: Turkkia arvioidessa kehottaisin, ettette antaisi uskontoon, etnisyyteen ja kliseisiin perustuvien ennakkoluulojemme puhua.
<SPEAKER ID="054" NAME="Lena Ek" AFFILIATION="ALDE">
(SV) Arvoisa puhemies, Kroatiasta vastaavan valtuuskunnan varapuheenjohtajana odotan päivää, jolloin meillä on kroatialaisia jäseniä istumassa tämän parlamentin tuoleilla. Kroatia on kulkenut pitkän tien ponnistellessaan saavuttaakseen jäsenyyden, ja se on tehnyt monia vaikeita päätöksiä käsitelläkseen eurooppalaista ulottuvuutta. Palapeliin on vielä pantava tärkeitä osia paikalleen ennen kuin jäsenyys voi toteutua.
<P>
Yksi sydäntäni erityisen lähellä oleva asia on hajauttaminen, toisin sanoen se, että poliittiset päätökset tehdään mahdollisimman lähellä ihmisiä. Kun lisäämme päätöksentekoon neljännen tason, kuten EU:n jäsenyyttä koskevassa asiassa, on uskomattoman tärkeää, että ihmiset tietävät, mitkä päätökset tehdään paikallisella, alueellisella, kansallisella ja EU:n tasolla. Tämän asian osalta edistymiskertomus osoittaa, että tehtävää on vielä paljon.
<P>
Muita jäljellä olevia heikkoja kohtia ovat oikeusvarmuus, korruption torjunta ja naisten asema työmarkkinoilla - aloja, joilla Kroatian on ponnisteltava enemmän. Voin kuitenkin nähdä, että edistystä on saatu valtavasti aikaan ja että Kroatian uusi hallitus myös pitää näitä asioita erittäin tärkeinä. Toivon todella, että ei mene enää kauan, kun kroatialaiset kollegamme ovat kanssamme tässä parlamentissa.
<SPEAKER ID="055" NAME="Michail Tremopoulos" AFFILIATION="Verts/ALE">
(EL) Arvoisa puhemies, haluaisin panna merkille, että Balkanin maat yrittävät nyt, kuten ne tekivät koko 1900-luvun ajan, saada aikaan tasapainon nationalismin vaikean perinnön ja lähitulevaisuuden yhteisten eurooppalaisten mahdollisuuksien tarpeen välille.
<P>
Tämänpäiväisessä EJTM:ää koskevassa päätöslauselmassa yritetään kuvata tätä hienoa tasapainoa. Siinä ei kuitenkaan onnistuta riittävästi. Paineet neuvottelujen aloittamiseen välittömästi luovat pelkoja siitä, että nimikysymystä koskeviin neuvotteluihin lähetetään väärä viesti. Määrittelemätön lykkääminen voisi toisaalta samoin edistää jälleen kerran tuottamatonta käytöstä.
<P>
Jotkin tarkistuksista ovat myönteisiä. Huomauttaisin kuitenkin, että kaikki nationalismin muodot vahingoittavat ensin omaa maata. Kreikan on saatava aikaan oma tasapainonsa. Kreikan makedonialaisena kehotan suurempaan malttiin; se, mitä nimikiistassa tarvitaan, on, että kaksi eri aluetta, joilla on itsemääräämisoikeus ja jotka molemmat käyttävät nimeä Makedonia, voivat elää rinnakkain. Tällainen kompromissi olisi liikkeellepaneva voima sellaisen keskinäisen luottamuksen rakentamisessa, joka on olennaisen tärkeää näinä ekologisen kriisin aikoina, jolloin lähinaapureita on pidettävä tarpeellisina yhteistyökumppaneina sen torjumisessa.
<SPEAKER ID="056" NAME="Edvard Kožušník" AFFILIATION="ECR">
(CS) Haluaisin aloittaa kiittämällä kaikkia kollegoitani koko mietinnön tuottamisesta. Samalla haluaisin toivottaa uuden komission jäsenen tervetulleeksi ja toivottaa hänelle menestystä hänen erittäin mielenkiintoisessa työssään. Minulla on vain kolme huomiota, koska keskustelussa on jo sanottu paljon. Minun mielestäni meidän pitäisi myös korostaa sitä, että laajentumista itseään on pidettävä yhtenä mahdollisista ratkaisuista Euroopan unionin talouskasvun elvyttämiselle, emmekä saisi unohtaa sitä. Toinen huomioni liittyy sanaan "kattavuus". Minun mielestäni meidän on käsiteltävä Balkanin kysymystä kattavasti, emmekä voi keskittyä vain yhteen tiettyyn maahan, olkoon se Kroatia tai Makedonia, vaan meidän on käsiteltävä kysymystä sellaisen kattavan lähestymistavan perusteella, joka sisältää kaikki maat, esimerkiksi Serbian. Turkin tapauksessa meidän on annettava selkeä "kyllä" tai "ei", koska ei ole mahdollista vetää Turkkia höplästä ja luvata mahdollista tulevaa jäsenyyttä. Meidän on annettava selkeä "kyllä" tai "ei".
<SPEAKER ID="057" NAME="Willy Meyer" AFFILIATION="GUE/NGL">
(ES) Arvoisa puhemies, arvoisa komission jäsen, arvoisa neuvoston puheenjohtaja, tällä hetkellä Euroopan unionin pitäisi seurata tiiviisti neuvotteluja, joita käydään korkeimmalla tasolla Kyproksen kahden tärkeimmän yhteisön johtajien välillä.
<P>
Turkki toimii noissa neuvotteluissa hyvin kielteisesti. Se ei tue järkevää ratkaisua, ja siksi Euroopan unionin on lähetettävä selkeä ja yksiselitteinen viesti. Turkki ei voi pitää 40 000 sotilasta miehittämässä Kyproksen pohjoisosaa kansainvälisen lainsäädännön vastaisesti. Se ei voi jatkaa Famagustan kaupungin miehittämistä Yhdistyneiden Kansakuntien turvallisuusneuvoston päätöslauselman vastaisesti. Se ei voi jatkaa asuttajien lähettämistä saaren pohjoisosaan tukahduttamaan Kyproksen turkkilaisyhteisöä. Tämän tien Turkki on tällä hetkellä valinnut.
<P>
Euroopan unionin, komission, neuvoston ja parlamentin on lähetettävä Turkille yksiselitteinen viesti: jos Turkki pitää asemansa, se ei ikinä voi liittyä Euroopan unioniin. Tämä viesti pitäisi välittää tässä Kyproksen, Euroopan unionin jäsenvaltion, yhdistämistä koskevien neuvottelujen kriittisessä pisteessä.
<SPEAKER ID="058" NAME="Nikolaos Salavrakos" AFFILIATION="EFD">
(EL) Arvoisa puhemies, en ylenkatso sitä, että Turkki on suuri maa, joka kuitenkin mietinnössä merkille pantujen sisäisten yhteiskunnallisten ongelmien lisäksi toimii - minun mielestäni - ristiriitaisesti ulkopolitiikassaan.
<P>
Siten, vaikka Turkin hallitus pyrkii jatkuvasti esittämään itsensä maltillisena, maan asevoimat näyttävät olevan aggressiivisia Kreikkaa kohtaan, loukaten jatkuvasti Kreikan ilmatilaa Egeanmerellä ja häiriten jatkuvasti Frontexia. Olisi pantava merkille, että huolimatta siitä, että Kreikka ja Turkki kuuluvat Natoon ja ovat siten liittolaisia, Turkki uhkaa Kreikkaa casus bellillä laajentamalla aluevesiään ja kieltäytymällä tunnustamasta Kyproksen, Euroopan unionin jäsenvaltion, asemaa.
<P>
Lopuksi, Turkin hallitus näyttää myös tällä hetkellä olevan kykenemätön suojaamaan kansan itsemääräämisoikeutta maassa, ja se suunnittelee uudenlaista ottomaanien kansainyhteisöä, kuten kävi selväksi marraskuun alussa Sarajevossa järjestetyssä kokouksissa, johon ministeri Davutoglu osallistui. Minusta ovat myös outoja Turkin hallituksen siirrot sen Irania koskevien tunnustelujen osalta, mikä on ristiriidassa kansainvälisen yhteisön ja Euroopan unionin hyväksyttyjen näkemysten kanssa.
<P>
Meidän ei pitäisi myöskään ylenkatsoa sitä, että etenemissuunnitelman vastaisesti Turkki myös sallii ja ehkäpä jopa rohkaisee laittomien siirtolaisten siirtymistä oman alueensa läpi Euroopan unionin jäsenvaltioihin, eikä se täytä velvoitteitaan myöntää maihintulo- ja laskeutumisoikeuksia Kyproksen laivoille ja lentokoneille.
<SPEAKER ID="059" NAME="Gunnar Hökmark" AFFILIATION="PPE">
(EN) Arvoisa puhemies, haluaisin kiittää Hannes Swobodaa hänen Kroatiaa koskevasta mietinnöstään; siinä tunnustetaan Kroatian hallitukset toteuttamat ponnistukset ja sen aikaansaamat saavutukset. Mielestäni on tärkeää sanoa, että tämä maa on nyt lähenemässä jäsenyyttä, mikä korostaa sitä - ja sanon tämän neuvoston puheenjohtajalle - että neuvottelut Kroatian kanssa on saatettava loppuun vuoden 2010 aikana.
<P>
Mutta mielestäni kannattaa myös korostaa viestiä, että Kroatian toteuttamia ponnisteluja ei ole toteutettu meitä varten. Niiden tarkoituksena on tehdä Kroatiasta parempi maa ja parempi yhteiskunta sen kansalaisille, ja siten Kroatiasta tulee parempi naapuri ja se voi edistää EU:ta, koska järjestäytynyttä rikollisuutta tai korruptiota on torjuttava rajojen yli, ja meille on hyödyksi, että Kroatiassa saavutetaan päämääriä.
<P>
Sama koskee muita ehdokasvaltioita. Kaikki näkemämme saavutukset hyödyttävät EU:ta, ja minun on sanottava laajentumisprosessista saamamme kokemuksen perusteella, että meillä ei ole juurikaan katumisen aihetta aikaansaamiemme saavutusten osalta; meillä pitäisi olla samanlainen näkökulma puhuessamme Turkista, Makedoniasta tai muista Länsi-Balkanin alueen maista. Kun ne uudistuvat, niistä tulee naapureita. Kun suljemme oven, aiheutamme vaaran uusista ongelmista ja uusista uhkista eurooppalaisille arvoille; meidän pitäisi korostaa tarvetta edetä, jotta voidaan saada aikaan parempi EU:n laajentuminen, joka perustuu kriteereille, joita tuemme täysimääräisesti.
<SPEAKER ID="060" NAME="Luigi Berlinguer" AFFILIATION="S&amp;D">
(IT) Arvoisa puhemies, hyvät kollegat, neuvottelujen loppuun saattaminen Kroatian kanssa vuoden 2010 aikana on toteuttamiskelpoinen tavoite, ja Hannes Swobodan mietintö on tasapainoinen tutkielma edistyksestämme ja vaiheista, jotka meidän on vielä käytävä läpi.
<P>
Oikeus on nyt alue, jolla tarvitaan edelleen vaikuttavaa uudistusta. Ei riitä, että saatetaan loppuun tarvittavat järjestelmän uudistukset, annetaan uusia lakeja ja tehdään vaatimusten mukaista yhteistyötä entisen Jugoslavian alueen kansainvälisen rikostuomioistuimen kanssa.
<P>
Korostan, että on rakennettava todellinen oikeudellinen kulttuuri ja ajattelutapa eurooppalaisten normien mukaisesti. Tässä on olennaista oikeuslaitoksen riippumattomuus, joka on keskeinen kysymys, sekä tuomareiden koulutus, työhönotto ja ura, toisin sanoen se, että hallituksen ei pitäisi säätää minkäänlaisista ehdoista tuomareille. Kehotan komissiota miettimään sellaisten vaikuttavien toimien tarvetta, joilla näitä kysymyksiä käsitellään neuvottelujen loppuvaiheessa.
<SPEAKER ID="061" NAME="Andrew Duff" AFFILIATION="ALDE">
(EN) Arvoisa puhemies, terveiset komission jäsenelle Fülelle. Presidentti Christofiasin ja presidentti Talasin keskustelut ovat, kuten tiedämme, kriittisessä vaiheessa. Jotta ne onnistuisivat, julkisen mielipiteen on tuettava sovintoa. Luottamuksen rakentamista tarvitaan kipeästi. Turkin pitäisi antaa merkkejä. Valitettavasti kauppa-asiakirja näyttää olevan täysin jumissa, joten joukkojen poisvetämisen aloittaminen on vaikea mutta älykäs ele, jolla lisätään yleistä tukea etelässä ja pohjoisessa ja jolla osoitetaan, että mahdollisuus pysyvään sovintoon on itse asiassa todellinen.
<P>
Me kaikki ymmärrämme, että jos Kyproksen ongelmaa ei ratkaista nyt, mahdollisuudet Turkin etenemiselle liittymisessä ovat todella heikot. Nyt on aika toimia. Toivon todella, että komissio aikoo vastata monille puhujille, jotka ottivat Kyproksen kysymyksen esiin, kun se vastaa keskusteluun.
<SPEAKER ID="062" NAME="Mario Mauro" AFFILIATION="PPE">
(IT) Arvoisa puhemies, hyvät kollegat, haluamme tukea Kroatian jäsenyyttä ja siksi kehotamme Kroatian viranomaisia varmistamaan, että Italian kansalaisilta toisen maailmansodan lopussa kansallistettu omaisuus, joka on edelleen valtion tai kunnan laitosten omistuksessa EU:n lainsäädännön mukaisista vaatimuksista huolimatta, palautetaan laillisille omistajilleen.
<P>
Haluamme tukea entisen Jugoslavian tasavallan Makedonian jäsenyyttä, ja siksi kehotamme noudattamaan yksimielisyyttä koskevaa menetelmää, osaa Euroopan unionin historiasta, ja kehotamme EU:n toimielimiä antamaan myötätuntoista tukea kaikkien jäsenvaltioiden näkemyksille syistä, jotka ovat edelleen esteenä tällä tiellä.
<P>
Haluamme puhua totta Turkin kanssa. Ria Oomen-Ruijtenin mietinnössä on tämä ansio: siinä ei kielletä, että tie on täynnä vaikeuksia, ja se on ennakkoluuloton, koska siinä Kööpenhaminan kriteereitä pidetään vankkana viitearvona. Parlamentti tekee siksi oikein arvostellessaan ankarasti ihmisoikeusrikkomuksia ja demokratian puutetta.
<P>
Mutta niitä, jotka tekevät tästä jäsenyyshakemuksen tiestä miltei ristiriitaisen, ei ole tässä salissa. Heitä on niiden monien hallitusten edustajien joukossa, jotka lupaavat kaikissa virallisissa kokouksissa sellaista, mikä heidän etujensa mukaan kannattaa kieltää käytävässä ulkopuolella. Ria Oomen-Ruijtenin mietinnön perusteella kannattaa kuitenkin edelleen vahvistaa etuoikeutetun kumppanuuden välineitä, kun odotamme kehitystä, jonka ennakkoluulojen sijasta määrittelee täysimääräinen ja vastuullinen sopeutuminen yhteisön säännöstön sisältöön.
<SPEAKER ID="064" NAME="Kinga Göncz" AFFILIATION="S&amp;D">
(HU) Haluaisin kommentoida Kroatiaa ja Makedoniaa koskevia mietintöjä. Mielestäni on tärkeää todeta, että Kaakkois-Euroopan maiden liittymisprosessin eteneminen on selkeästi Euroopan unionin etujen mukaista, koska alueen vakaus, vauraus ja uudistusten eteneminen ovat ehdokasvaltioiden lisäksi tärkeitä myös koko Euroopan unionille. Molempien maiden tapauksessa naapuruussuhteita koskevat kysymykset ovat jarruttaneet edistystä. Mielestäni on erittäin tärkeää käyttää asianmukaista poliittista viisautta, rohkeutta ja keskinäistä hyvää tahtoa näiden kysymysten ratkaisemiseksi ei vain näiden ehdokasvaltioiden puolelta vaan myös EU:n jäsenvaltioiden puolelta. Näin tapahtui Kroatian tapauksessa, ja toivon todella, että puheenjohtajavaltio Espanjan sitoumus vauhdittaa myös edistystä Makedoniaa ja Kreikkaa koskevassa nimikysymyksessä. Puheenjohtajakolmikon kolmantena jäsenenä Unkari haluaisi myös jatkaa tätä prosessia ja avustaa siinä.
<SPEAKER ID="065" NAME="Nadja Hirsch" AFFILIATION="ALDE">
(DE) Arvoisa puhemies, ensiksi, onnittelut Stefan Fülelle hänen nimittämisestään komission jäseneksi. Haluaisin myös onnitella esittelijää Hannes Swobodaa hänen mietinnöstään. Se on hyvin tasapainoinen esitys Kroatiassa aikaansaadusta edistyksestä. Samalla siinä osoitetaan selkeästi alueet, joilla Kroatialla on vielä työtä tehtävänään, jotta se voi saattaa liittymisprosessin loppuun.
<P>
On myös merkittävää, että viime vuoden syksyllä tehdystä Eurobarometri-tutkimuksesta saadut tilastot osoittavat, että 84 prosenttia kroatialaisista on tyytymätön maansa demokratiaan. Se tarkoittaa, että oikeuslaitoksen uudistuksen lisäksi tarvitaan parannuksia vähemmistöjen tilanteessa. On myös tärkeää varmistaa, että lehdistönvapaus taataan. Nämä uudistukset on käynnistettävä ja pantava täytäntöön ja, ennen kaikkea, väestön on tuettava niitä. Muodollisesti kriteerit voidaan ehdottomasti täyttää hyvin nopeasti, mutta koko väestön on tuettava prosessia ja koko väestön on pidettävä Kroatian liittymistä EU:hun myönteisenä.
<SPEAKER ID="066" NAME="Jarosław Leszek Wałęsa" AFFILIATION="PPE">
(PL) Arvoisa puhemies, Turkin liittyminen Euroopan unioniin aiheuttaa tietyissä piireissä paljon kiistoja. Jotta tuo prosessi toteutuisi keskinäisen ymmärryksen vallitessa, sen korkea laatu on taattava. Molempien osapuolten ymmärtämien ja hyväksymien tiukkojen mutta selkeiden ehtojen täyttäminen on perusta uusien jäsenien vastaanottamiselle, ja tämä koskee myös Turkkia.
<P>
Haluaisin nyt kiittää esittelijää, Ria Oomen-Ruijtenia, Turkin edistymistä vuonna 2009 koskevasta kattavasta mietinnöstä. Tänä vuonna mietintö on kriittisempi ja siinä, valitettavasti, aivan oikein kiinnitetään huomiota Turkin aikaansaamaan vähäiseen edistykseen, erityisesti kansalaisvapauksia ja oikeusjärjestelmää koskevien kysymysten osalta. Demokratisoitumiskehityksen pysähtyminen ei kuitenkaan ollut kaikki, mitä viime vuonna tapahtui, joten on välttämätöntä esittää arvostelua, kun edistystä ei tapahtunut tai kun tilanne huononi, mutta myös osoittaa, että arvostamme muutoksia parempaan. Koska toisaalta tarvetta vahvistaa oikeusvaltion periaatteita on laiminlyöty, ja perustuslaki perustuu tähän lakiin, joten siitä olisi tehtävä ensisijainen tavoite. Toisaalta Turkki toteuttaa valtavia ponnisteluja aloitetuissa neuvotteluissa, ja minä pidän myönteisinä muutoksia ja Turkin halua jatkaa uudistuksia Kööpenhaminan kriteerien täyttämiseksi.
<P>
Hyvät aikeet eivät kuitenkaan aina auta. Ankaralla on edelleen edessään monia haasteita tiellä Euroopan unionin jäsenyyteen, eivätkä nuo haasteet ole helppoja. Luotan siihen, että Turkki onnistuu voittamaan kaikki esteet, ja toivon maalle menestystä sen uudistamisessa.
<SPEAKER ID="067" NAME="Debora Serracchiani" AFFILIATION="S&amp;D">
(IT) Arvoisa puhemies, hyvät kollegat, Kroatian jäsenyys Euroopan unionissa korostaa sellaisen eurooppalaisen identiteetin vahvistumista, jolla voidaan ilmaista uuden Eurooppamme yhteiset arvot ja kaunistelun sijasta ottaa mukaan sen monien asukkaiden ominaispiirteet.
<P>
Kroatian tasavalta on toteuttanut kiitettäviä ponnisteluja täyttääkseen vaaditut normit, erityisesti järjestäytyneen rikollisuuden torjunnassa uusien mafian vastaisten toimenpiteiden avulla, mutta sen on toteutettava enemmän ponnistuksia, erityisesti oikeuslaitoksen alalla, ennen kuin vuoden 2010 neuvottelut voidaan saattaa päätökseen.
<P>
Kroatian tasavallan toimielimet voivat edetä pidemmälle täyttääkseen Pariisissa vuonna 1952 allekirjoitetun Euroopan ihmisoikeussopimuksen ensimmäisen pöytäkirjan vaatimukset harkitsemalla kansallistetun omaisuuden palauttamista laillisille omistajilleen.
<SPEAKER ID="068" NAME="Sophia in 't Veld" AFFILIATION="ALDE">
(EN) Arvoisa puhemies, minäkin haluaisin aivan ensiksi toivottaa komission jäsenen Fülen tervetulleeksi tähän parlamenttiin.
<P>
Esittelijä on laatinut hyvin tasapainoisen päätöslauselmaesityksen. Turkki on todellakin saanut aikaan edistystä, mutta monia huolestuttavia kohtia on käsiteltävä kiireellisesti. Kunniamurhia koskeva hirvittävä ilmiö on lopetettava aivan samoin kuin transsukupuolisten ihmisten tappaminen. Kuulimme juuri eilen ties monennesta transsukupuolisen naisen taposta Antalyassa. Turkin hallituksen on taattava kiireellisesti, että transsukupuolisten ihmisten tappamista ei enää jätetä rankaisematta.
<P>
Vetoan lisäksi jälleen kerran Turkin hallitukseen, jotta se takaisi yhdistymisvapauden ja lopettaisi järjestelmälliset yritykset lakkauttaa lesbojen, homojen, transsukupuolisten ja biseksuaalisten järjestöt. Päätöslauselmassa vaaditaan aivan oikein uskonnonvapautta ja ilmaisunvapautta. Liberaalien mielestä nämä vapaudet ovat demokratiamme ytimessä, eivätkä ne ole EU:n jäsenyyden neuvoteltavia ehtoja.
<P>
Jos kuitenkin pyydämme Turkkia noudattamaan EU:n normeja, meidän on varmistettava, että täytämme nuo normit itse. Siinä on kyse uskottavuudesta ja moraalisesta auktoriteetista. Homofobiaa, pakollista uskonnonopetusta ja lehdistönvapauden rajoittamista on yhtä lailla torjuttava nykyisissä jäsenvaltioissa.
<SPEAKER ID="069" NAME="Cristian Dan Preda" AFFILIATION="PPE">
(RO) Kuten myös Ria Oomen-Ruijtenin mietinnössä korostetaan, Turkki sitoutui vuonna 2009 selkeästi uudistusten ja hyvien naapuruussuhteiden tiehen. Viranomaiset ovat lisäksi edistäneet julkista keskustelua tietyillä uudistusprosessin kannalta erityisen merkittävillä aloilla, esimerkiksi seuraavilla: oikeuslaitoksen asema, etnisten vähemmistöjen oikeudet ja armeijan asema tämän maan poliittisessa elämässä.
<P>
Toisaalta Nabucco-sopimuksen allekirjoittaminen on osoittanut, että Turkki on mukana luomassa turvallista kaasunjakelua Euroopassa, minkä osoittavat myös Turkin neuvottelut Euroopan energiayhteisöön liittymisestä.
<P>
Turkki on osoittanut toimivansa alueella keskeisessä asemassa normaalien suhteiden luomisessa Armeniaan ja suhteiden parantamisessa Irakiin ja kurdien aluehallitukseen. Emme missään tapauksessa saa unohtaa sen yhteistyötä kolme vuotta sitten käynnistetyssä Mustanmeren synergiassa, jonka tarkoituksena on edistää vakautta ja uudistuksia Mustanmeren alueen maissa.
<P>
Lopuksi haluaisin, ettemme unohtaisi joitakin perustavanlaatuisia syitä, jotka puhuvat sen puolesta, että tämä maa liittyy Euroopan unioniin. Turkki on selkeästi eurooppalaisen perheen jäsen, ja se on tärkeä kumppani sivilisaatioiden välisessä vuoropuhelussa. Maallisen, demokraattisen ja nykyaikaisen Turkin lähentäminen Euroopan unioniin on ehdottomasti etu yhteisöllemme.
<SPEAKER ID="070" NAME="Csaba Sándor Tabajdi" AFFILIATION="S&amp;D">
(HU) Olen hyvin iloinen siitä, että laajentumisasioiden salkku on komission jäsenellä Fülella, joka keskieurooppalaisena poliitikkona pystyy parhaiten ymmärtämään sitä raskasta taakkaa, jota Kaakkois-Eurooppa ja Länsi-Balkan kantavat etnisten ryhmien ja niiden välisten selkkausten sekä kahdenvälisten naapuruuskiistojen osalta. Länsi-Balkan ja Balkanin alue eivät ole Titon Jugoslavian lyhyttä kautta lukuun ottamatta olleet koskaan vakaita. Liittyminen unioniin on ainoa mahdollisuus vakauttaa alue. Se todistettiin vuoden 2004 ja 2007 liittymisillä, mistä on esimerkkinä huomattava myönteinen vaikutus, joka sillä oli Unkarin ja Romanian välisiin suhteisiin.
<P>
Haluaisin samalla kiinnittää komission jäsenen Fülen ja parlamentin huomioon siihen, että kaikki etnisten ryhmien väliset ongelmat, kaikki tärkeät kysymykset ja naapuruussuhteet on ratkaistava ennen liittymistä, koska Euroopan unioni on voimaton kyseisten ongelmien edessä liittymisen jälkeen. Katsokaa vain venäläisiä koskevaa ratkaisematonta ongelmaa Latviassa, tai Slovakiaa, jossa pääministeri Ficon hallituksen politiikka on johtanut slovakkienemmistön ja unkarilaisen vähemmistön välisten suhteiden katkeroitumiseen.
<P>
Siksi Länsi-Balkanin tapauksessa, jossa kyseiset ongelmat ovat vielä monimutkaisempia, on erityisen tärkeää selvittää ne kunkin maan osalta. Kroatia on Unkarin naapurimaa, joten on erittäin tärkeää, että Kroatiasta tulee Euroopan unionin jäsen mahdollisimman pian. On hyvin tärkeää, että Kroatia kantaa vastuunsa sodan osalta ja antaa pakolaisten palata. Tämä on hyvin tärkeä asia. Makedonian kanssa pitäisi aloittaa neuvottelut mahdollisimman pian, aivan kuten myös Zoran Thaler erinomaisessa mietinnössään mainitsi. Lopuksi Turkin osalta, niin kauan kuin kurdeille ei anneta mahdollisimman laajaa itsemääräämisoikeutta, niin kauan kuin naisten ja seksuaalivähemmistöjen oikeuksia ei ratkaista ja niin kauan kuin Turkki ei pyydä anteeksi armenialaisten kansanmurhaa, Turkista ei voi tulla Euroopan unionin jäsentä.
<SPEAKER ID="071" NAME="Metin Kazak" AFFILIATION="ALDE">
(FR) Arvoisa puhemies, hyvät kollegat, haluaisin onnitella Ria Oomen-Ruijtenia hänen tunnollisesta työstään. Minusta näyttää kuitenkin siltä, että viime vuonna hyväksytyn tekstin ja meille nyt Turkista ehdotetun tekstin välillä on ero.
<P>
Parlamentti korosti vuoden 2009 päätöslauselmassaan Kyproksen neuvotteluja mutta ei asettanut mitään edellytyksiä siirtokuntien tai Famagustan tilanteen osalta. Näitä kysymyksiä käsitellään kuudessa neuvotteluluvussa, joita käsitellään YK:n suojissa. Katson siksi, että jos parlamentti ottaa tuollaisen vahvan, yksipuolisen kannan, se voi vahingoittaa näitä neuvotteluja ja tehdä meistä yhden puolen kannattajia.
<P>
Kuten edellinen komission jäsen korosti 16. marraskuuta 2006, Famagustan palauttaminen sen laillisille asukkaille on kysymys, jota on käsiteltävä YK:n suojissa, osana Kyproksen kysymyksen kokonaisvaltaista ratkaisua.
<P>
Haluaisin lainata toista neuvoston päätelmistä. Vuonna 2004 Kyproksen turkkilaisyhteisö ilmaisi selkeästi halunsa olla tulevaisuudessa EU:ssa. Neuvosto päätti lopettaa tuon yhteisön eristyksen ja helpottaa Kyproksen yhdistämistä edistämällä Kyproksen turkkilaisyhteisön taloudellista kehitystä.
<P>
(Suosionosoituksia)
<SPEAKER ID="072" NAME="György Schöpflin" AFFILIATION="PPE">
(EN) Arvoisa puhemies, haluaisin toivottaa komission jäsenen Fülen ja ministerin tervetulleeksi. Kaikki ovat iloisia edistyksestä, jonka Kroatia on saanut aikaan liittymisprosessinsa loppuunsaattamisessa. Hallinnon keskeiset alat on mukautettava yhteisön säännöstön vaatimuksiin, ja jotkin näistä muutoksista - tehkäämme tämä selväksi - ovat todennäköisesti vastoin perinteitä ja odotuksia. Joten muutoksesta neuvotteleminen edellyttää valtavaa poliittisen tahdon osoitusta.
<P>
Haluaisin lisätä, että ponnistus kyllä kannattaa, erityisesti Kroatian kaltaisen suhteellisen pienen valtion osalta tai totta puhuen myös muiden Länsi-Balkanin valtioiden osalta. EU:n jäsenyys - luulen, että tätä voidaan pitää itsestään selvänä - tarjoaa monia etuja politiikan, talouden, kulttuurin ja turvallisuuden osalta.
<P>
Suurin ongelma mukauttamisessa on kuitenkin muualla. Hallintorakenteiden muuttaminen on yksi asia, mutta on tyystin toinen asia muuttaa yhteiskunnan asenteita joksikin täysin erilaisiksi Euroopan unionissa kehitetyiksi muodoiksi ja sisällöksi. Nuo kaksi ovat usein kaukana toisistaan, ja yhteiskunnassa on varmasti osia, jotkin hyvin voimakkaita, joiden mielestä uudesta järjestyksestä koituu niille vain haittoja.
<P>
Älkäämme elätelkö tästä harhakuvitelmia. Sen lisäksi, että Kroatian viranomaisten on päätettävä neuvottelunsa Euroopan unionin kanssa, niiden on samalla myös tehtävä voitavansa muuttaakseen yhteiskunnan asenteita. Se voi osoittautua vaikeammaksi tehtäväksi.
<SPEAKER ID="073" NAME="Maria Eleni Koppa" AFFILIATION="S&amp;D">
(EL) Arvoisa puhemies, kolme mietintöä, joista tänään keskustelemme, ilmaisevat Euroopan parlamentin lujan kannan laajentumisprosessin jatkamisesta. Merkittäviä eroja kuitenkin on.
<P>
Haluan aloittaa onnittelemalla Hannes Swobodaa hänen Kroatiaa koskevasta mietinnöstään. Olemme hyvin iloisia, että tämä maa liittyy pian Euroopan unioniin.
<P>
Turkin osalta Ria Oomen-Ruijtenin poikkeuksellisen tasapainoisessa mietinnössä esittämä viesti pysyy samana kuin edellisinä vuosina. Turkin on kunnioitettava kaikkia sopimusvelvoitteitaan, kuten kaikki edelliset ehdokasvaltiot ovat tehneet. Liittyminen on ja sen täytyy olla lopullinen tavoite. Meillä ei kuitenkaan voi olla Turkille räätälöityä à la carte -liittymistä. Turkki on suuri maa, jonka on hyväksyttävä, että jatkuva uudistuminen, ihmisoikeuksien kunnioittaminen, asianmukainen apu Kyproksen kysymyksen ratkaisemisessa, hyvät naapuruussuhteet ja casus bellin poistaminen yhden jäsenvaltion osalta ovat askelia, jotka tuovat sen lähemmäs unionia.
<P>
Entisen Jugoslavian tasavallan Makedonian osalta Zoran Thalerin mietinnössä maalle annetaan myönteinen viesti. Kreikka kehottaa omasta puolestaan EJTM:n johtajia tulemaan neuvottelupöytään vilpittömin mielin, jotta YK:n puitteissa voidaan löytää yhteisesti hyväksyttävä ratkaisu. Kreikan hallitus tietää, että prosessi edellyttää nyt uutta vauhtia, ja se on aidosti päättänyt ratkaista kysymyksen. Odotamme yhtä rehellistä kantaa toiselta puolelta.
<SPEAKER ID="074" NAME="Andrey Kovatchev" AFFILIATION="PPE">
(BG) Arvoisa puhemies, arvoisa komission jäsen Füle, tervetuloa parlamenttiin. Toivon teille menestystä työssänne. Haluan kiittää Hannes Swobodaa, Zoran Thaleria ja Ria Oomen-Ruijtenia heidän tasapainoisista ja puolueettomista mietinnöistään.
<P>
Euroopan parlamentti on monesti ilmoittanut poliittisesta halustaan saada Länsi-Balkanin maat liittymään Euroopan unioniin ja ilmaissut valmiutensa avustaa näitä valtioita, jotta ne voivat täyttää nopeasti jäsenyyskriteerit. Kroatia on loppusuoralla. Toivon lujasti, että tämän maan liittymissopimus allekirjoitetaan tänä vuonna. Entinen Jugoslavian tasavalta Makedonia on edistynyt liittymistä edeltävän prosessin aloittamista koskevien kriteerien täyttämisessä. Eurooppa-neuvoston odotetaan vahvistavan Euroopan komission viime vuoden lopussa tekemä päätös ja käynnistävän liittymisprosessin. Jotta se tapahtuisi, katson, että entisen Jugoslavian tasavallan Makedonian on ponnisteltava enemmän ratkaistakseen ongelmat naapureidensa kanssa eurooppalaisessa hengessä. Jos Skopjen viranomaisilla on poliittista tahtoa olla käyttämättä historiaa, joko kaukaista tai nykyisempää, ja olla riitelemättä nykyisistä poliittisista tai kansallisista aikeista, kompromissin aikaansaaminen on mahdollista. Historian on lähennettävä meitä eikä loitonnettava meitä toisistamme. Historioitsijat voivat tehdä akateemisia päätelmiään, mutta he eivät saa olla minkään ehdokasvaltion eurooppalaisen kohtalon tiellä. Niin sanottua vihapuhetta ei pidä suvaita. Haluan mainita erityisesti lasten koulussa käyttämät koulukirjat. Niissä ei saa olla kuvauksia, joissa yllytetään vihamieliseen asenteeseen muita jäsenvaltioita kohtaan.
<P>
Luottamusta ei lisätä Balkanilla vain viisumivapausjärjestelmällä, joka on nyt toiminnassa ja josta olen erityisen iloinen, vaan mielestäni myös muistamalla yhteisesti historiallisia päivämääriä ja sankareita, jotka ovat yhteisiä tietyille Balkanin maille. Toivon, että jäsenvaltioiden asiaankuuluvat laitokset ottavat mietinnöissä esitetyt suositukset huomioon. Toivon Kroatialle, Makedonialle ja Turkille menestystä niiden eurooppalaisella matkalla.
<SPEAKER ID="075" NAME="Evgeni Kirilov" AFFILIATION="S&amp;D">
(EN) Arvoisa puhemies, meidän pitäisi edelleen tukea Länsi-Balkanin maiden mahdollisuutta EU:n jäsenyyteen. Koko prosessi tukee vakautta ja meidän olisi pidettävä vauhtia yllä.
<P>
Viisumivapaudesta vastaavana esittelijänä Euroopan unionin ja entisen Jugoslavian tasavallan Makedonian parlamentaarisen sekavaliokunnan valtuuskunnassa katson, että viisumivapausjärjestelmän käyttöönotto maassa oli erittäin tärkeä kannustin sen kansalle. Viimeisessä komission kertomuksessa huomautetaan, että EJTM on saanut edistystä aikaan monilla aloilla, ja se on kiitettävää.
<P>
Tulen naapurimaasta, Bulgariasta, ja me huomaamme naapurimaina joitakin hyvin huolestuttavia suuntauksia. Mielestäni nimikysymyksen ei pitäisi olla ensimmäinen. Makedonian kansallistunteen kehittäminen alkoi toisen maailmansodan jälkeen, ja nyt suuri osa väestöstä pitää itseään makedonialaisina. Meidän on kuitenkin pidettävä kiinni arvoistamme: emme voi sallia sitä, että kansallistunteen kehittäminen sekoitetaan nationalistiseen retoriikkaan tai historian törkeään peukalointiin, joka ulottuu muinaisiin aikoihin. Toiseksi, kansallisen identiteetin vahvistamisen ei pitäisi johtaa ulkomaalaisvihamielisiin tunteisiin niitä kansalaisia kohtaan, jotka sanovat olevan bulgarialaista alkuperää. Nämä ihmiset joutuvat sanallisen ja fyysisen väkivallan kohteeksi ja heitä jopa syytetään oikeudessa tekaistujen syytteiden nojalla.
<SPEAKER ID="076" NAME="Marietta Giannakou" AFFILIATION="PPE">
(EL) Arvoisa puhemies, haluaisin onnitella komission jäsentä ja toivottaa hänelle menestystä tällä erittäin tärkeällä alalla, jonka hän on ottanut vastuulleen.
<P>
On totta, että EU voi jatkaa laajentumista ja että sillä on oikeus siihen. Erityisesti Länsi-Balkanin alueella näillä ihmisillä on oikeus parempaan kohtaloon ja asianmukaiseen osuuteen todellisista eurooppalaisista arvoista.
<P>
Pitäisi kuitenkin panna merkille, että erityisesti entisen Jugoslavian tasavallan Makedonian osalta olisi parempi, jos, tullakseen unionin jäseneksi, maa ei käyttäisi historiaa valikoivasti, välineenä. Sen on totuttava edistämään Yhdistyneiden Kansakuntien menetelmiä ja ongelmiensa ratkaisua diplomatian, ei propagandan keinoin. Entistä Jugoslavian tasavaltaa Makedoniaa on siksi kehotettava toimimaan, jos se haluaa pian tulevaisuuden.
<P>
Haluan onnitella Ria Oomen-Ruijtenia hänen Turkkia koskevasta erinomaisesta mietinnöstään ja myös onnitella Hannes Swobodaa ja, tietysti, Zoran Thaleria, huolimatta siitä, että olen eri mieltä tietyistä näkökulmista hänen lähestymistavassaan ja hänen mietinnössään.
<P>
Meidän on ehdottomasti ymmärrettävä, että jos tehdään kompromisseja, jotka eivät kuvaa totuutta ja todellisuutta, tulevaisuudessa ilmenee ongelmia. Toisaalta haluaisin Turkin osalta sanoa, että ponnistuksia on tehty, mutta ei mitään suurta liikettä, jonka ansiosta voisimme sanoa, että Turkki ratkaisee ongelmansa diplomaattisesti, toisin sanoen, vetämällä tai alkamalla vetää joukkonsa pois EU:n jäsenvaltiosta Kyproksesta.
<SPEAKER ID="077" NAME="Wolfgang Kreissl-Dörfler" AFFILIATION="S&amp;D">
(DE) Arvoisa puhemies, hyvät kollegat, myös minä haluaisin onnitella teitä, arvoisa komission jäsen Füle, uudesta nimityksestänne, ja toivottaa teille onnea tässä hyvin tärkeässä tehtävässä.
<P>
Olette jo tehnyt valiokunnalle selväksi, että neuvotteluissa Turkin kanssa on kyse sen liittymisestä eikä hullusta ajatuksesta, joka koskee etuoikeutettua kumppanuutta, jota sitä kannattavat eivät ole koskaan asianmukaisesti julkistaneet. Teitte kuitenkin myös selväksi - ja pidämme tätä hyvin myönteisenä - että molempien osapuolten, Turkin ja Euroopan unionin, on täytettävä velvoitteensa ja sitoumuksensa. Tässä tapauksessa, hyvä Bernd Posselt, periaate pacta sunt servanda on voimassa. Te varmasti tunnette tämän lauseen, jota edellinen arvostettu johtajanne käytti.
<P>
Vielä yksi kohta on minulle erittäin tärkeä. Turkilla on tietysti vielä paljon tehtävänään, mutta niin on Euroopan unionillakin, olipa kyseessä sitten Kyproksen kysymys, vähemmistöjen oikeuksien täytäntöönpano Turkissa tai poliittiset tai sotilaalliset näkökulmat. Yksi asia on kuitenkin selvä. Prosessi ei ole koskaan suoraviivainen. Tiedämme sen Euroopan unionin historiasta. Tarvitsee vain tarkastella Lissabonin sopimukseen liittyviä prosesseja ja menetelmiä. Turkin prosessissa on aina edistystä ja vastoinkäymisiä.
<P>
On lisäksi ilmiselvää, että kun Turkki on täyttänyt kaikki vaatimukset, kun se voi hyväksyä yhteisön säännöstön, Turkki on erilainen maa. Lissabonin sopimus on kuitenkin myös saanut aikaan pysyviä muutoksia Euroopan unioniin. Meidän pitäisi tiedostaa se. Kuten olen sanonut, molempien osapuolten on täytettävä sitoumuksensa.
<SPEAKER ID="078" NAME="Alojz Peterle" AFFILIATION="PPE">
(SL) Jos Euroopan unioni haluaa todella saada voimakkaamman osan kansainvälisellä näyttämöllä, sen on varmistettava, että se vahvistaa osaansa myös Euroopassa. Se merkitsee yhdentynyttä Eurooppaa koskevan hankkeen päättämistä Kaakkois-Euroopassa. Emme tarvitse vain eurooppalaista perspektiiviä vaan myös dynamiikkaa ja kannustamista.
<P>
Olen iloinen, että voimme pitää myönteisenä kaikkien täällä käsiteltävänä olevan kolmen maan edistymistä, ja onnittelen esittelijöitä Ria Oomen-Ruijtenia, Zoran Thaleria ja Hannes Swobodaa hyvin tehdystä työstä. Olen erityisen iloinen, että kaikki kolme maata ovat kiinnittäneet erityistä huomiota naapurisuhteidensa kehittämiseen.
<P>
Slovenian ja Kroatian välinen välityssopimus on myös mainittu. On totta, että Kroatian ja Slovenian hallitukset tarkastelevat tämän sopimuksen keskeisintä asiaa täysin eri näkökulmista, mikä ei juuri lisää keskinäistä luottamusta. Kehotan molempia hallituksia käyttämään kahdenvälisiä tilaisuuksia sopiakseen sopimuksen yhtenäisestä tulkinnasta ja edistääkseen hyvien naapuruussuhteiden ilmapiiriä ja sellaista ilmapiiriä, jossa liittymisprosessi voitaisiin saada onnistuneesti päätökseen.
<P>
Onnittelen vilpittömästi komission jäsentä Fülea vastuullisen aseman vastaanottamisesta ja toivon hänelle menestystä näiden kunnianhimoisten tavoitteiden tavoittelussa. Vastaavasti toivotan hyvää onnea ja paljon viisautta puheenjohtajavaltio Espanjalle.
<SPEAKER ID="079" NAME="Emine Bozkurt" AFFILIATION="S&amp;D">
(NL) Naapurit huolehtivat toisistaan, tukevat toisiaan. Kun asiat ovat naapurustossa hyvin, ne ovat hyvin myös siellä asuvien ihmisten osalta. Turkki ja Kypros ovat naapureita. Kun ne katsovat toistensa aitojen yli, ne eivät näe toisiaan, vaan Kyproksen turkkilaiset, jotka ovat jääneet kahden tuolin väliin.
<P>
Jotta voidaan varmistaa, että kaikki Kyproksessa asuvat ihmiset voivat jälleen kerran todella elää yhdessä, tarvitaan ratkaisu, jossa kaikkia naapureita vaaditaan tekemään osansa. YK:n pääsihteeri sanoi viime viikolla uskovansa, että Kyproksen osalta on mahdollista löytää ratkaisu. Tällä parlamentilla on tärkeä tehtävä edistää myönteisesti Kyproksen tilannetta, etsiä rakentavasti ratkaisuja ja poistaa esteitä niiden pystyttämisen sijaan. Kyllä, Turkki on saatava toteuttamaan ponnistuksia, joilla ratkaisu saadaan lähemmäksi. Siihen me kehotamme tässä mietinnössä, josta aiomme äänestää. Turkki ei ole kuitenkaan ainoa, jonka on ponnisteltava. Kaikkien asianosaisten osapuolten on tehtävä osansa luotaessa myönteistä ilmapiiriä, jossa voidaan saada aikaan luotettava ratkaisu. Se on tietysti loppujen lopuksi sitä, mitä me kaikki haluamme: ratkaisu.
<P>
Meidän on oltava kannustavia myös ehdokasvaltio Makedonian osalta sen nimikysymyksessä, jotta neuvottelut voidaan aloittaa. Jäsenvaltioina meidän on huolellisesti varmistettava, ettemme ole osa ongelmaa vaan että sen sijaan edistämme ratkaisun löytämistä.
<P>
Entinen Jugoslavian tasavalta Makedonia on edistynyt hyvin paljon, ja se voi olla esimerkkinä Balkanin alueen muille valtiolle ja tarjota samalla mahdollisuuden lisätä alueen vakautta. Meidän on ponnisteltava tässä, jotta voimme nähdä EU:n tärkeimpien vientituotteiden kukoistavan: demokratian, ihmisoikeuksien, rauhan ja turvallisuuden.
<SPEAKER ID="080" NAME="Miroslav Mikolášik" AFFILIATION="PPE">
(SK) Kroatia osoittaa päättäväisyytensä liittyä EU:hun etenemällä selkeästi kohti kriteerien täyttämistä. Poliittinen tahto on näkynyt julkishallinnon ja oikeuslaitoksen uudistuksissa ja korruption ja järjestäytyneen rikollisuuden torjunnassa. Oikeuslaitoksessa avoimuus on lisääntynyt, vireilletuloa odottavien oikeusmenettelyjen ja liian pitkien menettelyjen määrä on vähentynyt. Yksi merkittävä tekijä on sotarikosten jatkuva paljastaminen, jossa Kroatia tekee täysimääräistä yhteistyötä kansainvälisen rikostuomioistuimen kanssa. Kroatian sääntelyn yhdenmukaistaminen yhteisön säännöstön kanssa on hyvällä tasolla. Se käy läpi huomattavia lainsäädännöllisiä ja institutionaalisia muutoksia torjuakseen järjestäytynyttä rikollisuutta ja mafiaa ja vahvistaakseen rajatylittävää yhteistyötä naapurimaiden lainvalvontaviranomaisten kanssa.
<P>
Kroatian pankkiala on vakaa, sijoittajat luottavat valtion talouteen ja makrotalouden vakautta ylläpidetään. Pienimuotoisia yksityistämisiä koskeva ohjelma on edelleen saatettava loppuun ja vähennettävä valtion puuttumista talouteen. Minun mielestäni etnisten kroaattien ja etnisten serbien sovinto, vähemmistöjen oikeuksien turvaamisen parantuminen ja pakolaisten kotouttaminen, mukaan luettuna kotien rakentaminen, ansaitsevat erityisesti kiitosta. Siksi kehotan Kroatiaa kehittämään edelleen poliittisen vastuun kulttuuria ja keskustelemaan julkisesti jäsenyydestä ja liittymisen seurauksista, koska tällä hetkellä vain kolmasosa kansasta pitää EU:hun liittymistä kannattavana. Haluaisin myös onnitella uutta komission jäsentä, Stefan Fülea, ja toivottaa hänet tervetulleeksi toimeensa.
<SPEAKER ID="081" NAME="Justas Vincas Paleckis" AFFILIATION="S&amp;D">
(EN) Arvoisa puhemies, toivotan komission jäsenen Fülen tervetulleeksi ja haluaisin onnitella kolmen tasapainoisen mietinnön laatijaa. Ei ole epäilystäkään, että mahdollisuus EU:n jäsenyyteen on saanut Turkin muuttumaan parempaan päin. Kaiken kaikkiaan tämä muslimimaa on ainoalaatuinen, koska se otti ensimmäiset askelet sopeutuakseen eurooppalaisiin arvoihin miltei sata vuotta sitten, ja erilaisista historian tuulista huolimatta se ei poikennut tieltä. Turkki on länsimaisin idän valtioista ja itämaisin lännen valtioista, joten sen asema on ainoalaatuinen Euroopan lisäksi maailmanlaajuisesti.
<P>
Ankaran on nopeutettava uudistuksia, sen on pyrittävä päättäväisemmin kompromissiin Kyproksen ongelmassa ja sen on edettävä pidemmälle sovinnossa Armenian kanssa. Tuen kuitenkin lujasti sosialistien ja demokraattien ryhmän kantaa, jonka mukaan Turkin mahdollisuutta EU:n jäsenyyteen ei saisi muuttaa mikään Ersatzlösung tai muu korvaava vaihtoehto.
<SPEAKER ID="082" NAME="Francisco José Millán Mon" AFFILIATION="PPE">
(ES) Arvoisa puhemies, haluaisin toivottaa komission jäsenen tervetulleeksi. Laajentumispolitiikka on euron ohella ollut tällä vuosikymmenellä Euroopan unionin suurin menestys. Sitä politiikkaa ei pitäisi jarrutella. Emme voi myöskään rikkoa ehdokasvaltioille antamiamme sitoumuksia, vaikka meidän pitäisi myös kunnioittaa lujittamisen ja ehdollistamisen hyvin tunnettuja periaatteita.
<P>
Meidän ei pitäisi myöskään unohtaa Euroopan unionin integrointikykyä tai sitä, että kansalaisille on tiedotettava laajentumisesta ja sen eduista ja seurauksista.
<P>
Aikarajoitusten takia esitän vain muutaman lyhyen huomion. Periaatteessa ehdokasvaltioiden pitäisi ratkaista etukäteen kaikki aluekiistat ja vastaavat ongelmat, joita niillä saattaa olla toistensa ja jäsenvaltioiden kanssa, jotta unionin toiminta ei myöhemmin hidastuisi.
<P>
Turkin tapauksessa haluaisin erityisesti korostaa, miten tärkeää on, että uudistusten - jotka ovat myös välttämättömiä Turkille itselleen - taso säilytetään ja että sitä jopa nostetaan.
<P>
Pidän myös myönteisenä sitoumusta, jota Turkki on äskettäin osoittanut Nabuccon osalta, sillä se on hyvin tärkeä Euroopan energian monipuolistamiselle. Minun on kuitenkin myönnettävä, että olin sangen yllättynyt eleestä, jonka Turkin hallitus viime syksynä teki Iranin viranomaisten tueksi. Katson todellakin, että ehdokasvaltion ulkopolitiikan pitäisi olla unionin ulkopolitiikan mukaista.
<P>
Lopuksi luin viime viikolla EU:hun liittyvistä asioista vastaavan Turkin ministerin haastattelun, jossa näytettiin vihjaavan, että Turkki oli poistanut viisumit Syyrian, Libanonin ja Libyan kaltaisilta mailta. Olin sangen yllättynyt siitä, koska ehdokasvaltion pitäisi myös lähentää viisumipolitiikkaansa Euroopan unionin viisumipolitiikkaan eikä liikkua päinvastaiseen suuntaan.
<P>
Haluaisin, että tuo tieto vahvistettaisiin.
<SPEAKER ID="083" NAME="Antigoni Papadopoulou" AFFILIATION="S&amp;D">
(EL) Arvoisa puhemies, Ria Oomen-Ruijten on tehnyt valtavan työn laatiessaan tasapainoisen mietinnön, ja me kiitämme häntä. Vihreät / Euroopan vapaa allianssi -ryhmän tarkistukset 13 ja 14 horjuttavat tätä tasapainoa, ja siksi kehotan teitä äänestämään niitä vastaan.
<P>
Kyproksen kysymyksestä käydyissä neuvotteluissa Turkki on presidentti Talatin kautta esittänyt kohtuuttomia ehdotuksia, ja maa on edelleen tinkimätön maksimalisti. Siksi on väärin kehottaa kaikkia osapuolia tukemaan käynnissä olevia neuvotteluja. Osapuoli, jota on painostettava, on Turkki, koska se on miehitysvalta. Turkin on välittömästi vedettävä pois kaikki Turkin joukot, lopetettava miehitys ja lakattava pitämästä Kyproksen turkkilaisyhteisöä panttivankina, koska se, ei Kyproksen kreikkalaiset, on vastuussa Kyproksen turkkilaisten niin sanotusta eristyksestä. Turkin on palautettava saarrettu Varoshan kaupunki ja lopetettava laittomat asutukset ja Kyproksen kreikkalaisten omaisuuden loukkaaminen.
<P>
Turkilla on avain Kyproksen ongelman ratkaisuun ja liittymisensä etenemiseen. Kyproksen pieni maa ei pyydä enempää eikä vähempää kuin ratkaisun, joka on poikkeuksetta yhdenmukainen EU:n säännöstön ja YK:n päätöslauselmien kanssa. Kyproslaiset eivät ole jonkinlaisen ottomaanien tai muiden siirtokunnan toisen luokan kansalaisia. Me olemme EU:n kansalaisia ja meillä on EU:n oikeudet.
<SPEAKER ID="084" NAME="Doris Pack" AFFILIATION="PPE">
(DE) Arvoisa puhemies, hyvät kollegat, EU:n on korkea aika aloittaa viimeinkin neuvottelut Makedonian kanssa. Makedonia on täyttänyt ehdot ja odottanut neuvottelujen alkua vuodesta 2005 alkaen. Kreikka on saanut niin paljon solidaarisuutta 26 muulta jäsenvaltiolta, että sen pitäisi nyt käyttää veto-oikeutta neuvottelujen aloittamisesta sen naapurimaan Makedonian kanssa. Nimiongelma on puhtaasti kahdenvälinen kysymys, vaikka YK on antanut sen osalta apuaan.
<P>
Kroatian osalta haluaisin sanoa, että tämä maa torjuu korruptiota niin paljon, että muut maat, myös jotkin EU:ssa, saisivat ottaa siitä oppia. Toinen kohtani on se, että pakolaisten paluu, jonka Victor Boştinaru on juuri maininnut, on mielestäni hoidettu esimerkillisesti. Kuten Hannes Swoboda sanoi, monia asioita ei voida ratkaista niin kuin me kuvittelemme.
<P>
Kolmas kohtani koskee yhteistyötä Haagissa sijaitsevan kansainvälisen sotarikostuomioistuimen kanssa. Kroatia luovutti kaikki etsityt sotarikollisensa vuosia sitten. Pyydetyt Kroatian sotaa koskevat asiakirjat eivät ole enää saatavilla tai niitä ei ole koskaan ollutkaan. Siksi näiden kysymysten osalta tarvitaan tervettä järkeä. Hallitus etsii asiakirjoja ja se on perustanut toimintaryhmän, mutta se ei voi kuin etsiä. Jos se ei löydä mitään, sitten on tärkeää siirtyä toiseen vaiheeseen, koska Kroatia on tehnyt tuomioistuimen kanssa yhteistyötä vuosia ja koska se on siksi täyttänyt ehdot mitä suurimmassa määrin. Toivon todella paljon, että tämä luku avataan pian, jotta neuvottelut Kroatian kanssa voidaan saattaa päätökseen tämän vuoden loppuun mennessä.
<SPEAKER ID="085" NAME="Ismail Ertug" AFFILIATION="S&amp;D">
(DE) Arvoisa puhemies, arvoisa neuvoston puheenjohtaja, arvoisa komission jäsen Füle, haluaisin toivottaa teille menestystä tulevassa työssänne. On vaikeaa olla huomioimatta Kyproksen kysymyksen kaksitahoisuutta. Me Euroopan unionissa emme saa jättää huomiotta ilmeisen epämiellyttäviä kysymyksiä tai yrittää teeskennellä, että niitä ei ole olemassa. Emme ole pitäneet lupaustamme. Se on tosiasia ja meidän on selvitettävä tämä kaksinaismoralismi.
<P>
Tiedämme, että Ankaran pöytäkirja on ehdottomasti pantava täytäntöön Kyproksen kysymyksen osalta. On kuitenkin myös selvää, kuten neuvosto totesi vuonna 2004, että Pohjois-Kyproksen eristyksen on päätyttävä. Olen iloinen, että Etelä-Kypros antaa pohjoiselle tarvittavaa tukea, mutta se ei ollut Euroopan unionin tarkoitus. Sen tarkoitus oli, että kaikkien, koko EU:n, pitäisi päättää eristys. Meidän on edettävä tämän alueen lopullisen esteen voittamiseksi ja lopetettava tämä eristys.
<SPEAKER ID="086" NAME="Tunne Kelam" AFFILIATION="PPE">
(EN) Arvoisa puhemies, uuden komission - ja toivotan komission jäsenen Fülen lämpimästi tervetulleeksi - on nyt aika uudistaa EU:n sitoumus laajentumiseen saattamalla Kroatian kanssa käytävät liittymisneuvottelut päätökseen tämän vuoden loppuun mennessä ja aloittamalla neuvottelut Makedonian kanssa.
<P>
Viimeksi mainittu on edistynyt merkittävästi monista vaikeuksista huolimatta, ja sitä pitäisi kannustaa jatkamaan. Haluaisin kehottaa molempia osapuolia ratkaisemaan nimikysymyksen avoimella ja anteliaalla eurooppalaisella tavalla, kuten puheenjohtaja Barroso eilen kannusti.
<P>
Myös Turkki on edistynyt huomattavasti. Ukrainaa tarkastellessamme huomaamme, miten liittymismahdollisuus voi vaikuttaa. Turkki on tervetullut jäseneksi Kööpenhaminan kriteerien täyttämisen perusteella. Uuden komission jäsenen avulla Turkki on heti saatava vetämään joukkonsa pois Kyprokselta ja panemaan täytäntöön Ankaran pöytäkirja. Mielestäni sitä voitaisiin pitää ehtona neuvottelujen jatkamiselle. Omasta puolestani tuntisin oloni mukavaksi Turkin liittymisen osalta silloin, kun on yhtä helppoa rakentaa kristitty kirkko Ankaraan kuin pystyttää moskeija Brysseliin.
<SPEAKER ID="087" NAME="Jürgen Klute" AFFILIATION="GUE/NGL">
(DE) Arvoisa puhemies, haluaisin kommentoida kahta näkökulmaa Turkkia koskevassa kysymyksessä. Yleisesti on keskusteltu etnisistä selkkauksista ja aivan oikein niin. Tällä alalla on vielä työtä tehtävänä ja joitakin vaikeuksia on vielä. Ihmiset kuitenkin ylenkatsovat yleisesti sitä, että Turkissa on edelleen huomattavasti ongelmia ammattiyhdistysten ja työntekijöiden oikeuksien osalta. Turkin hallitus jatkaa ammattiyhdistysten vastustamista - joissakin oloissa jopa poliisivoimaa käyttämällä - ammattiyhdistysten, jotka antavat tukea jäsenilleen, toisin sanoen Turkin työtä tekevälle kansalle. Näin tapahtui äskettäin kiistassa, jossa oli mukana Tekelin työntekijöitä. Se oli yksi huomioista, jonka halusin esittää. Demokraattisen yhteiskunnan on suojeltava työntekijöiden ja ammattiyhdistysten oikeuksia, ja on tärkeää puolustaa näitä oikeuksia. EU myös tukee näitä oikeuksia erityisesti sosiaalisena Euroopan unionina.
<P>
Toinen asia on yksityistäminen. Turkki mukautuu EU:hun, ja siihen kuuluu yksityistämisen ala. Tekelin työntekijöitä, joista 12 000 on tällä hetkellä lakossa, uhataan työpaikkojen menettämisellä, tai he ovat jo menettäneet ne yksityistämisen takia. Tekelin työntekijät eivät kuitenkaan ole ainoita tupakkateollisuudessa työskenteleviä. Noin 500 000 tupakankasvatuksessa Kaakkois-Turkissa työskentelevää ihmistä on menettänyt viime vuosina työpaikkansa, ja se on johtanut siihen, että Turkista, joka oli yksi tupakan suurimmista tuottajista ja viejistä, on nyt tullut tuoja. Minulla oli viikko sitten tilaisuus käydä Ankarassa ja puhua Tekelin työntekijöiden kanssa. Jos työpaikkojen leikkaaminen ja kokonaisten teollisuusalojen tuhoaminen jatkuvat yksityistämisen tuloksena, Turkin kansa menettää intonsa liittyä EU:hun. Siksi meidän on keskityttävä EU:n sosiaaliseen näkökulmaan. Haluaisin jälleen kerran korostaa sitä.
<SPEAKER ID="088" NAME="Krzysztof Lisek" AFFILIATION="PPE">
(PL) Arvoisa puhemies, arvoisa komission jäsen Füle, toivotan teidät lämpimästi tervetulleeksi ja toivon teille paljon sinnikkyyttä työssänne muutaman seuraavan vuoden aikana. Tiedän, että meidän ei pitäisi puhua uuden vaalikauden lopusta ensimmäisenä päivänä. Toivon teille tietysti monia uusia kausia, arvoisa komission jäsen Füle, mutta toiveeni teille on se, että kun puhutte täällä tämän kauden lopussa, voitte tavata meidät uudessa laajentuneessa Euroopan unionissa, joka koostuu ehkä jopa 30 jäsenvaltiosta.
<P>
Arvoisa komission jäsen Füle, täällä tänään käsittelemiemme merkittävien maiden osalta tekemänne työn lisäksi haluaisin pyytää teitä myös kiinnittämään huomiota muihin maihin, jotka haaveilevat Euroopan unionin jäsenyydestä. Aivan kuten minä, te tulette maasta, joka on juuri liittynyt Euroopan unioniin, ja luulen, että te, minä ja kaikki kollegat kaikista uusista jäsenvaltioista ymmärtävät, miten tärkeää yhteiskunnillemme oli Euroopan unioniin liittyminen. Toivomme sitä myös maille, joista tänään keskustelemme.
<P>
Puolalaisena minulla on pieni unelma, ja siihen haluaisin päättää puheenvuoroni. Se on se, että Kroatia, maa, joka on tällä hetkellä edistynyt neuvotteluissa eniten, voisi onnistua liittymään Euroopan unioniin Puolan ei niin kaukaisen puheenjohtajakauden aikana.
<SPEAKER ID="089" NAME="Andreas Mölzer" AFFILIATION="NI">
(DE) Arvoisa puhemies, jälleen kerran, Turkkia koskeva kertomus ei ole edistymiskertomus vaan kertomus Turkin epäonnistumisista. EU kehottaa Turkkia tekemään enemmän vähemmistöjen oikeuksien alalla, mutta sen sijaan, että Turkki ratkaisisi kurdeja koskevan kysymyksen, kuten se on sanonut tekevänsä, se aikoo kieltää kurdimielisen Demokraattisen yhteiskuntapuolueen (DTP). Ankaran hallitus ei ole nyt neljäntenä vuonna peräjälkeen pystynyt panemaan täytäntöön liittymissopimuksen lisäpöytäkirjaa, vaan se kehottaa suurlähettiläidensä kautta suurimpia EU:n jäsenvaltioita ratkaisemaan Kyproksen kysymyksen. Minun mielestäni kauan odotetut neuvottelut Välimeren saaresta eivät anna syytä juhliin, koska viimeisimmät Kyproksen turkkilaisyhteisöä koskevat ehdotukset ovat vastoin tietyistä kohdista olemassa olevaa yksimielisyyttä, mikä tarkoittaa, että itse asiassa ne ovat askel taaksepäin.
<P>
Joten siinä olivat myönteiset tulokset, joita puheenjohtajavaltio Espanja sanoi meidän voivan odottaa. Turkki ei ole osa Eurooppaa maantieteellisesti eikä henkisesti eikä kulttuurisesti. Ihmisoikeudet, vähemmistöjen oikeudet ja kansainvälinen oikeus pysyvät Turkille vieraina käsitteinä. Minun mielestäni ainoa rehellinen vastaus, joka on yhdenmukainen EU:n kansalaisten toiveiden kanssa, olisi liittymisneuvottelujen päättäminen ja pyrkiminen etuoikeutettuun kumppanuuteen.
<SPEAKER ID="090" NAME="Georgios Koumoutsakos" AFFILIATION="PPE">
(EL) Arvoisa komission jäsen, toivotamme teidät tervetulleeksi ja toivomme menestystä työssänne. Tänään keskustelemme muun muassa Turkin edistymisestä kohti Eurooppaa. Eilen keskustelimme tiettyjen euroalueen maiden kohtaamasta vaikeasta taloustilanteesta, erityisesti Kreikan kohtaamasta kriittisestä tilanteesta.
<P>
Nämä kaksi keskustelua risteävät yhdessä kohdassa, niillä on yksi yhteinen perusta. Tuo yhteinen perusta on Kreikan valtavat, jäykät puolustuskulut, joiden takia noin viisi prosenttia sen bruttokansantuotteesta osoitetaan sotilasmenoihin - eikä siksi, että se haluaa niin. Tietysti osa siitä käytetään kunnioittamaan sen velvoitteita Naton jäsenenä. Suurin osa kuitenkin käytetään, koska meidän on käsiteltävä naapurimaamme ja ehdokasvaltion, eli Turkin, erityistä politiikkaa.
<P>
Turkilla on virallinen politiikka, jossa Kreikkaa uhataan sodalla, ja joka tunnetaan nimellä casus belli, eikä se ole vain paperitiikeri; Turkilla on tapana loukata jopa Kreikan itäisen Egeanmeren asuttujen saarien ilmatilaa ja lentää niiden yli.
<P>
Tämän on loputtava, ja Euroopan parlamentin on lähetettävä siitä vahva viesti Ankaraan. Jos tässä tehdään parannuksia, sen edistys EU:ta kohti saa uutta vauhtia, ottaen tietysti huomioon kaikki muut sitoumukset, joita sen on kunnioitettava.
<SPEAKER ID="091" NAME="Monica Luisa Macovei" AFFILIATION="PPE">
(EN) Arvoisa puhemies, unionin tavoitteena on naapuruuspolitiikassaan aina ollut vakauden vienti eikä epävakauden tuonti.
<P>
Siksi kehotan, että jäsenvaltiot ja ehdokasvaltiot eivät edistäisi kahdenvälisiä selkkauksia unionin tasolla. Koska olen asianajaja, haluaisin muistuttaa, että syyskuussa 1995 Kreikan ja EJTM:n välillä allekirjoitetun välisopimuksen nojalla Kreikka suostui olemaan vastustamatta EJTM:n hakemuksia kansainvälisiin tai alueellisiin järjestöihin, jos se tehtäisiin Yhdistyneiden Kansakuntien tarkoittamalla nimellä, joka on EJTM. Unionin toimielimet viittaavat tähän maahan EJTM:nä. Nämä säännökset ovat oikeudellisesti sitovia kansainvälisen oikeuden nojalla. Siksi ei ole laillista perustaa sille, että Kreikka haittaa maan liittymisprosessia. Päätökset on tehtävä ehdokasvaltion suorituksen perusteella.
<P>
Tämän perusteella tuen keskusteluja aikaansaadusta edistyksestä ja alueista, joilla vielä tarvitaan parannuksia. Meidän on puhuttava ansioista ja seurattava tiiviisti uudistusten täytäntöönpanoa. Aikaansaadun edistyksen perusteella komissio ehdotti, että maalle annetaan päivämäärä neuvottelujen aloittamiselle. Olen komission kanssa samaa mieltä ja kehotan neuvostoa antamaan aloituspäivämäärän liittymisneuvotteluille sen maaliskuussa 2010 järjestettävässä huippukokouksessa.
<SPEAKER ID="092" NAME="Eleni Theocharous" AFFILIATION="PPE">
(EL) Arvoisa puhemies, arvoisa komission jäsen, vaikka Turkkia kannattava erittäin vahva päätöslauselma hyväksytään tänään, tämä maa ei lakkaa osoittamasta huomattavaa demokratiavajetta, loukkaamasta törkeästi miljoonien ihmisten ihmisoikeuksia ja miehittämästä Kyproksen tasavaltaa, Euroopan unionin jäsenvaltiota.
<P>
Kyproksen osalta monet kuitenkin vaativat, että uhrin ja rikoksen tekijän olisi kannettava samanlainen vastuu. Emme voi hyväksyä rikosta ja aseellista väkivaltaa ja kehottaa kaikkia asianosaisia osapuolia - kehottaa niitä tekemään mitä? Emme voi demokratian tyyssijassa, Euroopan parlamentissa, kuunnella sopimattomia ilmaisuja, kuten Pohjois- ja Etelä-Kypros ja keskustelua vaaleista Pohjois-Kyproksessa, jossa 70 prosenttia niin sanotuista äänestäjistä on laittomia siirtokuntalaisia.
<P>
On selvää, että jos ratkaisussa ei kunnioiteta Kyproksen kansalaisten ihmisoikeuksia, sitten koko Euroopan unionin arvojärjestelmä on vaarassa. Keskustelut tietysti jatkuvat, mutta ne ovat jääneet jumiin Turkin maksimalististen vaateiden takia. Koska arvioimme enemmän Turkkia kuin mitään muuta maata, kehotamme Turkkia helpottamaan keskusteluprosessia ottamalla kaksi itsestään selvää askelta: ensinnäkin, aloittamaan välittömästi miehitysarmeijan poisvetämisen, ja toiseksi, palauttamaan Famagustan miehitetyn kaupungin sen laillisille asukkaille.
<SPEAKER ID="093" NAME="Giovanni Collino" AFFILIATION="PPE">
(IT) Arvoisa puhemies, hyvät kollegat, tunnustamme ponnistukset, jotka Kroatia on viime vuosina tehnyt täyttääkseen Euroopan unionin jäsenyyttä koskevat vaatimukset. Tuemme lausuntoa, jonka ministeri López Garrido antoi meille tänä aamuna.
<P>
Jäljellä on kuitenkin yksi ratkaisematon asia, joka on käsiteltävä Kroatian ja Italian välisiä kahdenvälisiä asioita koskevien neuvottelujen aikana ja joka uhkaa heittää varjon liittymisprosessin päälle. Viittaan siihen, että italialaisille, jotka pakotettiin toisen maailmansodan jälkeen lähtemään maanpakoon ja jättämään maansa, ei ole tarjottu taloudellista ja moraalista korvausta kärsityistä vahingoista eikä heiltä takavarikoituja tavaroita ole palautettu.
<P>
Nyt, kun Kroatia pyrkii liittymään Euroopan unioniin, kehotan sitä nopeuttamaan prosessia, jonka avulla tämä surullinen ja edelleen ratkaisematon asia saadaan sovinnolliseen, rakentavaan ja onnelliseen päätökseen.
<P>
Kehotamme Kroatiaa täyttämään niiden ihmisten oikeudet, jotka ovat odottaneet tätä niin kauan tapahtuvaksi, muun muassa EU:n lainsäädännön mukaisesti.
<SPEAKER ID="094" NAME="Laima Liucija Andrikien" AFFILIATION="PPE">
(EN) Arvoisa puhemies, minulla on lyhyt huomio Turkista.
<P>
Turkilla on edelleen joitakin erittäin vakavia ongelmia ihmisoikeusalalla. Yksi jäljellä olevista asioista on etnisten ja uskonnollisten vähemmistöjen - kurdien, kristittyjen, alevien ja muiden - oikeuksien takaaminen. Vähemmistöt kärsivät oikeuksiensa jatkuvasta loukkaamisesta. Kypros ja Kreikka ovat nyt ja ovat jatkossakin tärkeimmät Euroopan unionille.
<P>
Joten, arvoisa komission jäsen, meidän on siksi tehtävä turkkilaisille kumppaneillemme selväksi, että on hyvin vaikeaa puhua Turkin yhdentymisestä Eurooppaan ennen kuin Turkin uskonnollisiin ja etnisiin vähemmistöihin liittyvät ongelmat ratkaistaan.
<SPEAKER ID="095" NAME="Kyriakos Mavronikolas" AFFILIATION="S&amp;D">
(EL) Arvoisa puhemies, meidän on tämän päivän keskustelussa saatava aikaan selkeitä viestejä Turkille ja pidettävä mielessä, että se ei ole ryhtynyt erityisiin toimiin ratkaistakseen erilaiset ongelmat naapurimaidensa kanssa.
<P>
Erityisesti Kyproksen kysymyksen osalta, koska olemme kuulleet ehdotuksia sisällyttää mietintöön viittaus Kyproksen turkkilaisyhteisön eristystä koskevasta ongelmasta, katson, että Euroopan unionin pitäisi ja pitää toimia YK:n päätöslauselmien puitteissa. Se tarkoittaa, että laittomasti miehitettyjä maita ei voida tunnustaa, päinvastoin, kaikki apu on osoitettava laillisen valtion kautta, kuten nyt tehdään.
<P>
Samalla Turkin pitäisi vetää armeijansa pois, jotta voidaan poistaa tämä suurin este yleisille ponnistuksille, joita tehdään, jotta voidaan voittaa vaikeudet yhteyden saamisessa Kyproksen turkkilaisyhteisöön.
<SPEAKER ID="096" NAME="Jelko Kacin" AFFILIATION="ALDE">
(SL) Onnittelen kaikkia esittelijöitä heidän tasapainoisista mietinnöistään, ja teille, arvoisa komission jäsen, toivon menestystä ryhtyessänne hoitamaan tärkeää tointanne.
<P>
Haluaisin panna merkille, että Euroopan unionin jäsenvaltiot eivät tiedota parhaalla mahdollisella tavalla Länsi-Balkanin maille. Jotkin niistä heittelevät epärealistisia päivämääriä. Vuosi 2014, joidenkin teistä täällä esittämä aika, luo väärää toivoa, epärealistisia odotuksia ja johtaa näiden maiden poliitikkoja ja yleistä mielipidettä harhaan. Vahvistamme EU:lle myönteisiä voimia vain, jos omaksumme realistisen lähestymistavan ja käyttäydymme asianmukaisesti. Valheelliset lupaukset ovat tuhoisia sekä heille että meille. Olkaamme oikeudenmukaisia, olkaamme asianmukaisia ja olkaamme uskottavia.
<SPEAKER ID="097" NAME="Konrad Szymański" AFFILIATION="ECR">
(PL) Arvoisa puhemies, ymmärrän, että Turkin yhteiskunnallisissa oloissa Ankaran hallituksen on erittäin vaikeaa tehdä mitään parantaakseen demokratiaa ja ihmisoikeuksia. Ymmärrän sen todella oikein hyvin, mutta haluaisin kiinnittää huomiota ongelmaan, jota on korostettu aivan liian vähän tässä keskustelussa. Ajattelen ongelmaa, joka koskee uskonnonvapautta, jota rajoitetaan edelleen Turkissa, erityisesti kristittyjen osalta. Turkissa on edelleen ongelma, joka koskee esteitä, joita uskonnolliset yhteisöt kohtaavat oikeudellisen asemansa osalta. Kristillisillä yhteisöillä on säätiöistä annetun lain käyttöönotosta huolimatta vakavia ongelmia takavarikoidun omaisuuden saamisessa takaisin. Ekumeenisella patriarkaatilla on rajalliset oikeudet kouluttaa pappeja ja valita vapaasti ekumeeninen patriarkka. Olen esittelijälle hyvin kiitollinen kaikkien näiden näkökulmien korostamisesta mietinnössä. Samalla pidän valitettavana, että tämä asia jätettiin täysin huomiotta ministeri López Garridon puheenvuorossa. Arvoisa ministeri López Garrido, minulla on henkilökohtainen huomio: aatetta ja ihmisoikeuksia ei sekoiteta.
<SPEAKER ID="098" NAME="John Bufton" AFFILIATION="EFD">
(EN) Arvoisa puhemies, haluaisin puhua Turkkia koskevasta kysymyksestä.
<P>
Huolenaiheeni on se, että vuonna 2003 Yhdistyneen kuningaskunnan itsenäisyyspuolue, jonka jäsen olen, totesi tässä parlamentissa, että uusista jäsenvaltioista kotimaahamme, Yhdistyneeseen kuningaskuntaan, tulevista maahanmuuttajista olisi suoria seurauksia. Pelkään, että jos Turkki liittyy, 70 miljoonan ihmisen sallitaan tulla Yhdistyneeseen kuningaskuntaan. Yhdistynyt kuningaskunta on täynnä.
<P>
Meillä on miljoonia ihmisiä työttömänä.
<P>
Paine julkisia palvelujamme kohtaan on uskomaton. Ajatus Turkin liittymisestä ei ole ollenkaan ajankohtainen.
<P>
Meiltä on evätty valinnan mahdollisuus. Maamme ihmisiltä on evätty mahdollisuus äänestää Lissabonin sopimuksesta. Maassamme on ehdottomasti keskusteltava siitä, pitäisikö meidän olla Euroopan parlamentissa vai ei. Pelkään, että Turkin liittyminen on korsi, joka katkaisee kamelin selän. Olen vakuuttunut siitä, että olemme nyt tilanteessa, jossa koko EU:n asema on murenemassa, euron osalta ja niin edelleen. Jos siihen lisätään Turkin liittyminen, tilanne vain pahenee ja pahenee.
<P>
Arvoisa komission jäsen, tämä on ensimmäinen työpäivänne. Haluaisin tehdä tämän teille selväksi. Kuulkaa se minulta, Walesista, Yhdistyneestä kuningaskunnasta tulevalta henkilöltä: emme yksinkertaisesti halua Turkin liittyvän.
<SPEAKER ID="099" NAME="Zoltán Balczó" AFFILIATION="NI">
(HU) Turkin liittymisen osalta on selvitettävä perustavanlaatuinen kysymys: minä me Euroopan unionia pidämme? Pidämmekö edelleen arvoja, yhteisiä eurooppalaisia arvoja, tärkeinä? Nämä arvot perustuvat kristinuskon opetuksiin riippumatta uskontoa aktiivisesti harjoittavien ihmisten osuudesta. Pidämmekö Euroopan kulttuuriperintöä tärkeänä yhteenkokoavana voimana? Jos vastaus on kyllä, Turkilla ei ole sijaa Euroopan unionissa. Meidän pitäisi luonnollisesti pyrkiä luomaan paras mahdollinen kumppanuus heidän kanssaan. Toinen tärkeä tekijä on se, että heidän liittymisensä loisi ennakkotapauksen. Israelin ulkoasiainministeri on todennut, että he ovat kärsivällisiä mutta että he kuitenkin haluavat ehdottomasti Euroopan unionin jäseneksi. Minun on todettava, että myöskään Israelilla ei ole sijaa Euroopan yhteisössä.
<SPEAKER ID="100" NAME="Csaba Sógor" AFFILIATION="PPE">
(HU) Kroatiassa ja Makedoniassa on edistytty vähemmistöjen suojelussa, mutta nämä maat ovat edelleen kaikkea muuta kuin huippusuorittajia tässä suhteessa. Mitä voimme tehdä? Euroopan unioni voisi kannustaa näitä maita sen esimerkillisellä vähemmistöjen suojelulla, mutta mitä Euroopan unionissa itse asiassa tapahtuu? Olisi myönteinen merkki, jos Ranska ja muut ratifioisivat alueellisten ja vähemmistökielten peruskirjan, jos Slovakia peruisi vähemmistöjä syrjivät toimenpiteensä (katso kielilaki) ja jos Kreikka myöntäisi, että sen alueella todella elää vähemmistöjä, ja takaisi niiden oikeuden yksilöinä ja yhteisöinä. Romaniassa annetaan toivottavasti laki vähemmistöistä, vaikka olemme kaukana siitä, että vähemmistöjen jäseniä olisi armeijan ylimmässä johdossa, ja autonomiaa pelätään enemmän kuin Venäjän 14. armeijaa Transnistriassa. Parlamentti voisi rohkaista nykyisiä jäsenvaltioita antamaan hyvän esimerkin laatimalla vähemmistöjen suojelemiseksi sellaiset normit, jotka olisivat pakollisia koko unionin alueella.
<SPEAKER ID="101" NAME="Danuta Jazłowiecka" AFFILIATION="PPE">
(PL) Arvoisa puhemies, arvoisa komission jäsen, vuoden 2009 piti Kansainvälisen kriisiryhmän laatiman raportin mukaan olla ratkaiseva Turkin yhdentymiselle Euroopan unioniin. Liittymisneuvotteluissa piti joko saada aikaan läpimurto tai neuvottelut piti lopettaa. Neuvottelut ovat tällä hetkellä edelleen käynnissä liittymiseen liittyvistä uusista alueista. Puheenjohtajavaltio Espanja, se on totta, sanoo, että se haluaa Ankaran liittyvän yhteisöön mahdollisimman pian, mutta näyttää koko ajan enemmän siltä, että Ankara määrittelee uudelleen paikkaansa maailmanjärjestyksessä ja että sen jäsenyys yhteisössä ei ole ensisijaista. Viisumien poistaminen Jordanialta, Libyalta, Iranilta ja Syyrialta, suhteiden huononeminen Israeliin, suhteiden vahvistaminen Sudanin kanssa, diplomaattisten suhteiden aloittamista Armenian kanssa koskevan sopimuksen allekirjoittaminen ja ymmärryksen tukahtuminen Kyproksen kanssa - kaikki tämä osoittaa, että Ankara suuntautuu enemmän yhteistyöhön naapureidensa kanssa, jopa sen kustannuksella, että sen asema liittymisneuvotteluissa heikkenee.
<P>
Kysymys energiavarmuudesta ja Turkin keskeinen maantieteellinen sijainti kuitenkin tarkoittavat, että siitä on hitaasti tulossa välttämätön EU:n etujen turvaamiselle. Siksi saattaa käydä pian niin, että Turkin liittyminen Euroopan unioniin on tärkeämpää meille kuin itse Turkille. Kehotan siksi komissiota ja neuvostoa määrittelemään uudelleen Turkin mahdollisuudet Euroopan unionin jäsenyyteen.
<SPEAKER ID="102" NAME="Alf Svensson" AFFILIATION="PPE">
(SV) Arvoisa puhemies, mielestäni on äärimmäisen tärkeää, että neuvotteluissa mukana olevien ehdokasvaltioiden aikaansaama edistys myös tunnustetaan ja että sitä korostetaan. Mielestäni se on hyvin tärkeää jo pelkästään psykologisesti. Lisäksi ei voida kieltää, että neuvottelut EU:n kanssa ovat luoneet paremmat edellytykset näiden maiden ihmisille. Neuvottelut ovat itsessään myönteinen asia.
<P>
Olen varma, että me kaikki olemme samaa mieltä siitä, että Turkin on toteutettava huomattavia ponnistuksia ja että uskonnonvapaus, ilmaisunvapaus ja lehdistönvapaus ovat sanomattakin selviä. Katson kuitenkin, että on myös todettava, että Turkin kanssa käytävät neuvottelut eivät ole vain neuvotteluja Turkin valtion tai kansan kanssa vaan että Turkki edustaa myös eräänlaista avainta tai siltaa koko alueelle. Siksi meidän on pidettävä mielessä, että EU:n suhteet alueeseen huononevat huomattavasti, jos ovi sulkeutuu jälleen.
<SPEAKER ID="103" NAME="Chrysoula Paliadeli" AFFILIATION="S&amp;D">
(EN) Arvoisa puhemies, toivon, että saisin aikaa selittää tämän parlamentin jäsenille syyt siihen, miksi Kreikan kansa suhtautuu niin herkästi kysymykseen, joka koskee entisen Jugoslavian tasavallan Makedonian nimeä. Valitettavasti se vie kauemmin kuin minuutin.
<P>
Tämä tarina, joka alkaa 1940-luvun lopulta, on surullinen tarina, joka päättyi siihen, että heistä luotiin valheellinen aate. Voin vakuuttaa teille, että kreikkalaiset eivät ole nationalisteja eivätkä laajentumishaluisia. He vain vastustavat sellaisen nimen käyttöä, joka on osa heidän omaa muinaista historiallista ja arkeologista perinnettään.
<P>
Ymmärrän, että entinen Jugoslavian tasavalta Makedonia on uutena itsenäisenä valtiona käymässä läpi etnistä alkuperää koskevaa myöhäistä vaihetta. Vakavasti otettavat tiedemiehet Skopjessa eivät tue pääministerinsä kansallismielisiä suuntauksia. He pysyvät mieluummin hiljaa kuin paljastavat vastustavansa tätä muodikasta lausetta, jolla, kuten Zoran Thalerin mietinnössä aivan oikein huomautetaan, lisätään todennäköisesti jännitteitä.
<P>
Haluaisin, että tämä parlamentti ja uusi komissio yrittäisivät edistää ratkaisua nimikysymykseen, ei edistämällä EJTM:n hallituksen kansallismielisiä suuntauksia vaan tukemalla Kreikan näkemystä, jossa pyritään varovaiseen kompromissiin, joka lopulta näyttää tyydyttävän enemmän EJTM:n kansaa kuin Kreikan kansaa.
<SPEAKER ID="104" NAME="Zigmantas Balčytis" AFFILIATION="S&amp;D">
(LT) Tämän päivän keskustelut ovat osoittaneet, että vaikka Euroopan parlamentin jäsenillä on eriäviä näkemyksiä Turkin edistymisestä, olemme luultavasti kaikki samaa mieltä siitä, että perusedellytys EU:n jäsenyydelle on perustavanlaatuisten uudistusten asianmukainen täytäntöönpano. Nyt on mielestäni liian aikaista asettaa konkreettisia päivämääriä, mutta meidän on tarkkailtava ja vaadittava Turkin edistymistä, koska äskettäiset tapahtumat, joissa poliittisten puolueiden toiminta kiellettiin, aiheuttavat huolta eivätkä osoita Turkin sitoumusta kansalaisvapauksien ja -oikeuksien ja poliittisten vapauksien ja oikeuksien kunnioittamiseen. Meidän on kuitenkin annettava Turkille tilaisuus tarkistaa toimiaan ja toivottava, että tulevaisuudessa Turkki on demokraattinen ja vapaa maa.
<SPEAKER ID="105" NAME="Petru Constantin Luhan" AFFILIATION="PPE">
(RO) Kroatia on edelleen Länsi-Balkanin maista edistyneimmällä tasolla matkalla EU:hun liittymiseen. Se voi antaa esimerkin alueen valtioille niiden liittymismahdollisuuksien osalta liittymiskriteerien ja -ehtojen täyttämisessä.
<P>
Pidän myönteisenä sisäisiä uudistuksia koskevaa edistystä, kuten vuoden 2009 edistymiskertomuksessakin todettiin. Tarvittavien liittymiskriteerien täyttämistä koskeva menetelmä, erityisesti niiden, jotka kuuluvat lukuun 23, oikeuteen ja perusoikeuksiin, on huomattava virstanpylväs tämän maan edistymisessä eurooppalaisten normien saavuttamisen osalta.
<P>
Tuemme Kroatian liittymistä Euroopan unioniin edellyttäen, että se perustuu liittymiskriteerien tiukkaan noudattamiseen, mukaan luettuna täysimääräinen yhteistyö entisen Jugoslavian alueen kansainvälisen rikostuomioistuimen kanssa.
<P>
Kroatia päättää liittymisneuvottelut tänä vuonna. Itse asiassa mietintö, josta tänään keskustelemme, on viimeinen Euroopan parlamentin laatima edistymistä koskeva mietintö. Luotamme siihen, että pystymme ensi vuonna äänestämään Kroatian liittymistä Euroopan unioniin koskevasta sopimuksesta, mikä on myönteinen merkki koko alueelle.
<SPEAKER ID="106" NAME="Milan Zver" AFFILIATION="PPE">
(SL) Arvoisa komission jäsen, onnittelen teitä uudesta virastanne ja toivon, että menestytte tällä alalla.
<P>
Olen hyvin mielissäni siitä, että kaikki kolme mietintöä ovat myönteisiä ja että esittelijät ovat huomanneet näiden maiden edistyneen nykyaikaistamisen osalta, kuten sen näemme EU:n näkökulmasta. Tärkein asia on se, että kaikki kolme maata säilyttävät korkeat normit ihmisoikeuksien kunnioittamisen osalta. EU:n on suhtauduttava tähän tiukasti, ja sen on myös oltava tiukka vaatiessaan näitä maita ratkaisemaan suhteensa naapureidensa kanssa.
<P>
Haluaisin myös panna merkille, että en tue Kroatiaa koskevaa mietintöä, pääasiassa siksi, että siinä ei käsitellä Sloveniaa oikeudenmukaisesti.
<SPEAKER ID="107" NAME="Iuliu Winkler" AFFILIATION="PPE">
(RO) Tehokkain ulkoinen laajentumispolitiikka, joka Euroopan unionilla on Länsi-Balkanin osalta, on tällä alueella laajentuminen. Sillä taataan rauha ja tuodaan demokratiaa alueelle, jolla, valitettavasti, on ollut vain maineensa, jota lähihistoria on vahvistanut, "Euroopan unionin ruutitynnyrinä".
<P>
Samalla Länsi-Balkanin valtioiden tehokkain ulkopolitiikka on kuulua Euroopan unionin vakauden ja vaurauden alueeseen. Tässä prosessissa tarvitsemme välineitä. Pidän siksi myönteisinä Kroatiaa ja Makedoniaa koskevia edistymiskertomuksia, jotka ovat arvokkaita välineitä.
<P>
Katson myös, että tarvitaan taloudellisia välineitä sekä alueellista, taloudellista ja kaupallista yhteistyötä, myös jo tehokkaiksi osoittautuneiden investointien osalta. Mielestäni Euroopan komission ja Kroatian ja Makedonian hallitusten on käsiteltävä näitä välineitä.
<SPEAKER ID="109" NAME="Barry Madlener" AFFILIATION="NI">
(NL) Halusin itse asiassa kysyä Turkista vastaavan valtuuskunnan johtajalta, Hélène Flautrelta, kysymyksen. En tiedä, voinko tehdä sen nyt - siihen sininen korttini perustuu. Voinko kysyä Hélène Flautrelta kysymyksen?
<P>
Hyvä Hélène Flautre, haluaisin kysyä teiltä, Turkin hirvittävän kunniamurhan takia, oletteko samaa mieltä siitä, että meidän pitäisi vaatia, että Turkissa tehdään laaja tutkimus kunniamurhista? Kotimaassani Alankomaissa turkkilaisten keskuudessa on järkyttävän korkea kunniamurhien taso, kuten myös Saksassa, ja uskon, että tämä on vain jäävuoren huippu ja että Turkissa on valtavan paljon kunniamurhia. Voimmeko pyytää komission jäsentä Fülea tekemään tutkimuksen kunniamurhista Turkissa?
<SPEAKER ID="111" NAME="Hélène Flautre" AFFILIATION="Verts/ALE">
(FR) Arvoisa puhemies, kysymys, kyllä, mutta mikä kysymys? Kenelle se on osoitettu ja mitä varten? Mielestäni valtuuskuntamme - jonka jäsen te olette, hyvä Barry Madlener - on sitoutunut ja on jatkossakin lujasti sitoutunut ihmisoikeuksiin ja sukupuolten tasa-arvoon ja kaikkiin aloitteisiin, joilla torjutaan naisiin kohdistuvaa väkivaltaa.
<P>
Mainitsin tämän juuri nyt puheenvuorossani. Mielestäni niin sanottuja kunniamurhia, jotka ovat perheen tai heimon perusteella järjestettyjä murhia, ei voi mitenkään puolustaa ja että tällä hetkellä on hyvin miellyttävää nähdä, että kukaan Turkissa ei enää tue tällaista vanhanaikaista rikollista käytäntöä.
<SPEAKER ID="112" NAME="Diego López Garrido" LANGUAGE="ES">
Arvoisa puhemies, hyvät parlamentin jäsenet, kiitos tästä laajasta keskustelusta, joka on keskittynyt tiettyihin Euroopan parlamentin esittämiin erinomaisiin päätöslauselmiin, ja haluaisin onnitella esittelijöitä Hannes Swobodaa, Zoran Thaleria ja Ria Oomen-Ruijtenia.
<P>
Voimme mielestäni sanoa, että suuri enemmistönne on puhunut laajentumisprosessin puolesta olennaisena osana Euroopan yhdentymistä. Kuten Elmar Brok sanoi, laajentuminen on ollut Euroopan unionille menestys, ja toiset jäsenet ovat maininneet joitakin esimerkkejä laajentumisprosessin onnistumisesta. Se on myös olennainen osa edistymisessä kohti demokraattista uudistusta ja niiden maiden demokratian syventämisessä, jotka ovat lähenemässä Euroopan unionin, niiden, jotka ovat aloittaneet liittymisensä Euroopan unioniin, ja niiden, joilla on mahdollisuudet liittymiseen. Kuten Mario Mauro on korostanut, tämä edellyttää aina sitoutumista Kööpenhaminan ehtojen täyttämiseen, mikä on toinen osa, josta ollaan laajasti samaan mieltä, ja siten ihmisoikeuksien täysimääräisen kunnioittamisen osoittamiseen.
<P>
Olen täysin samaa mieltä Michael Cashmanin kanssa siitä, että juuri vähemmistöjen kohtelu osoittaa maan luonteen, ei enemmistöjen kohtelu, vaikka se on myös tärkeää. Juuri siten meidän pitäisi siksi mitata ihmisoikeuksien kunnioittamista ja siten Kööpenhaminan kriteerien noudattamista.
<P>
Toinen kohta, josta oltiin yleisesti samaa mieltä, oli se, että Länsi-Balkanin maille eurooppalainen perspektiivi on olennainen osa niiden edistystä - kuten Marietta Giannakou ja Iuliu Winkler huomauttivat - ja että se ei ole vain kyseisten maiden etujen mukaista vaan, kuten Kinga Göncz sanoi, Euroopan unionin etujen mukaista.
<P>
Kroatian osalta olemme myös yleisesti samaa mieltä siitä, että uusia lukuja on avattava mahdollisimman pian, mutta on sanottava, että tällä hetkellä 28 lukua 35:stä on jo avattu ja että niistä 17 on alustavasti suljettu. Puheenjohtajavaltio Espanja jatkaa yhdessä Eurooppa-neuvoston ja neuvoston kanssa työtä saadakseen neuvotteluissa aikaan uutta edistystä, jotta ne voidaan saada pian viimeiseen vaiheeseen. Siksi huomautin aiemmin, että Kroatian kanssa järjestettävät liittymisneuvottelut alkavat välittömästi.
<P>
Odotamme, että jäsenyysneuvottelujen etenemissuunnitelma saadaan päätökseen tänä vuonna, kuten mietinnön esittelijä, Hannes Swoboda, on ehdottanut ja jotkut jäsenet ovat pyytäneet, esimerkiksi Gunnar Hökmark, Luigi Berlinguer ja Krsysztof Lisek, joka ilmaisi toiveen, että Kroatia voisi liittyä Euroopan unioniin Puolan puheenjohtajakauden aikana.
<P>
Joten Kroatian osalta on edistytty, kuten Tomasz Piotr Poręba on korostanut. Työtä on kuitenkin vielä tehtävänä, esimerkiksi oikeusalalla on puutteita, kuten Debora Serracchiani pani merkille.
<P>
Siten katsomme, että olemme saavuttaneet merkittävän loppuvaiheen Kroatian liittymisessä, ja toivomme, että neuvottelut voidaan päättää ja että Kroatia voi liittyä unioniin mahdollisimman pian asiaankuuluvien Euroopan unionin perussopimusten ratifiointiprosessin jälkeen.
<P>
Siirryn Makedoniaan, jota koskevassa keskustelussa on keskitytty pääasiassa sen nimeen. Nimi ei luonnollisesti kuulu Kööpenhaminan vaatimuksiin, mutta hyvät naapuruussuhteet ovat selkeästi olennaisia kansallisen politiikan muotoilua koskevassa prosessissa kaikissa ehdokasvaltioissa.
<P>
Ehdokasvaltioiden on jäsenvaltioiden tavoin siksi osoitettava äärimmäistä herkkyyttä tällaisissa asioissa. Meidän on myös muistettava, että neuvottelujen lähtökohta on yksimielisyys, toisin sanoen yksimielinen sopimus nykyisten jäsenvaltioiden välillä.
<P>
Bernd Posseltin, Ioannis Kasoulidesin, Marije Cornelissenin, Jorgo Chatzimarkakisin, Kinga Gönczin ja Chrysoula Paliadelin aiemmin kannattama ratkaisu perustuu lujasti Yhdistyneiden Kansakuntien suojissa käytäviin neuvotteluihin ja kahdenväliseen yhteyteen entisen Jugoslavian tasavallan Makedonian ja Kreikan välillä. Vaikka tämä on tietysti erittäin tärkeä asia, itse Euroopan unioni ei itse asiassa osallistu kyseisiin keskusteluihin Yhdistyneiden Kansakuntien puitteissa.
<P>
Siksi emme mielestäni tällä hetkellä voi sanoa tarkasti, milloin tämä selkkaus ratkaistaan; voin kuitenkin varmasti sanoa, että myös puheenjohtajavaltio Espanja onnittelee pääministeri Gruevskia ja pääministeri Papandreouta suoran vuoropuhelun elvyttämisestä. Se osoittaa molempien johtajan kyvyt ja johtaa epäilemättä avoimuuden ilmapiiriin ja asenteeseen, joihin Michail Tremopoulos viittasi puheenvuorossaan.
<P>
Uskomme, että entisen Jugoslavian tasavallan Makedonian hallitus pystyy viemään näitä neuvotteluja eteenpäin. Mahdollisuus liittyä EU:hun on aina ollut erittäin tärkeä koko maalle, myös sen etnisille ryhmille, olivatpa ne pieniä tai suuria.
<P>
Lopuksi, Turkin osalta on käytetty paljon puheenvuoroja, ja haluaisin aloittaa sanomalla, että neuvottelut jatkuvat kohtuullisella vauhdilla - ne eivät ole pysähdyksissä - ja sanon tämän vastauksena Geoffrey Van Ordenin huomautukseen noiden neuvottelujen vauhdista.
<P>
Toivomme voivamme avata muita neuvottelulukuja Espanjan puheenjohtajakauden aikana. Olen maininnut joitakin niistä, mutta luonnollisesti emme voi ennustaa näiden neuvottelujen vauhtia, koska ne riippuvat Turkin uudistusten edistymisestä ja siitä, miten Turkki täyttää kriteerit. Mikä vielä tärkeämpää, kuten te kaikki tiedätte, kaikissa tapauksissa, kaikissa vaiheissa ja prosessin kunkin luvun osalta sopimuksen on oltava yksimielinen.
<P>
Ihmisoikeuksien suojelu ja Kööpenhaminan kriteerien täyttäminen ovat aihe, joka on mainittu monissa puheenvuoroissa ja johon selkeästi viitataan Ria Oomen-Ruijtenin mietinnössä, ja on sanottava, että Turkin on ponnisteltava tällä alalla enemmän. Sen on ponnisteltava enemmän, ja sanon tämän vastauksena Bastiaan Belderille, José Ignacio Salafranca Sánchez-Neyralle ja muille ja Chalarampos Angourakisille ja Jürgen Klutelle, jotka ovat puhuneet ihmisoikeuksien ja perusvapauksien edistämisestä.
<P>
He ovat oikeassa, mutta on myös oikein sanoa, että neuvotteluprosessi on edelleen Euroopan unionin pääasiallinen keino vaikuttaa aikaansaatavaan edistykseen ja, vaikka edistystä on todella saatu aikaan, se ei edelleenkään riitä. Se on mainittu myös muiden jäsenten, esimerkiksi Raimon Obiolsin, Hélène Flautren, Ulrike Lunacekin, Cristian Dan Predan ja Zigmantas Balčytisin puheenvuoroissa. Mielestäni meidän on oltava hyvin tietoisia siitä, kun teemme tasapainoisen arvioinnin neuvotteluistamme Turkin kanssa.
<P>
Kypros on myös ollut hyvin monen puheenvuoron aiheena. Kypros on tietenkin ratkaiseva kysymys tulevina kuukausina. On sanottava, että saaren kahden yhteisön johtajien välillä tällä hetkellä käynnissä olevat neuvottelut ovat myönteisiä ja että on saatu aikaan parempi luottamuksen ilmapiiri.
<P>
On sanomattakin selvää, että Kyproksen kysymyksen ratkaisemisella poistettaisiin tämä este, tai kaikki esteet, tai ainakin jotkin esteistä, jotka voivat haitata Turkin edistymistä liittymistä kohti ja, mitä ikinä tapahtuukin, sillä annettaisiin tärkeä, myönteinen viesti koko alueelle, ja perustavoitteena olisi sovinto, kuten Richard Howitt niin osuvasti asian ilmaisi.
<P>
Me olemme kaikki tietenkin samaa mieltä siitä, että Turkin on noudatettava lisäpöytäkirjaa. Sitä on kehotettu jatkuvasti tekemään niin, ja aina, kun neuvosto keskustelee Turkin kanssa, muistutamme sitä tuosta sitoumuksesta, jota on kunnioitettava. Neuvosto hyväksyi 8. joulukuuta 2009 päätelmät, joissa se totesi, että jos asiassa ei edistyttäisi, neuvosto säilyttäisi vuonna 2006 hyväksytyt toimenpiteet, joilla olisi pysyvä vaikutus neuvottelujen yleiseen edistymiseen.
<P>
Maria Eleni Koppa ja Nikolaos Salavrakos ovat myös viitanneet muihin tapauksiin: ilmatilan loukkaukset ja välikohtaukset Egeanmerellä. Joten toistan, naapuruussuhteet ovat välttämätön edellytys Turkin edistymisen mittaamiselle neuvotteluissa. Neuvoston 8. joulukuuta antamilla päätelmillä, jotka olen maininnut monesti, lähetettiin Turkille viesti tästä asiasta. Vakuutan teille, että puheenjohtajavaltio seuraa asiaa erittäin tiiviisti ja edistää sitä tarvittaessa kaikilla tasoilla.
<P>
Joka tapauksessa, arvoisa puhemies, puheenjohtajavaltion kanta Turkin kanssa käytäviin neuvotteluihin on ehdottoman selkeä. Olemme saaneet laajentumisesta aikaan uuden yksimielisyyden, josta neuvosto päätti joulukuussa 2006, ja se tarkoittaa, että neuvottelujen tavoitteena on ehdottomasti Turkin tuleva liittyminen Euroopan unioniin.
<SPEAKER ID="113" NAME="Štefan Füle">
komission jäsen. - (EN) Arvoisa puhemies, olen hyvin kiitollinen siitä, että minulla oli niin aikaisin mahdollisuus osallistua tähän liittyvistä valtioista teidän kanssanne käytävään keskusteluun. Lupasin kuulemiseni aikana, että tulisin kuuntelemaan teitä ja neuvojanne, ja tämän päivän keskustelu oli selkeä todiste rikkaudesta, viisaudesta ja näkemyksestä, jotka ovat koolla täällä parlamentissa.
<P>
Haluaisin esittää kaksi yleistä huomiota. Ensiksikin, suhtaudun hyvin vakavasti lupauksiin, jotka tein kuulemisten aikana. En ole kiinnostunut käymään kahta yksinpuhelua vaan käymään parlamentin kanssa vuoropuhelua, joka kertoisi Lissabonin sopimuksen todellisesta hengestä.
<P>
Haluaisin esittää toisen yleisen huomion, ja viittasin siihen pari kertaa kuulemiseni aikana. Puhuessani ehdokasvaltioille ja mahdollisille ehdokasvaltioille korostin aina seuraavia neljää periaatetta. Ensimmäinen on tiukka sitoutuminen Kööpenhaminan kriteereihin; niistä ei neuvotella. Toiseksi, tiukka sitoutuminen perusvapauksiin ja -oikeuksiin, mukaan luettuna uskonnolliset ja vähemmistöjen oikeudet ja tietysti naisten oikeudet. Kolmanneksi, prosessi, jossa molemmilla puolilla ja kaikilla tasoilla ollaan rehellisiä ja osoitetaan uskottavuutta. Neljänneksi, en ikinä aliarvioi integrointikykyä koskevaa kysymystä.
<P>
Kroatian osalta sekä parlamentin päätöslauselmassa että komission kannassa korostetaan, että Kroatia voi luottaa parlamenttiin ja komissioon luotettavina liittolaisina. Jos maa pystyy täyttämään kaikki jäljellä olevat ehdot, luotan edelleen siihen, että liittymisneuvottelut voidaan saattaa päätökseen tänä vuonna. Komissio, ja luotan tässä myös nykyiseen ja tulevaan puheenjohtajavaltioon sekä Euroopan parlamenttiin, tukee Kroatiaa sen päämäärän saavuttamisessa.
<P>
Haluaisin entisen Jugoslavian tasavallan Makedonian osalta korostaa jälleen kerran, että maa sai komission suosituksen liittymisneuvottelujen aloittamisesta omien ansioidensa perusteella. Maalla on kuitenkin edelleen monia painostavia haasteita, mukaan luettuna poliittiset kriteerit. Kuten keskustelun aikana pantiin merkille, nimikysymyksen ratkaisemiseksi on nyt avoinna mahdollisuus, ja olen täysin sitoutunut tukemaan meneillään olevia keskusteluja.
<P>
Turkin osalta me kaikki tiedämme, että edessämme ei ole helppo tie, ei Turkille eikä Euroopan unionille, kuten monet keskustelun aikana selkeästi totesivat. Tiedän kuitenkin, että Turkin hallitus on edelleen sitoutunut demokraattiseen avautumiseen. Kuka olisi voinut vain viisi vuotta sitten kuvitella, että Turkin yhteiskunta ja poliitikot keskustelevat avoimesti ja intensiivisesti kurdeja koskevasta kysymyksestä, siviilien ja armeijan välisestä suhteesta, Halkin seminaarin uudelleenavaamisesta tai suhteista Romaniaan?
<P>
Olen kuitenkin edelleen huolissani lehdistönvapauden ja viestinten moniarvoisuuden rajoituksista. Tarvitaan lisää oikeudellisia muutoksia suojelemaan toimittajia, ihmisoikeusaktivisteja ja poliitikkoja syytteiltä ja rangaistuksilta väkivallattoman mielipiteen ilmaisusta.
<P>
Liittymisneuvottelujen osalta merkittävän ympäristöluvun avaaminen viime joulukuussa on rohkaisevaa kehitystä, ja sen myötä avattujen lukujen määrä on 12. Toivon, että voimme tänä vuonna avata lisää lukuja. Turkin on kuitenkin vielä ponnisteltava lisää voidakseen saavuttaa vaativat vertailukohdat. Siksi on tärkeää, että tarvittavia valmisteluja jatketaan tiukasti.
<P>
Komissio pitää myös myönteisenä Turkin kanssa siirtolaisuudesta käytävää vahvistunutta vuoropuhelua, jonka pitäisi johtaa konkreettisiin saavutuksiin, erityisesti takaisinoton ja rajavalvonnan osalta. Vastauksena yhden jäsenenne erityiseen kysymykseen haluan sanoa, että komissio on tietoinen viimeaikaisista tapahtumista, jotka koskevat Turkin viisumivaatimusten poistamista Libanonilta ja Syyrialta. Komission näistä asioista vastaava pääjohtaja menee Ankaraan ensi viikolla keskustelemaan. Tämä on yksi asioista, joista hän tuolloin keskustelee, ja minä tiedotan näistä keskusteluista.
<P>
Haluan myös lisätä, koska sitä on pyydetty, komission seuraavan kannan. Kaikilla toimenpiteillä, joita komissio on ehdottanut ja joita se on toteuttanut, on aina pyritty lopettamaan Kyproksen turkkilaisyhteisön eristys keinona helpottaa Kyproksen yhdistämistä huhtikuussa 2004 annettujen neuvoston päätelmien mukaisesti. Olemme panemassa täytäntöön 259 miljoonan euron arvoista tukipakettia Kyproksen turkkilaisyhteisön kestävän yhteiskunnallisen ja taloudellisen kehityksen hyväksi ja jotta se voi osallistua täysimääräisesti Euroopan unioniin sovinnon ja jälleenyhdistämisen jälkeen. Vihreää linjaa koskevalla asetuksella edistetään Kyproksen turkkilaisten ja Kyproksen kreikkalaisten taloudellisia ja henkilökohtaisia yhteyksiä. Kauppaa koskeva asetus Kyproksen turkkilaisyhteisön kaupan erityisehdoista on edelleen käsiteltävänä neuvostossa.
<P>
Palatakseni Turkkiin, uudistusprosessin on jatkuttava ja Euroopan unionin pitäisi jatkaa prosessin ja edistyksen kannustamista. Komissio pysyy sitoutuneena Turkin liittymisprosessiin. Vipuvoimamme ja vaikutusvaltamme Turkissa kehittyvät sitä uskottavimmiksi ja vahvemmiksi, mitä yksiselitteisempiä sitoumuksemme ovat.
<P>
Odotan erittäin hedelmällistä ja tiivistä yhteistyötä seuraavan viiden vuoden aikana.
<P>
(Suosionosoituksia)
<SPEAKER ID="114" NAME="Puhemies">
(EL) Olen vastaanottanut ulkoasiainvaliokunnalta kolme työjärjestyksen 110 artiklan 2 kohdan mukaisesti käsiteltäväksi jätettyä päätöslauselmaesitystä.
<P>
Keskustelu on päättynyt.
<P>
Äänestys toimitetaan tämän päivän äänestyksen aikana.
<P>
Kirjalliset lausumat (työjärjestyksen 149 artikla)
<SPEAKER ID="115" NAME="Luís Paulo Alves  " LANGUAGE="PT">
Tässä mietinnössä tunnustetaan tietyt myönteiset toimet, jotka Turkki, joka on ollut ehdokasvaltio vuodesta 2005 alkaen, on toteuttanut liittyäkseen EU:hun, vaikka sitä onkin kehotettu nopeuttamaan uudistusten tahtia. Muistutan, että joulukuussa 2006 neuvottelut keskeytettiin osittain, koska maa ei suostunut soveltamaan tulliliittoa Kyprokseen EU:n kanssa. Selkkaus Kyproksen kanssa on ratkaistava ja maan on jatkettava edistymistä demokratiassa ja ihmisoikeuksien suojelussa, korruption torjunnassa, lehdistönvapauden parantamisessa, poliittisen avoimuuden tarpeessa ja joustavammassa ja tehokkaammassa oikeuslaitoksessa, sukupuoleen, sukupuoliseen suuntautumiseen ja etnisiin ja uskonnollisiin vähemmistöihin liittyvien syrjimättömyyslakien vahvistamisessa ja virkamieskunnan uudistamisessa. Turkin hallitus osoittaa edelleen poliittista tahtoa jatkaa uudistuksia, ja se on lisännyt huomattavasti perusvapauksia ja demokraattista kehitystä maassa. Meidän on siksi edelleen edistyttävä neuvotteluissa, joilla pyritään varmistamaan Turkin liittyminen maana, jolla on elintärkeä asema Israelin ja Palestiinan välisten konfliktien välittäjänä ja joka toimii foorumina Irakille ja Iranille yhteisen perustan löytämiseksi.
<SPEAKER ID="999" NAME="Mara Bizzotto  " LANGUAGE="IT">
Arvoisa puhemies, hyvät kollegat, kertomuksessa on ehdottomasti joitakin kiinnostavia kohtia, jopa niille, kuten minulle ja monille teistä, jotka vastustavat EU:n jäsenyyden myöntämistä Turkille. Kertomuksen sisällössä kuvataan Turkin joskus vakavia epäonnistumisia EU:hun liittymistä koskevien perusehtojen täyttämisessä. Tietyt kohdat ulkoasiainvaliokunnan ehdottamassa päätöslauselmassa ovat sangen jyrkkiä. Näissä asiakirjoissa ei vastusteta Turkin teoreettista tulevaa liittymistä EU:hun; olen kuitenkin hyvin iloinen voidessani pitää myönteisenä löydöksiä, jotka parlamentti aikoo julkaista Turkin oletetun edistymisen puutteen osalta. Ne, jotka minun laillani vastustavat Ankaran liittymistä EU:hun, löytävät niissä vahvistuksen omalle perinteiselle liittymisen vastustukselleen: Turkissa on edelleen rajoituksia perusvapauksille, ihmisoikeusloukkauksia, aggressiivinen asenne Kyprosta ja Kreikkaa kohtaan, etnisten ja uskonnollisten vähemmistöjen syrjintää - kaikki nämä ovat ongelmia, joista EU ei voi selvästikään olla välittämättä. Ja kaikki tämä yhdistyy tavanomaisiin huoliin Turkin ja Euroopan kulttuuriin ja maantieteeseen liittyvistä eroista ja ongelmista, joita aiheuttaisi sellaisen maan liittyminen, jossa on yli 80 miljoonaa asukasta: ne ovat tekijöitä, jotka vahvistavat edelleen horjumatonta vakaumustani siitä, että Turkin ei ole oikein liittyä EU:hun, jonka yhtenäisyys riippuu ennen kaikkea kristinuskon hengestä.
<SPEAKER ID="116" NAME="Robert Dušek  " LANGUAGE="CS">
Toisaalta Turkin demokratisoitumisprosessin ja EU:hun lähentymistä koskevan prosessin menetelmä ja laajuus ovat keskeisiä. Toisaalta keskustelua Turkin tulevasta jäsenyydestä EU:ssa ei voida jättää sivuun. Kaikkiin laajentumisiin liittyy pohdiskeluja siitä, kasvattaako tietyn maan liittyminen EU:hun talousarviota, vai aiheutuuko siitä taloudellisia menetyksiä. Pelkään, että nykyisessä yhteistä maatalouspolitiikkaa ja siten EU:n talousarviota koskevassa kriisitilanteessa emme voi sallia laajentumista maahan, jossa seitsemän miljoonaa asukasta saa elantonsa maataloudesta (EU:ssa luku on 10,4 miljoonaa). Vertailun vuoksi: näissä oloissa Turkkia koskevat kulut olisivat vuoteen 2025 asti noin kymmenen miljardia euroa, kun kaikkien "itälaajentumisen" kymmenen uuden jäsenvaltion osalta se oli enintään kahdeksan miljardia euroa. Suorat tuet Turkin maanviljelijöille ja maaseudun kehityksen tuet ja markkinatuet olisivat nykyisten oikeudellisten järjestelyjen nojalla tuhoisia EU:n maataloudelle ja maanviljelijöille. Turkin valtavan koon, asukasmäärän ja taloudellisen tilanteen takia tämän ehdokasvaltion liittyminen merkitsisi talousarviotaakkaa ja yhdeksän prosentin laskua EU:n BKT:ssä henkeä kohti. Näiden syiden takia meidän on keskusteltava uudelleen ja yksityiskohtaisemmin Turkin liittymisestä EU:hun sekä siihen liittyvistä YMP:n uudistuksista.
<SPEAKER ID="117" NAME="Martin Kastler  " LANGUAGE="DE">
On kiitettävää, että uusi Makedonian demokratia on edennyt pidemmälle kaikilla yhteiskunnan ja liike-elämän aloilla. Pidän erittäin myönteisenä sitä, että maaliskuun 2009 presidentinvaalit ja paikallisvaalit menivät sujuvasti. Se on osoitus lisääntyvästä demokratisoitumisesta koko alueella, mikä näkyy Makedoniassa. Makedonia on täyttänyt kaikki kriteerit viisumisäännösten vapauttamiseksi, ja siksi sen kansalaisilla on ollut 19. joulukuuta 2009 alkaen viisumivapaus. Se on valtava askel eteenpäin. Makedonian on silti edelleen pantava monia uudistuksia täytäntöön. Toivon todella, että voimme käyttää kokemusta, jota olemme keränneet EU:n itäisen laajentumisen ensimmäisen vaiheen aikana, auttaaksemme sitä tässä prosessissa. Tässä yhteydessä ajattelen institutionaalisten uudistusten täytäntöönpanoa, jossa poliittiset säätiöt ja monet erilaiset kansalaisjärjestöt ovat saavuttaneet niin paljon. Muutoksen ja EU:n normien osalta on kaksi alaa, joilla meidän pitäisi vahvistaa yhteistyötämme. Ne ovat julkisen hallinnon, oikeuslaitoksen ja poliisin uudistaminen. Minä itse haluaisin, että Makedonian ja Kreikan välinen nimikiista jätetään syrjään lähitulevaisuudessa. On tärkeää, että edistyminen kohti Euroopan yhdentymistä ei pysähdy kahdenvälisten kiistojen takia.
<SPEAKER ID="118" NAME="Bogdan Kazimierz Marcinkiewicz  " LANGUAGE="PL">
Kroatian pitäisi maantieteellisen asemansa ja historiallisten suhteidensa takia liittyä kiistatta Euroopan unioniin mahdollisimman pian. Huolimatta jännitteistä naapureiden kanssa ja etnisistä selkkauksista, jotka saivat alkunsa sisällissodan aikana, en voi kuvitella täysimääräisesti yhdentynyttä ja yhtenäistä Eurooppaa ilman Kroatiaa. Vuonna 2004 alkaneet neuvottelut olivat lupaavaa kehitystä, ja mikäli keskeytyksiä ei olisi ollut, ne olisi pitänyt saattaa loppuun tänä vuonna, ottaen huomioon, että loppuun saattamiseen vaaditaan 28 alaa. Kroatian liittyminen Natoon huhtikuussa 2009 on ehdottomasti vahvistanut sen vaatimusta EU:hun liittymisestä. Balkanin noidankattilana perinteisesti tunnetun alueen vakautus taataan vain Kroatian liittymisellä. Toivon, että vuoden 2012 alussa, kun tulen paikalleni Euroopan parlamenttiin, voin kätellä kollegoita Kroatiasta.
<SPEAKER ID="998" NAME="Franz Obermayr  " LANGUAGE="DE">
Pidän myönteisenä Kroatian aikaansaamaa edistystä, erityisesti korruption torjunnassa. Toimielimissä on ryhdyttävä korruption vastaisiin toimiin. Lisäksi tarvitaan muutosta perusasenteessa, ja väestölle on tiedotettava enemmän korruptiosta, joka on valitettavasti edelleen osa Kroatian jokapäiväistä elämää. Kroatian ja sen naapureiden suhteen osalta on miellyttävää nähdä, että kompromissi rajariidassa Slovenian kanssa on nyt mahdollinen. Toivon myös, että Kroatian Kosovon tunnustaminen ei aiheuta lisää jännitteitä Länsi-Balkanilla, erityisesti Serbian kanssa, sillä se on nyt, ymmärrettävästi, huolissaan. Koska Kroatia on saanut aikaan ilmiselvää edistystä ja koska olen vakuuttunut, että Kroatia on kulttuurin, politiikan ja historian kannalta osa Eurooppaa, äänestän päätöslauselmaesityksen puolesta. Jos Kroatia täyttää kaikki ehdot, uskon, että sen liittyminen pian Euroopan unioniin on mahdollista.
<SPEAKER ID="997" NAME="Kristiina Ojuland  " AFFILIATION="ALDE">
kirjallinen. - (ET) Arvoisa puhemies, viittaan 20. tammikuuta pitämääni puheenvuoron, ja olen kiinnostunut siitä, minkälaisia toimenpiteitä Turkin hallitus on pannut neuvoston ja komission tietojen mukaan täytäntöön saadakseen kansan mukaan demokratisoitumisprosessin täytäntöönpanoon ja Euroopan unioniin liittymisessä välttämättömiin uudistuksiin. Turkin vuoden 2009 edistymiskertomuksessa pannaan merkille puutteita Kööpenhaminan kriteerien täyttämisessä ja erityisesti korostetaan poliittisia kriteerejä, joihin kuuluu demokratian ja oikeusvaltion periaatteiden täytäntöönpano, ihmisoikeudet ja vähemmistöjen oikeuksien suojelu. Kehittymistä koskevassa kertomuksessa pantiin merkille, että viime vuoden aikana Turkille osoitettiin 567 miljoonaa euroa kehitysyhteistyövälineen nojalla. Määrärahoilla oli suurelta osin tarkoitus panna täytäntöön jäljellä olevat uudistukset poliittisessa järjestelmässä ja oikeusjärjestelmässä sekä kansalaisyhteiskunnan kehittämisessä. Samalla tehtiin selväksi, että näiden välineiden käyttö oli hajautettu, mikä tarkoittaa, että Turkin viranomaiset hallinnoivat osoitettua tukea komission valtuutuksen perusteella. Koska neuvosto ja komissio ovat kiinnostuneita käymään Turkin jäsenyysneuvotteluja mahdollisimman pian, mikä tarkoittaa, että nykyiset puutteet on ratkaistava, niillä pitäisi olla tarkka yhteenveto konkreettisista toimista, jotka Turkin hallitus on toteuttanut saavuttaakseen tämän tavoitteen. Komissio on kotisivullaan todellakin esittänyt kuvallisessa muodossa joitakin hankkeita lapsityövoiman käytön lopettamisesta, peruskoulutuksen hankkimisesta, vammaisten ottamisesta mukaan yhteiskuntaan ja luottamuksellisen neuvonnan perustamisesta kotiväkivallasta kärsiville naisille Turkissa. Riittävätkö nämä toimet kuitenkaan luomaan riittävän ruohonjuuritason julkisen tuen tarvittavien uudistusten välittömälle ja onnistuneelle täytäntöönpanolle? Kehitystä koskevan kertomuksen sisällön perusteella, minkälaisia täydentäviä kiireellisiä toimenpiteitä tai hankkeita on suunniteltu ongelmallisilla aloilla ilmaantuneiden esteiden voittamiseksi?
<SPEAKER ID="119" NAME="Wojciech Michał Olejniczak  " LANGUAGE="PL">
Kun monet Keski- ja Itä-Euroopan maat liittyivät Euroopan unioniin sen suuren laajentumisen päivänä 1. toukokuuta 2004, Euroopan jako rautaesiripulla lopetettiin viimein. Kaikki Keski- ja Itä-Euroopan maat eivät tulleet sillä kertaa eurooppalaiseen perheeseen. Silloin kävi myös selväksi, että "suuren laajentumisen" pitäisi jatkua ja alueen useamman muun maan liittyä. Vuonna 2007 Romaniasta ja Bulgariasta tuli Euroopan unionin jäsenvaltioita. Näiden maiden liittymistä ei kuitenkaan voida pitää Euroopan unionin laajentumisen loppuna.
<P>
Tällä hetkellä lähinnä EU:hun liittymistä oleva maa on Kroatia. Tuen täysimääräisesti Kroatian kanssa käytävien neuvottelujen päättämistä mahdollisimman pian, jotta maa voi liittyä Euroopan unioniin mahdollisimman pian. Pyydän molemmilta osapuolilta mahdollisimman paljon joustavuutta ja tahtoa sopimuksen aikaansaamiseksi. Lisäksi pyydän Kroatian puolta lisäämään ponnistelujaan yhteisön vaatimusten noudattamiseksi sellaisilla aloilla kuin julkishallinnon ja oikeuslaitoksen organisointi ja järjestäytyneen rikollisuuden ja korruption tehokasta torjuntaa koskevat mekanismit. Lisäksi haluaisin liittyä niihin, jotka kehottavat Kroatiaa osoittamaan mahdollisimman paljon hyvää tahtoa yhteistyössä entisen Jugoslavian alueen kansainvälisen rikostuomioistuimen kanssa.
<SPEAKER ID="120" NAME="Siiri Oviir  " LANGUAGE="ET">
Turkin kanssa vuonna 2005 aloitetun neuvotteluprosessin päättämisen edellytyksenä Turkin on täytettävä Kööpenhaminan kriteerit ja sen on noudatettava kaikissa suhteissa EU:n integrointikykyä. Turkki on todellakin alkanut panna täytäntöön tuolla perusteella odotettuja uudistuksia, kehittää hyviä naapuruussuhteita ja mukauttaa itseään asteittain EU:n jäsenyyskriteereihin. Tuen näitä toimia ja tuen Turkin liittymistä EU:hun edellyttäen tietysti, että jäsenyysehdot täytetään täysimääräisesti. Nyt minua kuitenkin huolestuttaa se, että viime aikoina myönteiset viestit täytäntöönpannuista uudistuksista ovat alkaneet olla vähissä ja että Turkilla on edelleen vakavia ongelmia oikeusnormien täytäntöönpanossa, erityisesti aloilla, jotka koskevat naisten oikeuksia, syrjimättömyyttä, ilmaisun- ja vakaumuksenvapautta, kidutuksen nollatoleranssia ja korruption vastaisia toimenpiteitä. Kehotan Turkkia jatkamaan ja vahvistamaan ponnisteluja Kööpenhaminan kriteerien täyttämiseksi täysimääräisesti ja vahvistamaan tukea Turkin yhteiskunnassa tarvittaville uudistuksille, joilla kaikille ihmisille taataan yhdenvertaisuus sukupuolesta, rodusta tai etnisestä alkuperästä, uskonnosta tai uskosta, vammasta, iästä tai sukupuolisesta suuntautumisesta riippumatta.
<SPEAKER ID="121" NAME="Rovana Plumb  " LANGUAGE="RO">
Mielestäni on molempien osapuolten, EU:n ja Turkin, etujen mukaista, että laajentumisprosessi jatkuu. Siksi Turkin on nopeutettava uudistusprosessia, jotta se voi lunastaa antamansa sitoumukset.
<P>
Haluaisin mainita tästä muutamia esimerkkejä. Sukupuolten tasa-arvoa koskeva lainsäädäntö on yhtenäistetty, mutta sen panemiseksi täytäntöön tarvitaan enemmän ponnisteluja, jotta naisten ja miesten välisiä eroja voidaan vähentää sen osalta, miten he osallistuvat työmarkkinoihin, politiikkaan ja päätöksentekoprosessiin sekä heidän koulutukseen pääsynsä osalta. Ympäristönsuojelussa on edistytty, erityisesti Kioton pöytäkirjan allekirjoittamisessa, tällä "ilmastonmuutoksen vaikutuksiin sopeutumisen aikakaudella". Paljon on kuitenkin vielä tehtävänä veden laadun, luonnon suojelun ja muuntogeenisten organismien osalta.
<P>
Pidän myönteisenä Turkin aikaansaamaa edistystä, mutta samalla tuen Ankaralle esitettyä pyyntöä ponnistella uudistusprosessissa enemmän, jotta se voi liittyä eurooppalaiseen kerhoon.
<SPEAKER ID="122" NAME="Bogusław Sonik  " LANGUAGE="PL">
Yksi olennaisista Kööpenhaminan kriteereistä, jotka on täytettävä, jotta maasta voi tulla Euroopan unionin jäsenvaltio, on ihmisoikeuksien kunnioittaminen. Haluaisin kiinnittää huomiota naisten oikeuksien loukkaamista koskeviin surullisenkuuluisiin tapauksiin.
<P>
Lehdistössä kerrotaan miltei päivittäin naisten murhista, jotka tunnetaan "kunniamurhina". Lehdistössä korostetaan tällä hetkellä oman isänsä ja isoisänsä raa'asti murhaaman 16-vuotiaan Medine Memin tapausta. On järkyttävää, että nämä kaksi riistivät tytöltä hengen, koska hän oli puhunut pojille, mutta tapa, jolla tämä julmuus toteutettiin, oli vielä järkyttävämpää. Ruumiinavauksen tulokset osoittavat, että kanatarhan alle haudattu Medine oli vielä elossa, kun hänet haudattiin, ja hän oli tajuissaan aivan loppuun asti. Nämä kuolevan teini-ikäisen käsittämättömät kärsimykset johtuivat perheen "loukatun kunnian" palauttamisesta. On kauhistuttavaa, että Medinen tapaus ei ole yksittäinen tapaus, vaan laajalle levinnyt ja raaka ilmiö. Henkensä edestä pelännyt tyttö oli kertonut poliisille useaan otteeseen peloistaan - tuloksetta, koska hänet lähetettiin joka kerran kotiin.
<P>
Murha, joka on juurtunut sukupolvien ajan syvälle Turkin perinteeseen, tulkitaan usein suotuisasti miehille, joiden oletetaan toimivan puhdistaakseen perheensä loukatun kunnian. Maata, joka ei ole vielä pystynyt käsittelemään tätä ongelmaa, erottaa Euroopasta edelleen syvä kuilu, koska Eurooppa puolustaa perusarvoja. Tämä ero on vakava este yhteisen identiteetin rakentamiselle.
<SPEAKER ID="123" NAME="Traian Ungureanu  " LANGUAGE="RO">
Toivon, että tämän vuoden arviointikertomus kannustaa Turkkia parantamaan ulkopolitiikkansa yhteensovittamista EU:n ulkopolitiikan kanssa. Mustameren alueen olisi oltava ensisijainen alue, jossa Turkki EU:n tärkeimpänä kumppanina auttaa saavuttamaan EU:n osana Mustanmeren synergiaa asettamat tavoitteet.
<P>
Turkin osallistuminen EU:n energiavarmuuden takaamiseen on aivan yhtä tärkeää. Viime vuonna pidin myönteisenä Turkin osallistumista Nabucco-hankkeeseen ja hallitustenvälisen sopimuksen allekirjoittamista. Ilmaisin kuitenkin vakavan huoleni Turkin aikomuksesta tehdä yhteistyötä Venäjän kanssa South Stream -hankkeessa. Siksi kehotan Turkkia antamaan yksiselitteisen sitoumuksen Nabucco-hankkeen täytäntöönpanosta.
<P>
Pidän myönteisenä esittelijän tekemää kehotusta energiapolitiikan yhtenäistämisestä Turkin ja EU:n välillä, erityisesti avaamalla liittymisneuvottelujen energialuvun ja ottamalla Turkki mukaan Euroopan energiayhteisöön.
