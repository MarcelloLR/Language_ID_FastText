<CHAPTER ID="014">
Euroopan tason poliittisia puolueita ja niiden rahoitusta koskevat säännöt (keskustelu) 
<SPEAKER ID="517" NAME="Puhemies">
(DE) Esityslistalla on seuraavana Marietta Giannakoun perussopimus-, työjärjestys- ja toimielinasioiden valiokunnan puolesta laatima mietintö Euroopan tason poliittisia puolueita ja niiden rahoitusta koskevista säännöistä annetun asetuksen (EY) N:o 2004/2003 soveltamisesta (A7-0062-2011).
<SPEAKER ID="518" NAME="Marietta Giannakou" LANGUAGE="EL">
Arvoisa puhemies, parlamentti on kutsuttu keskustelemaan tänään mietinnöstä, jonka laadin perussopimus-, työjärjestys- ja toimielinasioiden valiokunnan puolesta Euroopan tason poliittisia puolueita ja niiden Euroopan parlamentilta saamaa rahoitusta koskevista säännöistä. Vaikka samankaltainen asetus on olemassa, Euroopan poliittisilla puolueilla ei ole aiemmin ollut Lissabonin sopimuksen ja Euroopan unionin mukaista asemaa, ja tällä tarkoitan asemaa, joka on määritetty Lissabonin sopimuksen 10 artiklan 4 kohdassa, jossa todetaan, että Euroopan tason poliittiset puolueet myötävaikuttavat eurooppalaisen poliittisen tietoisuuden muodostumiseen ja unionin kansalaisten tahdon ilmaisemiseen. Tämä ei tietenkään tarkoita, että Euroopan tason puolueet toimisivat kansainvälisinä kansalaisjärjestöinä Belgian valtion tasolla. Tästä syystä perussopimus-, työjärjestys- ja toimielinasioiden valiokunta, hyväksyttyään pääsihteerin raportin puolueiden rahoituksesta ja hänen ehdotuksensa perussäännön laatimisesta ja Euroopan parlamentin vuoden 2003 mietinnössä olleen ehdotuksen kyseisenlaisen säännön laatimisesta - vaikka Lissabonin sopimusta ei ollut vielä hyväksytty tuolloin - sekä puhemiehistön päätöksen 10. tammikuuta, ja kuultuaan kaikkia poliittisia puolueita, puheenjohtajia ja sihteereitä Euroopan tasolla sekä arvostettuja talouden ja perustuslain professoreita, sekä kuultuaan Transparency International -järjestöä ja EU:n tilintarkastustuomioistuinta, hyväksyi tämän mietinnön, jossa kehotetaan Euroopan komissiota jättämään vastaava ehdotus, jotta voimme laatia todellisen eurooppalaisen perussäännön poliittisia puolueita varten.
<P>
Säännölle on luonnollisesti tietyt kriteerit, jotka on määritetty mietinnössä: jäseninä on oltava kansallisia puolueita seitsemästä maasta tai seitsemältä alueelta, joilla kyseisten maiden alueellisilla viranomaisilla on lainsäädäntövaltaa. Samaan aikaan tehdään ero Euroopan tason puolueiden tunnustamisen ja niiden rahoittamisen välillä. Jotta puolue saa rahoitusta, sillä on oltava vähintään yksi Euroopan parlamentin jäsen. Luonnollisesti myös tavalliset kansalaiset ja puolueet voivat liittyä niihin.
<P>
Ehdotukset eivät koske ainoastaan Euroopan tason poliittisia puolueita, vaan myös niiden säätiöitä. Niissä vaaditaan - ja tämä on tärkeää - Euroopan tason puolueille oikeudellista, poliittista ja verotuksellista asemaa, luonnollisesti eurooppalaisten oikeudellisten sääntöjen ja EU:n lainsäädännön puitteissa ja johdolla.
<P>
Perussopimus-, työjärjestys- ja toimielinasioiden valiokunta keskusteli kysymyksestä pitkään ja päätyi tähän ehdotukseen pienin tarkistuksissa näkyvin eroin. Se teki johtopäätöksen, että aseman luomisessa kyse on demokratian vahvistamisesta ja kansalaisten edustuksen vahvistamisesta Euroopan unionin toimielimissä, ja luonnollisesti rahoituksen osalta se säätää, että 10 prosentin osuuden on oltava peräisin omista varoista ja että lahjoittajien on oltava mahdollista antaa 25 000 euroa nykyisten 12 000 euron sijaan. Kiitos, arvoisa puhemies. Toivon luonnollisesti, että täysistunto äänestää mietinnön puolesta.
<SPEAKER ID="519" NAME="Maroš Šefčovič">
komission varapuheenjohtaja. - (EN) Arvoisa puhemies, haluan kiittää mahdollisuudesta keskustella kanssanne Euroopan tason poliittisia puolueita ja niiden säätiöitä koskevasta mietinnöstä. Haluan myös kiittää Marietta Giannakouta tämän valiokunta-aloitteisen mietinnön laatimisesta.
<P>
Me komissiossa pidämme tätä mietintöä erittäin tärkeänä. Tiedämme, että Euroopan tason poliittisilla puolueilla on tärkeä rooli Euroopan yhdentymisessä. Ne pyrkivät ennen kaikkea varmistamaan, että poliittiset kysymykset esitetään ja niistä keskustellaan eurooppalaisesta näkökulmasta hyvissä ajoin ennen Euroopan parlamentin vaaleja, jotta vältetään tilanne, jossa vaaleja hallitsevat pelkästään kansalliset kysymykset, kuten olemme usein huomanneet voivan tapahtua. Olen siksi tyytyväinen tämän mietinnön ennakoivaan sävyyn ja odotan innolla keskustelua sen sisällöstä tänään ja myös tulevaisuudessa.
<P>
Asetuksen (EY) N:o 2004/2003 12 artiklassa säädetään, että Euroopan parlamentti julkaisee viimeistään 15 päivänä helmikuuta 2011 kertomuksen tämän asetuksen soveltamisesta ja rahoitetuista toimista. Kertomuksessa voidaan tarvittaessa tuoda esille rahoitusjärjestelmään tehtäviä muutoksia. Kuten totesin, olemme tyytyväisiä Marietta Giannakoun valiokunta-aloitteiseen mietintöön ja siihen liittyvään päätöslauselmaan myönteisenä askeleena, mutta on korostettava, että nykyisen asetuksen varsinaista täytäntöönpanoa ja rahoitettuja toimia koskevat tiedot voisivat olla tarkempia ja parempia.
<P>
Tässä yhteydessä ja kun otetaan huomioon parlamentin huominen äänestys, komissiolta voitaisiin pyytää uutta asetuksen (EY) N:o 2004/2003 ja varainhoitoasetuksen tarkistusta tai uutta lainsäädäntöä. Jos parlamentti tulee siihen johtopäätökseen, että aihetta koskevaa nykyistä lainsäädäntöä on muutettava tai että tarvitaan uusi lainsäädäntö, komissio tutustuu perusteellisesti näihin johtopäätöksiin, ja jos se on samaa mieltä, se ryhtyy tarvittaviin toimiin.
<P>
Komissio aikoo myös pohtia, miten asetusta (EY) N:o 2004/2003 voitaisiin parantaa edelleen pitkällä aikavälillä, jotta voidaan tukea vahvempien ja aidosti kansalliset rajat ylittävien poliittisten puolueiden ja säätiöiden kehittymistä Euroopan tasolla aidosti poliittisen eurooppalaisen julkisen tilan luomiseksi.
<P>
Mitä tulee Euroopan tason poliittisten puolueiden oikeudelliseen asemaan, tiedän, että tämä ei ole ensimmäinen kerta, kun parlamentti on vaatinut sitä. Kysymystä on käsitelty melko yksityiskohtaisesti perussopimus-, työjärjestys- ja toimielinasioiden valiokunnan teettämässä tutkimuksessa, ja katson, että tutkimus itsessään osoittaa selkeästi, että tällaisen aseman luomiseen liittyy useita monimutkaisia perustuslaillisia, poliittisia ja käytännön kysymyksiä. Tämä kysymys vaatii näin ollen erittäin huolellisen ja yksityiskohtaisen analyysin.
<P>
Samaa voidaan sanoa muutamista muista mietinnössä esitetyistä kysymyksistä. Niiden ehdotusten osalta, jotka vaatisivat tarkistuksia varainhoitoasetukseen, komissio näkee myös tarpeen laajemmalle lainsäädännöllisten ratkaisujen ja mahdollisten muutosten ajoituksen pohdinnalle.
<P>
Lopuksi totean, että Marietta Giannakoun mietinnössä ja siihen liittyvässä päätöslauselmaesityksessä otetaan esiin kysymyksiä, jotka ovat Euroopan yhdentymisen ja sen demokraattisen luonteen ytimessä, ja jotka näin ollen ansaitsevat täyden huomiomme. Odotan innolla keskustelua näistä kysymyksistä tänään ja myös tulevaisuudessa.
<SPEAKER ID="520" NAME="Carlo Casini" LANGUAGE="IT">
Arvoisa puhemies, arvoisa komission jäsen, hyvät kollegat, haluan aluksi kiittää vilpittömästi Marietta Giannakouta, joka on tehnyt hienoa ja älykästä työtä.
<P>
Kun puhumme poliittisista puolueista, meidän on otettava huomioon kaksi ongelmaa. Ensinnäkin se, että puolueita ei juurikaan arvosteta missään maassa. Toiseksi se, että Euroopan parlamentin vaaleissa poliittisten puolueiden katsotaan ajavan omien kansallisvaltioidensa etuja koko Euroopan etujen sijaan. Yleisen mielipiteen tasolla puolueita tai niiden toimintaa Euroopan lujittamiseksi ei näin ollen arvosteta.
<P>
Meidän on siis toimittava nopeasti. Sekä jo mainitussa Lissabonin sopimuksessa että useissa perustuslaeissa - lähes kaikissa Euroopan maiden perustuslaeissa - puolueiden tehtävän katsotaan liittyvän kansalliseen etuun ja olevan näin ollen keskeinen demokratian luomisessa ja yhteisten etujen tavoittelussa. On tärkeää korostaa, että puhun perustuslaeista enkä tavallisista laeista, ja että viittaan siis valtioiden ja myös koko Euroopan unionin perusrakenteisiin.
<P>
Näin ollen on tärkeää, että määritämme puolueille aseman, joka suuntaa Eurooppaan eikä ole pelkkä sellaisten yksittäisten kansallisten muodostelmien summa, joilla ei ole pysyvää eurooppalaista rakennetta paikan päällä. Meillä on oltava puolueita, jotka ajattelevat ja toimivat Euroopan mittakaavassa. Kuvaamani tarve on entistä kiireellisempi, jos todella haluamme nähdä yhdenmukaisen eurooppalaisen vaalilainsäädännön, joka voi toivottavasti jopa johtaa yhtenäiseen eurooppalaiseen vaalipiiriin, joka toimii rinnakkain kansallisten vaalipiirien kanssa. Tämä lisää Euroopan unionin yksittäisen kansalaisen tunnetta kuulumisesta Eurooppaan.
<P>
Tulen nyt näkemykseni ytimeen. Kuten on jo korostettu - ja kiitän komission jäsentä etukäteen - valiokunta on tehnyt kovasti työtä järjestämällä kuulemisia ja useita kokouksia, mutta tarvitsemme ehdotuksen, Euroopan komission aloitteen, joka tuo Euroopan tason puolueet yhteen unionin lainsäädännön puitteissa julkisoikeuden uutena oikeudellisena muotona, oikeushenkilöytenä, joka on voimassa myös kaikissa jäsenvaltioissa ja uutena rakenteena, joka sallii niiden edustaa Euroopan yleistä etua. Kiitän Marietta Giannakouta ja komission jäsentä heidän antamistaan sitoumuksista.
<SPEAKER ID="521" NAME="Enrique Guerrero Salom">
S&D-ryhmän puolesta. - (ES) Arvoisa puhemies, arvoisa komission jäsen, arvoisa Marietta Giannakou, kiitos tästä mietinnöstä, joka mielestäni kannustaa osaltaan komissiota luomaan paremman järjestelmän Euroopan tason poliittisten puolueiden tunnustamiseksi ja suojelemiseksi.
<P>
Eurooppalainen demokratia on aidosti edustuksellista demokratiaa. Edustuksellisen demokratian rakennelma on pysynyt vakaana aina siitä lähtien, kun äänioikeuden laajennus 1800-luvun puolivälissä toteutti liberaalien vallankumousten lupauksen siitä, että kansa saa edustuksen, jonka avulla se voi hallita omaa kohtaloaan. Edustuksellisella rakennelmalla on vakaa perusta, mutta se tarvitsee ajoittain uudistuksia ja uusia tapoja ilmaista itseään paremmin. Yksi esimerkki tästä on työ, jota parlamentti on tehnyt kansalaisaloitteen hyväksymiseksi.
<P>
Lyhyesti sanottuna demokratia ei ole koskaan selviytynyt ilman vapaata edustusta eikä edustus ole koskaan ollut vapaata ilman moniarvoista kilpailua. Juuri poliittiset puolueet tekevät moniarvoisesta edustuksesta mahdollista. Demokratiassa puolueet edustavat moniarvoisuutta ja ovat poliittisen osallistumisen perusvälineitä: ne osallistuvat yleisen mielipiteen muokkaamiseen, ne tarjoavat vaihtoehtoja sekä yleisiä ja alakohtaisia hallitusohjelmia, ne koordinoivat ja yhdenmukaistavat sosiaalisia etuja, ja ne edistävät tiedonkulkua kansan vaatimusten ja valtaapitävien välillä.
<P>
Kuten poliittisia puolueita tutkinut teoreetikko on aivan oikein huomauttanut, puolueet eivät syntyneet tarpeesta välittää johtajien vaatimukset kansalle, vaan tarpeesta välittää kansalaisten pyrkimykset johtajille.
<P>
Nyt järjestelmän, joka on toiminut kansallisella tasolla, on toimittava Euroopan tasolla. Näin ollen Euroopan tason poliittisille puolueille on tarjottava puitteet ja mahdollisuudet suorittaa Euroopan tasolla samat tehtävät, joita ne ovat suorittaneet kansallisella tasolla. Tärkeintä tämän saavuttamiselle on se, että puolueilla on oikeudellinen asema, ja juuri tätä mietinnössä ehdotetaan: puolueita, jotka toimivat alueellisesti, ja jotka samaan aikaan noudattavat demokraattisia sääntöjä, sekä sitä, että erotetaan puolueiden tunnustaminen niiden rahoittamisesta, joka vaatii kansan tuen.
<P>
Lopuksi odotamme komission käynnistävän mekanismin, jonka avulla poliittisten puolueiden sääntelyn epätäydellisestä tilanteesta tehdään täydellinen.
<SPEAKER ID="522" NAME="Stanimir Ilchev" LANGUAGE="BG">
Arvoisa puhemies, Marietta Giannakoun mietintö kuvaa viime vuosien loogista tapahtumaketjua, jonka tavoitteena oli lisätä kansalaisten kiinnostusta Euroopan unionin politiikkaan.
<P>
Euroopan tason puolueiden sääntely tarkoittaa tällä hetkellä rajattoman kansalaisten alueen luomista. Tässä mielessä Giannakoun mietintö esittää kutsun uudistusmielisille poliitikoille. Mietinnössä esitellyt suunnitelmat ovat tärkeitä. Niiden avulla Euroopan tason puolueista voidaan tehdä väline, jolla parannetaan osallistumiseen perustuvaa hallintoa unionissa.
<P>
Ei ole sattumaa, että mietintöön jätettiin lähes 100 tarkistusta. Yhteisillä ponnisteluilla saatiin laadittua seitsemän kompromissiversiota, joita kaikki parlamentin ryhmät tukivat. Mielestäni perussopimus-, työjärjestys- ja toimielinasioiden valiokunnan kiinnostus mietintöä kohtaan kasvoi sen käsityksen myötä, että Euroopan puoluejärjestelmästä tulee entistä joustavampi, houkuttelevampi ja loogisempi sekä ennen kaikkea sopivampi eurooppalaisille prosesseille, kun Euroopan tason puolueille luodaan yleinen poliittinen, oikeudellinen ja verotuksellinen asema.
<P>
Kyse ei ole puolueiden järjestämisestä saman standardoidun rakenteen mukaan, vaan yleisemmän mallin noudattamisesta. Puolueiden ja säätiöiden väliset perustavat erot ovat myös edelleen olemassa, mutta on uusia mahdollisuuksia niiden toiminnan laajemmille synergioille.
<P>
Mietinnön ja odotetun kehityksen on muutettava vallitsevaa tilannetta, jossa nykyiset puolueet ovat vain kansallisten puolueiden järjestöjä eikä niillä ole suoraa yhteyttä jäsenvaltioissa olevaan valitsijakuntaan. Tämän pyrkimyksen takia on suositeltavaa alkaa tutkia suoran henkilöjäsenyyden ehtoja ja luonnollisten henkilöiden osallistumista puolueen sisäisiin toimintoihin ja jopa puolueen hallintoon.
<P>
Mietinnössä otetaan esille muutamia arkaluonteisia kysymyksiä. Esimerkiksi poliittisen puolueen perustamisen ja rahoittamisen kriteerien välille tehdään selvä ero. Mietintöä olisi kannatettava, jotta komissio voi alkaa laatia varainhoitoasetukseen uutta pääluokkaa, joka koskee ainoastaan Euroopan tason puolueiden ja säätiöiden rahoitusta.
<SPEAKER ID="523" NAME="Gerald Häfner" LANGUAGE="DE">
Arvoisa puhemies, hyvät kollegat, selkeät säännöt Euroopan tason poliittisille puolueille ovat tärkeä tekijä eurooppalaisen yhteiskunnan muokkaamisessa, eurooppalaisen poliittisen keskustelun kehittämisessä ja siinä, että Euroopan parlamentin vaaleista voidaan tehdä aidosti eurooppalaiset, jolloin niissä käytetään eurooppalaisia kampanjoita ja argumentteja eikä nykyisin usein nähtäviä kansallisia kampanjoita ja argumentteja. Tästä syystä haluan kiittää Marietta Giannakouta vilpittömästi hänen mietinnöstään. Työskentelimme hyvin tiiviisti yhdessä. Emme olleet aluksi samaa mieltä kaikista kohdista. Kannatamme kuitenkin mielellämme lopputulosta.
<P>
Haluan mainita muutaman kohdan, jotka olivat meille erityisen tärkeitä keskustelun aikana. Yksi niistä on se, että meidän mielestämme puolueiden, jotka haluavat osallistua demokraattiseen prosessiin, on myös oltava demokraattisia rakenteiltaan. Tämä koskee erityisesti puolue-elinten vaaleja, ehdokkaiden valintaa ja listojen laadintaa, ja nämä on nyt sisällytetty 5 kohtaan. Mielestäni tämä osoittaa valtavaa edistystä. Sama koskee useita muita seikkoja, joita en aio nyt luetella.
<P>
Haluan mainita lyhyesti kaikkein tärkeimmän seikan: vaatimuksen, että puolueella olisi jo oltava yksi jäsen Euroopan parlamentissa. Tätä vaadittiin alun perin tunnustamisen ja rahoituksen perusteeksi. Tämä ehto koskee enää rahoitusta. Tämä oli meille erittäin tärkeää, koska tunnustaminen ja rahoitus on erotettava selkeästi toisistaan. Tunnustaminen edellyttää vapaata kilpailua, jotta Eurooppaan voidaan muodostaa uusia puolueita, joilla on uusia aiheita ja uusia kasvoja. Tälle ei saa asettaa liiallisia rajoituksia. Mitä tulee rahoituskysymykseen, tämä voidaan luonnollisesti liittää vaalimenestyksen tiettyyn vähimmäistasoon. Niinpä voimme hyväksyä myös tämän, vaikka olisimmekin halunneet käsitellä kyseisen kohdan tarkemmin, ja tästä syystä aiomme jättää tarkistuksen.
<SPEAKER ID="524" NAME="Daniel Hannan">
ECR-ryhmän puolesta. - (EN) Arvoisa puhemies, demokratia ei ole ajoittainen oikeus piirtää rasti äänestyslippuun. Demokratia riippuu myös hallituksen ja kansalaisten välisestä yhteydestä - yhteenkuuluvuudesta. Jotta demokratia toimii, tarvitaan demos, yksikkö, johon samastumme käyttäessämme sanaa "me". Jos demokratiasta poistetaan demos, jäljelle jää vain kratos ja sellaisen järjestelmän valta, jossa on lain nojalla pakotettava siihen, mitä ei kansan isänmaallisuuden nimissä uskalleta pyytää.
<P>
Toimivan edustuksellisen hallituksen elimiä ei voi luoda byrokraattisella määräyksellä. Olemme kokeilleet sitä Euroopan unionissa. Olemme luoneet kaikki symbolit ja tunnusmerkit: Euroopan parlamentin, poliittiset puolueet, vaalit ja niin edelleen, mutta ketään ei voi pakottaa tuntemaan itseään eurooppalaiseksi samaan tapaan kuin joku voi tuntea itsensä norjalaiseksi, japanilaiseksi, ranskalaiseksi, portugalilaiseksi tai miksi tahansa.
<P>
Puolueen olisi kasvettava luonnollisesti silloin, kun sen jäsenet löytävät yhteisön identiteetin ja yhteiset edut. Sitä ei voi tehdä julkisella rahoituksella tai virkamiehen allekirjoituksella. Haluan tehdä selväksi, että ECR-ryhmä vastustaa tätä lainsäädäntöä, ja vastustamme kansalliset rajat ylittäviä puolueita. Osa äänestäjistämme muodostaa puolueiden ryhmän, mutta vastustamme yhtenäistä asemaa. Vastustamme talousarvion kasvattamista - joka on mielestäni poikkeuksellista varojen myöntämistä nykyisessä taloustilanteessa - ja vastustan maanmieheni ja ystäväni Andrew Duffin ajatusta, että näiden kansalliset rajat ylittävien puolueiden pitäisi saada käyttää EU:n varoja kansallisissa kansanäänestyskampanjoissa.
<P>
Eurooppalaisia ei luoda käyttämällä julkisia varoja. Edes kaikkien valtionvarainministeriöidemme kulta ei saa ihmisiä vakuuttumaan tästä väärästä ajatuksesta.
<SPEAKER ID="525" NAME="Helmut Scholz">
GUE/NGL-ryhmän puolesta. - (DE) Arvoisa puhemies, arvoisa komission jäsen Šefčovič, hyvät kollegat, voin olla vain tyytyväinen siihen, että Euroopan parlamentti suhtautuu vakavasti ja käytännöllisesti eurooppalaisten päätöksentekoprosessien demokratisointia koskevaan kysymykseen. Kuten Marietta Giannakoun mietintö osoittaa, tähän lähestymistapaan kuuluu myös Euroopan tason puolueiden kehittämisen jatkaminen, koska vaikka puolueet ovat olleet osa Euroopan jokapäiväistä poliittista todellisuutta useiden vuosien ajan, ne eivät tähän saakka ole olleet tasa-arvoisia kumppaneita ja toimijoita EU:n politiikkaa koskevan demokraattisen vaikutusvallan osalta. Tarvitsemme myös EU:n tasolla poliittisia puolueita, joilla on vahvat juuret edustamissaan yhteiskunnissa ja jotka voivat ottaa vahvan roolin Euroopan parlamentin vaaleissa ja eurooppalaisen avoimuuden luomisessa sisäisten demokraattisten rakenteiden ja asetusten pohjalta.
<P>
Tämän nimenomaisen mietinnön osalta minun on todettava, että olisin halunnut, että esittelijä olisi osoittanut paljon enemmän rohkeutta käyttämällä parlamentin aloiteoikeutta ja ottamalla todella merkittävän askeleen Euroopan unionin poliittisen järjestelmän ja puoluejärjestelmän kehittämisessä. Tämä on askel, jota monet kansalaiset ovat odottaneet ja joka kannustaa heitä osallistumaan. Toisiinsa liittyvät eurooppalaiset ja kansalliset päätöksentekotasot ja poliittisten puolueiden väliset suhteet olisi voitu käsitellä selkeämmin yhteisenä tekijänä, joka on avoin ja johon voidaan vaikuttaa.
<P>
Euroopan parlamentin pitäisi nyt päättäväisesti vaatia komissiota ja neuvostoa tekemään tässä asiassa aloitteen. Odotan komissiolta ja neuvostolta rakentavaa yhteistyötä.
<SPEAKER ID="526" NAME="John Stuart Agnew">
EFD-ryhmän puolesta. - (EN) Arvoisa puhemies, tämän lainsäädännön myötä EU voi syytää rahaa kansanäänestyskampanjoihin sen varmistamiseksi, että se voi ostaa oikean tuloksen vaihteeksi heti ensimmäisellä kerralla!
<P>
Yhdistyneessä kuningaskunnassa pidetään tulevaisuudessa kansanäänestys joka kerta, kun EU ehdottaa vallan poistamista sen äänestäjäkunnalta. EU pelkää kuollakseen, että saatamme antaa vääriä vastauksia. Siksi se aikoo ottaa Yhdistyneen kuningaskunnan veronmaksajien rahoja voidakseen iskostaa heihin oman versionsa tiestä todelliseen oikeamielisyyteen.
<P>
Lainsäädännön johtohahmona on Andrew Duff, liberaalidemokraatteja edustava Euroopan parlamentin jäsen omalta alueeltani. Yhdistyneessä kuningaskunnassa hänen puolueensa kannatus on laskenut viime aikoina - puolueen, joka haluaa epätoivoisesti EU:n toimielinten hallitsevan Yhdistynyttä kuningaskuntaa. EU:n vilpillinen toiminta ja sen Yhdistyneen kuningaskunnan äänestäjiä kohtaan tuntema halveksunta eivät ole koskaan näkyneet selvemmin. Se kylvää oman tuhonsa siemeniä, koska lainsäädäntö sallii meidän rahoittaa kansanäänestyskampanjan, jota monet maassani ovat odottaneet hyvin pitkään - sen, jonka myötä saamme mahdollisuuden lähteä kokonaan sen hallinnasta.
<SPEAKER ID="527" NAME="Nicole Sinclaire" AFFILIATION="NI">
(EN) Arvoisa puhemies, onko kollegani John Stuart Agnew kanssani samaa mieltä siitä, että poliittinen puolue, joka hyväksyisi rahoitusta tämän lainsäädännön nojalla yksittäisenä Euroopan tason puolueena ja jonka olisi erityisesti noudatettava EU:n ohjelmaa ja toimintaa sekä EU:n lainsäädännön perusperiaatteita ja EU:n lainsäädännön kehitystä kaikilla tasoilla alueellisesti, kansallisesti ja Euroopan tasolla, olisi puolue, joka on hukannut periaatteensa? Onko arvoisa kollega Agnew samaa mieltä?
<SPEAKER ID="528" NAME="John Stuart Agnew" AFFILIATION="EFD">
(EN) Arvoisa puhemies, sanon kollega Sinclairelle, että otamme sen, minkä saamme, koska käytämme paholaisen rahoja Jumalan työhön. Niin me teemme, ja tiedätte sen hyvin.
<SPEAKER ID="529" NAME="Nicole Sinclaire" AFFILIATION="NI">
(EN) Hyväksyttekö kuitenkin EU:n lainsäädännön periaatteen?
<SPEAKER ID="530" NAME="John Stuart Agnew" AFFILIATION="EFD">
(EN) Emme tietenkään. Siksi olemme täällä.
<SPEAKER ID="531" NAME="Rafał Trzaskowski" AFFILIATION="PPE">
(EN) Arvoisa puhemies, haluan aluksi kiittää esittelijä Marietta Giannakouta ja komissiota heidän erinomaisesta yhteistyöstään ja erinomaisesta mietinnöstä.
<P>
Olemmeko todellakin luomassa eurooppalaista demosta, kuten arvoisa kollegani Hannan juuri kertoi meille? En tiedä, en mene niin pitkälle. Mielestäni se, mitä haluamme tehdä juuri tällä hetkellä, on orastavan eurooppalaisen julkisen tilan vahvistaminen ja eurooppalaisista kysymyksistä käytävän keskustelun elvyttäminen. Tarkoitan, että parlamentin tarkoitus on tuoda Euroopan kansalaiset lähemmäs sitä, mistä keskustelemme täällä, ja mikä olisi yksinkertaisempaa kuin se, että alamme keskustella eurooppalaisista kysymyksistä heidän kanssaan.
<P>
Sivumennen sanoen voin puhua vain omasta puolestani, mutta en ole virkamies, vaan parlamentin suoraan valittu jäsen.
<P>
Nyt keskustellaan Euroopan tason puolueiden näkyvyyden lisäämisestä, puolueiden, joihin me kaikki kuulumme siitä riippumatta, olemmeko parlamentin vasemmistossa, keskustassa vai oikeistossa. Tarkoituksena on tuoda ne näkyviin, koska tällä hetkellä kukaan ei oikein tiedä, mitä ne tekevät, mikä niiden asema on, tuottavatko ne lisäarvoa - ja me PPE-ryhmässä uskomme, että näin on. On mahdollisuus esitellä ohjelmia ja toivottavasti tulevaisuudessa taistella Euroopan parlamentin vaaleissa eurooppalaisista kysymyksistä eikä juuttua joka kerta kansalliseen retoriikkaan.
<P>
Mietintö on kolmella tapaa myönteinen. Ensinnäkin se luo tietyn tasapainon toiminnan hallintaan parlamentin ryhmien sisällä ja selkeän yhteyden siihen, mitä teemme täällä, liittämällä rahoituksen edustukseen parlamentissa - Euroopan parlamentissa. Toiseksi se lähentää Euroopan tason poliittisten puolueiden ja Euroopan tason säätiöiden toimintaa, mikä on melko kunnioitettavaa, ja kolmanneksi se kiristää ja selkeyttää Euroopan tason poliittisten puolueiden rahoitusta, minkä pitäisi mielestäni olla yhteinen tavoitteemme.
<SPEAKER ID="532" NAME="Monika Flašíková Beňová" AFFILIATION="S&amp;D">
- (SK) Arvoisa puhemies, kun katsomme Euroopan yhdentymisen historiaa ja EU:n nykyistä mallia ja toimintaa, voidaan sanoa, että EU:ta voidaan pitää valtioiden ryhmittymän lisäksi etenkin poliittisena foorumina, jolla on mahdollisuus luoda todellinen Euroopan kansa. EU:lla on sisämarkkinat, oma lainsäädäntö, vaaleilla valittu edustuselin ja oma oikeuslaitos. Myös Euroopan tason poliittisia puolueita on ollut olemassa jo pitkään. Ne eivät ole ainoastaan kansallisten puolueiden liittoja. Niillä on oma ohjelma, eurooppalainen ohjelma, ja ne ovat erottamaton osa EU:n poliittista elämää. Poliittisten puolueiden vahvistuminen Euroopan tasolla vahvistaa osallistavaa hallintoa EU:ssa ja sen myötä lopulta myös demokratiaa.
<P>
Näistä syistä olen tyytyväinen esitettyyn ehdotukseen poliittisten puolueiden sääntöjen ja rahoituksen uudistamiseksi unionin tasolla, ja haluan myös henkilökohtaisesti kiittää teitä yhteistyöstä, arvoisa varapuheenjohtaja.
<P>
Nyt on erittäin tärkeää, että poliittisille puolueille saadaan yksi yhteinen oikeudellinen asema. Meidän on poistettava erot poliittisia puolueita koskevan järjestelmän ja Euroopan unionin toimielimiä koskevien sääntöjen väliltä. Tämä on mahdollista, jos käyttöön otetaan Euroopan tason poliittisten puolueiden yhteinen poliittinen, oikeudellinen ja verotuksellinen asema. Olisi myös hyvä harkita, pitäisikö oikeus perustaa kyseisenlainen puolue rajoittaa kansallisella tai alueellisella tasolla toimiville puolueille.
<P>
Myös rahoitusjärjestelmää koskeva kysymys on hyvä. Euroopan tason poliittisten puolueiden rahoituksen hyväksymisessä käytettävää järjestelmää pitäisi yksinkertaistaa. Pitäisi olla mahdollista suorittaa varainhoidon valvontaa, jotta avoimuus säilyy. Avoin ja turvallinen ympäristö Euroopan tason poliittisten puolueiden toiminnalle ja rahoittamiselle on toivottava ja odotettu askel myös EU:n jäsenvaltioiden kansalaisten kannalta. Se saattaa auttaa heitä heidän jokapäiväisessä elämässään. Euroopan tason poliittisia puolueita koskeva sääntö on merkittävä askel kohti laajempaa vuorovaikutusta kansalaisten kanssa, kasvavaa demokratiaa ja suurempaa eurooppalaisia kysymyksiä koskevaa yleistä kiinnostusta.
<SPEAKER ID="533" NAME="Andrew Duff" AFFILIATION="ALDE">
(EN) Arvoisa puhemies, kansalliset poliittiset puolueet eivät pysty ylläpitämään Euroopan yhdentymistä demokraattisella ja tehokkaalla tavalla. Asia on hyvin vakava. On olemassa aukko, joka on paikattava, ja tarvitaan vahva demokraattinen side, jolla kansalaiset liitetään parlamentissa ja neuvostossa käytettävään toimivaltaan. On tullut Euroopan tason poliittisten puolueiden aika, ei kansallisten poliittisten puolueiden korvikkeina vaan niiden täydentäjinä, jotta ne voivat haastaa toisensa ja kilpailla keskenään ajatusten saamasta kannatuksesta ja ehdokkaista.
<P>
Euroopan tason puolueiden kehitys on ratkaisevan tärkeää kansalliset rajat ylittävää listaa koskevalle ehdotukselle, jota parlamentti käsittelee ensi kuussa. Kehotan parlamenttia kannattamaan Giannakoun mietintöä ja suhtautumaan erittäin rohkeasti ja optimistisesti jälkikansallisen demokratian tulevaisuuteen.
<SPEAKER ID="534" NAME="François Alfonsi" AFFILIATION="Verts/ALE">
(FR) Arvoisa puhemies, Euroopan tason puolueiden luominen oli iso askel kohti demokraattisempaa Eurooppaa, joka kykenee ilmaisemaan kansalaistensa toiveet.
<P>
Marietta Giannakoun mietintö on oikeilla linjoilla siinä, että Euroopan tason poliittisten puolueiden ja niiden säätiöiden toiminnasta tehdään selkeämpää ja yksinkertaisempaa. Siinä kevennetään julkisen rahoituksen saamiseen vaadittuja ehtoja ja laajennetaan rahoituksen käyttöön liittyviä vaihtoehtoja. Kannatamme erityisesti säätiöiden mahdollisuutta toimia myös EU:n alueen ulkopuolella.
<P>
Tämän vahvempaa eurooppalaista demokratiaa tukevia säännöksiä edistävän ja laajentavan yleisen lähestymistavan rinnalla on kuitenkin toimenpide, joka vie vastakkaiseen suuntaan ja rajoittaa Euroopan tason poliittisten puolueiden vapautta. Asetuksessa vaaditaan nyt Euroopan tason poliittisen puolueen jäsenvaltiossa olevan perustan tunnustamiskriteeriksi myös se, että puolueella on valittuja edustajia alueneuvostossa, jolla on lainsäädännöllistä valtaa.
<P>
Puolueeni toimii vain Korsikassa. Se kuuluu Euroopan vapaa allianssi (ALE) -ryhmään, joka on ollut alusta saakka Euroopan tason poliittinen puolue. Saimme Korsikassa 26 prosenttia äänistä ja meillä on useita jäseniä Korsikan alueneuvostossa. Koska Ranska kuitenkin kieltäytyy myöntämästä Korsikan alueneuvostolle lainsäädännöllistä valtaa, tilannetta, jossa puolueemme saisi enemmistön saarella, ei laskettaisi ALE-ryhmän eduksi. Tämä säännös on valitettava. Halusimme kiinnittää huomionne tähän asiaan.
<SPEAKER ID="535" NAME="Jacek Olgierd Kurski" AFFILIATION="ECR">
(PL) Arvoisa puhemies, Euroopan tason poliittiset puolueet ovat uusi ilmiö EU:n politiikassa, mutta yhdessä yhdentymisen ja tukien kasvun kanssa niiden merkitys kasvaa entisestään. Poliittiset puolueet ja säätiöt ovat alkaneet ottaa osaa EU:n poliittiseen elämään, ja näin ollen niihin olisi sovellettava asianmukaisia säännöksiä, joilla estetään väärinkäytökset. Joissakin tapauksissa ylikansalliset rakenteet pyrkivät kuitenkin hankkimaan liian paljon vaikutusvaltaa itsenäisten jäsenvaltioiden politiikassa. Olen huolissani esimerkiksi EU:n tason puolueiden ilmoitetusta puuttumisesta maiden sisäisiin asioihin. Puolalaisena poliitikkona en hyväksyisi tilannetta, jossa yksi tai useampi Euroopan tason poliittinen puolue järjestäisi kansanäänestyskampanjan omassa maassani esimerkiksi käyttämällä EU:n varoja tietyn tuloksen aikaansaamiseen, esimerkiksi kansanäänestyksessä, joka koskee maani liittymistä euroalueeseen. Poliitikoilla muissa maissa, kuten esimerkiksi Yhdistyneessä kuningaskunnassa, saattaa olla samanlaisia pelkoja.
<P>
Vastustan myös vaatimuksia lisätä Euroopan tason poliittisiin puolueisiin käytettyjä varoja käyttämällä veronmaksajien rahoja. Tämä on entistä tärkeämpää, koska maani hallitus puolittaa kansallisten poliittisten puolueiden tuet ja estää oppositiota tavoittamasta kansaa. Meidän on tuettava ensin kansallisia puolueita ja vasta sen jälkeen kansainvälisiä puolueita. Euroopan unioni on joka tapauksessa kansallisvaltioiden Eurooppa.
<SPEAKER ID="536" NAME="Daniël van der Stoep" AFFILIATION="NI">
(NL) Arvoisa puhemies, osoititte juuri, että myöhästyin sinisen kortin näyttämisessä. En myöhästynyt. Osoitin selkeästi haluavani puheenvuoron jo Andrew Duffin puheenvuoron aikana. En ole varma menettelytavasta. Voinko edelleen käyttää sinistä korttia vai jatkatteko keskustelua? Haluaisin edelleenkin esittää Andrew Duffille kysymyksen siitä, mitä hän sanoi, kun hän alkoi puhua kansalliset rajat ylittävästä listasta. En tiennyt, että keskustelisimme siitä, ja halusin esittää hänelle aihetta koskevan kysymyksen.
<SPEAKER ID="537" NAME="Puhemies">
(DE) Minun puolestani voitte esittää kysymyksenne, jäsen van der Stoep.
<SPEAKER ID="538" NAME="Daniël van der Stoep" LANGUAGE="NL">
Arvoisa puhemies, mielestäni ongelma kansalliset rajat ylittävissä listoissa, joilla Andrew Duff aloitti mietintönsä - mietinnön, josta keskustelemme pian - ei koske niinkään sitä, että kansalliset rajat ylittävä lista muodostetaan. Olen luonnollisesti täysin tätä ajatusta vastaan. Mielestäni ongelma on siinä, että vain puolueet voivat olla mukana, mutta puhumme tässä Euroopan tason poliittisista puolueista, mikä tarkoittaa puolueita, jotka toimivat vähintään seitsemässä jäsenvaltiossa.
<P>
Puolueeni on puolue, joka ajaa Alankomaiden etuja. Tästä johtuen muiden jäsenvaltioiden puolueet, jotka ajavat omien maidensa etuja, eivät kiinnosta meitä. Ne saavat vapaasti tehdä niin, mutta toimimalla näin suljette pois suuren määrän puolueita, jotka eivät voi kilpailla vaadituista 25 paikasta. Tämä huolettaa minua suuresti. En tiedä, miten tämä on tarkalleen ottaen suunniteltu tai miten te tarkalleen ottaen haluatte osallistua. Voisitteko tehdä tähän liittyvistä seikoista helpompia? Joka tapauksessa tunnemme jääneemme selkeästi ulkopuolelle.
<SPEAKER ID="539" NAME="Andrew Duff" AFFILIATION="ALDE">
(EN) Arvoisa puhemies, edistämäni ehdotus koskee sitä, että kansalliset rajat ylittävä lista olisi koottava vähintään kolmasosasta jäsenvaltioita. Se ei tarkoita kovin montaa. Jos jäsen van der Stoep ei pysty keräämään yhteistä politiikkaa kannattavia kollegoita kuudesta muusta valtiosta, suosittelen, että hän pohtii poliittisten mielipiteidensä pätevyyttä ja uskottavuutta.
<SPEAKER ID="540" NAME="Søren Bo Søndergaard" AFFILIATION="GUE/NGL">
(DA) Arvoisa puhemies, haluan aloittaa sanomalla, että tuen vahvasti poliittisia puolueita kansallisella tasolla, Euroopan tasolla ja myös kansainvälisellä tasolla. Poliittinen puolue ei kuitenkaan ole pelkkä puoluekoneisto, vaan paljon enemmän. Yksi todella merkittävistä demokraattisista haasteistamme on se, että poliittiset puolueet vastaavat koko väestöä enää jatkuvasti vähenevässä määrin. Tästä kertoo muun muassa se, että poliittiset puolueet menettävät jäseniä. Monet maat kompensoivat tätä lisäämällä hallituksen puolueille myöntämää tukea. Hallituksen korkeammat tuet eivät kuitenkaan takaa tiiviimpää yhteyttä yhtäältä puolueiden johdon ja koneiston välillä ja toisaalta puolueiden jäsenten välillä. Päinvastoin, riippumattoman byrokraattisen koneiston kehittymisen vaara on sitä suurempi, mitä suuremmaksi puolueiden koneistojen taloudellinen riippumattomuus niiden jäsenistä kasvaa. Näin ollen minun on todettava, että suhtaudun epäilevästi ajatukseen Euroopan tason puolueista, jotka EU hyväksyy ja joita tuetaan EU:n maksuilla. Tämä ei tarkoita, että minulla olisi mitään Euroopan tason puolueita vastaan. Euroopan tason puolueiden pitäisi kasvaa poliittisesti, organisatorisesti ja taloudellisesti alhaalta ylöspäin. Jos tämä ei ole mahdollista, syy on varmaankin se, että tukea ei ole riittävästi. Demokratiaan ei ole oikotietä, ei edes silloin, kun perustetaan Euroopan tason puolueita.
<SPEAKER ID="541" NAME="Nikolaos Salavrakos" AFFILIATION="EFD">
(EL) Arvoisa puhemies, haluan ensin onnitella esittelijä Marietta Giannakouta hänen tasapainoisesta ja täsmällisestä mietinnöstään. Mielestäni kehitys kohti poliittisia puolueita, joilla on eurooppalainen näkemys ja jotka ovat kansallisia välineitä laajempia, on keskeisen tärkeää yleisen mielipiteen vahvistamiselle unionissa ja sille, että Euroopan kansalaiset kiinnostuvat liittymään yhteisiin puolueisiin.
<P>
Elämme aikana, jona, kuten kaikki tiedämme, on muodikasta haukkua poliitikkoja ja poliittisia puolueita, joihin he kuuluvat, koska Euroopan kansalaiset tuntevat vieraantuneensa poliittisesta, taloudellisesta ja kansalaisyhteiskunnan kehityksestä. Tässä vaiheessa Marietta Giannakoun mietintö auttaa parantamaan poliittisten puolueiden julkista kuvaa, sekä tukemaan Euroopan yhdentymistä ja uudistuksia, jotka tarvitaan sellaisen Euroopan luomiseen, jossa on tasavertaiset kansalaiset, yhteinen poliittinen, oikeudellinen ja verotuksellinen asema ja mahdollisuudet kasvuun.
<SPEAKER ID="542" NAME="Nicole Sinclaire" AFFILIATION="NI">
(EN) Arvoisa puhemies, puhuin aiemmin tänään täällä parlamentissa vaalipiiristäni West Midlandsista ja alueen taloudellisista vaikeuksista. Yksi viimeisistä asioista, joita ihmiset siellä haluavat, on se, että poliitikot saavat enemmän rahaa - jo nyt liian monet poliitikot, muun muassa Euroopan parlamentin jäsenet, tuhlaavat heidän rahojaan.
<P>
Tämä on uusi vaihe, ja Eurooppa on halukas syytämään nämä rahat tähän vaiheeseen tiellä kohti supervaltiota. Sillä on parlamenttinsa, puheenjohtajansa ja ulkoasioiden edustajansa, ja nyt se haluaa poliittiset puolueet mukaansa. Se haluaa maan, jonka nimi on Euroopan unioni. Jopa tämän parlamentin euroskeptisimmät jäsenet ovat valmiita myymään periaatteensa saadakseen heidän rahansa. Hyvää työtä! Sitäkö Eurooppa haluaa? Haluaako se ostaa itselleen vallan?
<SPEAKER ID="543" NAME="Mariya Nedelcheva" AFFILIATION="PPE">
(FR) Arvoisa puhemies, demokratioissamme on omat parlamentit, jotka edustavat kansan ääntä, sekä poliittiset puolueet ja niiden säätiöt, jotka toimivat aivoina, ajatushautomoina ja keskustelun johtajina. Parlamentti on demokratian moottori ja poliittiset puolueet sen polttoainetta.
<P>
Täällä parlamentissa valitamme jatkuvasti siitä, että kansalaiset eivät ole kiinnostuneita Euroopan unionista. Pahoittelemme Euroopan parlamentin vaalien alhaista äänestysprosenttia ja kansanäänestysten ei-ääniä. Jos pyrimme todelliseen eurooppalaiseen demokratiaan, meidän on oltava hyvin tarkkoja sen suhteen, millaisen sijan haluamme antaa Euroopan tason poliittisille puolueille eurooppalaisella alueella, jota yritämme luoda.
<P>
Olemme jo päässeet pitkälle Lissabonin sopimuksella ja eurooppalaisella kansalaisaloitteella. Meidän on nyt annettava Euroopan tason poliittisille puolueille varat, joilla ne voivat saavuttaa tavoitteensa. Huomatkaa, että mielestäni näiden varojen ei pitäisi toimia välineenä sille, että suuret puolueet saavat järkkymättömän johtoaseman. Myös pienten organisaatioiden pitäisi voida osallistua keskusteluun. Tämä on tärkeää, jos aiomme pyrkiä parantamaan kansalaisten puolueista saamaa kielteistä kuvaa ja heidän käsitystään puolueista demokratian epäsuosittuna puolena.
<P>
Mielestäni on keskeisen tärkeää laatia rahoitukselle ja rahoituksen avoimelle hallinnoinnille selkeät ehdot, jos haluamme vahvistaa eurooppalaista julkista aluetta, jota yritämme luoda. Aloitteen on oltava osallistava, jotta suurempia puolueita ei suosita pienempien puolueiden kustannuksella ja päinvastoin.
<P>
Toinen asia, jota haluan käsitellä, liittyy jatkuvuuteen, jonka luomme Euroopan tason, kansallisen tason ja alueellisen tason välille. Laatimiemme EU:n säännösten on sovittava yhteen aihetta koskevien kansallisten säädöskehysten kanssa, jotta voidaan varmistaa, että eri tasot toimivat saumattomasti yhteen.
<P>
Lopuksi meidän on tarkasteltava hyvin huolellisesti sitä, mitä mietinnön 23 kohdassa sanotaan, koska meidän on vastaavasti pohdittava sitä, millaisia yhteyksiä Euroopan tason puolueet voivat muodostaa puolueisiin muualla maailmassa. Meidän on voitava jakaa demokraattiset arvot kumppaniemme kanssa kaikkialla maailmassa, koska nykypäivän globalisoitunut maailma vaatii, että poliittiset päätöksentekijät löytävät ratkaisut ongelmiin yhdessä.
<SPEAKER ID="544" NAME="Zigmantas Balčytis" AFFILIATION="S&amp;D">
(LT) Arvoisa puhemies, Euroopan tason puolueiden aseman merkitys on vahvistettu Lissabonin sopimuksessa, jonka tavoitteena on luoda tehokas eurooppalainen poliittinen alue. On poliitikkojemme tehtävä kannustaa kansalaisia kiinnostumaan Euroopan unionista, tehdä siitä ymmärrettävämpi ja paremmin saatavilla oleva, ja ottaa heidät mukaan päätöksentekoon. Tämän aikaansaamiseksi on kuitenkin tarpeen säännellä Euroopan tason poliittisten puolueiden ja säätiöiden toimintaa selkeästi ja yhdenmukaisesti sekä varmistaa, että kyseisten puolueiden sisäinen toiminta on demokraattista. Demokratian mahdollistajina näillä puolueilla on oltava yhdenmukainen oikeudellinen ja verotuksellinen asema, joka varmistaa, että Euroopan kansalaisilla on parempi käsitys poliittisista puolueista ja että heitä edustetaan paremmin. Erityisen tärkeää on se, että poliittisten puolueiden sisäiset hallintoelimet perustuvat avoimiin periaatteisiin, jotta voidaan varmistaa kaikkien puolue-elinten demokraattinen valinta ja demokraattiset päätöksentekoprosessit.
<SPEAKER ID="545" NAME="Alexandra Thein" AFFILIATION="ALDE">
(DE) Arvoisa puhemies, hyvin harvat kansalaisistamme tietävät Euroopan tason puolueiden ja säätiöiden olemassaolosta. Tähän saakka ne ovat olleet pelkkiä kansallisten jäsenpuolueidensa kattojärjestöjä, jotka on perustettu kansallisia lakeja noudattaen, tässä tapauksessa pääosin Belgian lakien mukaisesti.
<P>
Mitä nämä Euroopan tason puolueet sitten tekevät? Niissä keskustellaan Eurooppaa koskevista aiheista, pidetään puoluekokouksia ja tehdään korvaamattoman tärkeää työtä Euroopan parlamentin vaalijärjestelmän uudistamiseksi. Lissabonin sopimuksen mukaan niiden on autettava luomaan eurooppalainen demokratia - Euroopan tason poliittinen foorumi.
<P>
Tässä valiokunta-aloitteisessa mietinnössä, josta äänestämme huomenna, komissiota kehotetaan uudistamaan näiden Euroopan tason puolueiden oikeudellinen perusta. Näillä puolueilla on tulevaisuudessa eurooppalainen oikeudellinen asema ja eurooppalainen oikeushenkilöys. Liberaaleina olemme kampanjoineet sen varmistamiseksi, että Euroopan tason puolueeksi tunnustamisen ja rahoituksen saamisen välille tehdään selkeä ero, koska ahneutta oli nähtävissä. Tärkeää on myös se, että Euroopan tason puolueet noudattavat demokraattisia periaatteita sisäisessä toiminnassaan, mikä on seikka, jota ei voida pitää itsestäänselvyytenä.
<SPEAKER ID="546" NAME="Geoffrey Van Orden" AFFILIATION="ECR">
(EN) Arvoisa puhemies, mielipiteet ovat kääntymässä samaan suuntaan monessa valtiossa, mutta Euroopan unioni ja tämä parlamentti pyrkivät kumma kyllä uimaan vastavirtaan. Kansalaisemme eivät vaadi kansainvälisiä poliitikkoja. Tämä parlamentti haluaa nyt käyttää entistä enemmän julkisia varoja samaan aikaan, kun kansallisen parlamenttimme joutuvat leikkaamaan julkisia menoja.
<P>
Arvoisa puhemies, puhun "New Direction - The Foundation for European Reform" -säätiön puheenjohtajana. Mielestäni on mahdotonta hyväksyä, että poliittisten säätiöiden kustannukset kasvavat yli 30 prosentilla joka vuosi. Vuonna 2009 käytettiin 6,3 miljoona euroa ja vuoteen 2012 mennessä kustannukset kaksinkertaistuvat 12,3 miljoonaan. Jotkut saattavat sanoa, että jos vastustan tätä, miksi säätiöni ottaa vastaan rahoitusta? Yksinkertainen vastaus on se, että varat, joita emme ota vastaan, jaetaan muiden poliittisten ryhmien säätiöille, ja rahoittaisimme siis poliittisten vastustajiemme toimintaa. Meidän on löydettävä keino palauttaa rahat kansallisille veroviranomaisille.
<SPEAKER ID="547" NAME="Nikolaos Chountis" AFFILIATION="GUE/NGL">
(EL) Arvoisa puhemies, hyvät kollegat, mielestäni Euroopan unionia koettelevat demokratian kriisi ja uskottavuuskriisi talouskriisin lisäksi. Nyt harjoitettu politiikka aiheuttaa kansalaisissamme suuttumusta ja pettymystä, ja päätöksentekoprosessit hillitsevät heidän osallistumistaan, kuten hiljattain pidetyt Euroopan parlamentin vaalit osoittivat. Tästä syystä Euroopan tason poliittiset puolueet poliittisine tunnusmerkkeineen saattavat tietyin ehdoin auttaa yleisöä toimimaan ennakoivammin, kun he etsivät ratkaisuja, jotka hyödyttävät kansaa eivätkä taloudellisesti vahvoja tahoja. Näin ollen poliittista ja oikeudellista tunnustamista ja tarvittavaa rahoitusta koskevien sääntöjen on edistettävä niiden tavoitteita kehittää vapaasti politiikkojaan ja vaihtoehtoisia ehdotuksiaan - koska tätä demokratia tarkoittaa - eikä niille saa asettaa ulkoisia poliittisia tai taloudellisia rajoituksia. Tästä syystä suhtaudun varauksellisesti tiettyihin mietinnön kohtiin siltä osin kuin niitä saatetaan käyttää poliittisten puolueiden vapaan ja riippumattoman organisoinnin ja toiminnan rajoituksina.
<P>
Puolueiden on voitava valita toimintansa, toimensa ja organisaationsa eivätkä ne saa olla riippuvaisia poliittisen täysivaltaisuuden vastaavuussuhteista.
<SPEAKER ID="548" NAME="Jaroslav Paška" AFFILIATION="EFD">
- (SK) Arvoisa puhemies, mietinnössä Euroopan tason poliittisia puolueita ja niiden rahoitusta koskevista säännöistä annetun asetuksen soveltamisesta arvioidaan kokemuksia lainsäädännön soveltamisesta sellaisten poliittisten kokonaisuuksien hallintaan, joilla on laaja Euroopan tason ulottuvuus.
<P>
Sen lisäksi, että Marietta Giannakou on arvioinut nykytilannetta, hän on laatinut ehdotuksia nykyisen oikeudellisen ympäristön parantamiseksi.
<P>
Tärkein muutos olisi ehkä niiden aseman muuttaminen nykyisestä belgialaista kansalaisjärjestöä vastaavasta asemasta poliittisia puolueita koskevaksi yhdeksi yhteiseksi eurooppalaiseksi asemaksi.
<P>
Toinen merkittävä muutos olisi riippumattomien rahoituslähteiden prosenttiosuuden määrittäminen 10 prosenttiin poliittisten puolueiden kokonaistalousarviosta.
<P>
Kun kuitenkin otetaan huomioon, että Euroopan tason poliittisten puolueiden ja niiden säätiöiden pitäisi saada yli 30 miljoonaa euroa Euroopan parlamentilta vuonna 2012, meidän on varmistettava näiden varojen hallinnan mahdollisimman suuri avoimuus. Tällaisia muutoksia voidaan tukea, jotta poliittista työtä EU:ssa voidaan kehittää edelleen.
<SPEAKER ID="549" NAME="Daniël van der Stoep" AFFILIATION="NI">
(NL) Arvoisa puhemies, Alankomaiden vapauspuolue on parlamentissa edustamassa Alankomaiden kansaa. Olemme täällä, koska katsomme, että Euroopan unioni ei nykymuodossaan palvele Alankomaiden etuja. Emme vastusta Euroopan unionia, vaan haluamme ainoastaan, että se rajoittaa toimintansa taloudelliseen yhteistyöhön. Arvoisa puhemies, meidän mielestämme Euroopan poliittinen unioni on näin ollen täysin mahdoton ajatus. Vallan on oltava jäsenvaltioilla, koska vain ne voivat päättää, mikä on niiden kansalaisten parhaaksi. Euroopan tason poliittiset puolueet eivät toisi lainkaan lisäarvoa Euroopan unionin tai Alankomaiden kansalaisten hyvinvointiin.
<P>
Arvoisa puhemies, Lissabonin sopimuksen säädös, jossa todetaan, että Euroopan tason poliittiset puolueet myötävaikuttavat eurooppalaisen poliittisen tietoisuuden muodostumiseen ja unionin kansalaisten tahdon ilmaisemiseen, on järjetön ja vanhentunut lausuma. Se ei kiinnosta kansalaisia, mikä on aivan oikein. Euroopan tason poliittiset puolueet saivat yhteensä noin 67 miljoonaa euroa EU:n tukia vuosien 2004 ja 2010 välisenä aikana. Tämä on täysin järjetöntä veronmaksajien rahojen tuhlaamista. Poliittisen puolueen on lähtökohtaisesti voitava toimia ilman tukia, ja tämä koskee myös Euroopan tason poliittisia puolueita. Nämä ovat pieniä eturyhmiä, joita kukaan ei tunne, joita kukaan ei valvo ja joita me emme missään nimessä tarvitse.
<SPEAKER ID="550" NAME="Georgios Toussas" AFFILIATION="GUE/NGL">
(EL) Arvoisa puhemies, Euroopan tason puolueiden rahoittamista ja niiden perustamiseen liittyviä käytäntöjä koskevan mietinnön keskeinen kysymys on yhtenäisen aseman luominen Euroopan tason puolueille Eurooppaa yhtenäistävän lainsäädännön mukaisesti.
<P>
Euroopan unioni - ja sen lainsäädäntö, jolla määritetään yhtenäinen rakenne ja toimintatapa Euroopan tason puolueille ja sekaannutaan niiden sisäiseen toimintaan, peruskirjoihin ja poliittisiin ohjelmiin sen varjolla, että rahoitussääntöjä oletettavasti höllennetään - avaa poliittisiin puolueisiin kohdistuvien taloudellisten ja sen myötä poliittisten seuraamusten Pandoran lippaan EU:n kuristusotteella niiden toiminnasta ja toimista, painostuksella kansallisten puolueiden integroimiseksi tiiviimmin Euroopan unionin ruohonjuuritason vastaiseen politiikkaan ja hyökkäyksellä niitä puolueita vastaan, jotka kyseenalaistavat ruohonjuuritason vastaisen politiikan, EU:n strategian ja pääoman vallan. Kyse ei ole parlamentaarisesta koordinoinnista, vaan Euroopan tason puolueista Euroopan unionin ideologisina ja poliittisina välineinä työväen ja ruohonjuuritason liikkeen manipuloimiseksi.
<P>
Tästä syystä äänestämme Euroopan tason puolueita, poliittisia säätiöitä ja niiden rahoitusta koskevia sääntöjä käsittelevää mietintöä vastaan.
<SPEAKER ID="551" NAME="Elena Băsescu" AFFILIATION="PPE">
(RO) Arvoisa puhemies, Euroopan tason puolueiden avoin rahoitus on olennainen keino demokraattisten arvojen tukemiseen. Tarvitsemme eurooppalaisen toimintatilan, jossa puolueet toimivat ja jossa kansalaiset ovat Euroopan unionin käsittelemien aiheiden ytimessä. Eurooppalaisen oikeudellisen aseman hyväksyminen on askel kohti Euroopan tason puolueiden sääntelykehyksen parantamista.
<P>
Omassa maassani on voimassa vuonna 2006 annettu laki N:o 334, jota tarkistettiin vuonna 2010. Julkinen keskustelu koskee kuitenkin sitä, eikö olisi asianmukaisempaa, että kunnallis- ja parlamenttivaalien ehdokkaiden rahoitus tulisi valtion talousarviosta. Kullekin ehdokkaalle ehdotettu yläraja on noin 11 600 euroa. Näiden kustannussääntöjen hyväksyminen poistaisi vaalilahjonnan ja laittoman rahoituksen. Puolueilla olisi pääosin päteviä ehdokkaita eikä vain ihmisiä, jotka kykenevät mainostamaan omaa kampanjaansa.
<SPEAKER ID="552" NAME="Diane Dodds" AFFILIATION="NI">
(EN) Arvoisa puhemies, tämä keskustelu kuvastaa kaikkea sitä, mikä "enemmän Eurooppaa" vaativassa ohjemassa on pielessä. On tyrmistyttävää kuulla ja nähdä, miten kaukana keskustelu on tavallisten kansalaisten pyrkimyksistä. Andrew Duff totesi aivan oikein, että on olemassa paikattava aukko EU:n toimivallan ja yksittäisten kansalaisten välillä. Se on totta, mutta aukkoa ei paikata kehittämällä Euroopan tason puolueita ja, kuten toinen puhuja totesi, antamalla näille puolueille varat, joilla ne voivat saavuttaa tavoitteensa.
<P>
Haastan jäsen Duffin palaamaan viikonloppuna vaalipiiriinsä ja tarjoamaan näitä näkemyksiä paikallisille yhteisöryhmille, joiden rahoitusta on leikattu Yhdistyneen kuningaskunnan koalitiohallituksen toteuttamilla säästötoimenpiteillä. Aukko voidaan kuitenkin paikata antamalla ihmisille oikeus sanoa sanottavansa Lissabonista, lisääntyvästä federalismista ja näiden elimien tuottamasta byrokratiasta.
<SPEAKER ID="553" NAME="Maroš Šefčovič">
komission varapuheenjohtaja. - (EN) Arvoisa puhemies, aloitan loppupuheenvuoroni kiittämällä jälleen Marietta Giannakouta hänen mietinnöstään, koska mielestäni tämä keskustelu on osoittanut hyvin selvästi, että hänen mietinnössä esittämänsä huolet ja kysymykset ovat aiheellisia: ne ovat Euroopan yhdentymisen ja sen demokraattisen luonteen ytimessä.
<P>
Keskustelu osoitti selvästi myös sen, miten arkaluonteisia nämä kysymykset ovat, ja näin ollen jos parlamentti hyväksyy ehdotetun lainsäädäntöpäätöslauselman huomenna, komissio noudattaa puitesopimukseen perustuvaa sitoumustaan ja vastaa päätöslauselmaan kolmen kuukauden kuluessa.
<P>
Kuten olette saattaneet keskustelun aikana huomata, on kuitenkin selvää, että tämä olisi hyvin arkaluonteinen, vaativa, poliittinen ja oikeudellinen tehtävä, koska tähän liittyy monia kysymyksiä, jotka ovat sekä oikeudellisesti että poliittisesti erittäin arkaluonteisia. Alustava analyysimme Euroopan tason poliittisten puolueiden asemasta osoittaa tämän, mutta meidän on nyt luonnollisesti tutkittava huolellisesti oikeudellista perustaa, mahdollista oikeudellista muotoa, ja, kuten näemme nyt, tarvitsisimme todennäköisesti kysymystä varten erillisen säädöksen. Tämä johtuu siitä, että vuosien 2003-2004 asetuksen tarkistaminen ei riittäisi, koska siinä keskityttiin rahoituskysymykseen eikä poliittisten ryhmien asemaa koskevaan kysymykseen. Tämä olisi siis yksi näkökulma, jota olisi tutkittava hyvin tarkkaan.
<P>
Useat puhujat ottivat esiin varainhoitoasetuksen muuttamista koskevan kysymyksen. Tässäkin meidän olisi tutkittava hyvin tarkasti vaatimuksia, soveltamisalaa ja ajoitusta, ja panimme hyvin merkille mietinnössä esitetyt joustavuuden lisäämistä koskevat vaatimukset. Kuten tiedätte, ryhdyimme jo joihinkin toimiin vuonna 2007, ja aiomme tutkia näitä ehdotuksia hyvin tarkkaan. On kuitenkin selvää, että saattaa olla hyvin vaikeaa hyväksyä muutokset ja saada ne sisällytettyä varainhoitoasetuksen nykyiseen versioon ja sen soveltamissääntöihin.
<P>
Parlamentti on luonnollisesti kuitenkin lainsäätäjä ja voi halutessaan ottaa tämän kysymyksen esiin käynnissä olevassa toimielinten välisessä prosessissa. Arvoisa puhemies, esitän vielä kiitokset, ja odotamme todellakin kysymyksestä käytävää keskustelua, kun päätöslauselma on hyväksytty ja komission vastaus on laadittu.
<SPEAKER ID="554" NAME="Marietta Giannakou" LANGUAGE="EL">
Arvoisa puhemies, haluan kiittää erityisesti komission jäsentä hänen kommenteistaan ja toimistaan sekä kollegoitani, jotka tukivat tätä mietintöä.
<P>
Ensinnäkin mielestäni on tärkeää toistaa, että rahoituskäytännön osalta puolueet eivät hae lisärahoitusta ja että vuoden 2007 asetuksen tarkistus on tuonut enemmän avoimuutta, kuten myös Transparency International -järjestö on myöntänyt. Toiseksi on oikein, että puolueet haluavat eurooppalaisen perussäännön ja haluavat sen olevan EU:n toimielinten ja EU:n lainsäädännön mukainen, ja tämän on luonnollisesti tarkoitus vastata kansalaisten tarpeisiin.
<P>
Lopuksi, turvallisen ja avoimen ympäristön luominen puolueiden toiminnalle ja rahoitukselle on huomattavan demokraattinen teko. Tarvitsemme eurooppalaisen toimintatilan aktiivisille poliittisille puolueille, jotka tuovat kansalaiset unionin ytimeen ja auttavat heitä heidän jokapäiväisessä elämässään. Tämä tarkoittaa enemmän osallistumista, enemmän demokratiaa ja viime kädessä enemmän Eurooppaa.
<SPEAKER ID="555" NAME="Puhemies">
(DE) Keskustelu on päättynyt.
<P>
Äänestys toimitetaan 6. huhtikuuta klo 12.00.
<P>
Kirjalliset lausumat (työjärjestyksen 149 artikla)
<SPEAKER ID="556" NAME="Cristian Silviu Buşoi" LANGUAGE="RO">
Euroopan unionia on arvosteltu toistuvasti demokratian puutteesta. Todellisen demokratian saavuttamiseksi meillä on oltava eurooppalainen poliittinen alue termin varsinaisessa merkityksessä, ja Euroopan tason puolueet ovat keskeinen väline tämän tavoitteen saavuttamiseksi. Tässä mietinnössä esitetyt Euroopan tason poliittisia puolueita ja niiden rahoitusta koskevista säännöistä annetun asetuksen uudistusehdotukset ovat askel kohti niiden toiminnan yksinkertaistamista. Mielestäni ne voivat hoitaa tehtävänsä paljon paremmin, jos niillä on EU:n lainsäädäntöön perustuva yhdenmukainen oikeudellinen ja verotuksellinen asema. Nykyinen järjestelmä, jossa näillä puolueilla on kansalliseen lainsäädäntöön perustuva oikeushenkilöllisyys, ei tarjoa olosuhteita, jotka edistäisivät parhaiten tehokasta viestintää näiden puolueiden ja 27 jäsenvaltion valitsijakunnan välillä. Eurooppalaisen perussäännön hyväksyminen auttaisi Euroopan tason poliittisia puolueita sopeutumaan parhaillaan käsiteltävänä oleviin Euroopan parlamentin vaalien vaalijärjestelmän mahdollisiin muutoksiin. Lisäksi suhtaudun myönteisesti muutokseen, jolla helpotetaan Euroopan tason poliittisten puolueiden osallistumista EU:hun liittyviä asioita koskeviin kansanäänestyskampanjoihin jäsenvaltioiden tasolla. Kansanäänestyksissä saavat useimmiten eniten huomiota puhtaasti kansalliset kysymykset. Euroopan tason puolueiden osallistuminen voisi auttaa ohjamaan keskusteluja kohti kansanäänestysten varsinaisia aiheita.
<SPEAKER ID="557" NAME="Algirdas Saudargas" AFFILIATION="PPE">
kirjallinen. - (LT) Keskustelut siitä, miten Euroopan tason poliittisten puolueiden roolia voidaan vahvistaa kehittämällä eurooppalaista demokratiaa ja edistämällä yleisen mielipiteen muodostamista, ovat erittäin tarpeellisia. Vaikka parlamentti hankkii enemmän valtaa, sen demokratiavaje ei ole pienentynyt, vaikka kansalaisten osallistuminen Euroopan parlamentin vaaleihin vähenee jatkuvasti. Euroopan tason poliittiset puolueet muodostavat tärkeän parlamentaarisen demokratian välineen, jolla edistetään eurooppalaista poliittista tietoisuutta, lisätään kiinnostusta EU:n asioihin ja ilmaistaan unionin kansalaisten tahto. Olen näin ollen täysin samaa mieltä esittelijän kanssa siitä, että on tarpeen parantaa Euroopan tason poliittisten puolueiden tilannetta ja valmistella niille selkeä ja yhdenmukainen oikeudellinen asema ja rahoitusmalli. Näiden puolueiden ei pitäisi jäädä meille vieraiksi. Tällä hetkellä Euroopan tason poliittisten puolueiden rooli julkisella alueella on melko suppea. Ne ovat pelkästään kansallisten puolueiden kattojärjestöjä eivätkä ne ole suoraan tekemisissä valitsijakunnan kanssa. Kyseisten puolueiden uusi oikeudellinen asema Euroopan unionissa varmistaisi organisatorisen lähentymisen ja antaisi niille mahdollisuuden toteuttaa tehtävänsä tehokkaammin. Haluan painottaa, että meidän on pyrittävä edelleen luomaan turvallinen ja avoin ympäristö puolueiden rahoittamiselle. Puolueiden rahoitus ei saa perustua pelkkiin avustuksiin, vaan meidän on myös edistettävä omarahoitusta, joka on osoitus puolueen elinvoimasta.
<SPEAKER ID="557" NAME="Anna Záborská" LANGUAGE="SK">
En haluaisi olla jäsenenä poliittisessa puolueessa, joka on perustettu käsiteltäväksi jätetyssä mietinnössä luonnosteltujen periaatteiden mukaisesti. Näiden puolueiden on tarkoitus edustaa "Euroopan yleistä etua", mutta jos kysytte kahdelta parlamentin jäseneltä, mitä tämä tarkoittaa, molemmat antavat eri vastauksen. Kuka määrittää tämän edun? Parlamenttiko? Vai komissio? Jäseniä eivät nimitä EU:n toimielimet, vaan he ovat jäsenvaltioiden kansalaisten valitsemia. Velvollisuuteni on edustaa todellisia kansalaisia, eikä sitä, mitä EU:n toimielimet pitävät "Euroopan yleisenä etuna". En ole samaa mieltä myöskään siitä, että Euroopan tason puolueiden pitäisi toimia myös alueellisella ja kansallisella tasolla. Niillä ei yksinkertaisesti ole siihen valtuuksia. Jos ne alkavat tehdä näin, ne joutuvat ristiriitaan niiden puolueiden kanssa, joiden äänillä meidät kaikki valittiin, ja näiden puolueiden edustamien äänestäjien kanssa. Olen lojaali äänestäjilleni, en Euroopan tason poliittiselle puolueelle. Tätä kutsutaan vapaaksi edustajantoimeksi. Olen näin ollen täysin eri mieltä tässä mietinnössä esitellystä superpuolueiden filosofiasta. Tämä on jälleen uusi yritys yhteiskunnallisilta euroinsinööreiltä, joille utopistinen supervaltio on niin vakava pakkomielle, että he eivät kuuntele järjen ääntä. Jos he kuuntelisivat järjen ääntä, he huomaisivat, että kyseisenlaisten ehdotusten itsepäinen tukeminen tuhoaa perustan Euroopan yhdentymiseltä. EU:n vankkumattomana kannattajana minun on näin ollen äänestettävä tätä mietintöä vastaan.
