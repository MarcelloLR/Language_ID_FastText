<CHAPTER ID="011">
Komission puheenjohtajaksi nimitetyn lausuma (keskustelu) 
<SPEAKER ID="143" NAME="Puhemies">
(PL) Esityslistalla on seuraavana komission puheenjohtajaksi nimitetyn lausuma.
<SPEAKER ID="144" NAME="José Manuel Barroso">
komission puheenjohtajaksi nimitetty. - (FR) Arvoisa puhemies, hyvät parlamentin jäsenet, elämme ennennäkemättömiä aikoja. Olen itse vakuuttunut siitä, että tulevaisuuden historiankirjoissa puhutaan rahoituskriisiä edeltäneestä ja sen jälkeisestä ajasta. Tämä kriisi ei ole kuitenkaan pelkkä rahoitus-, talous- ja sosiaalikriisi. Se on myös arvokriisi. Siksi katson, että EU:n sosiaalisen mallin, sosiaalisen markkinataloutemme on oltava keskeinen osa vastaustamme kriisiin.
<P>
Kriisi on osoittanut samalla, miten riippuvaisia olemme toisistamme globalisaation aikakaudella. Rahoituskriisin lisäksi meillä on energiakriisi. Meillä on edessämme elintarviketurvaan liittyviä ongelmia ja ilmastonmuutos, jonka alalla EU on johtavassa asemassa. Siksi voimme mielestäni sanoa, että tämä on totuuden hetki EU:lle. Haluammeko muokata globalisaatiota omien arvojemme ja etujemme pohjalta - vai jätämmekö aloitteen muille ja hyväksymmekö muiden muotoileman lopputuloksen?
<P>
Mielestäni vastaus on selvä. Meidän on vastattava tähän haasteeseen yhdessä, koska ellemme tee yhteistyötä, EU on vaarassa jäädä syrjään. Meillä on kokemusta. Uskon, ettei millään muulla alueella maailmassa ole vastaavaa kokemusta kuin meillä sisämarkkinoiden, yhteisten sääntöjen, yhteisten toimielinten ja vieläpä yhteisen rahan ja yhteisvastuu- ja koheesiopolitiikan luomisesta. Meillä on ainutlaatuista kokemusta. Siksi katson, ettei meidän pidä tyytyä muiden muotoilemaan lopputulokseen vaan voimme muokata globalisaatiota itse, koska olemme lähtökohtaisesti eräänlainen ylikansallisen yhteistyön koekenttä ja olemme globaalin hallinnon mestareita.
<P>
Emme voi nyt tyytyä vallitsevaan tilanteeseen emmekä toimia rutiininomaisesti. Meidän on pyrittävä muutokseen. Tarvitsemme nyt vahvaa EU:ta enemmän kuin koskaan. Lissabonin sopimus tekee meistä vahvempia ja parantaa toimintakykyämme.
<P>
Haluan tarkentaa, mitä tarkoitan puhuessani vahvemmasta EU:sta. Vahvempi EU ei tarkoita välttämättä vallan keskittämisen lisäämistä. Olen sitoutunut kunnioittamaan toissijaisuusperiaatetta, joka on demokratian periaate ja tietenkin yhteydessä yhteisvastuun periaatteeseen. Toissijaisuus tarkoittaa sitä, että päätökset tehdään asianmukaisimmalla tasolla.
<P>
Puhuessani vahvemmasta EU:sta puhun myös eurooppalaisesta hengestä, Euroopan päätöksentekokulttuurista, yhteisömenetelmästä ja halusta tehdä yhteistyötä - en siis pelkästään toimintakyvystä vaan myös halusta toimia, poliittisesta tahdosta. Tarvitsemme Euroopan, joka puolustaa tinkimättömällä tavalla arvojaan ja etujaan, joka vastustaa kaikenlaista protektionismia suhtautumatta asiaan kuitenkaan naiivisti ja joka kykenee osoittamaan tätä ennakoivaa henkeä. Tämä asiakirja, jonka lähetin teille kaikille ennen täysistuntoa, laadittiin juuri tässä ennakoivassa hengessä.
<P>
Johtamani komissio oli laajentuneen unionin, 27 jäsenvaltion mahtavan unionin ensimmäinen komissio. Katson, että vakautettuamme nyt laajentuneen unionin meillä on edellytykset pyrkiä uusiin kunnianhimoisiin tavoitteisiin - uusiin kunnianhimoisiin sosiaalisiin tavoitteisiin, koska EU on kriisissä ja työttömyys on suurin eurooppalaisia uhkaava ongelma, uusiin kunnianhimoisiin tavoitteisiin ilmastonmuutoksen torjunnan alalla, jolla olemme jo johtavassa asemassa, ja uusiin kunnianhimoisiin tavoitteisiin globalisaatioon vastaamisen näkökulmasta.
<P>
(EN) Pääsin viime viikolla keskustelemaan näistä poliittisista toimintalinjauksistani kaikkien minut kutsuneiden poliittisten ryhmien kanssa. Kävimme mielestäni varsin hyödyllistä, rakentavaa ja avointa keskustelua. Kuulin monenlaisia näkökantoja.
<P>
Katson, että meidän on tullut nyt aika yrittää saavuttaa laaja yhteisymmärrys ja päästä sopimukseen etenemistavasta. Lupaan teidän kaikkien edessä muodollisesti, että jos parlamentti hyväksyy nimitykseni, noudatan näitä poliittisia toimintalinjauksia toisella kaudellani ja laadin niiden pohjalta komission uusien jäsenten kanssa komissiolle uuden lainsäädäntö- ja työohjelman. En toista näitä toimintalinjauksia nyt, mutta keskusteltuani teidän kaikkien kanssa katson, että linjausten joitakin kohtia on hyvä konkretisoida ja että niihin kannattaa ottaa mukaan monia ehdotuksianne. Avoimuussyistä haluan ottaa kyseiset asiat esiin teidän kaikkien edessänne.
<P>
Lähtökohtana on ensinnäkin se, että kun nyt toteutamme elvytyssuunnitelmamme selviytyäksemme tästä talous- ja rahoituskriisistä, meidän on pidettävä silmällä tulevaisuutta. Meidän on elvytettävä osallistuvaa sosiaalista markkinatalouttamme. Investoimme uusiin kestävän kasvun lähteisiin, älykkääseen vihreään kasvuun, tulevaisuuden verkkoihin digitaalisesta infrastruktuurista EU:n laajuisiin sähkön ja kaasun superverkkoihin - ja kaikella tällä pyrimme lisäämään työllisyyttä, parantamaan sosiaaliturvaa, vahvistamaan eurooppalaista yhteiskuntamallia sekä menestymään maailmassa, jossa kilpailu kiristyy koko ajan.
<P>
Yhteisvastuun on pysyttävä avainalueena. Siksi lupaan, että kaikkien niiden päätösten ja ehdotusten lisäksi, jotka koskevat rakennerahastoja sekä tietyille vaikeuksissa oleville maille maksettavan maksutasetuen kaksinkertaistamista, käytän kaikkia käytettävissäni olevia välineitä auttaakseni vakavista budjettiongelmista kärsiviä maita - uusia jäsenvaltioita - pääsemään takaisin elpymisen tielle.
<P>
Emme voi kuitenkaan palata aiempaan kasvumalliin. Se on osoittautunut selvästi kestämättömäksi. Meidän on luotava olosuhteet, joissa siirtyminen vain vähän hiilidioksidipäästöjä tuottavaan talouteen tuottaa yrityksillemme kilpailuetua, luo työntekijöillemme työpaikkoja ja tarjoaa toivoa tuleville sukupolville. Olen toki samaa mieltä niiden kanssa, joiden mielestä koordinointi ei ole riittävää. Meidän on laadittava todellinen eurooppalainen asialista. Tarvitsemme kokonaisvaltaisen vision EU:n johdonmukaisesta strategiasta, "EU 2020 -strategiasta", joka perustuu avoimiin markkinoihin ja jossa yhdistyvät kestävän kasvun uudet lähteet, työllisyys ja sosiaalinen koheesio, ilmastoa ja energian saantivarmuutta koskeva ohjelmamme, tuore lähestymistapa teollisuuspolitiikkaan sekä siirtyminen tietoyhteiskuntaan. Kannatan innovoinnin painottamista ja pk-yritysten tukitoimia. Tämä edellyttää toki Lissabonin strategian tarkastelua vuoden 2010 jälkeen. Meidän on lähestyttävä selvästi kokonaisvaltaisemmalla tavalla eri strategioiden taloudellisia, sosiaalisia ja ekologisia toimintalinjoja. Komission puheenjohtajana sitoudun tekemään parhaani taivutellakseni myös jäsenvaltiot hyväksymään tämän johdonmukaisuuteen ja koordinointiin perustuvan lähestymistavan.
<P>
Totesin toimintalinjauksissa, että talous tarvitsee eettisemmän, vankemman ja vastuullisemman rahoitusjärjestelmän. Sääntely ja valvonta eivät ole pysyneet rahoitusmarkkinoiden yhdentymisen ja innovoinnin vauhdissa mukana - eivät EU:ssa eivätkä myöskään maailmanlaajuisesti. Olen järkyttynyt siitä, kuinka epäeettistä toimintaa olemme nähneet. Emme voi sallia sitä, että palaamme entiseen ja jatkamme vanhaan tapaan. Esimerkiksi bonuskysymys edellyttää kiireesti toimia. Olemme nyt johtavassa asemassa G20-kokouksessa - joka muuten sai alkunsa Euroopasta - mutta meidän on tehtävä vielä enemmän. Ensi viikolla Pittsburghissa pidettävän G20-kokouksen alla komissio hyväksyy ehdotuksia rakentaakseen todellisen eurooppalaisen valvontajärjestelmän, joka vastaa sisämarkkinoidemme yhdentynyttä luonnetta.
<P>
Tarkastelemalla kolmen vuoden aikana toteuttamiamme toimia näemme, millaiset jatkotoimet ovat tarpeen. On äärimmäisen tärkeää, että saamme aikaan asetuksen, joka takaa sen, että rahoitusala kantaa vastuunsa ja toimii legitiimillä tavalla, tukahduttamatta kuitenkaan innovointia. Haluan EU:n säilyttävän maailmanlaajuisen johtoasemansa rahoituspalvelujen alalla.
<P>
Toimintalinjauksissani selitin myös, miksi meidän on korostettava entistä vahvemmin sosiaalista ulottuvuutta päätöksenteon kaikilla tasoilla - paitsi EU:ssa myös kansallisesti. Vaikka rahoitusala ja talous osoittavatkin elpymisen merkkejä, meidän on todettava selvästi, ettei työpaikkansa menettäneiden kriisi ole vielä ohi, emmekä voi väittää kriisin olevan ohi, ennen kuin onnistumme muuttamaan työttömyyden kasvun työllisyyden kasvuksi.
<P>
Haluan tuoda esiin sitoutuvani tavoittelemaan korkeaa työllisyysastetta ja suurta sosiaalista koheesiota monenlaisilla toimilla, joista olen jo keskustellut joidenkin parlamentin jäsenten kanssa.
<P>
Olen tuonut selvästi esiin sitoutuneeni kunnioittamaan sosiaalisia perusoikeuksia ja työntekijöiden liikkuvuuden periaatetta. Työntekijöiden lähettämistä koskevan direktiivin tulkinnassa ja täytäntöönpanossa on puutteita kummaltakin osin. Olen siksi sitoutunut antamaan mahdollisimman pian asetusehdotuksen esiin nousseiden ongelmien ratkaisemiseksi. Euroopan parlamentti ja neuvosto päättävät tästä asetuksesta yhteispäätösmenettelyssä. Asetuksen etuna on se, että se lisää oikeusvarmuutta enemmän kuin tarkistettu direktiivi, sillä direktiivin siirtämisessä kansalliseen lainsäädäntöön voisi olla liikaa jäsenvaltiokohtaisia eroja ja direktiivin tapauksessa todellisten vaikutusten aikaansaaminen käytännössä kestäisi pidempään. Jos kuitenkin huomaamme asetusta laatiessamme, että direktiivin joitakin alueita on muokattava, muutamme sitä kyllä. Haluan tuoda selvästi esiin sitoutuneeni torjumaan sosiaalisen polkumyynnin kaikkia muotoja EU:ssa.
<P>
Esiin on otettu myös kysymys kaikkien tulevien ehdotusten sosiaalisten vaikutusten arvioinnista. Olen samaa mieltä siitä, että se on tarpeen. Sosiaalisten vaikutusten arviointia testataan ensimmäisen kerran työaikadirektiiviä tarkistettaessa. Seuraava komissio kuulee työmarkkinaosapuolia tämän vaikutustenarvioinnin pohjalta ja esittää kattavan säädösehdotuksen.
<P>
Korostan toimintalinjauksissa yleishyödyllisten palvelujen merkitystä eurooppalaiselle yhteiskuntamallille. Tästä asiasta säädetään Lissabonin sopimuksessa hyvin selvästi, ja olen valmis tekemään kanssanne työtä yleishyödyllisiä palveluja koskevan laadukkaan kehyksen kehittämiseksi.
<P>
Korostin myös sukupuolten tasa-arvoa ja sitä, että sukupuolten välinen palkka-ero on poistettava, joten lupaan nyt laatia kanssanne naisia koskevan peruskirjan. Tämä on myös yksi tapa juhlistaa sitä, että vuonna 2010 Pekingin konferenssista tulee kuluneeksi 15 vuotta.
<P>
Tuon toimintalinjauksissani selvästi esiin päättäneeni saada kansainvälisiä suhteita koskevat Lissabonin sopimuksen innovaatiot toimimaan tehokkaasti. Niitä ovat esimerkiksi Euroopan ulkoisen toiminnan yksikkö sekä korkean edustajan ja komission varapuheenjohtajan toimi. Pidän tätä yhtenä Lissabonin sopimuksen suurista innovaatioista ja olen sitoutunut tehostamaan yhteistyötä Euroopan parlamentin kanssa yleisesti ulkoasioiden alalla.
<P>
Euroopan unioni tarvitsee kuitenkin voimavarat, joilla se pääsee tavoitteisiinsa. Kuten totesin toimintalinjauksissa, tämä edellyttää EU:n talousarvion perinpohjaista, sekä menot että tulot kattavaa muutosta. Meidän on muutettava kapea-alaista tapaamme keskittyä nettotaseisiin ja siirryttävä lähestymistapaan, joka perustuu yhteisvastuuseen, taakan jakamiseen ja oikeudenmukaisuuteen. Tähän sisältyy myös kysymys omista varoista. EU tarvitsee avoimemman ja tehokkaamman tavan rahoittaa politiikkaansa, ja olen valmis puolustamaan tätä asiaa - toivoakseni parlamentin tuella - jäsenvaltioissa uudistaessamme EU:n talousarviota. Haluan myös tehdä Euroopan investointipankin kanssa tiiviimpää yhteistyötä ja tarkastella innovatiivisia rahoitustapoja.
<P>
Olen myös sitoutunut järkevään sääntelyyn ja haluan toistaa, että menettelyjen yksinkertaistaminen ja yritysten, erityisesti pk-yritysten hallinnollisen taakan keventäminen on myös yksi seuraavan komission päätavoitteista. Tätä tehtävää hoidetaan - aivan kuten myös vaikutustenarviointilautakunta toimii ja jälkiarviointia hoidetaan - suoraan minun alaisuudessani, jotta tilanne vastaa kunnolla sitä, kuinka tärkeänä pidän itse asiaa. Lisäksi puolustan sisämarkkinoiden eheyttä, niin kuin olemme tehneet vuosien mittaan ja joskus vaikeassa tilanteessa, koska ilman sisämarkkinoita ja koheesiopolitiikkaa meillä ei olisi EU:ta.
<P>
Miksi kuitenkaan lopettaisimme tähän? Miksi tyytyisimme sisämarkkinoiden puolustamiseen? Haluan lisätä puuttuvat palaset, jotta sisämarkkinat voivat tarjota täyden hyödyn yrityksille ja kuluttajille.
<P>
Hyvät parlamentin jäsenet, lupaan, että nämä painopisteet otetaan huomioon seuraavan komission organisaatiossa, jos te vain hyväksytte nimitykseni, mutta voin kertoa teille jo nyt muutamista suunnittelemistani organisaatiomuutoksista.
<P>
Perustan oikeudesta, perusoikeuksista ja kansalaisvapauksista vastaavan komission jäsenen toimen. Tämä komission jäsen vastaa myös kansalaisten ja vähemmistöjen oikeuksista, mikä kertoo siitä, että EU on oikeus- ja arvoyhteisö.
<P>
Perustan myös sisäasioista ja maahanmuutosta vastaavan komission jäsenen toimen. Hän vastaa myös turvallisuudesta. Hänen yhtenä päätehtävänään on kehittää aidosti yhteinen lähestymistapa maahanmuuttoon ja edistää laillisten maahanmuuttajien kotoutumista, torjua laitonta maahanmuuttoa ja siihen liittyvää rikollisuutta sekä huolehtia jäsenvaltioiden välisestä yhteisvastuusta. Tarvitsemme yhteisvastuuta. Yhteisvastuu on tarpeen, jotta voimme auttaa Baltian maita tai muita maita, joihin Venäjän ja Ukrainan välinen kaasukiista vaikuttaa, ja jotta voimme auttaa Välimeren maita niiden kohdatessa haasteita, joista ne eivät selviydy yksin.
<P>
Perustan myös ilmastonmuutoksen torjunnasta vastaavan komission jäsenen toimen. Tämä kertoo siitä, että ilmastonmuutos on haaste, johon meidän on puututtava kaikilla politiikanaloilla. Ilmastonmuutoksen torjunnasta vastaavan komission jäsenen toimen perustaminen on myös voimakas merkki siitä, että riippumatta siitä, asetetaanko Kööpenhaminan ilmastokokouksessa kunnianhimoisia tavoitteita, EU suhtautuu vakavasti tehokkaiden toimien jatkamiseen.
<P>
Meidän on myös uudistettava perusteellisesti tapaa, jolla EU:n toimielimet saavat tieteellisiä neuvoja ja hyödyntävät niitä. Haluan perustaa seuraavaan komission tieteellisen pääneuvonantajan toimen. Hän voi antaa ennakoivia tieteellisiä neuvoja politiikan kehittämisen ja toteuttamisen kaikissa vaiheissa. Tämä kertoo siitä, miten tärkeänä pidän tutkimusta ja innovointia. Katson, että meillä on paljon tehtävää tällä alalla. Tutkimus ja innovointi on EU:ssa juuri se ala, jolla se ongelma, etteivät hajanaiset toimet tuota toivottua tulosta, on suurin. Uskon, että niin ilmastonmuutoksen torjunnan kuin energian huoltovarmuudenkin alalla mahdollisuuksia riittää, jos vain haluamme tehdä tutkimus- ja innovointiyhteistyötä Euroopan hyväksi.
<P>
Ehdotan EU:lle muutosvetoista toimintaohjelmaa. Tämän tavoitteen toteuttamiseksi olen esittänyt ehdotuksen parlamentin ja komission erityisestä kumppanuudesta. Edustamme kahta erittäin tärkeää EU:n toimielintä, ja siksi meillä on erityinen vastuu luoda unioniin todellinen julkinen keskustelualue. Olen sitoutunut edistämään omalta osaltani EU:n parlamentaarista demokratiaa.
<P>
Olen päässyt viimeisten parin kuukauden aikana keskustelemaan puhemies Jerzy Buzekin kanssa, ja keskustelujemme tuloksena toimintalinjauksissani on ehdotettu monia parannuksia, joista esimerkkinä voidaan mainita säännöllinen kyselytunti. Ryhmien kanssa pitämieni kokousten pohjalta olen valmis hyväksymään ehdotuksen, jonka jotkut teistä ovat esittäneet, eli sen, että pitäisin säännöllisesti kokouksia parlamentin puheenjohtajakokouksen kanssa ja että käynnistäisin lisäksi tarkoituksenmukaisen vuoropuhelun valiokuntien puheenjohtajakokouksen kanssa. Tämä tarkoittaa konkreettisesti sitä, että järjestän valiokuntien puheenjohtajakokouksen ja komission kollegion välisen kokouksen joka vuosi, ennen kuin hyväksymme komission lainsäädäntö- ja työohjelman.
<P>
Elämme todellakin varsin poikkeuksellisia aikoja, epävarmuuden ja valtamuutosten aikaa. Maailman suurvaltojen suhteissa saattaa tapahtua perustavanlaatuisia muutoksia, ja näinä levottomuuden aikoina on suurena vaarana se, että kansallinen itsekkyys, paljas nationalismi, ruma nationalismi ja jotkin ääriliikkeet nostavat päätään. Todellisena vaarana on se, että Euroopan yhdentymiseen liittyvät saavutukset kyseenalaistetaan. Siksi komission ja parlamentin erityinen suhde on mielestäni tärkeä kansallisen itsekkyyden torjumiseksi.
<P>
Haluan lopuksi esittää teille kaikille pyynnön. Tarvitsemme nyt enemmän kuin koskaan vahvaa EU:ta ja vahvaa komissiota - ja suoraan sanottuna vahvan komission on oltava poliittinen komissio, mutta poliittinen komissio ei saa olla puolueellinen komissio. Komission puheenjohtajana minun puolueeni on Euroopan unioni. Aivan kuten nykyisessäkin komissiossa myös seuraavassa komissiossa jäsenten poliittiset taustat ovat kirjavat. Lupaan, että EU:n poliittinen monimuotoisuus näkyy komission kollegion kokoonpanossa ja tärkeimmissä viroissa. Onnistumme luomaan vahvan EU:n ja vahvan komission vain, jos saamme eri puolueiden tuen.
<P>
Tarvitsemme komission, joka pitää lupauksensa. Tarvitsemme myös parlamentin, joka kykenee muodostamaan päätöksiä aikaan saavat enemmistöt, joita toiminnan Eurooppa tarvitsee. Jos haluatte vahvan komission, joka vastustaa toisinaan jäsenvaltioita ja kansallista itsekkyyttä, teidän pitäisi antaa komissiolle sen tarvitsema vahva tuki.
<P>
Meillä kaikilla on omat erilaiset poliittiset ja ideologiset näkemyksemme, ja poliittiset taustamme ovat hyvin erilaiset, mutta uskon, että juuri tällaisina aikoina kuin nyt, kriisin aikaan, tarvitsemme vakaumuksiemme lisäksi myös eurooppalaiseen vastuuntuntoon perustuvaa vahvaa etiikkaa. Vetoankin teissä jokaisessa juuri tähän eettisyyteen, eurooppalaiseen vastuuntuntoon, ja esitän vetoomukseni intohimosta Eurooppaa kohtaan. Lähdetään kulkemaan tätä eurooppalaista tietä yhdessä.
<P>
(Jatkuvia suosionosoituksia)
<SPEAKER ID="146" NAME="Joseph Daul" LANGUAGE="FR">
Arvoisa puhemies, hyvät parlamentin jäsenet, EU:n kansalaiset vahvistivat kesäkuussa tukevansa Euroopan kansanpuolueen (kristillisdemokraattien) ryhmää äänestämällä ryhmämme tämän parlamentin johtavaksi voimaksi kolmatta kertaa peräkkäin.
<P>
Äänestämällä kansalaisemme tekivät selviä valintoja: he valitsivat vahvan ja vakaan EU:n kriisin ja epävarmuuden aikana, he valitsivat sosiaalisen markkinatalouden, joka toimii eettisten sääntöjen mukaisesti, ja he valitsivat vastuullisen ilmasto- ja energiapolitiikan. Koska PPE-ryhmä oli ainoa ryhmä, joka esitti ehdokasta komission puheenjohtajaksi monta kuukautta ennen vaaleja, EU:n kansalaiset hyväksyivät itse epäsuorasti José Manuel Barroson valinnan antamalla meille eniten ääniä.
<P>
Olen omalta osaltani ylpeä siitä, että PPE-ryhmä teki tämän päätöksen, ja uskallan jopa sanoa olevani ylpeä siitä, että se otti tämän riskin.
<P>
Kaikki tietävät, mitkä PPE-ryhmän päätavoitteet ovat: samat tavoitteet innoittivat EU:n perustajia ja innoittavat edelleen suurinta osaa nykypäivän Euroopan hallituksista. Euroopan komission nykyinen puheenjohtaja José Manuel Barroso kannattaa ja suojelee suurinta osaa näistä tavoitteista.
<P>
Hyvät parlamentin jäsenet, PPE-ryhmä kannattaa Barroson valintaa, koska hän on osoittanut olevansa hyvä puheenjohtaja komissiolle. Hän on osoittanut sen energia- ja ilmastopaketin yhteydessä, ja hänen ansiostaan EU:sta on tullut koko maailmassa edelläkävijä ilmastonmuutoksen torjunnan alalla. Juuri tämä uraauurtava EU toimii roolimallina Kööpenhaminan ilmastokokouksessa. Barroso on näyttänyt kyntensä myös rahoitusjärjestelmien moraalisääntöjen tiukentamisen alalla. Näin EU on ottanut ensimmäisenä opikseen rahoituskriisistä, jota kukaan - korostan, kukaan - ei osannut ennustaa. Euroopan unioni ja Barroson komissio osoittavat Yhdysvalloille ja aasialaisille kumppaneillemme suunnan, johon G20-kokouksessa on edettävä.
<P>
EU:ta kutsuttiin ennen poliittiseksi kääpiöksi. Kukapa voisi olla ilahtumatta siitä, että EU toimii vihdoin etulinjassa kahdessa eurooppalaisille hyvin tärkeässä asiassa - kriisin ja ilmastonmuutoksen alalla?
<P>
Lisäksi Barroso on ensimmäinen komission puheenjohtajaehdokas, joka on ottanut parlamentin tiiviisti mukaan työhönsä ja toimintalinjausten määrittelyyn. Hän on ehdottanut ensimmäisenä näiden kahden toimielimen välistä todellista kumppanuutta ehdottamalla useita konkreettisia toimenpiteitä.
<P>
Mielestäni tämä on tärkeä muutos eurooppalaiselle parlamentarismille - se on tilaisuus, johon meidän parlamentin jäsenten on tartuttava. Siksi ryhmäni toivoo, että puheenjohtaja Barroso muodostaa uuden komission ja ryhtyy työhön mahdollisimman pian.
<P>
Komission puheenjohtaja ei voi tietenkään edustaa yhtä puoluetta. Hänen on luonnollisestikin tehtävä kompromisseja komission kollegion kanssa, jonka jäsenten poliittiset taustat vaihtelevat. Tämä on mielestämme hyvä asia, koska EU:ta voidaan rakentaa vain avoimuuden hengessä ja pyrkimällä yhteisymmärrykseen.
<P>
Arvoisa puhemies, arvoisa neuvoston puheenjohtaja, esitän nyt teille pyynnön. Kun komission puheenjohtaja on valittu, teidän on ryhdyttävä välittömästi muodostamaan komission kollegiota voimassa olevaan sopimukseen katsomatta.
<P>
Arvoisa puheenjohtaja Barroso, jos Euroopan parlamentin jäsenten enemmistö antaa teille huomenna tukensa, niin kuin toivon, ette saa kuitenkaan täysin vapaita käsiä. Te kyllä tiedätte tämän, mutta minun velvollisuutenani on mainita asiasta jälleen teille. Koska PPE-ryhmä on kanssanne samaa mieltä useimmista asioista, teidän tehtävänänne on myös varmistaa, että komission työ vastaa seuraavien viiden vuoden aikana odotuksiamme ja EU:n kansalaisten odotuksia.
<P>
Me uskomme teihin, mutta hoidamme myös aivan varmasti oman tehtävämme lainsäätäjänä kumppanuussuhteessa, jota ehdotatte.
<P>
Hyvät parlamentin jäsenet, kiitos.
<P>
(Suosionosoituksia)
<SPEAKER ID="147" NAME="Martin Schulz">
S&D-ryhmän puolesta. - (DE) Arvoisa puhemies, hyvät parlamentin jäsenet, olen pohtinut viime päivinä, miksi ehdokas, josta kiistellään niin paljon Euroopan parlamentin kaikissa ryhmissä, aiheuttaa niin vähän kiistaa neuvostossa. Vastaus on nähdäkseni ilmiselvä: jos olisin valtionpäämies, olisin itsekin äänestänyt José Manuel Durão Barrosoa. Kukaan ei olisi voinut puolustaa Eurooppa-neuvoston etuja paremmin viimeisten viiden vuoden aikana. Hyvä puheenjohtaja Barroso, tästä syystä ehdotuksenne parlamentin kanssa tehtävästä yhteistyöstä on hyvä, mutta esitätte sen liian myöhään.
<P>
(Suosionosoituksia)
<P>
Viittä viimeistä vuotta voidaan tarkastella myös siitä näkökulmasta, että palvelitte jatkuvasti EU:n jäsenvaltioiden hallituksia. Juuri tämä on yksi niistä syistä, joiden vuoksi teihin suhtaudutaan kovin epäilevästi. Monet ystävät ovat vaarallisempia kuin viholliset. Olitte hädin tuskin päättänyt puheenvuoronne toteamalla, että olette kaikkien ehdokas, kun jäsen Daul sanoi, että olette Euroopan kansanpuolueen ryhmän ehdokas. Arvoisa puheenjohtaja Barroso, mikä riski tämä onkaan teille! Miksi Euroopan parlamentin enemmistö valitsisi teidät uudelleen, jos ohjelmanne on Euroopan kansanpuolueen ryhmän ohjelma?
<P>
Olisimme voineet aloittaa toisenlaisella enemmistöllä. Näimme heinäkuussa, että parlamenttiin oli muodostumassa mahdollinen enemmistö eri ryhmien erilaisten mielipiteiden pohjalta. Guy Verhofstadt kokosi nämä ryhmät yhteen uudistushakuiseksi, Eurooppa-myönteiseksi enemmistöksi. Tämän seurauksena äänestystä siirrettiin syyskuuhun, ja myös muut asiat olisivat saattaneet olla mahdollisia. Valitettavasti Euroopan liberaalidemokraattien liiton ryhmä lakkasi tukemasta johtajaansa - muutoin tämä olisi ollut mahdollista. Siksi äänestämme tänään ja arvioimme, onko se, mitä sanoitte, vakuuttavaa.
<P>
Olette kuitenkin hädin tuskin alkanut keskittyä yhteen ohjelmaan, kun alattekin tehdä jotakin muuta. Olette viime päivinä pyrkinyt levittämään viestiä, joka kuuluu "Moi, j'ai la majorité - enemmistö tukee minua". Saattaa olla, että enemmistö tukee teitä huomenna, se on mahdollista. Voi olla, että teitä tukee huomenna enemmistö, joka muodostuu PPE-ryhmästä ja ALDE-ryhmästä, joiden enemmistö äänestää teitä. Lisäksi tietenkin ainoa ryhmä, joka äänestää puolestanne heti yksimielisesti ja epäröimättä, on Euroopan konservatiivit ja reformistit eli Jarosław Kaczyńskin ja hänen veljensä ryhmä, Vaclav Klausin ryhmä, konservatiiviryhmä. Kuten sanoitte, haluatte saada enemmistön Lissabonin sopimuksen taakse, mutta tämän ryhmän jäsenet vastustavat sopimusta. Miten voitte johtaa Euroopan unionia Eurooppa-myönteisellä tavalla, jos muodostatte tällaisia liittoja?
<P>
(Suosionosoituksia)
<P>
Lisäksi tässä ei ole kyse ainoastaan teistä. Toki tässä on kyse teistäkin, mutta keskeisellä sijalla on myös kysymys "Barroso - puolesta vai vastaan?". Keskeistä on, saatteko enemmistön tuen vai ette. Kyse on kuitenkin myös muusta. Kyse on koko EU:n suunnasta, ettekä te päätä sitä yksin. Myös neuvosto ja ennen kaikkea Euroopan parlamentti ovat mukana päättämässä komission kollegion kokoonpanosta ja salkuista, jotka jaatte, sekä seuraavien viiden vuoden ohjelmasta, jota esitätte.
<P>
Kyse on teistä, mutta kyse on myös siitä, onnistummeko viimein sääntelemään sisämarkkinoita ja rahoitusmarkkinoita ja onnistummeko viimein panemaan Euroopassa pisteen halpatyövoimalle, joka tuhoaa yhteiskuntamme sosiaalisen koheesion. Kyse on myös siitä, onnistummeko saamaan EU:ssa aikaan suunnanmuutoksen, jolle koko komission on annettava tukensa.
<P>
Siksi katsomme, että tässä on kyse myös ohjelmaan liittyvistä kysymyksistä. Eurooppaa ei voida pelkistää kysymykseen yksittäisestä henkilöstä ja siitä, saako hän taakseen enemmistön tuen vai ei. Tarvitsemme enemmän! Tarvitsemme sosiaalisten vaikutusten arviointeja. Olette sanonut teettävänne niitä. Arvioimme teitä sen mukaan, teettekö todella niin ja onko komissio valmis laatimaan säädöksiä sovussa parlamentin kanssa.
<P>
Tulevaisuudessa komission on mietittävä etukäteen, mitä vaikutuksia sen sosiaaliturvajärjestelmiin liittyvillä toimenpiteillä on jäsenvaltioissa. Haluamme ja tarvitsemme direktiivin julkisista palveluista, yleishyödyllisistä palveluista. Emme halua komission uurastavan EU:n viimeisenkin yleisen hautausmaan yksityistämiseksi. Tälle strategialle on pantava viimein piste. Meidän on myös muutettava palkkapolitiikan suuntaa EU:ssa.
<P>
Arvoisa puheenjohtaja Barroso, minkä välineen sitten ikinä valitsemmekin, odotan kuulevani teiltä yhden lauseen. Ette ole sanonut sitä tänään. Odotan kuitenkin teidän sanovan sen kerran. Komission tavoitteena täytyy olla se - varsinkin yhteisöjen tuomioistuimen annettua tuomionsa asioissa Viking, Laval ja Rüffert - että miehille ja naisille maksetaan samassa paikassa tehdystä samasta työstä samaa palkkaa.
<P>
Nämä kysymykset liittyvät ohjelmiin ja sisältöön, joista haluamme keskustella sekä teidän kanssanne että muiden kanssa. Ne liittyvät myös siihen, keistä tulee komission jäseniä ja mitkä salkut he saavat. En tiedä, kumpi on aiheuttanut EU:lle suurempaa vahinkoa: te itse, vai se, ettette ole estänyt Charlie McCreevya tekemästä sitä, mitä hän sai tehdä. Euroopan unioni kaipaa suunnanmuutosta. Arvioimme teitä tämän perusteella.
<P>
(Suosionosoituksia)
<P>
Näemme siksi huomisen äänestyksen ja komissiota koskevan lopullisen äänestyksen välillä yhteyden. Meidän on mahdollista päästä tavoitteisiimme. Meidän on mahdollista saavuttaa nykyistä suurempi sopu ja parempi luottamus. Jos kuitenkin tarkastelemme viimeisten viiden vuoden aikaisia saavutuksianne ja epäonnistumisianne sekä sitä, mitä olette esittänyt meille tähän mennessä - enkä puhu nyt siitä, mitä tulevaisuudessa saattaa tapahtua, vaan siitä, mitä meillä on nyt pöydällä - voin kertoa teille varmuudella yhden asian: ryhmäni ei tue teitä.
<P>
(Suosionosoituksia)
<SPEAKER ID="148" NAME="Puhemies">
(PL) Haluan ilmoittaa teille uudesta säännöstä, josta te kaikki ette ehkä ole vielä tietoisia. Säännön mukaan parlamentissa läsnä olevat jäsenet voivat esittää puhujalle kysymyksen nostamalla puheenvuoron aikana sinisen kortin. Kysymys saa kestää enintään puoli minuuttia, ja sen saa esittää vain puhujan suostumuksella. Tämä on uusi sääntö, jota meillä ei ole ollut ennen. Sen tarkoituksena on elävöittää keskustelujamme.
<SPEAKER ID="149" NAME="Miguel Portas" AFFILIATION="GUE/NGL">
(PT) Arvoisa puhemies, puhun erittäin lyhyesti. Hyvä jäsen Schulz, kuuntelin teitä tarkkaan ja olen samaa mieltä monista asioista, joita esititte komission puheenjohtajalle, joka on jälleen ehdolla. Kuulin teidän jopa sanovan, etteivät sosialistit tue yksin oikeistoa ja ettei EU muodostu yksinomaan oikeistolaisista. Hyvä jäsen Schulz, kysyn teiltä, kuinka moni ryhmänne jäsen - kuinka moni portugalilainen, espanjalainen tai englantilainen sosialisti - on jo antanut tukensa uudelle ehdokkaalle teidän mielipiteestänne riippumatta?
<SPEAKER ID="150" NAME="Martin Schulz" AFFILIATION="S&amp;D">
(DE) Arvoisa puhemies, minun on myönnettävä, etten tunne kyseistä jäsentä. Olen kuitenkin iloinen siitä, että uusina jäseninä...
<P>
(Välihuomautuksia)
<P>
Onko hän ollut täällä jo pidempään? En ole kiinnittänyt häneen kunnolla huomiota tätä ennen. Kuulemani perusteella ymmärrän kyllä, miksi.
<P>
Päätämme tänä iltana lopullisesti, miten ryhmämme äänestää. En tiedä, kuinka demokraattiset ryhmänne rakenteet ovat, mutta me olemme demokraattinen puolue ja siksi teemme tänä iltana päätöksen toimittamalla demokraattisen äänestyksen.
<SPEAKER ID="151" NAME="Puhemies">
(PL) Haluan ilmoittaa, että kullekin puhujalle voi esittää vain yhden kysymyksen, sillä muuten emme onnistu viemään keskusteluamme loppuun.
<SPEAKER ID="152" NAME="Guy Verhofstadt" LANGUAGE="FR">
Arvoisa puhemies, kuten tiedätte, Euroopan liberaalidemokraattien liitto on sanonut nimitysmenettelyn alusta asti, että koko asiassa on kyse viiden seuraavan vuoden ohjelmasta eikä ihmisistä tai yksittäisistä henkilöistä. Merkitystä on vain ehdokkaan esittelemällä ohjelmalla, jonka yleiset linjaukset hän esittelee nyt, ja myöhemmin tarkemmalla ohjelmalla, joka esitetään toivoakseni vuoden lopussa, kun komissio on valittu.
<P>
Toiseksi ryhmämme on myös keskustellut muutamien kollegoideni pyynnöstä pitkään siitä, pitäisikö meidän odottaa ennen lopullisen päätöksen tekemistä. Kannatimme ajatusta heinäkuussa, koska mielestämme oli tärkeää, että ehdokkaalla olisi ohjelma - toisin kuin aikaisemmin. Teimme mielestäni oikean päätöksen, kun odotimme heinäkuussa emmekä nimenneet ehdokasta vaan odotimme ehdotuksia, joista keskustelemme nyt. Meistä kuitenkin tuntui siltä, että ehdokkaan esiteltyä linjauksensa oli turhaa sanoa jälleen kerran, että odottaisimme muutaman viikon tai kuukauden.
<P>
Olemme keskellä talous- ja rahoituskriisiä. Tarvitsemme siksi EU:n toimielimiä, tarvitsemme komission. Nyt ei ole kovinkaan vastuullista...
<P>
(Suosionosoituksia)
<P>
... Nyt ei ole kovinkaan vastuullista kehottaa odottamaan. Mitä odottaisimme? Odottaisimmeko kaksi viikkoa, kolme viikkoa tai kaksi kuukautta, että he esittävät ehdotuksia? He ovat valmiina. Kannetaan oma vastuumme, äänestimmepä sitten puolesta tai vastaan. Kannetaan joka tapauksessa oma vastuumme.
<P>
Kolmanneksi totean, ettemme ole kovinkaan vakuuttuneita ehdokkaan esittämistä toimintalinjauksista. Vaikka nämä ehdotukset ovatkin varsin yksityiskohtaisia, ne perustuvat mielestäni virheelliseen ajattelutapaan eli siihen olettamukseen, että taantuma on ohi ja talous elpymässä ja ettemme tarvitse lisää yhteisön politiikkaa selvitäksemme kriisistä. Tämä on huono lähtökohta, koska taantuman päättyminen ei vielä merkitse elpymisen alkamista. Taloutemme saattaa ajautua stagnaatioon, niin kuin Japanissa, missä kasvua on odotettu 10-15 vuotta. Tarvitsemme siksi myös uuden kokonaisvaltaisen yhteisön strategian, joka menee 27:ää kansallista suunnitelmaa pidemmälle. Tämä on pyyntö, jonka me liberaalit ja demokraatit esitämme. Lisäksi on aivan yhtä tärkeää, että komissio esittää mahdollisimman pian suunnitelman pankkien sotkujen siivoamisesta. Emme halua 27:ää erilaista suunnitelmaa, niin kuin meillä on nyt, vaan komission laatiman yhteisen, johdonmukaisen lähestymistavan.
<P>
Arvoisa puheenjohtaja Barroso, kuulin, että sanoitte ryhmällemme olevanne valmis esittämään ehdotuksia sekä tästä uudesta, kokonaisvaltaisesta yhteisön strategiasta, joka menee 27:ää kansallista suunnitelmaa pidemmälle, että EU:n pankkialan vakauttamisesta. Tämä on hyvä asia, ja pyydämme, että nämä kaksi ehdotusta olisivat yksityiskohtaisia ja että ne laadittaisiin osana ohjelmaa, jota te nyt valmistelette ja jonka esittelette komission kanssa.
<P>
Tukemme on varsin selvä: siihen liittyy ehtoja. Tämä tarkoittaa sitä, että tuemme teitä niin kauan kuin näemme, että nämä seikat - uusi, kokonaisvaltainen yhteisön strategia ja pankkialan vakautussuunnitelma - sekä tänään puheessanne mainitsemanne asiat, toisin sanoen omiin varoihin perustuva talousarvio ja finanssivalvonnan väliarviointi, konkretisoituvat komission ohjelman joka osassa. Tästä aiheesta minun on todettava teille, että katson edelleen, että meidän pitäisi käyttää Euroopan keskuspankin rakennetta eikä de Larosièren ehdotuksia, jotka ovat tällä hetkellä komission ja neuvoston lähtökohta.
<P>
Lopuksi totean, että kuten tiedätte, tukemme riippuu myös komission uudesta rakenteesta. Haluamme tehokkaan komission, jossa valta jakautuu tasaisemmin kuin aikaisemmin. Luotamme tältä osin myös siihen, mitä lupasitte ryhmällemme: että komissioon perustetaan perusoikeuksista ja kansalaisvapauksista vastaavan jäsenen toimi. On tärkeää, että tällä komission jäsenellä on yhtä paljon vastuuta kuin muillakin komission jäsenillä eli ettei hänen tehtäväkseen jää vain lausuntojen antaminen.
<P>
Tarvitsemme tästä syystä EU:n yhteisen hyvän edistämiseksi lisää rohkeutta ja kunnianhimoisemman komission. Toivomme, että pidätte tästä huolta ja että lopullinen ohjelmanne vastaa odotuksiamme.
<SPEAKER ID="153" NAME="Daniel Cohn-Bendit" LANGUAGE="FR">
Arvoisa puhemies, arvoisa puheenjohtajaehdokas, hyvät parlamentin jäsenet, minun on tunnustettava, että luulen kuulleeni harhoja.
<P>
Ensin meille sanotaan: "Kaikki on muuttunut, joten minä jään!" Puheenjohtaja Barroson on jäätävä siksi, että kaikki muuttuu ja hän tuo vakautta muuttuvaan maailmaan. Olkoon sitten niin.
<P>
Tämän jälkeen kuulin, mitä jäsen Daulilla oli sanottavanaan. Osallistuin Ranskassa käytyyn vaalikampanjaan. Ranskassa meille sanottiin vaalikampanjan aikana, että Sarkozy ratkaisee pankkikriisin, Sarkozy estää ilmastonmuutoksen, Sarkozy on vastaus Euroopassa tapahtuviin muutoksiin. Nyt kuulen jäsen Daulin sanovan, että Barroso estää ilmastonmuutoksen ja että Barroso ratkaisee minkä tahansa ongelman. Hyvä ystäväni, saat pian haukut Elyséen palatsista! Saat todelliset haukut! No, samapa se, tämä koko touhu on uskomatonta! Tiedän toki, että toukokuun 1968 tapahtumat ärsyttävät sinua edelleen - jauhat aina samasta vanhasta asiasta. Selitän koko jutun sinulle jonakin päivänä, jos vain haluat kuulla.
<P>
Sanon vain, että juuri täällä meillä on oikeus sanoa mitä vain. José Manuel Obama: Yes, he can! Hän voi tehdä nyt mitä vain - kaikkea, mitä hän ei voinut tehdä viiden vuoden aikana. Saattepa nähdä, mitä tapahtuu. Arvoisat valtioiden ja hallitusten päämiehet, arvoisa neuvoston puheenjohtaja, varokaa, sillä sitä pientä Barrosoa, joka kuuntelee teitä, ei enää ole. Te saatte nyt kuunnella häntä, hän pakottaa teidät hyväksymään uuden kokonaisvaltaisen politiikan - eikä mitään koordinaatiopolitiikkaa - ja te saatte seurata häntä. Ei mutta lopettakaa, lopettakaa hyvä Barroso! Me tunnemme teidät! Ette ole viiden vuoden aikana sanonut kertaakaan täällä parlamentissa erehtyneenne, niin kuin minä, Daniel Cohn-Bendit, ja monet muut ovat sanoneet...
<P>
Koska puhutte eurooppalaisista arvoista, puhutte myös eurooppalaisesta etiikasta. Arvoisa puheenjohtaja Barroso, ongelma on kuitenkin tämä: jos haluatte todella saada aikaan muutoksia, teidän on selitettävä yksi asia Euroopan parlamentin jäsenille ja EU:n kansalaisille. Vastatessamme talous- ja rahoituskriisiin meidän on vastattava myös ympäristökriisiin. Jos haluatte vastata näihin kriiseihin, teidän on muutettava Eurooppaa - pelkkä uudistaminen ei riitä - ja tarkoitan tällä sitä, että teidän muutettava sitä ekologisesti ja sosiaalisesti. Tuotantojärjestelmämme on kyseenalaistettava. Entä miksi pankit sekosivat? Siksi, että meillä on järjestelmä, joka saa ne sekoamaan. Mistä tämä sitten johtuu? Siitä yksinkertaisesta syystä, että kaikki haluavat jatkuvasti lisää, lisää ja vielä lisää ja entistä nopeammin.
<P>
Arvoisa puheenjohtaja Barroso, arvoisat valtioiden ja hallitusten päämiehet, onko niin, että parlamentin enemmistö on nyt valmis kyseenalaistamaan tämän "lisää ja lisää mahdollisimman nopeasti" -lähestymistavan? Tämä on kriisin alku ja juuri. Kun puhumme kestävästä kehityksestä, kyse ei ole vain muutamasta pikku toimenpiteestä, vaan siitä, että yritetään selittää ja ymmärtää, että vaikka joillakin aloilla tarvitaankin kasvua - valikoivaa kasvua, kuten uusiutuvia energialähteitä jne. - monet asiat on myös pantava kuriin. Tarvitsemme toimenpiteitä - ja tältä osin olen entistäkin harhaisempi.
<P>
Puhuitte Lissabonin prosessista. Puhuitte tutkimuksesta. Arvoisa puheenjohtaja Barroso, selittäkääpä minulle yksi asia. Selititte meille viiden vuoden ajan - tai itse asiassa neljän vuoden ajan, sillä teistä tuli viime vuonna kriisin jälkeen varovaisempi - että taloudellinen ja ekologinen tehokkuus perustuu sääntelyn purkamiseen. Sääntelyn purkamiseen. Kyllä, todellakin, muistan puheenne, muistan, mitä sanoitte. Kriisin myötä ymmärsitte yhtäkkiä, etteivät asiat toimikaan niin. Tämä tapahtui kriisin myötä, ja se on teille kunniaksi - emme koskaan sanoneet, että olisitte kunniaton mies, vaan olemme vain sanoneet, ettemme luota teihin sen tavan vuoksi, jolla johdatte komissiota. Olette eurooppalainen, mutta samalla olette jäänyt kiinni ideologiaan, joka aiheutti kriisin, ei ratkaise sitä.
<P>
Se, mitä jäsen Verhofstadt sanoi, oli kyllä kaiken huippu. Me sanoimme koko kampanjan ajan, ettemme halunneet äänestää heinäkuussa. Lopetan muuten tähän asiaan, ja lisäksi puheenjohtaja Barroso kiittää meitä siitä. Nyt kaikki kiittävät meitä siitä, ettei äänestystä toimitettu heinäkuussa, koska näin ainakin puheenjohtaja Barroso saattoi esitellä ohjelmansa. Jos jäsen Daul tai jos puheenjohtaja Barroso olisi päättänyt asian, olisimme äänestäneet ilman ohjelmaa heinäkuussa, ja kaikki olisi ollut aivan hyvin! Siispä kiittäkää meitä edes siitä, että tarjosimme teille mahdollisuuden esitellä ohjelmanne.
<P>
Arvoisa puheenjohtaja Barroso, eipä kestä, eipä kestä.
<P>
Toiseksi - ja tämä on kyllä paksua - kysytte, miksi äänestystä lykättäisiin vielä. Siitä yksinkertaisesta syystä - ja tämä on aivan uusi syy - että irlantilaiset äänestävät kolmen viikon päästä, ja jos Irlanti hyväksyy Lissabonin sopimuksen, niin kuin uskoakseni käy, niin kuin mitä ilmeisimmin käy, komissio saa taas uuden ehdon. Te sanotte meille sopimuksen olevan ehdottoman välttämätön, koska olemme keskellä talouskriisiä, ja että saamme nähdä, miten käy.
<P>
Puheenjohtaja Barroson on muodostettava komissionsa parin seuraavan kuun aikana. Hänellä ei ole aikaa huolehtia Lissabonin sopimuksesta eikä Kööpenhaminan ilmastokokouksesta, koska hänen on neuvoteltava presidentti Sarkozyn kanssa. Saako Michel Barnier hoidettavakseen sisämarkkinat? Jos Barnier saa sisämarkkinat, mitä Barroso antaa puolalaisille, joille hän lupasi etevän komission? Mitä hän antaa saksalaisille? Mitä hän antaa briteille? Komission työ on nimittäin pelkkää lehmäkauppaa! Juuri lehmäkauppa pitää Barroson kiireisenä, mutta samalla kun hänellä on kiire käydä lehmäkauppaa, muut käyvät lehmäkauppaa Kööpenhaminassa.
<P>
Tällainen on ongelmamme, tällainen on tilanne. Totean lopuksi, että te, arvoisa puheenjohtaja Barroso, olette kunnian mies, se pitää paikkansa, mutta teidän pitäisi tietää yksi asia: Vihreiden / Euroopan vapaan allianssin ryhmä ei luota teihin vaan äänestää nimitystänne vastaan, koska EU tarvitsee mielestämme jonkun paremman - jonkun, joka on parempi kuin te, Barroso.
<P>
(Suosionosoituksia)
<SPEAKER ID="155" NAME="Michał Tomasz Kamiński" LANGUAGE="PL">
Arvoisa puhemies, jäsen Cohn-Bendit puhui ehkä liian kauan, enkä ole hänen kanssaan samaa mieltä juuri mistään, mutta hänellä on aina mielenkiintoista sanottavaa, ja sehän juuri on tärkeää parlamentissa. Arvoisa puhemies, tämä tuo parlamenttiin eloa, josta puhuitte tänään aikaisemmin.
<P>
Euroopan konservatiivit ja reformistit äänestävät komission puheenjohtajaksi nimitetyn Barroson puolesta. Arvoisa puheenjohtaja, emme tee näin siksi, että olisimme kanssanne samaa mieltä kaikesta. Olemme valitettavasti eri mieltä monista asioista. Mainitsen aivan aluksi sen, että olette Lissabonin sopimuksen innokas kannattaja. Me emme kannata sopimusta yhtä innokkaasti, mutta mekin inhoamme kaikenlaista kansallista itsekkyyttä ja nationalismia ja tuomitsemme sellaisen.
<P>
Kansallinen itsekkyys ja kiihkoisänmaallisuus toivat nimittäin valtavasti kurjuutta Eurooppaan, johon haluamme rauhaa. Kiitämme Luojaa siitä, että Euroopassa vallitsee nykyisin rauha.
<P>
Emme ole puheenjohtaja Barroson kanssa samaa mieltä kaikista asioista, joista hän puhui. Meillä on oikeus olla eri mieltä, ja puolustamme tätä oikeuttamme, vaikka jotkut kyseenalaistavatkin jatkuvasti sen seikan, että eurooppalaiset äänestäjät ovat valinneet parlamenttiin eurooppalaisia konservatiiveja ja reformisteja - ja lupaan, että meitä valitaan vielä enemmän. Meitä on täällä jatkossakin, ja äänemme kuuluu täällä myös tulevaisuudessa.
<P>
Siksi meillä on oikeus todeta äänestäjiemme puolesta, että tuemme Barrosoa hänen vaikeassa tehtävässään. Olen iloinen siitä, että täällä on mainittu tänään eurooppalainen yhteisvastuu. Olen iloinen siitä, että täällä on sanottu, että komissio - Barroson johtama uusi komissio - kohdistaa voimansa toimiin, joilla se auttaa meitä selviämään talouskriisistä. Tämä on äärimmäisen tärkeää, ja olemme iloisia siitä, että Barroson esittämässä kunnianhimoisessa ohjelmassa todellakin keskitytään tärkeimpiin aloihin, joilla meidän on ryhdyttävä toimiin. Tämä muuten osoittaa, miten kipeästi Euroopan kansojen on tarpeen tehdä keskenään yhteistyötä. Kriisi on vaikuttanut meihin kaikkiin riippumatta siitä, millaiseen poliittiseen rakenteeseen ja talouteen kuulumme, ja riippumatta siitä, missä osassa Eurooppaa asumme. Kriisi vaikuttaa meihin kaikkiin, ja meidän kaikkien on torjuttava sitä.
<P>
Arvoisa puheenjohtaja, kertoessani teille ryhmämme puolesta, että tuemme teitä, haluan myös pyytää teiltä, että varmistaisitte, ettei EU suhtaudu tulevina kuukausina välinpitämättömästi maailman tapahtumiin. Tuon avoimesti esiin, että Iranin nykyiset tapahtumat ovat mielestäni yksi merkittävimmistä läntistä maailmaa odottavista kokeista.
<P>
Iran ei salaile pyrkimyksiään kehittää ydinase. Maan presidentti kieltää hirvittävän joukkotuhon ja uhkaa nyt Israelia tuholla. Mielestäni modernin, demokraattisen maailman ei pidä hyväksyä tällaista toimintaa. Ryhmämme odottaa, että Euroopan komissio ryhtyy johdollanne vastustamaan määrätietoisesti Iranin nykyisten vallanpitäjien epädemokraattisia toimintatapoja ja epädemokraattista politiikkaa, joka kohdistuu suoraan suurimpaan liittolaiseemme Lähi-idässä eli Israelin valtioon.
<P>
Arvoisa puheenjohtaja, odotamme myös - ja olen iloinen siitä, että tämä tulee aina vahvasti esiin puheissanne - että EU:n ulkopolitiikassa on puolustettava jatkuvasti kansalaisten oikeuksia ja että sillä on myös edistettävä yhteisiä eurooppalaisia arvojamme rajojemme ulkopuolella.
<P>
Olen varma, ettette onnistunut välttämään virheitä parlamentin edellisellä kaudella, mutta toisaalta yksikään poliitikko ei onnistu välttämään virheitä - näin asia valitettavasti on tässä maailmassa. Luotamme kuitenkin siihen, että tehdessänne vaikeaa työtänne liputatte eurooppalaisten arvojen puolesta ja - haluan korostaa - työskentelette yhteisen ja yhtenäisen Euroopan hyväksi.
<SPEAKER ID="156" NAME="Lothar Bisky" LANGUAGE="DE">
Arvoisa puhemies, arvoisa puheenjohtaja Barroso, hyvät parlamentin jäsenet, te, arvoisa puheenjohtaja Barroso, edustatte politiikkaa, joka on myötävaikuttanut sodanjälkeisen historian suurimpaan talouskriisiin. Rahoitusalan suurimpien keskusten kasinot avaavat ovensa uudelleen, kun taas kansalaiset eri puolilla maailmaa maksavat laskun. Kriisi on aiheuttanut työttömyyttä ja köyhyyttä, madaltanut kansalaisten tulostasoa ja vähentänyt koulutusta. Teidän mukaanne talouskriisi sai alkunsa ensisijaisesti Yhdysvalloista ja pankkiirit aiheuttivat romahduksen yksin. Teidän mukaanne poliittinen järjestelmä - myös Euroopan komission politiikka - oli vastuussa kasinokapitalismin edistämisestä. Kriisi johtuu liberalisointia, sääntelyn purkamista ja yksityistämistä puoltavasta ideologiasta. Jos jatkamme vanhaan tapaan, ajaudumme vain entistä vakavampaan kriisiin.
<P>
Poliittisen järjestelmän on otettava vastuu, opittava virheistään ja luovuttava uusliberalistisista ihanteistaan. EU:n politiikassa on keskityttävä jatkuvasti EU:n kansalaisten etuihin. Toimintalinjauksistanne ei löydy tällaista painopistettä. Olen kuitenkin iloinen siitä, että kiinnititte tänään puheenvuorossanne sosiaalisiin kysymyksiin enemmän huomiota kuin vuosi sitten.
<P>
Havainnollistan poliittisia erimielisyyksiämme muutamalla esimerkillä. Te haluatte noudattaa Lissabonin strategiaa. EU:n kansalaiset tarvitsevat kuitenkin hyviä työpaikkoja ja palkkaa, jonka turvin he voivat elää säällistä elämää. Meidän on pyrittävä vähentämään eikä lisäämään työtunteja.
<P>
Odotamme uuden komission uudistavan direktiiviä työntekijöiden lähettämisestä työhön toiseen jäsenvaltioon. EU:n on viimein annettava takeet siitä, ettei sosiaalisia oikeuksia uhrata kilpailukyvyn nimissä. Siksi me ja muutamat muut olemme ehdottaneet oikeudellisesti sitovaa lauseketta sosiaalisesta kehityksestä sekä julkisia palveluja koskevaa peruskirjaa, jossa sosiaaliturva ja yleishyödylliset palvelut asetetaan sisämarkkinasäännösten edelle. Minulle jäi sen perusteella, mitä sanoitte, sellainen kuva, ettei tämä ole teille kovinkaan tärkeää.
<P>
Euroopan parlamentti pyytää jäsen Zimmermannin mietinnössä vahvistamaan vähimmäispalkkatasoksi vähintään 60 prosenttia keskimääräisistä ansioista kaikissa jäsenvaltioissa. Väitätte, ettette voi tehdä asialle mitään. Uskon itse, että te voisitte vaikuttaa asiaan esimerkiksi työllisyyspolitiikkaa koskevien linjausten avulla.
<P>
Keskitytte yksinomaan vakaus- ja kasvusopimukseen, joka on osoittautunut tehottomaksi välineeksi varsinkin kriisin aikana. Haluamme sosiaalisen sopimuksen, jolla korvataan Lissabonin strategia ja vakaussopimus.
<P>
Uskotte, että rahamaailman ahneus pidetään aisoissa muutamalla uudella rahoitusvalvontasäädöksellä. Me vaadimme kieltämään erityisen riskialttiit sijoitusmuodot ja ottamaan käyttöön pääomanliikkeistä kannettavan veron.
<P>
Lainaan teitä suoraan sanoessani, että te kannatatte "Lissabonin sopimuksen jokaista kohtaa". Me haluamme sosiaalisen Euroopan sen sijaan, että politiikassa keskitytään jatkuvasti yksinomaan sisämarkkinoihin. Me haluamme EU:n sitoutuvan aseistariisuntaan ja siviilikriisien hallintaan, emme sotilaallisten voimavarojen jatkuvaa kasvattamista.
<P>
Näemme EU:n johtavana voimahahmona ja haluamme levittää ajatusta vapaakaupasta ja kaikkien elämänalueiden markkinoitumisesta kaikkialla maailmassa. Kannatamme kulttuurien välistä, monenvälistä vuoropuhelua ja sitä, että kehitysmaita autetaan mahdollisimman paljon selviämään talous-, ruoka-, rahoitus- ja ilmastokriisistä.
<P>
Hyvät parlamentin jäsenet, valitaan yhdessä komissio, joka asettaa tavoitteekseen sosiaalisen, rauhanomaisen, taloudellisesti kestävän ja demokraattisen Euroopan unionin. Jos haluamme EU:n kansalaisilta enemmän hyväksyntää Eurooppa-hankkeelle, meidän on irrottauduttava jyrkästä vapaamarkkina-ajattelusta ja tarvitsemme suorempaa demokratiaa. Tällöin José Manuel Barroso on väärä mies komission puheenjohtajan tehtävään.
<SPEAKER ID="157" NAME="Nigel Farage">
EFD-ryhmän puolesta. - (EN) Arvoisa puhemies, esitän puheenjohtaja Barrosolle kysymyksen: mistä johtuu tämä tarpeeton kiire? Miksi muuttaa pelisääntöjä? Miksi uudelleenvalintanne komission puheenjohtajan tehtävään viideksi vuodeksi täytyy tapahtua nyt? Vastaus liittyy tietenkin Irlantiin ja Lissabonin sopimukseen. Suunnitelmana on osoittaa kaikille, että laiva on jo valmis lähtemään, että kaikki menee hyvin ja että irlantilaisten tarvitsee vain oikaista pieni hölmö virheensä. Valmisteluasiakirjannekin on kirjoitettu siten kuin sopimus olisi jo ratifioitu.
<P>
Yksi tärkeä asia on kuitenkin unohdettu: olette ollut pomo; olette ollut johtaja viimeisten viiden vuoden ajan. Teidän tehtävänänne on ollut varmistaa, että perustuslakisopimus runnotaan läpi. Asiat menivät kuitenkin pieleen, eikö niin? Ranskalaiset ja hollantilaiset vastustivat sopimusta. Te kieltäydyitte hyväksymästä näitä demokraattisia äänestystuloksia ja osallistuitte monien Euroopan parlamentin jäsenten tavoin todelliseen petokseen, jota kutsutaan Lissabonin sopimukseksi.
<P>
Te sanoitte meille, että lippu ja hymni jätettäisiin pois sopimuksesta, muttemme ole nähneet tästä juurikaan todisteita. Te lanseerasitte sopimuksen uudelleen Lissabonin sopimuksena muttette voinut estää irlantilaisia äänestämästä, ja Irlanti hylkäsi sopimuksen uudelleen. Jälleen kerran ette voinut kuitenkaan hyväksyä demokraattista tulosta - ja irlantilaiset joutuvat äänestämään uudelleen!
<P>
Mihin tässä kaikessa - ottaen huomioon, että te olette vastuussa - on kadonnut demokraattisen vastuun periaate? Joku voisi toki väittää, ettei EU:ssa ole enää juurikaan jäljellä demokratiaa, mutta vastuuta pitäisi olla silti jonkin verran. Totean siksi - hieman ennen äänestystä, jossa sopimus saatetaan hylätä neljännen kerran, minkä seurauksena siitä vaietaan lopullisesti - ettei Euroopan parlamentin pitäisi valita teitä komission puheenjohtajaksi seuraaviksi viideksi vuodeksi, ennen kuin olemme saaneet äänestystuloksen.
<P>
Jos irlantilaiset hylkäävät sopimuksen toisen kerran, meidän on yksinkertaisesti kunnioitettava sitä, mitä he sanovat, ja teidän on luovuttava komission puheenjohtajan tehtävästä. Näin tapahtuisi elämän muilla alueilla, näin kävisi liike-elämässä, ja väitän, että näin pitäisi todellakin käydä myös EU:n politiikassa.
<P>
Entäpä sitten saavutuksenne? Olette valvonut Lissabonin strategiaa: se upposi jäljettömiin jo kauan ennen luottokriisiä. Nyt kerrotte meille, että tarvitsemme maahanmuutosta vastaavan komission jäsenen. Toisin sanoen olette viemässä kansallisvaltioilta niiden perusoikeuden päättää, kuka pääsee maahan asumaan, työskentelemään ja elämään. Olette jatkanut sinnikkäästi työtänne pakkomielteenne ilmastonmuutoksen parissa. Tästä on syntynyt valtavia kustannuksia muttei minkäänlaista konkreettista hyötyä. Ennen kaikkea on kuitenkin tosiasia, että sivuutitte Irlannin kansanäänestystuloksen ja sanoitte, etteivät irlantilaiset voi estää tätä sopimusta. Yksin tästä syystä en voi tukea teitä.
<P>
On kuitenkin mahdollista, että olen hirvittävän väärässä. On mahdollista, että olette sittenkin oikea mies tehtävään, koska eilen Daily Telegraph -lehden mielipidetutkimuksessa kysyttiin: "Jos Lissabonin sopimus hyväksytään ilman kansanäänestystä, haluatteko Yhdistyneen kuningaskunnan pysyvän Euroopan unionin jäsenenä?". Brittien valtaenemmistö, 43 prosenttia, vastasi - ensimmäistä kertaa yli 30 vuoteen - haluavansa Yhdistyneen kuningaskunnan eroavan EU:sta, jos puheenjohtaja Barroso saa tahtonsa läpi. Kieltävästi vastasi 26 prosenttia. Olen siis saattanut ymmärtää kaiken väärin: ehkä olette sittenkin oikea mies. Se jää nähtäväksi.
<P>
(Suosionosoituksia ja naurua joiltakin tahoilta)
<P>
Kyllä, hän lähtee mielellään!
<SPEAKER ID="158" NAME="Krisztina Morvai" AFFILIATION="NI">
(HU) Arvoisa puhemies, Euroopan unioni on historiallisessa käännekohdassa. Miljoonat ihmiset, jotka ansaitsevat elantonsa rehellisellä työllä, haluavat perustavanlaatuista muutosta. He haluavat torjua uusiliberalismin ja kansainvälisen suurpääoman törkeitä vääryyksiä. Heidän joukossaan on perhetilallisia, pientilallisia, pienyritysten omistajia ja valtion työntekijöitä. Tätä varten he tarvitsevat kipeästi ihmisoikeuksia. Mielestäni on ikävää, ettei komission jäsen ole täällä kuulemassa puheenvuoroani ihmisoikeuksien ja kansalaisvapauksien puolesta. Ihmiset tarvitsevat näitä oikeuksia voidakseen esittää näkemyksiään eli käyttää mielipiteenvapauttaan, kokoontumisvapauttaan ja sananvapauttaan, ilman että heitä leimataan fasisteiksi, niin kuin itse asiassa kävi tänään täällä täysistunnossa, tai ilman että he saavat nyrkistä silmään, joutuvat raakalaismaisesti toimivan poliisin pelottelun kohteeksi, heitä pahoinpidellään, heidät pannaan vankilaan tai heitä vastaan nostetaan tekaistu rikossyyte.
<P>
Kun kaikkia näitä asioita tapahtui Unkarissa syksyllä 2006, käännyimme teidän puoleenne, jotta tekisitte jotakin. Ette tehnyt mitään. Miksette? Pyydän parlamentin varapuhemiestä, jäsen Schmittiä vahvistamaan, mitä tapahtui, miksi käännyimme puoleenne. Kaikki johtui siitä, mitä tapahtui Fidesz-puolueen, kansanpuolueen, järjestämässä kokouksessa...
<P>
(Puhemies keskeytti puhujan.)
<SPEAKER ID="159" NAME="Cecilia Malmström">
neuvoston puheenjohtaja. - (SV) Arvoisa puhemies, hyvät parlamentin jäsenet, kiitän mahdollisuudesta osallistua parilla sanalla tähän keskusteluun. Minun on sanottava, että on ihanaa olla taas Euroopan parlamentissa. Keskustelu ja puheenvuorot ovat täällä kiistatta dynaamisempia ja viihdyttävämpiä kuin kotona Ruotsissa.
<P>
Haluan kiittää puheenjohtaja Barrosoa siitä, että hän kertoi meille selvästi siitä, millaisessa roolissa hän haluaisi komission toimivan, ja hänen uudistusohjelmastaan seuraaviksi viideksi vuodeksi. Olen myös kuunnellut tarkasti, mitä ryhmien esittelijöillä oli sanottavanaan. Voisin tietenkin kommentoida hurjan montaa asiaa, mutten tee sitä tänään, koska tämä ei ole neuvoston kanssa käytävä keskustelu, vaan parlamentin keskustelu komission puheenjohtajaksi nimitetyn kanssa.
<P>
Kuten mainitsin, tehtäväni ei ole kommentoida sitä, mitä täällä on sanottu, mutta olen kuunnellut keskustelua tarkkaan. Haluan sanoa vain kaksi asiaa. Niistä ensimmäinen on itsestään selvä: 27 valtion tai hallituksen päämiestä, jotka edustavat erilaisia poliittisia suuntauksia, ovat nimittäneet yksimielisesti José Manuel Barroson puheenjohtajaksi. Kannatamme kiistatta ajatusta siitä, että hän jatkaa komission puheenjohtajana vielä toisen kauden. Tämä ei tietenkään vaikuta parlamentin tehtävään seurata hänen toimiaan ja päättää hänen hyväksymisestään tai hylkäämisestään.
<P>
Myös toinen kommenttini on itsestään selvä, mutta sen voi silti toistaa. Elämme äärimmäisen epävarmoja aikoja: edessämme on suuria, vaikeita haasteita. Tarvitsemme vahvan, toimintakykyisen EU:n, jonka toimielimet toimivat kunnolla ja kykenevät tekemään yhteistyötä. Tarvitsemme varmuutta, selvyyttä ja vakautta, jotta voimme puuttua yhdessä asioihin, joiden osalta kansalaisemme odottavat tuloksia ja joiden suhteen he odottavat EU:n lunastavan lupauksensa.
<SPEAKER ID="160" NAME="José Manuel Barroso">
komission puheenjohtajaksi nimitetty. - (EN) Arvoisa puhemies, puhun aivan aluksi muutamista poliittisista asioista.
<P>
Komissio ei kannata eikä ole koskaan kannattanut julkisten palvelujen yksityistämistä. Katsomme julkisten palvelujen olevan tärkeä osa eurooppalaista yhteiskuntamalliamme.
<P>
Mielestämme on tärkeää, että nämä julkiset palvelut ovat osa vahvoja sisämarkkinoita, jotka toimivat yhteisön sääntöjen mukaisesti. Tämä on hyvin tärkeää. Jos haluamme todellisen Euroopan unionin, näitä sisämarkkinoita on kunnioitettava.
<P>
Puhun nyt aivan suoraan: joskus jotkut kansalliset poliitikot syyttävät Brysseliä ongelmista ja ottavat menestyksestä kunnian itselleen. Olkaa siis hyvät älkääkä ryhtykö syyttämään Brysseliä yksityistämisistä. Ne ovat kansallisia päätöksiä. Joissakin jäsenvaltioissamme on päätetty yksityistää osa julkisista palveluista. Tämä ei ole kuitenkaan Brysselissä tehty päätös.
<P>
Mielestäni tavanomainen Brysselin parjaaminen menee toisinaan liian pitkälle. Jokaisen pitäisi kantaa oma vastuunsa.
<P>
Toinen asiani koskee työntekijöiden lähettämistä. Sosialistiryhmän edustaja toikin täällä jo esiin periaatteen, johon direktiivi perustuu: se on työntekijöiden oikeuksien kunnioittaminen, ja olen sanonut tämän varsin usein. Nämä oikeudet - lakko-oikeus, yhdistymisvapaus - ovat meille pyhiä.
<P>
Myös perusoikeudet ovat hyvin tärkeitä. Olen kotoisin maasta, jonka kansalaisilla ei yhteen aikaan ollut kansalaisoikeuksia eikä sosiaalisia oikeuksia, joten tiedän, mitä sosiaalioikeuksien saaminen merkitsee.
<P>
Olemme myös sitoutuneet vapauteen liikkua EU:ssa. Ilman liikkumisvapautta meillä ei ole Euroopan unionia. Yritetään siis sovittaa nämä periaatteet yhteen jollakin tavalla. Ei ryhdytä puhumaan Euroopan yhteisöjen tuomioistuimen tulkinnoista. Siksi ehdotin täällä etenemistapaa, johon monet ehdotuksenne ovat vaikuttaneet, ja olen valmis tekemään kaikkien Euroopan parlamentin jäsenten kanssa lojaalia yhteistyötä, jotta onnistumme luomaan vahvemman EU:n, säilyttämään sisämarkkinamme ja kunnioittamaan samalla täysin työntekijöidemme sosiaalisia oikeuksia.
<P>
Sääntelyn ja sääntelyn purkamisen osalta haluan tehdä asiani varsin selväksi. Hyvä jäsen Cohn-Bendit, pyydänkin teitä etsimään lausunnon, jossa puollan sääntelyn purkamista. Olen puhunut aina "paremmasta sääntelystä" tai "järkevästä sääntelystä". Ei ole minun vikani, jos se käännetään ranskaksi "sääntelyn purkamiseksi". Sääntelyn parantaminen, mieux légiférer, ei ole sama asia kuin sääntelyn vähentäminen, moins légiférer.
<P>
(FR) Hyvä jäsen Cohn-Bendit, haluan myös kertoa teille jotakin. Olen teille pakkomielle. Te ette ole minulle pakkomielle. Sen sijaan tunnen miltei sympatiaa teitä kohtaan, koska muistutatte minua nuoruudestani...
<P>
(Suosionosoituksia)
<P>
Yksi poliittinen asia on hyvin tärkeä. Minua saatetaan arvostella monista asioista, ja myönnän itse ensimmäisenä, että minua ja komissiota voidaan arvostella tietyistä kysymyksistä. Meidän on kuitenkin pidettävä ilmastonmuutosta koskeva lupauksemme. Kaikki tunnustavat, että olemme tässä asiassa johtavassa asemassa maailmassa. Olen saanut - komissio on saanut - kehuja presidentti Obamalta, YK:n pääsihteeriltä ja Nobelin palkinnon voittaneelta Rajendra K. Pachaurilta, joka kirjoitti minulle koskettavan kirjeen. Jaan ensimmäisenä kunnian tästä EU:n menestyksestä teidän kanssanne, sillä Vihreiden / Euroopan vapaan allianssin ryhmä on antanut oman panoksensa vihreän kasvun ohjelmaan.
<P>
Voitte olla varmoja siitä, että kannatan vihreää kasvua mutta en EU:n alamäkeä. Tämä on tärkeää. Kannatan vihreää kasvua, kestävää kasvua, mutta en kannata EU:n teollisen tuotannon vähentämistä. En kannata EU:n työpaikkojen vähentämistä. Tosiasia on se, että komissio on tehnyt eniten ilmastonmuutoksen torjumiseksi ja juuri siksi jäsen Cohn-Bendit on tehnyt komissiosta syntipukin alusta asti. Vastustitte minua jo ennen kuin olin esitellyt toimintalinjaukseni ja ennen kuin olin esittäytynyt ryhmällenne. Olette jopa teettäneet "Stop Barroso" -t-paitoja. Ne eivät ole kuitenkaan käyneet kovin hyvin kaupaksi.
<P>
Hyvä jäsen Cohn-Bendit, puhuitte harhoista. Kuunnelkaa! Ennen vaaleja puolue esittää ehdokasta. Kuulin itse ehdotuksenne. Ehdotitte brittikonservatiivia, Chris Pattenia. Ymmärtääkseni esititte ehdokkaaksi jopa Ranskan pääministeriä, mikä osoittaa... ai, ette esittänytkään - ajattelin nimittäin tämän olevan jälleen palvelus, niin kuin se, jonka teitte presidentti Sarkozylle jakamalla Ranskan kahtia.
<P>
Hyvä jäsen Cohn-Bendit, totuus on tämä: jos haluamme tuoda EU:n lähemmäksi sen kansalaisia, meidän on perustettava valintamme politiikkaan. Toivon Eurooppa-myönteisten henkilöiden kannattavan Eurooppa-myönteistä ohjelmaa. Olen esitellyt teille hyvin Eurooppa-myönteisen ohjelman. Teistä riippuu, äänestättekö minua. En minä päätä, kenen on tuettava minua, vaan teidän on äänestettävä. Olen esitellyt Eurooppa-myönteisen ohjelman, joka liittyy Lissabonin sopimukseen. Tämä ei kenties ole hyvä uutinen kaikille, mutta uskon siihen itse. Ehdotan teille nyt, että asetamme EU:lle uusia kunnianhimoisia tavoitteita. Viimeiset viisi vuotta ovat nimittäin todellakin kuluneet laajentuneen EU:n vahvistamiseen. En pyydä tietenkään anteeksi sitä, että minulla on tukenani 27 valtion tai hallituksen päämiestä, jotka on valittu demokraattisesti ja jotka edustavat poliittisen kentän kaikkia laitoja, sillä katson, että tehtävänäni on nimenomaan koota ihmiset yhteen. Meillä on nyt ollut ensimmäistä kertaa laajentunut unioni. En pyydä anteeksi sitä, että olen työskennellyt lojaalisti näiden valtioiden tai hallitusten päämiesten rinnalla. On sanomattakin selvää, että uudelleen valitulla komission puheenjohtajalla on entistä enemmän arvovaltaa. Pyydän teitä tukemaan voimakkaasti komissiota, joka kannattaa kunnianhimoisempia tavoitteita, määrätietoisempaa edistystä sekä yhteisvastuuseen ja vapauteen perustuvaa Eurooppa-hanketta. Tarjoan teille lojaalia yhteistyötä. Jotkut ovat jättäytyneet sen ulkopuolelle. Se on ikävää! Omalta osaltani totean, että pidän kiinni arvoistani, jopa arvoista, joita te toisinaan puolustatte.
<P>
(Suosionosoituksia)
<P>
(Jäsen Cohn-Bendit nosti sinisen kortin.)
<SPEAKER ID="162" NAME="Puhemies">
(PL) Minun on selitettävä: jäsen Cohn-Bendit on nostanut sinisen kortin, mutta huomasimme puoli tuntia sitten, että kyseinen sääntö koskee vain puhujia, jotka ovat Euroopan parlamentin jäseniä - ei siis puhujia, jotka tulevat parlamentin ulkopuolelta, kuten komissiosta.
<P>
Tätä pitää ehkä muuttaa tulevaisuudessa, mutta toistaiseksi meidän on noudatettava sääntöjä.
<SPEAKER ID="163" NAME="Othmar Karas" AFFILIATION="PPE">
(DE) Arvoisa puhemies, arvoisa puheenjohtaja Barroso, hyvät parlamentin jäsenet, haluan muuttaa tämän keskustelun sävyä ja ehdottaa, että pohdimme kaikki itse, kenen meistä ei tarvitse kasvaa ja kehittyä. Kenellä meistä ei ole enää parantamisen varaa? Kuka meistä ei tee koskaan virheitä? Komission puheenjohtaja ei ole suinkaan ainut, jonka on korjattava suuntaansa, vaan sama koskee myös monia meistä. Meillä on edessämme monia uusia teitä, joille lähteä.
<P>
Minusta vaikuttaa siltä, että monet täällä pyrkivät syyttämään yhtä henkilöä kohtaamistamme ongelmista sen sijaan, että pyrkisimme ratkaisemaan yhteiset ongelmamme uusin voimin ja ideoin, intoamme ja visiotamme hyödyntäen. Monet esittävät syytöksiä ja pyrkivät heikentämään luottamusta kääntääkseen huomion pois omista heikkouksistaan. Lisäksi monet sivuuttavat 7. kesäkuuta 2009 pidettyjen vaalien tuloksen, joka on tämänpäiväisen keskustelun demokraattinen pohja.
<P>
Syytämme komission puheenjohtajaa siitä, että hän on tehnyt asioita, joita hänen on pakko tehdä, eli noudattanut sopimuksia ja pannut päätöksiä täytäntöön. Joku sanoi tänään hienosti: "Ilman vapautta ei ole yhteisvastuuta, eikä ilman yhteisvastuuta ole vahvaa, tehokasta Euroopan unionia." Haluan lisätä tähän sanat "eikä vahvaa Euroopan komissiota". Olemme kaikki samassa veneessä. Olemme kaikki yhdessä vastuussa. Jokaisella meistä on oma vastuunsa. Komission puheenjohtajalla on suuri osa päävastuusta. Tässä ei ole kuitenkaan kyse pelkästään hänestä, kuten jäsen Schulz totesi. Hänen voimansa riippuu meistä, jäsenvaltioista sekä komission jäsenten pätevyydestä ja osaamisesta.
<P>
Kirjamme seuraavassa luvussa kysytään: Miten toteutamme ekologis-sosiaalisen markkinatalouden? Miten uudistamme komission rakennetta? Miten luomme rahoitusmarkkinoista vastaavan komission jäsenen tehtävän? Miten diplomaattikunnan käy? Miten suojelemme ilmastoa? Puheenvuoronsa lopussa puheenjohtaja lainasi vapaasti Bronisław Geremekiä: "Tehkäämme kaikki kovasti työtä omalla tavallamme ja hyödyntäkäämme parhaalla mahdollisella tavalla tilaisuutta saada aikaan muutosta sen sijaan, että pyrimme kaatamaan toinen toisemme!"
<SPEAKER ID="164" NAME="Stephen Hughes" AFFILIATION="S&amp;D">
(EN) Arvoisa puhemies, puheenjohtaja Barroso saattaa muistaa puheenvuoron, jonka pidin, kun hän tapasi ryhmämme viime viikolla. Arvoisa puheenjohtaja Barroso, kuten sanoin silloin, olen lukenut uuden komission poliittisia toimintalinjauksia suurella mielenkiinnolla ja huomasin itse asiassa, että suuri osa linjausten retoriikasta vastaa omia käsityksiäni ja poliittisia tavoitteitani. Olen varma, että monet muut vasemmiston jäsenet voivat sanoa samaa.
<P>
Ongelma on kuitenkin siinä, että käytitte paljon samoja ilmauksia viisi vuotta sitten, kun pyritte komission puheenjohtajaksi. Teitte tuolloin monia sosiaaliseen Eurooppaan liittyviä lupauksia viisivuotisen sosiaalisen ohjelman uudistamisesta ettekä ole pitänyt näitä lupauksianne. Saatatte esimerkiksi muistaa sanoneenne viisi vuotta sitten yleishyödyllisistä palveluista näin: "En sulje pois mahdollisuutta säätää puitedirektiivi."
<P>
Olette sanonut jälleen tänään, viisi vuotta myöhemmin, että EU saattaa kehittää julkisia ja sosiaalisia palveluja koskevan laadukkaan kehyksen. Emme ole aivan varmoja, mitä tarkoitatte tällä. Tiedämme kyllä, mitä puitedirektiivi tarkoittaa, ja tämä on meille hyvin tärkeä lupaus, jonka haluaisimme teidän pitävän. Tällä kertaa ei yksinkertaisesti riitä, että sanotte, ettette sulje pois puitedirektiivin mahdollisuutta.
<P>
Kun tutkimme viime viikolla linjauksianne, etsimme täsmällisiä, konkreettisia lupauksia, muttemme löytäneet niitä käytännössä lainkaan. Huomasimme sen sijaan Googlen ansiosta, että itse toimintalinjaukset, jotka esitettiin muutosvetoisena ohjelmana, ovat yleisesti ottaen vain uusiokäyttöön otettua komission vanhaa tekstiä ja olemassa olevaa poliittista ohjelmaa.
<P>
Esitän nyt kolme yleistä huomautusta toimintalinjauksistanne.
<P>
Ensinnäkään linjauksissa ei yksinkertaisesti puututa siihen, miten vakava työttömyystilanteemme ja sosiaalinen kriisimme on ja miten tilanne voi huonontua tulevina kuukausina tai jopa tulevina vuosina.
<P>
Toiseksi katsomme, että puheenne kriisistä selviämistä koskevasta strategiasta ovat ennenaikaisia. Muutitte viestiänne puhuessanne meille tänään. Sen sijaan meidän pitäisi puhua toimintastrategiasta - siitä, miten toteutamme myönteisiä toimia työmarkkinoilla paitsi jäsenvaltioissa myös Euroopan unionissa.
<P>
Kolmanneksi muutosvetoinen toimintaohjelmanne on menneisyyden ohjelma. Kriisi edellyttää paljon rohkeampaa ja kaukokatseisempaa politiikkaa kuin mitä suunnittelette. Uuden komission ensisijaisena tavoitteena pitäisikin olla EU:n uuden, nykyaikaistetun ja kunnianhimoisen sosiaalisen toimintaohjelman käynnistäminen.
<P>
Olen kuunnellut tarkkaan, mitä olette sanonut tänään asiassa Laval annetusta tuomiosta, joka liittyi työntekijöiden lähettämistä koskevaan direktiiviin. Sanoitte jälleen tänään, että asiassa on edettävä antamalla täytäntöönpanosäädös ja muuttamatta direktiiviä. Tämä ratkaisu ei yksinkertaisesti toimi. Ongelmana on itse direktiivi, jossa toistetaan kerta toisensa jälkeen: "Jäsenvaltiot voivat - ". Ellei täytäntöönpanosäädöksellä korvata tai kumota direktiiviä, Laval-asian ongelma ei muutu.
<P>
Pyydämme anteeksi, että arvioimme teitä saavutustenne perusteella. Laval-asia ei tapahtunut eilen. Mitä olette tehnyt noin kahden viimeisen vuoden aikana sen jälkeen, kun asiassa Laval annettu tuomio järkytti koko ammattiyhdistysliikettä?
<P>
Esitän lopuksi vielä yhden kysymyksen: lupaatteko nyt tehdä kaikkenne varmistaaksenne, että seuraavassa komission kollegiossa jäsenten sukupuolijakauma on tasapainoinen?
<SPEAKER ID="165" NAME="Alexander Graf Lambsdorff" AFFILIATION="ALDE">
(DE) Arvoisa puhemies, hyvät parlamentin jäsenet, miksi nyt? Miksi José Manuel Barroso? Meidän on vastattava näihin kahteen kysymykseen.
<P>
Kysymykseen "Miksi nyt?" on jo vastattu täällä. Olemme keskellä talous- ja rahoituskriisiä, eikä vahvan talouskasvun ja työllisyyden kasvun edellytyksiä luoda yhdessä yössä. Tarvitsemme tehokkaan komission ja EU:lle yhteisen, pitkän aikavälin strategian. Emme voi aloittaa tätä työtä ensi vuonna, vaan meidän on aloitettava heti. Siksi meidän on myös äänestettävä nyt.
<P>
Miksi José Manuel Barroso? Olen tyytyväinen komission puheenjohtajaehdokkaan selvään lausuntoon sosiaalisesta markkinataloudesta, kilpailusta ja sisämarkkinoista. Liberaaleina meillä on myös suuret odotukset ja kovat vaatimukset. Odotamme komission laativan jäsenvaltioiden kanssa yhteisen strategian.
<P>
Keskipitkällä aikavälillä ei riitä, että meillä on rahoitusmarkkinoita valvova sääntelijöiden verkosto. Tarvitsemme EU:lle yhteisen rahoitusvalvontaelimen. Kuten jäsen Verhofstadt juuri totesi, väliarviointi on meille ratkaisevan tärkeä.
<P>
Me liberaalit katsomme, että perusoikeuksista vastaavan komission jäsenen toimen perustaminen on hyvä päätös. Haluamme, että tällä jäsenellä on todellista valtaa. Niille, jotka eivät tiedä, mitä tarkoitamme tällä, vastaan, että meidän on kiinnitettävä enemmän huomiota kahteen asiaan: tietosuojaan ja turvapaikanhakijoiden kohteluun EU:n ulkorajoilla.
<P>
Haluan sanoa muutaman sanan täällä esitetyistä poliittista tilannetta koskevista huomioista. Mielestäni on hyvin ikävää, ettei sosiaalidemokraattien enemmistö äänestä teidän puolestanne huomenna. Sosiaalidemokraatit vetäytyvät näin ollen Eurooppa-myönteisestä liitosta, jonka halusimme luoda, erityisesti EU:n poliittisten kysymysten kohdalla. Jäsen Schulz, jäsen Bisky ja jäsen Cohn-Bendit järjestävät tai ainakin yrittävät järjestää EU:n puna-puna-vihreän saarron. Ratkaisevaa on se, että me emme voi suojautua EU:n konservatiivien väliseltä sopimukselta, mutta liberaalien ja kristillisdemokraattien on hyvin tärkeää säilyttää EU:n toimintakyky.
<SPEAKER ID="166" NAME="Jill Evans" AFFILIATION="Verts/ALE">
(EN) Arvoisa puhemies, puhun Vihreiden / Euroopan vapaan allianssin ryhmään kuuluvien Euroopan vapaan allianssin jäsenten puolesta. Uskomme Euroopan kaikkien kansojen tasa-arvoon. Kannatamme Euroopan niiden kansojen ja alueiden itsenäisyyttä, jotka eivät vielä kuulu EU:hun mutta jotka pyrkivät kohti jäsenyyttä, ja puolustamme kaikkien kielten puhujien yhtäläisiä oikeuksia riippumatta siitä, onko kyse EU:n virallisesta kielestä vai EU:n jäsenvaltion virallisesta kielestä ja puhuuko kieltä jäsenvaltion enemmistö vai vähemmistö.
<P>
Arvoisa puheenjohtaja Barroso, puhutte linjauksissanne ja olette puhunut myös tänään tarpeesta luoda EU:n ja sen kansalaisten välille yhteyden tunne. Tätä tavoitetta ei kuitenkaan voida saavuttaa, ennen kuin EU tunnustaa todelliset kansat ja kansakunnat ja ennen kuin toissijaisuusperiaate toimii kaikilla tasoilla eikä ainoastaan EU:n ja jäsenvaltioiden hallitusten välillä.
<P>
Jos Euroopan unioni aikoo auttaa meitä selviämään talouskriisistä, näyttää esimerkkiä ilmastonmuutoksen torjunnan alalla, niin kuin sen täytyy, ja jos se aikoo suojella julkisia palveluja, puolustaa ihmisoikeuksia ja edistää kansainvälistä rauhaa ja aseistariisuntaa, se tarvitsee apua meiltä kaikilta, ja tämä käsittää myös Walesin, Skotlannin, Katalonian, Korsikan, Flanderin ja monet muut alueet.
<P>
Tällä hetkellä eri puolella EU:ta käydään keskusteluja, pidetään kuulemisia ja järjestetään kansanäänestyksiä - enkä puhu nyt Lissabonin sopimuksesta vaan ehdotuksista perustuslain muuttamiseksi ja autonomian lisäämiseksi näissä maissa. Mielestäni on ikävää, ettette ole myöntänyt, tunnustanut tai käsitellyt linjauksissanne näitä ajankohtaisia tapahtumia ettekä ole esittänyt ehdotuksia siitä, miten maat ja alueet, joilla on lainsäädäntövaltaa, otettaisiin paremmin mukaan EU:n päätöksentekoon. Euroopan vapaan allianssi pitää tätä hyvin tärkeänä. Siksi pyydän teitä jälleen tekemään niin.
<SPEAKER ID="167" NAME="Timothy Kirkhope" AFFILIATION="ECR">
(EN) Arvoisa puhemies, yksi pisteliäimmistä EU:ta kohtaan esitetyistä kritiikeistä on se, että EU huolehtii enemmän omista sisäisistä järjestelmistään kuin siitä, että se näyttäisi esimerkkiä kansainvälisissä asioissa tai toimisi kansalaisten elämään lisäarvoa tuottavalla tavalla. Tämä suuntaus on ilmennyt selvimmin näissä naurettavissa, sietokykyämme koetelleissa keskusteluissa siitä, valitako ja koska valita komissiolle puheenjohtaja.
<P>
Tämä päivä, Lehman Brothersin romahduksen vuosipäivä, on sopiva muistutus EU:n talouden ja varsinkin Yhdistyneen kuningaskunnan talouden vaarallisesta tilasta. Työttömyys kasvaa kaikkialla, ja vain muutaman viikon päästä järjestetään ratkaisevan tärkeä maailmanlaajuinen ilmastokokous. Näissä olosuhteissa oli järjetöntä yrittää viivyttää komission puheenjohtajan valintaa syyskuun jälkeiseen aikaan.
<P>
Olen lukenut puheenjohtaja Barroson poliittisia toimintalinjauksia suurella mielenkiinnolla. Mielestäni on erittäin hyvä, että ECR-ryhmä sai tilaisuuden käydä hänen kanssaan tiukkaa keskustelua linjauksista. Ensinnäkin päätavoitteenamme täytyy olla talouskasvun elvyttäminen ja pitkäaikaisen kilpailukyvyn rakentaminen. Lyhyellä aikavälillä tämä edellyttää protektionismin torjumista ja sitä, että talouden toimintaan puututaan vähemmän. Lisäksi meidän on huolehdittava julkisen talouden tervehdyttämisestä ja pyrittävä turvaamaan jatkuva markkinoiden vapauttaminen kaupankäynnin elvyttämiseksi, yritysten luottamuksen palauttamiseksi sekä varmistaaksemme, että osaamiseen ja inhimilliseen pääomaan sekä innovointiin ja tutkimukseen investoidaan riittävästi.
<P>
Komissio toimii keskeisessä tehtävässä varmistettaessa, etteivät EU:n toimielimet hidasta talouden elpymistä asettamalla liiketoiminnalle turhia ja liiallisia esteitä. Puheenjohtaja Barroso ja komission jäsen Verheugen ovat tehneet tällä alalla merkittävää työtä. Edellinen komissio onnistui juuri liiallisen sääntelyn torjumisen ja "paremman sääntelyn" edistämisen alalla, vaikka, arvoisa puheenjohtaja Barroso, olisinkin itse kutsunut jälkimmäistä mieluummin "sääntelyn purkamiseksi". On kuitenkin valitettavaa, etteivät nämä edistysaskeleet olleet suurempia, ja lisää työtä on tehtävä varmasti. Komissioon tarvitaan tästä työstä vastaava ensimmäinen varapuheenjohtaja. Arvoisa puheenjohtaja Barroso, kehotan teitä nimittämään tällaisen henkilön, jos teidät valitaan huomenna.
<P>
Ilmastonmuutoksesta totean, että EU on toiminut johtoasemassa tämän alan kansainvälisissä neuvotteluissa ja että sen on tehtävä niin jatkossakin. Mielestäni on hyvä, kuinka puheenjohtaja Barroso on korostanut, että meidän on näytettävä, miten ilmastonmuutoksen torjuminen voi auttaa nykyaikaistamaan talouksiamme.
<P>
Toinen asia, jota haluan korostaa, on lupaus uudistaa EU:n talousarviota perinpohjaisesti. Tällaista uudistusta on odotettu jo pitkään, ja asiasta olisi pitänyt antaa sitova lupaus.
<P>
Vaikka ryhmäni ja minä kannatammekin voimakkaasti puheenjohtajan valintaa ja joitakin suurista linjauksista, emme ole samaa mieltä kaikesta, kuten ystäväni jäsen Kamiński jo totesi. Olen erittäin huolissani maahanmuuttoa ja turvapaikkoja koskevista komission suunnitelmista, ja Yhdistyneelle kuningaskunnalle kansallisen valvonnan jatkaminen maan rajojen ulkopuolella on jatkossakin hyvin tärkeää.
<P>
Kuten puheenjohtaja Barroso tietää keskustelujemme perusteella, rahoitusvalvontaa koskeviin komission ehdotuksiin liittyy ongelmia. Todellisena vaarana on, että rahoitusalan suuryritykset siirtävät toimintansa EU:n ulkopuolelle, mikä hyödyttäisi kilpailijoitamme.
<P>
Lopuksi totean, että keskustelussa on viitattu jatkuvasti Lissabonin sopimukseen. En peittele asiaa, mutta tyydyn vain huomauttamaan jälleen, että EU on toiminut viimeiset 3-4 vuotta varsin hyvin ilman Lissabonin sopimusta. Ei ole mitään syytä, miksei näin voisi olla jatkossakin.
<P>
Lopuksi lainaan puheenjohtaja Barroson linjauksia. Niissä sanotaan: "EU toimii parhaiten, kun se keskittyy ydintehtäviinsä. Haluan keskittää rajallisia resurssejamme sinne, missä niillä on eniten vaikutusta ja missä niillä voidaan luoda eniten lisäarvoa." Toisin sanoen tämä tarkoittaa mielestäni sitä, että EU voisi tehdä vähemmän, mutta sen on tehtävä se paremmin.
<P>
Arvoisa puheenjohtaja Barroso, jos näiden sanojen on tarkoitus olla keskeinen viestinne viidestä seuraavasta vuodesta, ne ovat erinomainen pohja edistykselle, mutta ansaitsette joka tapauksessa valtaisan tukemme huomisessa äänestyksessämme.
<SPEAKER ID="168" NAME="Jean-Luc Mélenchon" AFFILIATION="GUE/NGL">
(FR) Arvoisa puhemies, arvoisa puheenjohtaja Barroso, toimielimet eivät anna vasemmiston esittää ehdokasta.
<P>
Pidämme valitettavana tätä tilannetta, jossa ehdokkaita on vain yksi, sekä oikeistolaisten ja sosiaalidemokraattien hallitusten poliittisia sopimuksia, jotka mahdollistavat tämän tilanteen.
<P>
Tämä tilanne kätkee nimittäin kokonaan EU:ssa laajalti vallitsevan mielipiteen, joka edustaa täysin toista laitaa kuin tämä Euroopan yhdentymisen liberaali malli, jota te symboloitte. Tämä malli suistaa ihanne-Euroopan perikatoon, ilman että te sanotte asiasta sanaakaan: se johtaa tilanteeseen, jossa suuri osa kansalaisista osoittaa Euroopan parlamentin vaaleissa vihamielisyyttään jättämällä äänestämättä - ja huomionarvoista on se, että näin tapahtuu erityisesti uusissa jäsenvaltioissa.
<P>
Tämä malli on muuttanut unelman suojaa tarjoavasta EU:sta koneeksi, joka tuhoaa sosiaaliset oikeutemme ja jäsenvaltioiden teollisuuden ja saa ihmiset kilpailemaan keskenään elannon ansaitsemiseksi. Yhä useammat sanovat, ettei Euroopan unionista tule mitään hyvää.
<P>
Kaikista varoituksista huolimatta - ja niitä kyllä riitti - ette nähnyt rahoituskatastrofin ja ympäristökatastrofin tuloa. Päinvastoin te ja muut tasoititte niille tietä vaatimalla vapaata ja tasapuolista kilpailua, joka lamaannuttaa yhteiskuntamme ja tuhoaa niiden yhteisöllisen hengen ja julkiset palvelumme.
<P>
Nyt te muutatte sanojanne muttette tekojanne. Ohjelmanne voidaan kuitenkin tiivistää yhteen lauseeseen - en tosin tiedä, onko ranskankielinen sanaleikki käännettävissä: "Jatkossa kaikki on samaa kuin ennen". EU tarvitsee kuitenkin suuren muutoksen jättääkseen taakseen muinaiset, vanhat ajat, finanssikapitalismin ja tuottavuuden maksimoinnin aikakauden.
<P>
Muutos voisi siis alkaa siitä, että kieltäydymme investoimasta teihin. Siksi delegaatiomme ei äänestä teitä.
<SPEAKER ID="169" NAME="Timo Soini" AFFILIATION="EFD">
(FI) Arvoisa puhemies, arvoisa puheenjohtaja Barroso, kävitte meidän EU-kriittisessä ryhmässämme, ja annamme sille arvoa. Siellä oli aikaa keskustella, siellä saitte tiukkoja kysymyksiä muun muassa minulta. Mutta se, että on vain yksi ehdokas, ei minua miellytä. Ja jos emme nyt hyväksy teitä, niin käykö meille kuten Irlannissa, että parin kuukauden päästä herra Barroso tulee toisessa kravatissa ja sitten äänestetään uudestaan tästä samasta asiasta. Pidätte komissiosta, olen lukenut hyvin tarkkaan tämän paperin. Sanotte siinä, että komissio on korvaamaton tekijä, ainoastaan komissiolla, ainoastaan komissiolla on valtuudet tehdä ehdotuksia, joissa otetaan huomioon kaikkien kansalaisten edut, ja vain komissiolla on toimivalta ja riippumattomuus.
<P>
Hyvät kollegat, missä ovat Euroopan kansat? Missä ovat Euroopan parlamentit, missä ovat eurooppalaiset äänestäjät? Heitä vartenhan tätä unionia sanotaan pidettävän pystyssä. En tosin siihen oikein paljon usko. Herra Barroso, puolustakaa työmiestä, puolustakaa työläisiä, koska väsynyt vasemmisto ei siihen enää pysty. Puolustakaa pienyrittäjiä, meillä ei ole työvoimapulaa, meillä on pulaa työnantajista. Tehkää sieltä alhaalta päin hyvää työtä, jotta ihmiset voivat työllistää, ja täten päästään Euroopassa eteenpäin. Ja arvoisa puheenjohtaja Barroso, ei EU-veroa, meillä on jo tarpeeksi veroja.
<P>
(Suosionosoituksia)
<SPEAKER ID="170" NAME="Francisco Sosa Wagner" AFFILIATION="NI">
(ES) Arvoisa puhemies, osoitan kommenttini puheenjohtaja Barrosolle.
<P>
Arvoisa puheenjohtaja Barroso, olen seurannut teitä suurella mielenkiinnolla ja suurella kunnioituksella hyvin pitkään, itse asiassa siitä lähtien, kun toimitte poliitikkona Portugalissa - maassa, joka on meitä ja meidän sydäntämme hyvin lähellä.
<P>
Olette kuitenkin yllättänyt minut toden teolla. Tämä johtuu kahdesta syystä: ensinnäkin olette osoittanut halveksuntaa ryhmääni kohtaan - sitoutumattomia jäseniä kohtaan - koska ette ole käyttänyt ajastanne edes minuuttia poliittisten ehdotustenne perustelemiseen. Edustamme monia EU:n kansalaisia, ja olette osoittanut halveksuntaa kaikkia äänestäjiämme kohtaan.
<P>
Toiseksi poliittinen suunnitelmanne on heikko ja poliittiset ehdotuksenne asiakirjassa "Poliittiset toimintalinjaukset seuraavaa komissiota varten" ovat huonoja. Nämä ehdotukset eivät koske edes niitä asioita, joita olette puolustanut itse toimiessanne komission puheenjohtajana. Olen yllättynyt siitä, että energiapolitiikan kaltaiset alat, joita on käsitelty koko toimikautenne ajan kunnolla, ovat nyt, kun esitätte ehdotuksenne seuraavaa...
<P>
(Puhemies keskeytti puhujan.)
<SPEAKER ID="171" NAME="Carlos Coelho" AFFILIATION="PPE">
(PT) Arvoisa puhemies, arvoisa neuvoston puheenjohtaja Malmström, arvoisa puheenjohtaja Barroso, haluan esittää aivan aluksi kiitokset. Kiitän teitä ensinnäkin niistä viidestä vuodesta, joiden ajan olette työskennellyt komission puheenjohtajana. Olette osoittanut toimivanne jäsenvaltioiden kanssa päättäväisellä tavalla esimerkiksi ilmasto- ja energia-asioissa sekä kykenevänne saavuttamaan kompromisseja ja yhteisymmärrystä esimerkiksi rahoitusnäkymiä koskevassa asiassa huolimatta laajentumisen, toimielinkriisin ja kansainvälisen rahoituskriisin mukanaan tuomista lisävaikeuksista.
<P>
Toiseksi kiitän teitä parlamentille esittelemistänne poliittisista toimintalinjauksista seuraavaa komissiota varten. Arvoisa puheenjohtaja Barroso, demokratia tarkoittaa valitettavasti sitä, ettette voi miellyttää kaikkia. Jotkut eivät pidä teistä, koska olette liian Eurooppa-myönteinen, jotkut taas eivät pidä teistä ideologisten ennakkoluulojen vuoksi. Jotkut vertaavat teitä aiempaan unohtaen, ettei EU:ssa ole enää 12:ta jäsenvaltiota vaan 27 jäsenvaltiota, joiden edut on sovitettava yhteen, ja että Euroopan parlamentilla on nyt onneksi enemmän valtaa ja toimielinten välinen yhteistyö on vaativampaa.
<P>
Jotkut haluavat lykätä päätöksentekoa. Sen lykkääminen aiheuttaisi tyhjiön ja heikentäisi sekä komissiota että unionia. Maailma ei odota meitä. Brasilian presidentti esitti juuri eilen lausunnon, jolla hän heitti G8-kokouksen historian roskakoriin ja antoi tukensa G20-kokoukselle. Maailma ei jää odottamaan sitä, että EU saa toimielimensä järjestykseen ja valitsee johtajansa. Jos lykkäämme päätöksentekoa, myönnämme EU:n olevan merkityksetön toimija globalisoituvassa maailmassa.
<P>
Olen tietenkin ylpeä siitä, että komission puheenjohtajana toimii portugalilainen, mutta tukeni teille ei ole pelkkä kansallisen solidaarisuuden ilmaus. Se kertoo siitä, että arvostan tekemäänne työtä ja kannatan valitsemianne painopistealueita, jotka ovat talouskasvu, investoiminen innovaatioihin, koulutus ja työttömyyden torjunta, taloudellisen ja sosiaalisen koheesion merkityksen korostaminen, investoiminen ympäristöön ja ilmastonmuutoksen torjuminen, turvallisuuden lisääminen vapauksia rajoittamatta sekä kansalaisuuden ja kansalaisten osallistumisen vahvistaminen.
<P>
Kannatan meille juuri ehdottamaanne yhteistyötä, joka toisi Euroopan parlamentin ja komission lähemmäksi toisiaan yhteisen Eurooppamme hyväksi. Euroopan parlamentin on aika antaa erilaisista poliittisista taustoista tuleville valtionpäämiehille syy nimittää tiedät uudelleen yksimielisesti komission puheenjohtajaksi. Arvoisa puheenjohtaja Barroso, toivotan teille onnea ja menestystä työhönne.
<SPEAKER ID="172" NAME="Hannes Swoboda" AFFILIATION="S&amp;D">
(DE) Arvoisa puhemies, arvoisa puheenjohtaja Barroso, olin vaalien alla Itävallan sosiaalidemokraattien pääehdokas ja ajoin kampanjassani rahoitusmarkkinoiden voimakasta eurooppalaista sääntelyä, työntekijöiden lähettämistä koskevan direktiivin muuttamista, julkisten palvelujen suojelua sekä lainsäädännön sosiaalisten vaikutusten arvioimista. Koska edellinen, teidän johtamanne komissio ei saavuttanut mitään näistä, olen yrittänyt puhua sen puolesta, että tarvitsemme uuden komission ja sille uuden puheenjohtajan. Sanotte nyt tekevänne kaiken pyytämäni. Miten voisimme yhtäkkiä alkaa uskoa sanojanne?
<P>
Kollegani jäsen Hughes on jo tuonut esiin, ettei Barroson ensimmäinen komissio onnistunut juurikaan lunastamaan lupauksiaan. Tulevina viikkoina teidän on aika osoittaa, että olette tosissanne. Tässä tapauksessa tosissaan oleminen tarkoittaa sitä, että saatte puolellenne myös ne, jotka haluavat toteuttaa nämä toimenpiteet.
<P>
Täällä on jo tehty selväksi, että huomenna teitä tukevat monet, joilla ei ole mitään tekemistä näiden merkittävien tavoitteiden kanssa. Saatte runsaasti tukea niiltä parlamentin jäseniltä, jotka ovat estäneet näiden tavoitteiden saavuttamisen tai vastustaneet niitä - esimerkiksi työntekijöiden lähettämistä koskevan direktiivin ja julkisia palveluja koskevan direktiivin tapauksessa - ja jotka ovat kannattaneet voimakkaasti yksityistämistä. Nämä jäsenet tukevat teitä huomenna. Teidän on osoitettava, että voitte muodostaa uuden enemmistön komissiossa, joka haluaa todella saavuttaa nämä tavoitteet.
<P>
Jäsen Lambsdorff väitti, että tämä voi olla vain saksalainen vaalikampanja ja että sosiaalidemokraatit poikkeavat eurooppalaiselta polulta. Vastaan hänelle, että toisin kuin sosiaalidemokraatit te olette muodostamassa liittoa todellisten EU:n vastustajien kanssa, ja juuri se on ongelma. Monet meistä olisivat valmiita tukemaan teitä, jos komission kanta sosiaalisesta ulottuvuudesta olisi selvä. Otamme huomioon tämänpäiväiset lupauksenne mutta odotamme myös päätöstä, joka osoittaa, että tuleva komissio ottaa politiikassaan vakavasti asiat, joista olen puhunut tänään.
<SPEAKER ID="174" NAME="Marielle De Sarnez" AFFILIATION="ALDE">
(FR) Arvoisa puhemies, arvoisa puheenjohtaja Barroso, osa Euroopan parlamentin jäsenistä ei luota teihin huomisessa äänestyksessä, ja olen itse yksi heistä. Haluan tuoda tämän päätöksen syyt täällä esiin sekä kertoa teille huolenaiheistamme, koska katson, että ne ansaitsevat tulla kuulluiksi.
<P>
Katsomme, ettei komissio ole nykyään yhtä vahva kuin viisi vuotta sitten. Katsomme, että se on päättänyt liian usein tarkoituksellisesti antaa periksi neuvostolle, jotta se ei suututtaisi ketään. Katsomme myös, ettei komissio ole kyennyt käyttämään sille perustamissopimuksissa myönnettyä valtaa - aloiteoikeutta, jonka pitäisi olla kriisin aikaan todellinen aloitevelvollisuus. Lisäksi katsomme, ettei komissio ole enää se paikka, jossa määritellään EU:n yleinen etu, jotta kaikki kuulisivat sen, ja ettei tämä ole hyväksi Euroopan unionille.
<P>
Euroopan unioni tarvitsee visiota, se tarvitsee valtaa ajatella ja laatia uusi kehitysmalli ja se tarvitsee uusia ratkaisuja talouskysymyksiin. Miten onnistumme viemään eteenpäin yhdentymistä teollisuuden ja talousarvion alalla? Miten priorisoimme pitkän aikavälin toimet suhteessa lyhyen aikavälin toimiin? Miten varmistamme sääntelyn avulla, että pankkien ensisijaisena tehtävänä on tukea yrityksiä, kotitalouksia ja eurooppalaisia sijoittajia? Miten luomme EU:hun sääntelyviranomaisen, joka voi keskustella sosiaaliasioista tasavertaisesti Yhdysvalloissa vastaavaa työtä tekevän kollegansa kanssa? Miten panemme työllisyyssopimuksen täytäntöön? Miten lisäämme rahoitusalan sääntelyä tiukentamalla vaatimuksia? Miten hyödynnämme ja osoitamme yhteisvastuuta? Miten onnistumme - ehkä lähitulevaisuudessa - laajentamaan euroaluetta, myös kestävän kehityksen alalla? Miten onnistumme tässä siirtymätyössä paitsi Euroopassa myös kehitysmaissa?
<P>
Arvoisa puheenjohtaja Barroso, tässä oli osa kysymyksistä, joihin pitäisi vastata. Katson siksi, että tarvitsemme komission, joka onnistuu elvyttämään EU:n yleisen edun ja vision eli yksinkertaisesti palauttamaan EU:n perusajatukselle sen merkityksen. Arvioimme tulevia toimianne tältä pohjalta. Kiitos, että kuuntelitte.
<SPEAKER ID="175" NAME="Sven Giegold" AFFILIATION="Verts/ALE">
(DE) Arvoisa puhemies, arvoisa puheenjohtaja Barroso, Euroopan unionin kohtaaman kriisin vakavuus ei johtunut yksinomaan rahoitusmarkkinoiden epäeettisestä toiminnasta. Muita syitä ovat sosiaalisen epätasa-arvon kasvu, jäsenvaltioiden kansantalouksien välinen vaarallinen epätasapaino, joka johti yhteisvastuun puuttumiseen, sekä EU:n riippuvuus resursseista, joiden hinnat nousevat.
<P>
EU:n kansalaiset ansaitsevat komission, joka palauttaa nämä syvemmät syyt toistuvasti asialistalle eikä tee niistä tabuja sen sijaan, että se toimii juuri päinvastaisella tavalla ja yrittää siirtää vastuun eteenpäin jäsenvaltioille. EU:hun tarvitaan kunnolla koordinoitua talous- ja finanssipolitiikkaa. EU:hun tarvitaan verotuksen alalle yhteistyötä verojen polkemisen lopettamiseksi. Vain tällä tavoin voidaan panna piste sosiaaliselle hajaannukselle ja rahoittaa tarvittavia ympäristöä säästäviä investointeja. Tarvitsemme politiikkaa, jolla tuetaan jatkuvasti vihreää teknologiaa ja edistetään vihreää elämäntapaa, jotta onnistumme vähentämään nopeasti EU:n riippuvuutta rajallisista resursseista. Tästä tulee ympäristöalan vihreä vallankumous.
<P>
Arvoisa puheenjohtaja Barroso, ohjelmassanne ei mainita yhtäkään näistä asioista, enkä voi siksi äänestää puolestanne.
<SPEAKER ID="176" NAME="Roberts Zīle" AFFILIATION="ECR">
(LV) Arvoisa puhemies, kiitos. Arvoisa puheenjohtaja Barroso, osa uusista pienistä jäsenvaltioista oli ylläpitänyt kansallisen valuuttansa kiinteää kurssia suhteessa euroon jo vuosien ajan ennen liittymistään Euroopan unioniin. Tämän ansiosta Euroopan unionin rahoitusalan oli varsin tuottavaa investoida kyseisiin maihin. Se, että kyseiset maat joutuvat ylläpitämään tiukasti tätä valuuttakurssia näin kriisin aikaan, johtaa kuitenkin nyt kansalaisten tulojen arvon alenemiseen, millä on sosiaalisesti dramaattiset seuraukset, sekä kyseisten maiden keskuspankkien ulkomaanvaluuttavarantoihin kohdistuviin spekulatiivisiin hyökkäyksiin. Tämä käy kalliiksi sekä näiden maiden kansalaisille että Euroopan komissiolle eli tämän rahan lainaajalle. Euron käyttöönoton nopeuttaminen näissä maissa pienentäisi kustannuksia ja toisi lisää vakautta. Arvoisa puheenjohtaja Barroso, pyydän siksi teitä edistämään näinä kriisin aikoina tarkoituksenmukaista Maastrichtin kriteerien soveltamista yhtä suurella innolla kuin puolustatte Lissabonin sopimusta. Kiitos.
<SPEAKER ID="177" NAME="Joe Higgins" AFFILIATION="GUE/NGL">
(EN) Arvoisa puhemies, vastustin José Manuel Barroson nimittämistä komission puheenjohtajaksi. Hän puuttuu Euroopan komissiota hyödyntämällä irlantilaisten demokraattiseen oikeuteen päättää vapaasti, hyväksyvätkö vai hylkäävätkö he Lissabonin sopimuksen 2. lokakuuta pidettävässä kansanäänestyksessä.
<P>
Viime päivinä Barroson komissio on lähettänyt julkeasti komission työntekijöitä kouluihin eri puolille Irlantia puhumaan arvatenkin siitä, miten hyvä Euroopan komissio on. Todellisuudessa tämä on lasten vanhemmille suunnattu merkki siitä, että heidän pitäisi äänestää Lissabonin sopimuksen puolesta. Lisäksi eräs komission vanhempi virkamies on osallistunut avoimesti Lissabonin sopimuksen puolesta kampanjoivien järjestöjen julkisiin joukkokokouksiin.
<P>
Caesar Augustuksen tavoin Barroso on lähettänyt lähettiläitään antamaan käskyjä irlantilaisille. Käymme kyllä demokraattista keskustelua kenen kanssa tahansa, mutta se, että virkamiehet puoltavat keskustelussa toista laitaa, on veromaksajien rahojen törkeää väärinkäyttöä.
<P>
(GA) Barroson politiikka ei hyödytä lainkaan eurooppalaisia työntekijöitä, eikä Lissabonin sopimus hyödytä lainkaan eurooppalaisia työntekijöitä vaan pikemminkin edistää militarisointia ja yksityistämistä. Tästä syystä emme huoli enää Barrosoa komission puheenjohtajaksi.
<SPEAKER ID="179" NAME="Nicole Sinclaire" AFFILIATION="EFD">
(EN) Arvoisa puhemies, puheenjohtaja Barroso kannattaa kunnianhimoista EU:ta. EU:sta on todellakin tullut kunnianhimoinen: se on laajentunut 50 vuodessa 27 jäsenvaltioon, ja Lissabonin sopimus - jos Irlanti ratifioi sen - on kuolinisku niiden kansalliselle suvereniteetille ja ponnahduslauta EU:n vallankaappaukselle.
<P>
UKIP-puolue vastustaa kuitenkin Barroson suunnitelmia Euroopan yhdentymisestä, sillä tiedämme, etteivät yksittäiset jäsenvaltiot ole mikään merkityksetön asia. Kansallinen suvereniteetti on arvojemme perusta ja Yhdistyneen kuningaskunnan demokratian kulmakivi. EU:ssa ihmisoikeudet - niin yksilölliset kuin kollektiivisetkin - ovat toisarvoisessa asemassa eurooppalaisten yhteisvastuuseen nähden. Vaikka nämä kaksi asiaa ovat keskenään selkeän ristiriitaiset, puheenjohtaja Barroso liittää ne yhteen: ne ovat keskeinen osa hänen visiotaan EU:sta viideksi seuraavaksi vuodeksi, ja tässä visiossa yhteisvastuu on eurooppalaisen yhteiskunnan kulmakivi.
<P>
UKIP asettaa suvereniteetin yhteisvastuun edelle. Kun jäsenvaltioiden kansalaiset ilmaisevat kansanäänestyksessä kantansa, tuloksen pitäisi olla lopullinen ja heidän oikeuttaan mielipiteeseensä pitäisi kunnioittaa. EU:n versio kansalaisten oikeuksista on kuitenkin se, että kansalaiset pannaan äänestämään kerta toisensa jälkeen, kunnes he antavat periksi painostukselle ja äänestävät "kyllä".
<P>
Maastrichtin sopimus ja Nizzan sopimus saatiin aikaan juuri tällä tavalla, ja nyt EU käyttää samaa taktiikkaa pakottaessaan irlantilaiset äänestämään uudelleen Lissabonin sopimuksesta, vaikka Irlanti on jo hylännyt sen, samoin kuin Ranska ja Alankomaat. Millaisia oikeuksia nämä ovat, kun ne evätään suoralta kädeltä yhteisvastuun nimissä? UKIP asettaa suvereniteetin ja kansalaisen oikeudet yhteisvastuun edelle. Vastustamme Lissabonin sopimusta ja sitä koskevaa puheenjohtaja Barroson visiota.
<SPEAKER ID="180" NAME="Hans-Peter Martin" AFFILIATION="NI">
(DE) Arvoisa puhemies, demokratian alalla tarvitaan vallankumousta. Arvoisa puheenjohtaja Barroso, kuvitelkaapa tilanne, jossa te olisitte EU:ssa ehdolla vaaleissa - vain te, ei ketään muuta. Millaisen osuuden äänistä saisitte? Mitä kansalaiset sanoisivat?
<P>
He olisivat luultavasti kuunnelleet teitä tänään ja kuulleet teidän luvanneen kaikkea kaikille. He olisivat toivottavasti saaneet myös selville sen, mitä teitte viisi vuotta sitten. Lupailitte silloin useimmille varsin paljon. Kyse on nyt siitä, että vertaamme aiempia lupauksianne siihen, mitä lupaatte nyt ja mitä teiltä voidaan odottaa. Uskoakseni voimme odottaa teiltä varsin vähän.
<P>
Edustatte vanhaa Eurooppaa, tunaroivaa Eurooppaa: edustatte komission virheestä johtuvaa talouskriisiä, riittämätöntä sitoutumista ilmastoasioihin ja niin edelleen. Olisin samalla puolella kuin EU:n kansalaisten enemmistö, koska uskon, että saisitte vain 10, 12 tai 15 prosenttia äänistä.
<SPEAKER ID="181" NAME="Werner Langen" AFFILIATION="PPE">
(DE) Arvoisa puhemies, hyvät parlamentin jäsenet, arvoisa puheenjohtaja Barroso, haluan todeta aivan aluksi, että Euroopan parlamentin saksalaiset konservatiivijäsenet (CDU/CSU) kannattavat valintaanne toiselle toimikaudelle. Asetamme kuitenkin teille ja tulevalle komissiolle tiettyjä odotuksia täksi toiseksi toimikaudeksi. Haluan tuoda ne selvästi esiin.
<P>
Vaatimuksemme kohdistuvat tulevaisuuteen, mutta koska meillä on takanamme viiden vuoden kokemus, korostan lyhyesti muutoksia, joita haluamme. Teidän mielestänne viiteen viimeiseen vuoteen on mahtunut onnistumisia ja epäonnistumisia. Epäonnistumisia ovat muun muassa rahoitusmarkkinoiden puutteellinen sääntely, sillä komissiolla ei ole ollut riittävästi rohkeutta ryhtyä tarvittaviin toimenpiteisiin edistyksen estäneitä jäsenvaltioita vastaan, neuvoston vallan huomattava kasvu sekä toissijaisuusperiaatteesta piittaamattomien yksittäisten komission jäsenten välinpitämättömyys.
<P>
Kannatamme ohjelmaanne ja toimintalinjauksianne, koska katsomme niiden edustavan oikeaa lähestymistapaa. Haluamme varmistaa, että osa meille tärkeistä asioista saavutetaan, ja olen varma, että otatte tämän huomioon. Ensinnäkin EU:n yhteisen politiikan täytyy perustua sosiaalisen markkinatalouden malliin, toisin sanoen vapauteen ja vastuuseen eikä pelkästään vapauteen, niin kuin rahoitusmarkkinoilla.
<P>
EU:n kilpailukykyä ja työllisyysturvaa on arvioitava suhteessa ympäristön ja ilmaston suojeluun. Olin jokseenkin yllättynyt siitä, että saatatte vaarantaa tämän kokonaisvaltaisen lähestymistavan nimittämällä erillisen ilmastoasioista vastaavan komission jäsenen. EU:hun tarvitaan teollisuuskanta, ja maailman ongelmia, kuten nälkää, köyhyyttä ja sairauksia, voidaan torjua vain, jos EU on voimakas talousvalta, jolla on tällainen teollisuuskanta.
<P>
EU:n on saatava tukea kansalaisilta. Liiallinen sääntely vähentää selvästi kansalaisten motivaatiota ja vieraannuttaa heidät EU:n perusajatuksesta. Haluamme siksi riippumattoman arvion lainsäädännön vaikutuksista.
<P>
Lisäksi haluamme toimielinten välisistä sopimuksista täysin uudet versiot. Mikäli nämä ehdot täyttyvät, viiden vuoden toimikaudesta tulee hyvä.
<SPEAKER ID="182" NAME="Adrian Severin" AFFILIATION="S&amp;D">
(EN) Arvoisa puhemies, kansanpuolueen jäsentä ei kannata pyytää ryhtymään sosialistiksi, eikä sosialistia kannata pyytää äänestämään kansapuolueen jäsentä. Asia olisi juuri näin yksinkertainen, ellei se olisi paljon monimutkaisempi.
<P>
Miksi olemme silti kiusaantuneita ja erimielisiä, kun meitä pyydetään tukemaan ehdokkuuttanne? Puhun nyt aivan suoraan. Tämän komission toimikaudella pettymysten ja epäonnistumisten luettelo on kasvanut aivan liian pitkäksi, samoin kuin lunastamattomien lupausten ja toteutumattomien aloitteiden luettelo. Siksi EU:n kansalaiset ovat menettäneet paitsi luottamuksensa myös toivonsa ja kiinnostuksensa EU:n toimielimiä kohtaan.
<P>
Ollaksemme täysin rehellisiä meidän on myös myönnettävä, ettette te ole asiasta yksin vastuussa. Päävastuussa ovat ne jäsenvaltioiden poliittiset johtajat, joilla on ollut tapana esittää saavutukset kansallisina saavutuksina ja epäonnistumiset EU:n epäonnistumisina ja jotka ovat ennen kaikkea asettaneet kansallisen itsekkyyden eurooppalaisen yhteisvastuun edelle.
<P>
Monet komission jäsenet, myös sosialistit, ovat samojen kansallisten johtajien myötävaikutuksella vastuussa riittämättömästä visiosta, rohkeudesta, osaamisesta ja tahdosta. Teidän lisäksenne meillä on siis vastassamme tänään myös ne, jotka ovat nimittäneet teidät ainoaksi ehdokkaaksi yhteen EU:n tärkeimmistä tehtävistä. He eivät ole tehneet näin selvästikään siksi, että he arvostaisivat ominaisuuksianne ja vahvuuksianne, vaan sen vuoksi, mitä he pitävät heikkoutenanne. He eivät ole nimittäneet teitä siksi, että he uskoisivat teidän pyrkivän kehittämään yhä tiiviimpää, sosiaalisesti houkuttelevampaa unionia, vaan siksi, että he uskovat teidän soittavan heille yksitellen ja pyytävän heiltä etukäteen kansallista siunausta komission kullekin aloitteelle.
<P>
On vähintäänkin ristiriitaista, että sen sijaan, että Euroopan parlamentti eli yhteisön toimielin vahvistaisi tänään yhteisön toisen toimielimen eli komission tulevan puheenjohtajan demokraattisen legitiimiyden äänestämällä ylivoimaisesti hänen puolestaan, se joutuu tämän ehdokkaan kautta vastustamaan hallitusten välistä toimielintä eli neuvostoa.
<P>
Siispä kun tämä komission kollegiota koskeva äänestysprosessi päättyy, olennaista on, kykenettekö osoittamaan olevanne yksi meistä ettekä yksi heistä.
<SPEAKER ID="183" NAME="Andrew Duff" AFFILIATION="ALDE">
(EN) Arvoisa puhemies, puheenjohtaja Barrosoa pitäisi kiittää siitä, että hän on tukenut vankkumattomasti perustamissopimuksen muuttamista koko edellisen toimikautensa ajan. Mielestäni häntä pitäisi kiittää myös siitä, että hän on julkistanut hyvän vakausohjelman ja esittänyt tarpeellisia ehdotuksia haasteellisten politiikanalojen kehittämisestä, josta olemme kaikki samaa mieltä.
<P>
Minun on kuitenkin todettava, että bruttokansantuotteen laskiessa ja menojemme kasvaessa meillä saattaa olla vuoteen 2014 mennessä edessämme tuore budjettikriisi, ja luotan siihen, että tuolloin puheenjohtaja Barroso pitää voimakkaasti parlamentin puolta ja vastustaa jäsenvaltioiden valtiovarainministerien ennustettavissa olevaa kantaa.
<P>
Tosiasia on se, että EU tarvitsee suuremman talousarvion sekä talouden elpymistä edistävää budjettipolitiikkaa. Kansalliset menot pitäisi siirtää EU:n talousarvioon, kun tämä on kustannustehokkaampaa tai tuottaa mittakaavaetuja tai lisäarvoa ja kun markkinahäiriöiden korjaaminen edellyttää voimakkaampaa eurooppalaista politiikkaa.
<P>
Meidän on käytettävä budjetin resursoinnissa riippumatonta, progressiivisempaa ja avoimempaa järjestelmää.
<SPEAKER ID="184" NAME="Hans-Peter Martin" AFFILIATION="NI">
(DE) Arvoisa puhemies, viittaamatta tietenkään edelliseen puhujaan pyydän teitä toimimaan tasapuolisella tavalla keskeyttäessänne puheaikansa ylittäneitä puhujia. Olette keskeyttänyt muutaman puhujan puheenvuoron odottamattomasti mutta antanut muutaman muun jatkaa pitkän aikaa. Emme voi hyväksyä sitä.
<SPEAKER ID="185" NAME="Seán Kelly" AFFILIATION="PPE">
(EN) Arvoisa puhemies, haluan vain tehdä selväksi, ettei Irlannin tarvitse äänestää uudelleen siksi, että joku on käskenyt tekemään niin: irlantilaiset äänestävät uudelleen, koska he ovat päättäneet itse tehdä niin, ja he tekevät oman päätöksensä. Toiseksi tämänkertainen äänestys poikkeaa edellisestä äänestyksestä. Olemme saaneet takeita, jotka selventävät asioita irlantilaisille, ja meille on myös luvattu, että saamme pitää jäsenemme komissiossa.
<P>
(Puhemies keskeytti puhujan.)
<SPEAKER ID="186" NAME="Puhemies">
(EL) Hyvä jäsen Kelly, olen pahoillani: tämä on uusi menettely, mutta meidän on sovellettava sitä oikein. Menettely koskee vain edelliselle puhujalle esitettäviä kysymyksiä, ei julkilausumia. Pahoittelen, että jouduin keskeyttämään teidät.
<SPEAKER ID="187" NAME="José Manuel Barroso">
komission puheenjohtajaksi nimitetty. - (EN) Arvoisa puhemies, puhun aluksi toimintaperiaatteista ja sen jälkeen politiikasta, jos minulle jää aikaa.
<P>
Jäsen Hughesin kysymyksiin vastaan, että mielestäni on tärkeää selventää asioita, jotka ovat hyvin tärkeitä ryhmällenne ja minulle sekä sitoutumisellemme sosiaaliseen markkinatalouteen. Hyvä jäsen Hughes, sitoutumalla työntekijöiden lähettämistä koskevaan asetukseen tarkoituksenani on puuttua juuri esiin tuomaanne ongelmaan. Ongelma johtuu epäselvyyttä aiheuttaneista täytäntöönpano- ja tulkintakysymyksistä. Muistutan teille, että asetusta sovelletaan sellaisenaan ja että sen säätäminen vie vähemmän aikaa kuin direktiivin yleinen tarkistaminen. Olen joka tapauksessa sanonut, että tarvittaessa voimme harkita myös direktiivin tarkistamista.
<P>
Lisäksi totean, että sosialisteihin kuuluva komission jäsen Špidla on etsinyt yhteisymmärryksessä minun kanssani kattavasti käytännön ratkaisuja Laval-asiaan. Teidän on otettava huomioon, ettei mainitsemianne ongelmia esiinny kaikissa jäsenvaltioissa. Koska jäsenvaltioiden työlainsäädännöissä on eroja, Laval-tilanne voi syntyä joissakin jäsenvaltioissa, joissakin taas ei. Kaikista ihmisistä juuri te tiedätte, että jäsenvaltiot, työmarkkinaosapuolet ja ammattiliitot pitävät kynsin hampain kiinni työlainsäädännöstään. Meidän oli arvioitava tilannetta perinpohjaisesti varmistaaksemme, ettei korjaustoimenpide aiheuttaisi suurempaa ongelmaa kuin se, joka sillä oli tarkoitus ratkaista. Komission jäsen Špidla on tehnyt tämän tutkimuksen, ja siksi voin nyt ehdottaa ratkaisua ja yrittää saavuttaa täällä parlamentissa laajan yhteisymmärryksen.
<P>
Jäsen Hughes kysyi, miksi komissio ei ole vielä esittänyt julkisia palveluja koskevaa puitedirektiiviä. Huomautan, että komissioni on tehnyt varsin merkittävää lainopillista työtä selventäessään valtiontukisääntöjen soveltamista julkisiin palveluihin. Tämä oli tärkein kysymys viisi vuotta sitten, ja totuus on se, että nämä selvennykset ovat rauhoittaneet huomattavasti iänikuista keskustelua julkisista palveluista sisämarkkinoilla. En ole sanonut, ettei ongelmia olisi enää. Päinvastoin myönnän, että niitä on. Olen sitoutunut arvioimaan tilannetta kunnolla enkä tarvittaessa epäröi edetä pidemmälle. Olen esittänyt vilpittömän ja lojaalin tarjouksen keskustellessani ryhmänne kanssa ja odotan pääseväni kehittämään sitä kanssanne, myös ehdotusta asianmukaisista oikeudellisista välineistä.
<P>
Olen myös sitoutunut edistämään sukupuolten tasa-arvoa, ja komissiossani on ennätysmäärä naisia. Voin kertoa teille aivan suoraan, että oli todella vaikeaa saada osa jäsenvaltioista lähettämään päteviä naisia komissioon, sillä ne eivät halunneet lähettää naisia. Kuten tiedätte, asiaa koskeva aloite tulee jäsenvaltioilta. Olen sitoutunut tekemään jälleen kerran parhaani. Muistan, ettei ensimmäisessä Delorsin komissiossa ollut lainkaan naisia ja että toisessa oli vain yksi. Omassa komissiossani oli yhteen aikaan yhdeksän naista, ja tämä on mielestäni hyvin tärkeä seikka. Olen nimittänyt kaikkien aikojen ensimmäisen naispääsihteerin - pääsihteerihän on komission ylin virkamies - joten olen sitoutunut tähän asiaan ja tarvitsen siinä tukeanne. Pyydän kuitenkin teitä jälleen kerran vaikuttamaan jäsenvaltioihin, jotta ne eivät toimisi rutiininomaisesti, koska muutamat jäsenvaltiot eivät ole kyenneet esittämään 50 vuoden aikana yhtäkään naista komission jäseneksi.
<P>
Seuraavaksi puhun sosiaaliasioista. Suoraan sanottuna asia on näin: voitte hyökätä Barroson karikatyyriä vastaan, jos niin haluatte, mutta tiedätte varsin hyvin, että olen esittänyt usein ehdotuksia, jotka neuvosto - myös muutama teidän puoluettanne edustava hallitus - on torjunut. Puhun nyt aivan rehellisesti: ehdotin viime Eurooppa-neuvostossa, ettei uusien jäsenvaltioiden, joilla on vaikeuksia, tarvitsisi enää osallistua sosiaalirahaston osarahoitukseen. Minä esitin tämän ehdotuksen. Monet hallitukset vastustivat sitä, ja niiden joukossa oli myös hallituksia, joiden pääministeri tai valtiovarainministeri kuuluu kanssanne samaan puolueeseen. Olen siis asiasta täysin eri mieltä. Jatkuva komissiota vastaan hyökkääminen ei ole älyllisesti rehellistä. Ette osu maaliinne. Se on teille helpompaa, mutta tosiasia on se, että teemme hartiavoimin töitä. Kyseisen Eurooppa-neuvoston jälkeen ehdotin, että sosiaalirahaston osarahoitussääntöjen soveltaminen keskeytettäisiin vaikeuksissa olevien maiden kohdalla. Neuvosto käsittelee parhaillaan tätä ehdotusta. Olen sitoutunut sosiaaliseen koheesioon. Miten olisi edes mahdollista, etten olisi, kun tulen Portugalin kaltaisesta maasta, joka on saanut Euroopan unionilta niin paljon? Olen sitoutunut sosiaaliseen ja taloudelliseen koheesioon ja katson siksi, että tämä karikatyyri, jota jotkut yrittävät maalata, on vahingoksi EU:lle. Olen samaa mieltä siitä, mitä jäsen Lambsdorff totesi aiemmin. Toivoisin mieluummin saavani tukea suurimmilta Eurooppa-myönteisiltä poliittisilta puolueilta, mutta jotkut haluavat jäädä tämän liittouman ulkopuolelle. Se on teidän päätöksenne, ei minun.
<P>
Haluan saavuttaa mahdollisimman laajan yhteisymmärryksen enkä sulkea ketään ulkopuolelle. Puhun nyt aivan suoraan: Euroopan yhdentymisen historiassa niin Euroopan kansanpuolue, sosialistit kuin liberaalitkin ovat kaikki tehneet merkittävää työtä. Monenlaiset henkilöt ja liikkeet konservatiivi Arthur Cockfieldistä kommunisti Altiero Spinelliin ja vihreään liikkeeseen ovat myötävaikuttaneet Euroopan yhdentymiseen. Koska näkemykset ovat näin eriäviä, on tärkeää, että teemme vaalien jälkeen yhteistyötä Euroopan hyväksi. Tarvitsemme vahvan Euroopan, mutta asiaan liittyy ristiriita. Sanotte yhtäältä haluavanne vahvan Euroopan ja vahvan komission, haluatte minun vastustavan jäsenvaltioita, joka ajavat kansallisia etujaan, mutta samalla sanotte, ettette aio äänestää minua, että aiotte vähentää valtaani ja että aiotte heikentää asemaani jäsenvaltioiden edessä. Tässä on ristiriita, joten pyydän, että siitä puhutaan rehellisesti. Jos haluatte vahvan komission, jolla on oikeudet ja aloitekykyä puolustaa EU:n etuja, yrittäkää edes uskoa minusta hyvää. Elämme vaikeita aikoja, ja olen esittänyt teille kaikille parlamentin jäsenille vilpittömän, lojaalin, täysin avoimen tarjouksen. Ette voi väittää minun puhuvan eri asioita eri ryhmille, koska esittelen teille kaikille saman ohjelman. Olen tänään esittänyt muutamia lisäyksiä ja selvennyksiä, mutta ohjelma on edelleen sama. Se on tietenkin kompromissi, mutta koko EU:n toiminta perustuu kompromissiin. EU:n toiminta ei voi perustua kiihkomielisyyteen tai ahdasmielisyyteen.
<P>
Kiitän PPE-ryhmää tuesta, jota se on antanut minulle: olen todella kiitollinen tuestanne. Silti PPE-ryhmä ilmoitti myös ensimmäisenä ryhmänä, ettei se halua tätä, sillä se on yksin. Yksikään ryhmä ei onnistu muodostamaan enemmistöä yksin, joten meidän on saavutettava EU:ssa yhteisymmärrys. Tämän yhteisymmärryksen muodostaminen EU:hun on ratkaisevan tärkeää. Ideologiset mielipide-eromme tietenkin säilyvät ennallaan, ja jatkamme poliittista keskustelua, mutta pyrimme luomaan vahvemman Euroopan. Minä olen sitoutunut siihen. Kysymykseni teille kuuluu, oletteko te.
<SPEAKER ID="188" NAME="Joe Higgins" AFFILIATION="GUE/NGL">
(EN) Arvoisa puhemies, puheenjohtaja Barroso ei vastannut mitään siihen, että syytin komissiota sekaantumisesta Irlannin demokraattiseen prosessiin Lissabonin sopimusta koskevassa asiassa...
<P>
(Puhemies keskeytti puhujan.)
<SPEAKER ID="189" NAME="Hélène Flautre" AFFILIATION="Verts/ALE">
(FR) Arvoisa puhemies, arvoisa puheenjohtaja Barroso, minulla on ongelma, jonka vuoksi en äänestä teidän puolestanne huomenna. Tiedätte kuitenkin, mistä on kyse, sillä ryhmäni on selittänyt asian hyvin. Kyse on poliittisesta ongelmasta. Ette ole esittänyt suunnitelmaa EU:n ympäristö- ja sosiaalipolitiikan muuttamisesta. Katson tämän kuitenkin olevan asia, joka ei voi odottaa.
<P>
Kuten jäsen Daul esitti asian tyylikkäästi, oikeisto kuitenkin voitti vaalit, ja olette siksi oikealla. Tilanne on selvä.
<P>
Haluaisin voida kunnioittaa komission puheenjohtajaa, mutta tähänkin liittyy ongelma: aina, kun näen teidät, ajattelen vääjäämättä vastuutanne CIA:n salaisista lennoista - ja voin vakuuttaa tämän olevan totta.
<P>
Vuosina 2002-2006 Guantánamosta siirrettiin 728 henkeä Portugalin ilmatilan kautta. Toimitte ministerinä vuosina 2002-2004. Arvoisa puheenjohtaja Barroso, tästä syystä en pidä teitä uskottavana, kun julistatte, miten EU puolustaa ihmisoikeuksia. Koska haluaisin kunnioittaa teitä jatkossa komission puheenjohtajana, en odota enkä toivo kuulevani muistelmianne - riippumatta siitä, miten monelta vuodelta ne ovat - vaan odotan, että tunnustatte vastuunne tästä vakavasta, eurooppalaisia arvoja varjostavasta tapahtumasta.
<SPEAKER ID="190" NAME="Derk Jan Eppink" AFFILIATION="ECR">
(EN) Arvoisa puhemies, sanonta kuuluu: "Syö tai tule syödyksi". Seuraavat kymmenen vuotta ratkaisevat, miten Euroopalle käy. Länsi-Eurooppaa nykyisin johtava sukupolvi on saanut lomaa historiasta. Olemme saaneet kasvaa rauhassa. Olemme kasvaneet hyvinvointivaltiossa. Olemme velkaantuneet ja siirtäneet velat eteenpäin lapsillemme. Historia koputtaa kuitenkin ovellamme. Tulevina vuosina talouskasvumme on hidasta, maahanmuuttajien määrä kasvaa ja meidän on elätettävä ikääntyvää väestöä.
<P>
Valitettavasti Euroopassa ei vallitse saavuttamisen kulttuuria. Eurooppalaisten unelmana on jäädä eläkkeelle Ranskan Rivieralle niin pian kuin mahdollista. Ellemme innovoi ja kehitä sellaista kuvailemaanne yrittäjäkulttuuria, Eurooppa tulee syödyksi.
<P>
Luotan teihin johtajana. Haluan kuitenkin antaa yhden neuvon: pitäkää huolta siitä, että EU keskittyy sen ydintehtävään. Jos epäonnistutte tässä, epäonnistutte kaikessa. Pitäkää mielenne avoimena älkääkä ehdottako EU:n veroa, sillä se saa kansalaiset kääntymään EU:ta vastaan. En ole koskaan nähnyt kenenkään osoittavan mieltään EU:n veron puolesta. Se olisi yksinkertaisesti liikaa ja ruokkisi vain yleisön kiukkua.
<P>
Luotan todellisuudentajuunne ja siihen, että onnistutte kehittämään EU:sta toimijan, joka syö eikä tule syödyksi, ja toivotan teille paljon onnea toiselle toimikaudellenne.
<SPEAKER ID="191" NAME="Andreas Mölzer" AFFILIATION="NI">
(DE) Arvoisa puhemies, me tiedämme Barroson olevan EU:n vallanpitäjien välinen kävelevä kompromissi. Tiedämme myös, että hän on jäsenvaltioiden hallitusten pienin yhteinen nimittäjä. Tiedämme, että puheenjohtaja Barrosolla on jotakin tarjottavaa jokaiselle: hiven maolaisuutta vasemmistolle, ripaus konservatismia kristillissosialisteille, hitunen uusliberalismia ja näiden lisäksi vihreä ja sosialistinen ote asioihin.
<P>
Puheenjohtaja Barroso asettuu tietenkin ehdokkaaksi ilman vastustusta, ilman vaihtoehtoa. Siksi hänellä on nyt muutama rankka päivä, joiden aikana hän joutuu kuuntelemaan yhtyneen vasemmiston ja muiden arvostelijoiden ikäviä huomautuksia.
<P>
Se kuitenkin kannattaa, koska tiedämme, että näiden muutaman rankan päivän jälkeen Barrososta tulee luultavasti uudelleen komission puheenjohtaja, että parlamentin suurten ja vaikutusvaltaisten ryhmien välillä ja neuvostossa hallitusten välillä tehdään jälleen hankalia kompromisseja ja että puheenjohtaja Barroso, joka on antanut kasvot Euroopan yhdentymisen epäonnistumisille viimeisten viiden vuoden aikana, todennäköisesti tekee niin vielä seuraavat viisi vuotta. Loppujen lopuksi meillä kaikilla on nimittäin varsin vähän vaikutusvaltaa.
<SPEAKER ID="192" NAME="Jacek Saryusz-Wolski" AFFILIATION="PPE">
(EN) Arvoisa puhemies, haluan sanoa aivan aluksi, että kannatamme puheenjohtaja Barroson kunnianhimoisia tavoitteita EU:lle ja hänen ohjelmaansa. Kerron tämän 28 puolalaisen Euroopan parlamentin jäsenen - ehkä jopa useammankin - puolesta.
<P>
Tässä ohjelmassa on kuitenkin yksi asia, joka on erityisen lähellä sydäntämme, nimittäin energian huoltovarmuus. Arvoisa puheenjohtaja Barroso, te tiedätte, että Euroopan parlamentti on hyvin kiintynyt tähän aiheeseen. Meidän on käsiteltävä ja arvioitava uudelleen tämän prosessin edistysaskeleita ja puutteita sekä asetettava tulevien kuukausien ja vuosien päätavoitteet.
<P>
Nykytilanne ei ole tyydyttävä vaan näyttää pikemminkin synkältä, koska kaikista julkilausumista ja ilmeisestä hyväntahtoisuudesta huolimatta energiainfrastruktuurien ja kriisimekanismien alalla ei ole edistytty läheskään riittävästi. Toteutetut toimenpiteet eivät vastaa kaikkia odotuksia eivätkä ole edelleenkään tyydyttäviä.
<P>
Komission ja puheenjohtajavaltion asettamat lyhyen aikavälin tavoitteet ovat toki mielestämme hyviä, mutta odotamme komission puheenjohtajalta pitkän aikavälin visiota, määrätietoisuutta sekä tarvittaessa kykyä kohdata ja vastustaa jäsenvaltioiden toimettomuutta ja itsekkyyttä. Tarvitsemme vahvan komission ja teistä vahvan johtajan, koska komission on toimittava koko unionin puolesta ja EU:n kansalaisten edun mukaisesti.
<P>
Haluan korostaa, että tällaisen johtajuuden pitää perustua yhteisymmärrykseen, jota teidän on johdettava ja rakennettava niin parlamentissa, komissiossa kuin jäsenvaltioissakin. Kuten tiedätte, tämä ajatus esitettiin täällä parlamentissa ensimmäisen kerran kolme vuotta sitten, mutta meillä on edessämme vielä pitkä matka ja meidän on vielä odotettava tämän unelman toteutumista.
<P>
Arvoisa puheenjohtaja Barroso, toivon, että saatte tämän ihmeen aikaan tämän vaalikauden loppuu mennessä ja että teille annetaan mahdollisuus toteuttaa se.
<P>
Tätä odottaen äänestämme puolestanne ja pidämme peukut pystyssä puheenjohtajuutenne puolesta.
<SPEAKER ID="193" NAME="Marita Ulvskog" AFFILIATION="S&amp;D">
(SV) Arvoisa puhemies, arvoisa puheenjohtaja Barroso, sanoitte avauspuheenvuorossanne EU:n ja maailman olevan arvokriisissä. Miksette puhu selkokieltä? Kriisi, jossa olemme, on äärimmäisen markkina-ajattelun kriisi, ja tämän ajattelutavan suurimpia puolestapuhujia olette te ja teidän ryhmänne. Lupasin äänestäjilleni, etten äänestäisi teidän puolestani - niin kuin monet muutkin sosiaalidemokraatit ovat tehneet - ellette takaa, että työntekijöiden lähettämistä koskevaa direktiiviä muutetaan työntekijöiden oikeuksien vahvistamiseksi.
<P>
Yritätte nyt kuulostaa siltä kuin olisitte täyttänyt tämän vaatimuksen. Sanoitte kuitenkin, ettei tätä pyyntöä täytetä tarkistamalla direktiiviä vaan säätämällä uusi asetus, jonka tiedämme olevan täysin riittämätön. Samalla kuulin teidän maalaavan virheellisen kuvan näiden työntekijöiden lähettämistä koskevaan direktiiviin tehtävien tarkistusten seurauksista. Teiltä on kysytty tätä aikaisemminkin, ja olette vastanneet kierrellen joka kerta. Kysyn siksi teiltä uudelleen: ryhdyttekö toimiin työntekijöiden lähettämistä koskevan direktiivin muuttamiseksi siten, että EU:n työntekijät saavat samasta työstä samaa palkkaa koko EU:ssa sen sijaan, että heidän palkkojaan poljetaan, mistä koko Eurooppa kärsii tällä hetkellä?
<SPEAKER ID="194" NAME="Olle Schmidt" AFFILIATION="ALDE">
(SV) Arvoisa puhemies, Eurooppa on nykyisin rauhan ja demokratian maanosa. Asia ei ollut näin 70 vuotta sitten, jolloin Euroopassa riehui sota. Asia ei ollut näin myöskään 20 vuotta sitten, jolloin Eurooppa jakautui itään ja länteen.
<P>
Sukupolvemme vastuulla on hoitaa maanosaamme sekä suojella ja vahvistaa avointa ja demokraattista Eurooppaa. Arvoisa puheenjohtaja Barroso, teillä on erityinen vastuu.
<P>
Euroopan unioni tarvitsee selvää johtajuutta. Me tarvitsemme EU:n, joka toimii näkyvästi ja on valmis tukemaan EU:n kansalaisia niin hyvinä kuin huonoinakin aikoina. Tarvitsemme johtajan, joka kuuntelee. Teidän on tehtävä tässä suhteessa enemmän. Haluaisin nähdä enemmän tänään näkemäämme sitoutumista, enemmän tänään näkemäämme José Manuel Barrosoa.
<P>
Me liberaalipuolueen - Cecilia Malmströmin puolueen - ruotsalaisjäsenet äänestämme teidän puolestanne huomenna. Emme tee niin siksi, että olisimme kanssanne kaikesta samaa mieltä, vaan siksi, että uskomme, että voitte tehdä enemmän kuin mitä olette osoittanut tähän mennessä.
<P>
Annan muutamia ohjenuoria tulevaa työtänne varten:
<P>
Protektionismi on kauhistus - jopa entiselle maolaiselle. EU:n voima on sen avoimissa rajoissa ja vapaakaupassa.
<P>
Ihmisoikeudet kuuluvat kaikille kaikkialla. Teidän on tehtävä tässä suhteessa enemmän.
<P>
Talouskriisi edellyttää uutta maailmanjärjestystä ja tasapainoisia asetuksia, joiden avulla voimme puuttua ilmastokriisiin. Vapauttakaa EU:n viljelijät ja antakaa kuluttajille ja markkinoille mahdollisuus.
<P>
EU ei tarvitse enempää toimielinten välisiä valtataisteluja. Suojelkaa meitä tältä kohtalolta! Euroopassa on nähty rampoja ankkoja riittämiin. Arvoisa puheenjohtaja Barroso, toivon teidän saavan huomenna mahdollisuuden perustaa uusi komissio. Toivon myös, että pidätte tällöin huolen siitä, että uudessa komissiossa on naisia ja miehiä yhtä paljon.
<SPEAKER ID="195" NAME="Michail Tremopoulos" AFFILIATION="Verts/ALE">
(EL) Arvoisa puhemies, arvoisa puheenjohtaja Barroso, kuten tiedätte, ette ole tuonut sanallakaan esiin kantaanne biodiversiteetin suojelun kaltaisiin kysymyksiin ettekä ole puhunut sitoumuksistanne pyrkiä vuosituhannen kehitystavoitteisiin ja noudattaa Euroopan unionin kestävän kehityksen strategiaa.
<P>
Keskityn nyt joustoturvan merkitykseen. Käytätte tätä sanaa usein yhdistääksenne jouston ja turvan käsitteet. Tähän käsitteeseen näyttää liittyvän suuria vaaroja työntekijöiden suojelun näkökulmasta. Esimerkiksi osa-aikatyö on hyvä asia, silloin kuin kyseessä on työntekijän oma valinta. Silti myös tilanne, jossa työntekijän on pakko työskennellä, jossa hänellä ei ole valinnanvaraa mutta hän ei kenties kykene löytämään työpaikkaa, näyttää osa-aikaistyöttömyydeltä.
<P>
Samankaltainen ongelma liittyy pakkotyöllistämiseen ja työaikoihin, jotka vaikuttavat kielteisesti kansalaisten yksityiselämään ja elämänlaatuun. Jos teidät valitaan puheenjohtajaksi, mitä poliittisia toimintalinjauksia aiotte esittää näistä asioista teitä huolestuttavissa tapauksissa? Miksette ole myöskään asettanut erityisiä tavoitteita niin sanotuille vihreille ammateille ja muille vastaaville aloitteille - ei niin, että teistä tulisi "vihreä", vaan niin, että edes kertoisitte, millä tavalla pääsemme pois kriisistä?
<SPEAKER ID="196" NAME="George Becali" AFFILIATION="NI">
(RO) Arvoisa puhemies, arvoisa puheenjohtaja Barroso, luin asiakirjanne, mutta suoraan sanottuna äänestän teidän puolestanne huomenna siksi, että katson, että EU:n johtoon tarvitaan teidän kaltaisenne uskonnollinen kristitty mies, joka on saanut sellaisen kasvatuksen kuin te. Arvoisa puheenjohtaja Barroso, uskon, että teidät valitaan huomenna komission puheenjohtajaksi, ja kehotan teitä pyytämään Jumalalta sitä, mitä hän antoi Salomonille: viisautta johtaa Euroopan komissiota. Toimikaa Jumalan tahdon mukaisesti.
<SPEAKER ID="197" NAME="Mario Mauro" AFFILIATION="PPE">
(IT) Arvoisa puhemies, hyvät parlamentin jäsenet, arvoisa puheenjohtaja Barroso, Euroopan kansanpuolueen italialaisjäsenet tukevat teitä osoittaen tavanomaista kunnioitusta, ystävyyttä ja lojaaliutta.
<P>
Pyydämme teitä kuitenkin osoittamaan enemmän rohkeutta, jotta toimielimemme voisivat kohdata nämä tärkeät ajat, joita elämme, ja keskittyä paitsi hallitusten oikeutettuihin huolenaiheisiin myös ennen kaikkea nuorten sukupolvien tarpeisiin: heidän toiveisiinsa hankkia koti, perustaa perhe ja saada lapsia. Itse asiassa pyydämme siis teitä osoittamaan rohkeutta puolustaa todellista Eurooppaa, jonka perustana on vastuuntuntomme, ei poliittinen moninaisuutemme. Siksi kehotan myös Euroopan parlamentin sosialistijäseniä osoittamaan samaa rohkeutta.
<P>
José Manuel Barroson valitseminen uudelleen saattaa toki olla tilapäisratkaisu konsensuskriisiin, josta vaalien lopputulos kertoo selvästi, mutta puoltava äänestystulos - edes puoltava äänestystulos komission puheenjohtajalle asetetuin ehdoin - olisi selvä merkki EU:n kansalaisille. Se osoittaisi, että se, mikä yhdistää meidät, on voimakkaampi kuin ne seikat, jotka erottavat meidät, ja että vain tällä tavalla, yhdessä, voimme auttaa toinen toisemme pois tästä syvästä kuilusta.
<P>
Lyhyesti sanottuna äänestämme paitsi puheenjohtaja Barroson myös selvän ja yksinkertaisen reseptin puolesta: komissiosta, jonka luomiseen te kaikki osallistutte, tulee riippumattomampi, tehokkaampi ja vahvempi - toisin sanoen eurooppalaisempi.
<SPEAKER ID="198" NAME="Monika Flašíková Beňová" AFFILIATION="S&amp;D">
(SK) Arvoisa puhemies, puhun asiasta, joka huolestuttaa Euroopan unionissa monia, myös itseäni. Elämme taloudellisesti hyvin vaikeaa aikaa, kriisin aikaa, jonka vaikutukset niin sanottu tavallinen kansa saa tuntea erityisen hyvin. Nämä ihmiset taistelevat työpaikkansa, elantonsa ja lastensa puolesta, ja juuri tämä pelko ja huoli luo hedelmällisen maaperän äärioikeistolaisuuden kasvulle EU:ssa ja jäsenvaltioissa.
<P>
Aiemmin äärioikeistolaiset piiloutuivat erilaisten naamioiden ja verukkeiden taakse. Nykyään he marssivat julkisten torien läpi ja puhuvat avoimesti tiedotusvälineille. Lisäksi nämä ihmiset, jotka levittävät vihaa romaneja, juutalaisia, maahanmuuttajia ja homoseksuaaleja kohtaan, perustavat poliittisia puolueita ja asettuvat, ikävä kyllä, menestyksellä ehdolle kansallisissa parlamenttivaaleissa ja Euroopan parlamentin vaaleissa näinä vaikeina aikoina.
<P>
Lisään myös, että vielä suhteellisen vähän aikaa sitten jouduimme todistamaan jopa täällä, tässä demokraattisessa toimielimessä, Euroopan parlamentissa, kuinka tietyt Euroopan parlamentin jäsenet saapuivat tai pikemminkin marssivat sisään univormuissa, jotka toivat mieleen toisen maailmansodan fasistiajat.
<P>
Arvoisa puheenjohtaja, kysyn siksi teiltä, millaisiin toimenpiteisiin te puheenjohtajana ja komissio toimielimenä aiotte ryhtyä tulevaisuudessa torjuaksenne tällaista Euroopan parlamentin väärinkäyttöä ja erityisesti tukeaksenne nykyistä työtä ääriliikkeiden torjumiseksi.
<SPEAKER ID="199" NAME="Sophia in 't Veld" AFFILIATION="ALDE">
(EN) Arvoisa puhemies, puheenjohtaja Barroso totesi, että elämme poikkeuksellisia aikoja. Tämä pitää paikkansa, mutta poikkeukselliset ajat edellyttävät poikkeuksellista johtamista. Arvoisa puheenjohtaja Barroso, oletteko te poikkeuksellinen johtaja? En äänestänyt puolestanne vuonna 2004, ja valitettavasti ette ole tehnyt viidessä vuodessa riittävästi vakuuttaaksenne minut.
<P>
Ryhmäni enemmistö haluaa kuitenkin uskoa teistä hyvää. Pidätämme kuitenkin oikeutemme lopulliseen arvioomme siihen saakka, kunnes olemme saaneet täydelliset tiedot komission jäsenten salkuista ja poliittisesta ohjelmastanne, koska teidän on muistettava - ja toivon, että kuulette sanoissani ironiaa - että Euroopan komission puheenjohtaja on poliitikko, ei työllisyysturvaa nauttiva virkamies.
<P>
Äänestyksen lopputuloksesta riippumatta tämä prosessi on vahvistanut EU:n parlamentaarista demokratiaa, sillä toisin kuin mitä jotkut täällä parlamentissa pelkäävät, se, että ehdokas on joutunut kampanjoimaan, ei ole heikentänyt vaan vahvistanut komission puheenjohtajan asemaa. Katson nimittäin, että Euroopan parlamentin antama hyväksyntä poliittiselle ohjelmalle on paljon vakaampi pohja kuin jäsenvaltioiden hallitusten väliseen salamyhkäiseen sopimukseen perustuva nimitys.
<P>
Satun myös uskomaan - toisin kuin te, jos kuuntelin teitä tarkkaan - että todellisen opposition syntyminen tänne parlamenttiin on varsin tervetullut ja terve merkki siitä, että EU:n parlamentaarinen demokratia on elinvoimaista ja kypsää.
<P>
Arvoisa puheenjohtaja Barroso, pallo on nyt teillä. Vastaatteko haasteeseen? Ette nimittäin ole vakuuttanut minua vielä. Paljon tärkeämpää on kuitenkin vakuuttaa EU:n kansalaiset seuraavien viiden vuoden aikana.
<P>
(Suosionosoituksia)
<SPEAKER ID="201" NAME="Judith Sargentini" AFFILIATION="Verts/ALE">
(NL) Arvoisa puhemies, arvoisa puheenjohtaja Barroso, kun luottokriisi puhkesi, ette tehnyt mitään, vaan hätäuloskäynnin löysi puheenjohtajavaltio Ranska. Ette ole ottanut ohjia takaisin käsiinne Euroopan talouden elvytyssuunnitelmalla, sillä ette asettanut autoteollisuuden valtiontuen edellytykseksi tiukkoja ympäristövaatimuksia, ettekä rahoitusvalvonnan parantamista koskevalla ehdotuksella, sillä luovuitte taistelusta heti Lontoon Cityn vastustuksen edessä. EU:lla oli ohjat käsissään ilmastonmuutoksen maailmanlaajuisten torjuntatoimien alalla, mutta olette nopeasti heittämässä nekin pois.
<P>
Uhkaatte ostaa suurimman osan hiilidioksidipäästökiintiöistämme kehitysmailta sen sijaan, että lupaisimme itse vähentää päästöjämme. Voitte syyttää tästä jäsenvaltioiden hallituksia, mutta ette voi syyttää niitä viimeviikkoisesta ehdotuksesta, joka koski kehitysmaille myönnettävää ilmastotukea. Ehdotus oli hirvittävän niukka: kaksi miljardia euroa. Tämä on pikkuraha verrattuna 30-35 miljardiin euroon, jota EU:n pitäisi tarjota. Toimimalla tällä tavoin heikennätte pahasti Kööpenhaminan kokouksen mahdollisuuksia onnistua. Luottokriisi, talouskriisi ja ilmastokriisi ovat todellisen johtajuuden kolme koetinkiveä. Arvoisa puheenjohtaja Barroso, olette epäonnistunut kaikissa kolmessa.
<SPEAKER ID="202" NAME="Diane Dodds" AFFILIATION="NI">
(EN) Arvoisa puhemies, Euroopan parlamentin uutena jäsenenä olen kuunnellut monia puhujia, jotka ovat keskittyneet puheenjohtaja Barroson aiempaan suoritukseen ja tuoneet esiin huolenaiheitaan. Olen monesta asiasta samaa mieltä.
<P>
Arvoisa puheenjohtaja Barroso, olemme täysin eri mieltä Lissabonin sopimuksesta. Olette kuitenkin kiinnittänyt paljon huomiota vaalipiiriini Pohjois-Irlannissa. Kiitän teitä tästä. Arvostamme tukea ja sitä, että komission virkamiehet tekevät Pohjois-Irlannin kanssa kaikilla tasoilla tiivistä yhteistyötä. Odotan tämän yhteistyösuhteen jatkuvan ja hyödyttävän vaalipiiriäni.
<P>
Saatte kuulla menneisyydestämme: väkivallan vaikutuksesta investointeihin ja siitä, miten tarvitsemme uusia teitä ja ratayhteyksiä. Saatte kuulla, miten valtava taloudellinen potentiaali matkailun kehittämiseen liittyy. Talouskehityksemme edistämiseksi pyydänkin komissiota tarkastelemaan, mitä resursseja voidaan ottaa käyttöön vuosia kestäneen ali-investointitilanteen korjaamiseksi.
<P>
Kuten monet täällä parlamentissa ovat jo tänään todenneet, teot ja lopputulos ratkaisevat.
<SPEAKER ID="203" NAME="Jaime Mayor Oreja" AFFILIATION="PPE">
(ES) Arvoisa puhemies, arvoisa komission puheenjohtaja, haluan esittää alustavan huomautuksen.
<P>
Emme voi käydä vaalien jälkeen samaa keskustelua kuin ennen vaaleja kunnioituksesta vaaleja ja EU:n kansalaisia kohtaan. Meidän pitäisi toimia tältä osin täysin samalla tavalla kuin miten kansallisissa parlamenteissa toimitaan.
<P>
Jos enemmistöt eri maissa ovat valinneet Euroopan komission jäsenet, meidän pitäisi ensisijaisesti pyrkiä varmistamaan, että komission puheenjohtaja kunnioittaa sitä, mitä EU:n kansalaiset ovat äänestäneet Euroopan parlamentin vaaleissa, ja siksi on tärkeää ja oikein, että José Manuel Barrososta tulee komission puheenjohtaja. Tämä on puhtaasti demokraattinen periaate.
<P>
Puheenjohtaja Barroso esitti kaksi huomiota, joista olen täysin samaa mieltä. Niistä ensimmäinen koski nykyisten ongelmien laajuutta, jota hän käsitteli puheenvuorossaan ja vastauksessaan. Olemme keskellä talous-, rahoitus- ja arvokriisiä. Barroso määritteli ensimmäisenä täällä parlamentissa kriisimme ulottuvuudet. Kriisin lisäksi maailmamme muuttuu. Siksi meidän on tärkeämpää kuin koskaan ennen painottaa valtion ja markkinoiden edessä yksilöiden myönteisiä toimia ja asenteenmuutosta, sillä olemme luultavasti eläneet yli varojemme monissa EU:n jäsenvaltioissa.
<P>
Toinen seikka, jota kannatan, on Barroson kunnianhimo EU:n suhteen. EU:n on valittava, priorisoitava ja organisoitava, ja komission puheenjohtajan on keskityttävä erityisesti kriisiin ja Lissabonin sopimukseen. Kriisin ratkaisemiseen tarvitaan määrätietoinen komissio sekä parlamentti, joka on tulevan vaikean tilanteen tasalla.
<P>
Kriisi ei ole vielä ohi, eikä se ole paljastanut vielä kasvojaan kokonaan. Kriisin vuoksi meidän on torjuttava EU:ssa vallitsevaa sosiaalista epätasa-arvoa. Tarvitsemme siksi poliittista kunnianhimoa, jota te, arvoisa puheenjohtaja Barroso, olette osoittanut tänä iltapäivänä.
<SPEAKER ID="204" NAME="Juan Fernando López Aguilar" AFFILIATION="S&amp;D">
(ES) Arvoisa puhemies, arvoisa puheenjohtajaehdokas, olen kuunnellut teitä tarkkaan ja haluan korostaa muutamaa asiaa, joista uskon monien meistä olevan kanssanne samaa mieltä.
<P>
Ensinnäkin on selvää, että olemme kriisissä. Monet meistä kuitenkin katsovat, ettei EU ole kyennyt viime vuosina herättämään odotuksia ja toiveita, jotka nujertaisivat pessimismin.
<P>
Toiseksi on selvää, että tarvitsemme Euroopan unionia, vahvoja toimielimiä sekä komission, joka tietää, mihin se on menossa. Silti monet meistä ajattelevat, ettei teitä voida valita uudelleen puheenjohtajaksi samaan komissioon, vaan uuteen komissioon, jotta voitte aloittaa uuden aikakauden, jolloin edessämme on entistäkin enemmän ja entistäkin hankalampia haasteita.
<P>
Tarvitsemme EU:n, joka kykenee säätelemään markkinoita ja turvaamaan oikeudet, etenkin sosiaaliset oikeudet. Ennen kaikkea tarvitsemme kuitenkin EU:n, joka kykenee tuottamaan lisäarvoa korjatakseen maailmanlaajuiset vääryydet niiden alkulähteillä.
<P>
Kuuntelin ehdotustanne siitä, että komissioon tulisi myös turvallisuudesta ja maahanmuutosta vastaava komission jäsen. Haluan korostaa, ettei maahanmuutto vaikuta yksinään eikä eniten turvallisuuteemme vaan arvoihimme ja kykyymme puuttua eriarvoisuuteen heti sen ilmetessä.
<P>
Siispä huominen äänestys ei merkitse prosessin päättymistä vaan pikemminkin ensiaskelta tai lähtöpistettä komission ottaessa vastaan valtavan tehtävänsä, joka sen on hoidettava näyttääkseen niille, jotka toivovat EU:n lamaantuvan tai perääntyvän, ja antaakseen uutta pontta EU:lle, joka on paljon parempi kuin viime vuosina näkemämme EU. Tämän uuden komission täytyy kyetä puolustautumaan eurofobialta ja euroskeptikoilta. Sen täytyy kyetä puolustamaan riippumatonta asemaansa EU:n moottorina neuvostolta, ja sen täytyy kyetä tekemään yhteistyötä ja vastaamaan jatkuvasti toimistaan Euroopan parlamentille.
<SPEAKER ID="205" NAME="Michel Barnier" AFFILIATION="PPE">
(FR) Arvoisa puhemies, arvoisa puheenjohtaja Barroso, luottamuksemme ja huominen hyvin selvä äänestystuloksemme muodostuu useista tekijöistä ja johtuu monista syistä.
<P>
Ensimmäinen tekijä on 27 valtion ja hallituksen päämiehen yksimielisesti tekemän, teihin kohdistuneen valinnan, vaalikampanjassamme esittämämme viestin - tästä ei ole kulunut vielä kovin paljon aikaa - ja kansalaisten äänestystuloksen välinen demokraattinen johdonmukaisuus. Emme aio pyydellä anteeksi sitä, että voitimme vaalit, vaikka tiedämmekin - hyvät parlamentin jäsenet, tiedämme hyvin - että meidän on kerättävä ympärillenne Euroopan kansanpuoluetta laajempi ajatusten enemmistö. Lisäksi demokraattinen johdonmukaisuus liittyy myös tapaan, jolla olette käynyt monen viikon ajan vaativaa, vilpitöntä ja nöyrää keskustelua parlamentin kanssa - ja me olemme paikalla todistamassa sitä.
<P>
Toinen syy on usko: hyvin voimakas usko siihen, ettei EU:n politiikka voi olla vahvaa, jos toimielimet ovat heikkoja. Tarvitsemme vahvat toimielimet. Siksi toivomme, että Lissabonin sopimus ratifioidaan. Se on työkalupakki, joka saa toimielimet toimimaan. Tarvitsemme vahvan komission, joka voi puuttua kriisiin mahdollisimman nopeasti.
<P>
Kolmas syy on teidän kanssa tekemämme luottamussopimus. Tarvitsemme tässä äärimmäisen vakavassa ja syvässä kriisissä komission, joka osoittaa taistelutahtonsa. Kriisi on talous-, rahoitus-, ympäristö- ja elintarvikekriisi - emme nimittäin saa unohtaa, että maailmassa miljardi ihmistä näkee nälkää. On tärkeää, että te otatte kriisistä kunnolla opiksenne - ja me teidän kanssanne - hallinnon, sääntelyn, innovoinnin ja uusien toimintaperiaatteiden näkökulmasta: viittaan tältä osin ajatukseen eurooppalaisesta säästöpankista, joka tukisi strategisilla aloilla toimivia pk-yrityksiä. Pahimman kriisiin, ympäristökriisin näkökulmasta on myös tärkeää, että otatte käyttöön uuden taloudellisen ja sosiaalisen kasvun mallin, vihreän kasvun mallin, niin kuin itse sanoitte.
<P>
Arvoisa puheenjohtaja Barroso, tästä syystä olemme valmiit tekemään huomenna kanssanne luottamussopimuksen.
<SPEAKER ID="206" NAME="David-Maria Sassoli" AFFILIATION="S&amp;D">
(IT) Arvoisa puhemies, hyvät parlamentin jäsenet, arvoisa puheenjohtaja Barroso, tämänpäiväinen puheenne ei muuttanut mielipidettämme. Näkemyksemme on edelleen voimakkaan kielteinen. Niinä vuosina, joina olette toiminut komission puheenjohtajana, komissio on osoittautunut olevansa kyvytön ja epäitsenäinen. Näin tapahtui rahoituskriisin kohdalla, ja sama koskee myös maahanmuuttopolitiikkaa: perusoikeuksien turvaamisen ja yhteisön lainsäädännön noudattamisen on oltava saman kolikon kaksi eri puolta.
<P>
Kerroitte täällä parlamentissa aikovanne nimittää komissioon oikeudesta ja oikeuksista vastaavan jäsenen sekä sisäasioista ja maahanmuutosta vastaavan jäsenen. Arvoisa puheenjohtaja Barroso, älkää tehkö niin: maahanmuutto ja oikeudet täytyy pitää yhdessä, jottemme edistä muukalaisvihamielistä politiikkaa. Teillä on takananne Euroopan parlamentin enemmistö, oikeistolaisenemmistö, johon emme tietenkään kykene samastumaan. Hyvä jäsen Verhofstadt, ymmärrän Euroopan liberaalidemokraattien liiton ryhmän vaikeudet, mutta älkää väittäkö meille, että Barroson komission nopea muodostaminen edustaa sitä johdonmukaista lähestymistapaa, jota vaaditte kriisin ratkaisemiseksi.
<P>
On selvää, ettemme voi samastua tähän enemmistöön. Emme yksinkertaisesti ajattele samalla tavalla kuin ne, jotka eivät puolusta määrätietoisesti tiedonvapautta, jotka eivät pyri turvaamaan oikeuksia ja joille parlamentti on vain jäsenvaltioiden hallituksia edustava foorumi.
<SPEAKER ID="207" NAME="Marian-Jean Marinescu" AFFILIATION="PPE">
(RO) Arvoisa puhemies, arvoisa komission puheenjohtaja, energian huoltovarmuuden lisääminen on tärkeä osa ohjelmaanne. Turkin kanssa onnistuneesti käydyt neuvottelut, jotka johtivat Nabucco-sopimuksen allekirjoittamiseen, korostavat sitä, että Euroopan unioni kykenee edustamaan jäsenvaltioitaan kansainvälisissä yhteyksissä, ja haluan kiittää teitä tästä saavutuksesta. Toivon, että onnistutte samoilla menetelmillä turvaamaan tarvitun kaasumäärän aikana, jolloin alueella on maita, jotka haluavat käyttää lähteitään tähän hankkeeseen. Tulevan komission on luotava energian sisämarkkinat, saatava aikaan tehokasta kilpailua ja taattava kaikille jäsenvaltioille korkea huoltovarmuus.
<P>
Energia-alan sääntelyviranomaisten yhteistyövirasto toimii tässä tärkeässä tehtävässä. Romania on hakenut tätä virastoa, ja toivon sen saavan tarvittavaa tukea. Energian huoltovarmuus riippuu myös EU:n naapurimaista. Meidän on tuettava naapurimaita, jotka kannattavat EU:n arvoja ja haluavat liittyä eurooppalaiseen perheeseen.
<P>
Haluan myös kiinnittää huomionne Moldovan tasavallan edelleen epävakaaseen poliittiseen tilanteeseen ja vaikeaan taloustilanteeseen. Chişinăun uusia poliittisia päättäjiä on tuettava kiireesti ja autettava selviämään tästä vaikeasta tilanteesta.
<P>
Lopuksi totean uskovani vahvasti, että huominen äänestys osoittaa EU:n toimielinten vakauden ja vaikuttaa myönteisesti Irlannin kansanäänestyksen lopputulokseen.
<SPEAKER ID="208" NAME="Catherine Trautmann" AFFILIATION="S&amp;D">
(FR) Arvoisa puhemies, arvoisa puheenjohtaja Barroso, voinen aivan hyvin sanoa asiat suoraan: ette ole vakuuttanut ranskalaissosialisteja viidessä vuodessa ettekä onnistu vakuuttamaan meitä nyt suunnitelmalla, jossa sanankäyttönne on ylenpalttista mutta asianne tavanomaista.
<P>
Miten voitte kehottaa meitä äänestämään teitä, jos haluamme moninaisuudessaan yhtenäisen Euroopan, kun juuri siksi, että haluamme tällaisen Euroopan, mielestämme olisi parempi odottaa Irlannin äänestystulosta, ennen kuin äänestämme ehdokkuudestanne?
<P>
Koska teillä on jäsenvaltioiden tuki takananne, halusitte varmistaa nimityksenne ennenaikaisesti, jolloin vaadittujen äänten määrään liittyvät riskit olisivat pienemmät. Ajattelitte, että käynti parlamentissa olisi pelkkä muodollisuus, mutta sitä se ei ole. Tämä on vasta alkua, koska vastauksenne ei vastaa kriisistä kärsivien kansalaisten odotuksia. Nämä kansalaiset ovat ilmaisseet kiukkunsa toimielimiämme kohtaan heikon äänestysaktiivisuuden muodossa.
<P>
Sanoitte tämän kriisin muuttaneen teitä ja esiinnytte yhtenäisen EU:n perämiehenä. Ette ole kuitenkaan onnistunut ohjaamaan jäsenvaltioita läpi aidosti eurooppalaisen elvytyssuunnitelman, ja odotamme edelleen rahoitussääntelyn edellyttämiä konkreettisia ja sitovia toimenpiteitä.
<P>
Väitätte antaneenne meille takeet sosiaalipoliittisesta ohjelmasta, mutta puhutte vain uudesta asetuksesta ettekä työntekijöiden lähettämistä koskevan direktiivin tarkistamisesta. Lisäksi ette ole antanut voimakasta ettekä varsinkaan selvää lupausta julkisia palveluja suojaavasta direktiivistä.
<P>
Osoitatte halveksuvanne Euroopan parlamentin jäsenten muistikuvaa tapahtumista. Emme ole unohtaneet, etteivät sosiaaliasiat ole olleet kertaakaan viimeisten viiden vuoden aikana keskeinen osa ratkaisuehdotuksia ja että hyväksytte vasta nyt tutkimuksen EU:n kunkin säädöksen sosiaalisista vaikutuksista.
<P>
Tässä ennennäkemättömässä kriisissä, joka tuhoaa satoja tuhansia työpaikkoja, meidän on tehtävä kaikkemme varmistaaksemme, ettei työttömien tai työssäkäyvien köyhien määrä nouse EU:ssa vuoteen 2010 mennessä 25 miljoonaan. Tätä varten tarvitsemme teollisuuspolitiikkaa.
<P>
Kriisin taltuttamiseksi kansalaisille on näytettävä esimerkkiä yhteisvastuusta. Kansalaiset eivät löydä tätä voimaa sen paremmin sanoistanne kuin EU:lle asettamistanne tavoitteista.
<P>
Filosofi Walter Benjamin sanoi, että vanhaan tapaan jatkaminen johtaa katastrofiin. Teillä on vielä erittäin paljon tehtävää, jos aiotte voittaa sosialistit ja sosiaalidemokraatit puolellenne. Poliittisen johdonmukaisuuden vuoksi ja kunnioituksesta äänestäjiämme kohtaan me emme äänestä teitä.
<SPEAKER ID="209" NAME="Wim van de Camp" AFFILIATION="PPE">
- (NL) Arvoisa puhemies, arvoisa puheenjohtaja Barroso, Euroopan kansanpuolueen (kristillisdemokraattien) hollantilaisjäsenet äänestävät varmasti teidän puolestanne huomenna. Syynä on paitsi se, että olette vakuuttanut meidät, myös se, että meillä on kiire. Mielestämme kahden viimeisen kuukauden aikana on hukattu tilaisuus torjua talouskriisiä, ja meillä hollantilaisilla on kiire. Haluamme todellakin ohjelmaanne enemmän sosiaalista markkinataloutta: meidän mielestämme edellinen komissio oli tältä osin turhankin liberaali. Toivomme, että jatkatte liiallisen sääntelyn torjumista ja teette Kööpenhaminan ilmastokokouksesta menestystarinan mutta perustatte Euroopan unioniin vähemmän uusia virastoja.
<P>
Toinen asiani koskee EU:n kansalaisia. Heidät on mainittu tänä iltapäivänä ehkä pari-kolme kertaa. Se ei riitä. Euroopan parlamentin vaalit osoittivat meille, että meidän on todella tuotava työtämme esiin saadaksemme tavalliset kansalaiset luottamaan EU:hun. Opelilta irtisanottujen työntekijöiden pitäisi välittömästi ajatella EU:ta toivon ja työn lähteenä.
<P>
Lopuksi totean, että olette viimeisten kuuden viikon aikana tehnyt minuun vaikutuksen intohimoisena ja innostuneena miehenä. Olette parhaimmillanne, kun teidät haastetaan. Kehotan teitä jatkamaan tällä tavalla viisi seuraavaa vuotta: haluaisin nähdä samaa joka viikko.
<SPEAKER ID="210" NAME="Glenis Willmott" AFFILIATION="S&amp;D">
(EN) Arvoisa puhemies, elämme todellakin poikkeuksellisia aikoja, mutta puheenjohtaja Barroso ei ole vastannut talouskriisiin voimakkaalla ja tehokkaalla tavalla, eikä hän ole pitänyt lupauksiaan sosiaalisesta Euroopasta. Arvoisa puheenjohtaja Barroso, poliittiset toimintalinjauksenne eivät juurikaan valaise suunnitelmianne, ja niissä on käytetty pitkälti samaa retoriikkaa kuin viisi vuotta sitten. Tarvitsemme tietenkin vahvat ja vilkkaat sisämarkkinat, jotka luovat työpaikkoja ja vaurautta, mutta sisämarkkinoita kehittäessä on myös parannettava EU:n työntekijöiden ja kansalaisten sosiaalisia oikeuksia - sisämarkkinoita ei saa luoda näiden oikeuksien kustannuksella.
<P>
Odotamme edelleen, vaikka Euroopan parlamentti onkin kehottanut voimakkaasti korjaamaan tämän epätasapainon, kehottanut tarkistamaan työntekijöiden lähettämistä koskevaa direktiiviä ja pyytänyt sosiaalisten vaikutusten arviointeja ja kunnianhimoisempaa talouden elvytyspakettia. Mainitsitte aikaisemmin ammattiliiton jäsenyyden ja lakko-oikeuden olevan pyhiä. Ammattiliitot käyvät jälleen eri puolilla Yhdistynyttä kuningaskuntaa neuvotteluja lakkotoimista, joilla ne vastaavat ongelmiin, jotka liittyvät työntekijöiden lähettämistä koskevaan direktiiviin, sillä ne pelkäävät palkkojen leikkaamista ja työehtosopimusten heikentämistä.
<P>
Viime viikolla antamanne vastaus tätä asiaa koskevaan kysymykseeni lämmitti, mutta silti myönsitte, ettei direktiivillä ole saavutettu sen tavoitteita. Ongelmat johtuvat Euroopan yhteisöjen tuomioistuimen täytäntöönpano- ja tulkintatavasta. Lupasitte tarkistuksia uuden säädöksen muodossa, mutta tuomioistuimen tuomiot ovat osoittaneet, että meidän on vahvistettava direktiiviä, jos haluamme panna pisteen palkkojen leikkaamiselle.
<P>
Näin rahoituskriisin aikaan tarvitsemme selvät oikeudelliset suuntaviivat. Lisäksi, arvoisa puheenjohtaja Barroso, samassa paikasta tehdystä samasta työstä on maksettava samaa palkkaa sukupuoleen katsomatta. Millaiset takeet voitte antaa meille siitä, että näin tapahtuu?
<SPEAKER ID="211" NAME="Marianne Thyssen" AFFILIATION="PPE">
(NL) Arvoisa puhemies, arvoisa komission puheenjohtaja, arvoisa neuvoston puheenjohtaja, hyvät parlamentin jäsenet, elämme vaikeaa aikaa, siirtymäaikaa, muutoksen aikaa, mutta myös mielenkiintoista aikaa. Toimielinten näkökulmasta voidaan sanoa, että olemme matkalla Nizzasta Lissaboniin. Toivon, että pääsemme perille ehjinä rahoituksen, talouden, ympäristön ja väestörakenteen näkökulmasta - ja jopa energian, maahanmuuton ja turvallisuuden näkökulmasta - unohtamatta globalisaatiota, ruokaongelmaa ja pyrkimyksiä puolustaa sosiaalista malliamme. Olemme kaikilla näillä aloilla keskellä siirtymävaihetta. Se, ovatko nämä asiat uhkia vai mahdollisuuksia, riippuu pitkälti meistä itsestämme.
<P>
Tältä osin varmaa on vain se, että voimme muovata tulevaisuutta itse ja kehittää edelleen sosiaalisesti ja ekologisesti vastuullista markkinataloutta vain, jos vastaamme haasteisiin eurooppalaisella tavalla, jos tartumme niihin kunnollisella, oikein painotetulla eurooppalaisella ohjelmalla - jollaisen te, arvoisa komission puheenjohtajaehdokas, olette esittänyt - ja jos meillä on vahvat toimielimet, joiden kanssa työskennellä. Meillä ei ole aikaa hukattavana - naapurini sanoin "meillä on kiire" - ja myös tästä syystä meidän on kiirehdittävä uuden komission muodostamista. Hyvät parlamentin jäsenet, meillä on tällä hetkellä yksi, ja vain yksi, puheenjohtajaehdokas.
<P>
Meidän on osoitettava luottamusta José Manuel Barrosoa kohtaan. Kehotankin jokaista, joka on asiasta toista mieltä, varmistamaan osaavansa erottaa ystävät vihamiehistä. Mitä te loppujen lopuksi saavutatte viivyttelemällä ja äänestämällä toisin? Ellette halua José Manuel Barrosoa, kenet haluatte? Kysyn Vihreiden / Euroopan vapaan allianssin ryhmältä ja Euroopan parlamentin sosialistien ja demokraattien ryhmältä, kuka oli ehdokkaanne, kuka on ehdokkaanne. Jos onnistutte suunnitelmassanne, oletteko varma, että saatte paremman ehdokkaan, komissiolle paremman puheenjohtajan?
<P>
Arvoisa komission puheenjohtajaehdokas, luotan teihin ja äänestän ryhmääni kuuluvien kollegoideni tavoin teitä. Toivon teille menestystä, myös uutta komissiota muodostaessanne. Teidän on saatava liikkumavaraa, jotta voitte viedä tätä prosessia eteenpäin.
<SPEAKER ID="212" NAME="Edite Estrela" AFFILIATION="S&amp;D">
(PT) Arvoisa puheenjohtaja Barroso, toiveeni on, että Lissabonin sopimus ratifioidaan ja se tulee voimaan muutaman kuukauden päästä. Ohjelmastanne ja tämänpäiväisestä puheestanne käy kuitenkin selvästi ilmi, että haluatte lisätä Euroopan parlamentin valtaa heti. Kannatan tätä, koska emme voi palata enää aikaan, jolloin Euroopan parlamentti sai seurata sivusta, kun neuvosto ja komissio päättivät EU:n tulevaisuudesta.
<P>
Arvoisa puheenjohtaja Barroso, katson seuraavan toimikautenne olevan ratkaiseva komission, neuvoston ja parlamentin välisen uuden tasapainon lujittamisen kannalta. Siispä tukemme ei tarkoita sitä, että antaisimme teille vapaat kädet, vaan se on eräänlainen investointi.
<P>
EU:n erityispiirteisiin kuuluvat demokratian perinne, ihmisoikeuksien suojelu, puhtaampien energiamuotojen tuotantoon liittyvät innovaatiot ja hyvä ympäristöpolitiikka. Silti mikään ei saa meitä erottumaan muusta maailmasta paremmin kuin sosiaalipolitiikkamme. Haluan siksi tuoda esiin, että toivomme, että komissio - jonka puheenjohtajaksi teidät varmastikin valitaan - ottaa tehtäväkseen suojella, vahvistaa ja parantaa EU:n sosiaalista mallia ja edistää sukupuolten tasa-arvoa.
<P>
Ennen kuin lopetan, haluan korostaa, että olen merkinnyt muistiin, mitä olette sanonut tänään ja mitä olette luvannut tekevänne tulevaisuudessa. Voitte luottaa siihen, että Portugalin sosialistit äänestävät teitä. Voitte luottaa myös siihen, että olemme seuraavan toimikautenne aikana teitä kohtaan lojaaleita mutta myös hyvin vaativia.
<P>
Toivotan teille onnea ja menestystä työhönne.
<SPEAKER ID="213" NAME="Markus Ferber" AFFILIATION="PPE">
(DE) Arvoisa puhemies, arvoisa komission puheenjohtaja, arvoisa neuvoston puheenjohtaja, hyvät parlamentin jäsenet, mistä huomisessa äänestyksessä on oikein kyse? Teemme äänestyksessä sen, mitä monet täällä parlamentissa eivät voi tai eivät halua tehdä: otamme vastuuta Euroopan unionista. Haluan korostaa yhtä asiaa. Arvoisa puheenjohtaja Barroso, kiitän teitä siitä, että mainitsitte sen jälleen puheenvuorossanne. Kyse on siitä, että otamme vastuuta EU:n kyvystä toimia näinä vaikeina aikoina, jotta voimme ratkaista kaikki ongelmat, joista kansalaiset ja Euroopan parlamentti ovat esittäneet aiheellista kritiikkiä. Mielestäni tämänpäiväinen keskustelu on selventänyt sitä, kehen EU voi ja kehen se ei voi luottaa tulevaisuudessa, kenen se voi luottaa ottavan poliittista vastuuta tulevina vuosina.
<P>
Arvoisa puheenjohtaja Barroso, haluan kuitenkin huomauttaa, että meidän on käsiteltävä hyvin monenlaisia aiheita ja että teillä on tässä suhteessa suuri vastuu, koska teillä on EU:ssa yksinoikeus tehdä aloitteita.
<P>
Haluan ottaa esiin vielä yhden asian, jota keskustelussa ei ole vielä tähän mennessä käsitelty mielestäni riittävästi. Kyse on maatalouspolitiikasta. Kohtaamme tällä alalla monia uusia haasteita. Maininta siitä, että maatalousministerien pääsivät viime vuoden syksyllä ratkaisuun, ei yksinkertaisesti riitä. Ei riitä, että olemme käynnistäneet kattavan maatalousuudistusohjelman, koska perusedellytysten muuttuessa teidän on tietenkin esitettävä vastaava aloite auttaaksenne EU:n viljelijöitä. Pyydän, että huomautatte maataloudesta vastaavalle komission jäsenelle, ettei hänen mallillaan onnistuta ohjaamaan tätä tärkeää alaa ulos kriisistä.
<P>
Puhun nyt kollegoideni puolesta sanoessani, että olemme valmiit ottamaan vastuuta Euroopasta EU:n ja sen kansalaisten hyväksi.
<SPEAKER ID="214" NAME="Csaba Sándor Tabajdi" AFFILIATION="S&amp;D">
(FR) Arvoisa puhemies, arvoisa puheenjohtaja Barroso, Unkarin pääministeri ehdotti helmikuussa 2008 eli kuusi kuukautta ennen maailmanlaajuista talouskriisiä, että Euroopan unioniin perustettaisiin elin, joka seuraisi ja valvoisi rahoitusalan maailmanlaajuisia suuntauksia. Valitettavasti neuvosto ja teidän komissionne päättivät perustaa tämän elimen vasta maailmanlaajuisen kriisin puhjettua.
<P>
Arvoisa puheenjohtaja Barroso, mihin vaiheeseen tämän elimen valmistelutyöt ovat edenneet? Koska se aloittaa työnsä?
<P>
Toinen kysymykseni on tämä: komissio ei ole onnistunut torjumaan viime vuosina suurten kauppaketjujen ylivaltaa eikä suojelemaan viljelijöitä ja kuluttajia. Voimmeko odottaa komissiolta konkreettisia ja tehokkaita toimenpiteitä?
<P>
Kolmas kysymykseni on seuraava: koko EU:n maitoala on pahassa kriisissä, jolla on varsin vakavat sosiaaliset ja poliittiset seuraukset. Aiotteko muuttaa tai tarkistaa komission toistaiseksi harjoittamaa uusliberalistista politiikkaa, joka on epäonnistunut pahasti?
<P>
Esitän vielä neljännen kysymyksen: aiotteko puheenjohtajaehdokkaana perustaa sovittelumekanismin? Haluatteko vahvistaa aikovanne antaa perusoikeuksista vastaavan uuden komission jäsenen vastuulle historialliset kansalliset vähemmistöt, maahanmuuttajien vähemmistöt ja romanit?
<SPEAKER ID="215" NAME="Simon Busuttil" AFFILIATION="PPE">
(MT) Arvoisa puhemies, arvoisa puheenjohtaja Barroso, täällä on keskusteltu kattavasti talouteen ja rahoitukseen liittyvistä haasteista. Haluan kuitenkin keskittyä nyt kansalaisten oikeuksiin ja kansalaisten Eurooppaan. Puhumme EU:n kansalaisuudesta, kansalaisten oikeuksista, liikkumisvapaudesta, rikollisuuden torjumisesta, turvallisuuden parantamisesta, terrorismin torjumisesta ja yhteisestä maahanmuuttopolitiikasta. Talous- ja rahoituskysymysten tavoin kaikki nämä seikat vaikuttavat EU:n kansalaisiin. Kansalaistemme jokapäiväiseen elämään vaikuttaa kuitenkin myös joukko muita haasteita, joihin meidän on siksi syytä puuttua.
<P>
Meillä on suunnitelma, joka koskee oikeuteen, vapauteen ja turvallisuuteen perustuvan eurooppalaisen alueen luomista. Meillä oli Tampereen ohjelma, Haagin ohjelma ja nyt Tukholman ohjelma. Mielestäni meidän on uhrattava tähän alaan uutta energiaa. Tukholman ohjelma tuo mukanaan uusia mahdollisuuksia. Sen lisäksi meillä on Lissabonin sopimus, jossa parlamentille annetaan uusia merkittäviä valtaoikeuksia ja paljon suurempi rooli tällä alalla. Arvoisa puheenjohtaja Barroso, kerroitte meille tänä iltana, että jatkossa tähän alaan keskittyy yhden komission jäsenen sijasta kaksi. Kerroitte nimittävänne komissioon sisäasioista ja maahanmuutosta vastaavan jäsenen sekä toisen jäsenen, joka saa hoidettavakseen oikeuden, ihmisoikeuksien ja kansalaisvapauksien alan. Ehdotan, että muodostamme komission ja parlamentin välille tiiviin kumppanuussuhteen kehittääksemme todellisen kansalaisten Euroopan, joka puolustaa kansalaistemme oikeuksia ja vapauksia ja huolehtii heidän turvallisuudestaan.
<P>
Uskon nimittäin, että voimme yhdessä pyrkiä rakentamaan kansalaisten Eurooppaa, ja toivotan teille onnea huomiseen äänestykseen.
<SPEAKER ID="216" NAME="Zoran Thaler" AFFILIATION="S&amp;D">
(SL) Arvoisa puhemies, olen samaa mieltä useista huomioista, joita puheenvuoron jo käyttäneet kollegani ovat esittäneet. Arvoisa puheenjohtaja Barroso, haluan myös esittää teille muutaman kysymyksen. Oletteko arvioinut edellistä toimikauttanne? Oletteko tyytyväinen viimeisten viiden vuoden aikaisiin saavutuksiinne? Uskon, että olette ja että juuri siitä syystä olette jälleen ehdolla komission puheenjohtajaksi. Samalla kuitenkin ihmettelen, oletteko tyytyväinen siihen, miten tehokkaasti olette ehkäissyt tähän asti rahoitus-, talous- ja sosiaalikriisiä. Voitteko seurata puhtaalla omallatunnolla ällistyttävää vauhtia kasvavia työttömyyslukuja, jotka ovat nyt nousseet EU:ssa miljooniin, ja sitä, kuinka rahoitusalalla maksetaan jälleen hävyttömiä palkkioita niille, jotka ovat paitsi syösseet meidät pahimpaan kuviteltavissa olevaan kriisiin myös uhanneet meitä köyhyydellä?
<P>
Voitteko kertoa meille nyt, aiotteko tehdä toisella kaudellanne jotakin eri tavalla? Jatkuuko sama, vai näemmekö jotakin uutta? Mitä meillä on odotettavissa? Millä tavalla teidän pitäisi mielestänne muuttaa tapaanne hoitaa tehtäväänne?
<P>
Esitän teille vielä yhden kysymyksen, johon vastaamista olette kovasti pyrkinyt välttämään toimintalinjauksissanne. On selvää, että haluatte johtaa Euroopan komissiota 500 miljoonan kansalaisen unionissa. Missä on upean yhteisönne kunnianhimo ja tarmo, kun sen pitäisi avata ovensa niille muille eurooppalaisille, jotka haluavat liittyä yhteisöön? Mihin lisätoimiin komissionne ryhtyy nopeuttaakseen tätä prosessia? Tarjoatteko Bosnia ja Hertsegovinan keskushallinnolle konkreettista apua, kuten asiantuntija-apua ja aineellisia resursseja, auttaaksenne sitä noudattamaan tiekarttaansa ja täyttämään vaaditut kriteerit, jotta sen kansalaiset voisivat matkustaa vapaasti Euroopan unionissa?
<SPEAKER ID="217" NAME="Gunnar Hökmark" AFFILIATION="PPE">
(EN) Arvoisa puhemies, Barroso saa tukemme huomenna paitsi siksi, että, arvoisa Barroso, kaikki 27 jäsenvaltiota ovat nimityksenne takana ja meidän on päästävä työhön käsiksi, myös siksi, että olette esittänyt laaja-alaisen poliittisen asialistan, johon on sisällytetty aikamme suurimmat haasteet. Käsityksemme niistä tosin vaihtelevat.
<P>
Toivomme teiltä ja komissioltanne aloitteita, joilla on parlamentin enemmistön tuki, mutta emme tuputa vähemmistön kantaa, vaan aiomme käsitellä ja tutkia tarkoin ehdotuksenne ja teemme päätökset parlamentin enemmistön mukaisesti. Näin demokratia toimii, ja näin myös me toimimme. Luotamme sekä teihin että tähän parlamenttiin. Sanoisin vain, että kielteisen äänen antaminen huomenna ilman vaihtoehtoa merkitsee, ettei teillä ole vaihtoehtoa. Vaadimme toimintaa, mutta on myös niitä, jotka vaativat sen lopettamista. Minun on lisäksi sanottava, että nyt, kun Kööpenhaminan kokous on enää viikkojen päässä, se, ettemme ole vielä valinneet komissioon puheenjohtajaa, ei ole osoitus vastuullisesta toiminnasta. Meidän on ratkaistava rahoitusmarkkinoita koskevat järjestelyt ja lainsäädäntö, joten vaihtoehtoinen "ei" uudelle komissiolle ei ole osoitus vastuullisesta toiminnasta. Vastuullista toimintaa ei ole myöskään se, jos emme saa käyntiin poliittista prosessia talouden elpymiseksi nyt, kun työpaikat ympäri Eurooppaa ovat uhattuina.
<P>
Arvoisa puhemies, huomisessa äänestyksessä on pitkälti kyse Euroopan parlamentin asemasta. Me parlamentin jäsenet haluamme, että Euroopalla on johtajan asema maailmassa, mutta emme saa globaalia johtajuutta, ellemme kykene varmistamaan johtajaa Euroopan unionille. Annamme teille tukemme ja tutkimme tarkoin ehdotukset, joista keskustelemme kanssanne, sillä uskomme demokratiaan ja tämän parlamentin enemmistön tukeen. Onnea huomiseen!
<P>
(Suosionosoituksia)
<SPEAKER ID="218" NAME="Erminia Mazzoni" AFFILIATION="PPE">
(IT) Arvoisa puhemies, hyvät parlamentin jäsenet, tämän keskustelun perusteella olen entistäkin vakuuttuneempi siitä, että teen oikein tukiessani PPE-DE-puolueen ehdotusta kannattaa valintaanne. Vetoomusvaliokunnan puheenjohtajana haluan antaa teille vaatimattoman tukeni. Arvoisa Barroso, kannatan myös esittämiänne tavoitteita ja painopistealueita, mutta saanen ehdottaa kaksi kysymystä, joihin on syytä kiinnittää entistä suurempaa huomiota, nimittäin siihen, mihin viittasitte puhuessanne talous- ja rahoituskriisistä selviämisestä.
<P>
Uskon teidän tavoin, että tässä kriisissä on myös ja ennen kaikkea kyse yhteiskuntamme perusarvojen kriisistä. Euroopan komission ratkaistavana on suuria haasteita seuraavalla viisivuotiskaudella. Geopoliittiset toimintapuitteet ovat käyneet läpi perusteellisen muutoksen. Intian, Brasilian ja Afrikan kaltaisilla nousevilla talouksilla on vastedes keskeinen asema reaalitaloudessa. Toisaalta tämä tarjoaa meille uusia kasvun mahdollisuuksia, mutta se myös saattaa synnyttää markkinahegemoniaa, joka pitkällä aikavälillä mahdollisesti vain lisää köyhyyttä.
<P>
Tässä mielessä Euroopalla ja sen sivilisaatiolla ja kokemuksella on elintärkeä merkitys laajalle ulottuvan ja tasapainoisen kasvun sekä kansalaisoikeuksien saavuttamisen edistämisessä. Eurooppa edustaa eri juurien ja kulttuurien aitoa yhdistymistä. Tarkoitan tällä omia kristillisiä juuriamme, jotka voivat tarjota työkalun, jolla voimme tarttua tämän äärimmäisen vakavan kriisin arvonäkökohtaan. Tämä on mahdollista kuitenkin vain, jos käytämme juuriamme ohjenuorana kaikkien ihmisten oikeuksien ja velvollisuuksien kehittämisen ja integraation edistämisessä.
<P>
Arvoisa Barroso, rahoituskysymyksessä meidän on arvioitava raha- ja verotuspolitiikan uudistustarvetta, jotta voimme poistaa valuuttamme euron ja vanhan hallitsevan valuutan dollarin välisen kilpailun ja myös Kiinan ja Intian nousevien valuuttojen kanssa käytävän kilpailun, tiukentaa rahoitusmarkkinoiden sääntelyä kieltämällä energiahyödykkeillä sekä erityisesti elintarvikkeilla harjoitettava keinottelu, sillä näiden tuotteiden hinnat saattavat heikentää monien maiden talouksia, ja jotta voimme palauttaa rahoituksen keskeisen roolin tuotannon palveluksessa sekä korvata työttömyydestä kärsivillä Euroopan alueilla perinteiset taloudelliset tuet verokannustimilla tai tukea näitä alueita verokannustimin.
<P>
Kansalaisten Eurooppa, jonka kehittämistä ehdotatte vuoropuhelua tiivistämällä ja tietoja jakamalla, on asia, johon tunnen olevani henkilökohtaisesti sitoutunut vetoomusvaliokunnan puheenjohtajana. Vetoomusvaliokunnan puoleen olisikin käännyttävä silloin, jos parlamentti toteuttaa toimia edellisellä kaudella hyväksytyn päätöslauselman johdosta.
<P>
Vetoomusvaliokunta on tärkein yhteyspiste EU:n toimielinten ja kansalaisten välillä. Se pyrkii löytämään ratkaisuja, antamaan selvityksiä sekä edistämään toimia, joilla vastataan Euroopan kansalaisten tekemiin lukuisiin ja vaihteleviin kanteluihin. Tältä osin kehotankin teitä, arvoisa Barroso, lujittamaan johtamanne komission ja minun johtamani vetoomusvaliokunnan välistä yhteistyötä sekä osoittamaan erityisen komission jäsenen vetoomusvaliokuntaa varten. Olette jo ilmoittanut kahden uuden komission jäsenen viran perustamisesta.
<P>
Eurooppa, jonka työohjelmassa annetaan pääpaino Euroopan kansalaisille, kuten olette todennut, on Eurooppa, jonka on tarjottava vetoomusvaliokunnalle (joka on foorumi, jossa kansalaisten oikeudet pääsevät kuuluviin) entistä suuremmat oikeudet ja aiempaa enemmän arvostusta.
<SPEAKER ID="219" NAME="Sophie Briard Auconie" AFFILIATION="PPE">
(FR) Arvoisa puhemies, arvoisa komission puheenjohtaja, hyvät parlamentin jäsenet, olen perehtynyt ohjelmanne suuntaviivoihin ja olen iloinen siitä, että se on kunnianhimoinen kaikilla politiikan osa-alueilla, myös talouspolitiikassa. Ohjelmassa säilytettään toimet ja luodaan uusia, ja siihen sisältyvät myös talouden elvytyssuunnitelma, sosiaalinen koheesio, ympäristöpolitiikka ja etenkin kestävä kehitys, Euroopan nuoria varten tarkoitetut hankkeet, Euroopan puolustuksen lujittaminen sekä vahvan ja kestävän maatalouspolitiikan säilyttäminen.
<P>
Olen iloinen kunnianhimoisesta tavoitteestanne saavuttaa vahva yhtenäinen ja kansalaisiaan suojeleva Eurooppa. Kyseenalaistan kuitenkin Euroopan unionin taloudelliset valmiudet suoriutua kaikista esittämistänne hankkeista. Unionilla on oltava taloudelliset resurssit tavoitteidensa saavuttamiseen. Osa kollegoistani on jo ottanut tämän asian esiin. Arvoisa Barroso, minusta on elintärkeää, että kannustaisitte jäsenvaltioita lisäämään merkittävästi osuuttaan yhteisön talousarviossa jo vuodesta 2014 eteenpäin. On kyllä totta, että talouskriisi luo nyt paineita jäsenvaltioiden talousarvioihin. Meidän on tästä huolimatta ennakoitava kriisin jälkeistä aikaa ja ryhdyttävä muokkaamaan yhteisön talousarviosta sellainen, joka vastaa EU:n toiminnassa ilmeneviä tarpeita. Tiedän, että olette tietoinen tästä tarpeesta, koska otitte sen esiin ohjelmassanne. Nyt teidän on vain sitouduttava varmistamaan, että tulevaisuudessa meillä, sekä parlamentilla että neuvostolla, on tarvittavat varat politiikkamme toteuttamiseksi.
<SPEAKER ID="220" NAME="Sandra Kalniete" AFFILIATION="PPE">
(LV) Haluaisin vahvistaa että PPE-DE-puolueen jäsenet Latviasta tukevat José Manuel Barroson valintaa komission puheenjohtajaksi. Tuemme valintaanne, sillä toivomme, että te, arvoisa Barroso, jatkatte Euroopan komission puheenjohtajana entistä oikeudenmukaisemman Euroopan puolesta. Meidän mielestämme kaikkien jäsenvaltioiden viljelijöitä olisi voitava tukea tasavertaisesti riippumatta siitä, miten pitkään kyseiset valtiot ovat olleet unionin jäseniä. Odotamme teidän myös ottavan johtoaseman yhteisen maatalouspolitiikan uudistuksessa sekä oikeudenmukaisen kilpailun mahdollisuuden varmistamisessa kaikissa jäsenvaltioissa. Kehotamme teitä ottamaan ohjat käsiinne Euroopan palvelumarkkinoiden tulevassa vapauttamisessa.
<P>
Eurooppa selviää onnistuneesti kriisistä vain, jos sen strategia perustuu vahvoihin yhtenäismarkkinoihin ja tasavertaisiin toimintapuitteisiin. EU:n toimielimillä on todellakin vakauttava rooli kriisistä selviämisessä jäsenvaltioissa, joita kriisi koettelee vakavimmin, ja Latvia on tietoinen tästä. Haluankin kiittää Euroopan komissiota yhteistyöstä kanssamme. Euroopan yhtenäisvaluutta on osoittanut vakauttavan roolinsa näissä kriisioloissa. Baltian maat ovat asettaneet tavoitteekseen euroalueeseen liittymisen, mutta globaalissa taloudellisessa laskusuhdanteessa tehtävä on varsin hankala. Siksi kehotamme komissiota edistämään järkevää ja joustavaa suhtautumista vakaus- ja kasvusopimuksen ehtojen sekä Maastrichtin kriteerien soveltamiseen tähän kriisiin soveltuvalla tavalla. Olen vakuuttunut siitä, että Baltian maiden ja kaikkien muiden Euroopan maiden aikaistettu liittyminen euroalueeseen on koko Euroopan etujen mukaista.
<P>
Arvoisa puhemies, kehotamme teitä jouduttamaan yhteisen energiapolitiikan kehittämistä, jotta voimme vähentää Euroopan riippuvuutta energiamonopoleista. Toivotan teille menestystä huomisessa äänestyksessä.
<SPEAKER ID="221" NAME="Damien Abad" AFFILIATION="PPE">
(FR) Arvoisa puhemies, arvoisa Barroso, PPE-DE-puolueen Ranskan valtuuskunnan jäsenenä sekä UDF:stä syntyneen uuden ranskalaisen poliittisen puolueen Nouveau Centre edustajana halusin kääntyä puoleenne tänään suoraan. Haluan ennen kaikkea muistuttaa teitä Ranskan tasavallan presidentin sekä Ranskan hallituksen tuesta sekä antaa tunnustukseni tavalle, jolla edesautoitte Ranskan puheenjohtajuuskauden onnistumista.
<P>
Michel Barnier ja kaikki parlamentin kollegani Ranskan presidentillisestä enemmistöstä odottavat nyt, että komissionne hyväksyy tehtävämme, joka on rakentaa poliittista Eurooppaa, joka kykenee vaikuttamaan tuleviin suuriin globaaleihin kysymyksiin, omaksutaan ja otetaan huomioon komissiossanne.
<P>
Arvoisa Barroso, tämänkaltaisen poliittisen Euroopan rakentaminen edellyttää kahden seuraavan ansan välttämistä. Ensimmäinen on kilpailun pitäminen ehdottomana ja ylitsepääsemättömänä oppina. Eurooppa tarvitsee teollisuus-, maatalous- ja energiapolitiikkaa tai uusia tekniikoita suosivaa energiapolitiikkaa yhtä kipeästi kuin kilpailupolitiikkaa.
<P>
Toinen ansa, jota meidän on vältettävä, on se, että teemme komissiosta pelkän neuvoston yleisen sihteeristön. Tarvitsemme vahvaa komissiota, joka tekee ehdotuksia, innovoi ja ajaa Euroopan yhdentymistä eteenpäin. Joistakin oman puolueeni Ranskassa esittämästä epäröinnistä huolimatta olen tänään kuitenkin valmis tukemaan toimintaanne ja seuraamaan teitä tällä päättäväisellä tiellä, jolla haluatte kulkea etenkin kestävän kehityksen ja ilmastonmuutoksen torjunnan suhteen.
<P>
Jotta voisin kuitenkin varmistaa, että minä ja ne useat kollegani, jotka vielä epäröivät tänään, voisimme äänestää mahdollisimman valistuneina, haluaisin, että sitoudutte voimakkaasti kahteen asiaan täällä parlamentissa. Ensinnäkin on tehtävä aidosti hyödyllistä politiikkaa teollisuudenalojemme, eri alueidemme sekä kaikkien Euroopan identiteettiä muokkaavien asioiden hyväksi.
<P>
Toiseksi on tehtävä kaikki mahdollinen sen varmistamiseksi, että Euroopan mallilla markkinatalous saadaan parhaiten sovitettua yhteen jäsenvaltioiden, alueiden ja kansojen välisen solidaarisuusvaatimuksen kanssa.
<P>
Arvoisa Barroso, nykynuoret tarvitsevat Eurooppaa, joka on heidän tukenaan globaalissa maailmassa ja valaa uutta toivoa. Nuorimpana Euroopan parlamentin ranskalaisena jäsenenä olen sisimmässäni vakuuttunut siitä, että nykynuoret haluavat Eurooppaa, joka paitsi tarjoaa heille suojaa myös antaa uusia tavoitteita. Tehtävämme tulevaisuudessa on rakentaa Eurooppaa yhdessä. Luotan teihin, ja myös te voitte luottaa minuun.
<SPEAKER ID="222" NAME="Czesław Adam Siekierski" AFFILIATION="PPE">
(PL) Arvosia puhemies, Eurooppa on yhtenäinen. Se on rauhan, vapauden ja demokratian Eurooppa. Valvomme ihmisoikeuksien noudattamista ja haluamme toteuttaa sosiaalisen markkinatalouden ohjelmaa, jossa ihminen on huomiomme keskipisteenä. Eurooppa on kuitenkin myös erilainen. Euroopassa on monia hyvin köyhiä alueita, jotka tarvitsevat aitoa koheesiopolitiikkaa. Yhteinen maatalouspolitiikka itse asiassa sallii kaksi Eurooppaa, uuden ja vanhan. Tämä edellyttää muutoksia sekä todellisen, yhtenäisen ja yhdistyneen Euroopan luomista. Te, arvoisa komission puheenjohtaja, tiedätte tämän parhaiten. Mihin toimiin aiotte ryhtyä tällä alalla tilanteen muuttamiseksi?
<SPEAKER ID="223" NAME="Hannu Takkula" AFFILIATION="ALDE">
(FI) Arvoisa puhemies, komission puheenjohtaja ja ehdokas Barroso, minun mielestäni te olette onnistunut erittäin hyvin komission puheenjohtajan tehtävässä. On helppo arvostella, mutta on pakko antaa tunnustusta. 27 erilaisen maan johtaminen moniarvoisessa Euroopassa on haastava tehtävä ja te olette onnistunut siinä hyvin. Te olette ollut tasapainottava tekijä suurten ja pienten maiden välillä, joten tässä yhteydessä minun on helppo lainata puolueeni puheenjohtajaa, Suomen pääministeriä Matti Vanhasta, joka totesi, että te ansaitsette jatkokauden. Olen lämpimästi tukemassa teidän jatkokauttanne ja tulen äänestämään sen puolesta. Teidän tekonne viiden vuoden ajalta puhuvat sen puolesta. Ei ohjelmia minun mielestäni tarvitse enää esittää, koska teot puhuvat ja toivon, että myös tulevassa komissiossa myös suomalaisella komissaarilla Olli Rehnillä voi olla hyvä ja vahva asema. Mutta ennen muuta huomenna tulemme äänestämään sen puolesta, että te pääsette perustamaan uutta komissiota. Menestystä teille siihen työhön!
<SPEAKER ID="224" NAME="Ulrike Lunacek" AFFILIATION="Verts/ALE">
(EN) Arvoisa puhemies, Barroso on puhunut varsin usein poikkeuksellisesta ajasta, jota elämme parhaillamme, edessämme olevista tärkeistä kysymyksistä sekä johtajuudesta, jota EU:n on osoitettava rahoitusmarkkinasektorilla.
<P>
Arvoisa Barroso, haluaisin nyt kuitenkin kysyä teiltä eräästä asiasta (jonka mainitsitte meille esittämässänne ohjelmassa), nimittäin Euroopan unionin omista taloudellisista varoista. Ette kerro, mistä ne pitäisi ottaa.
<P>
Tässä yhteydessä kysyin teiltä erästä asiaa Verts/ALE-ryhmän kanssa viime viikolla järjestetyssä kuulemistilaisuudessa. Ette valitettavasti vastannut minulle, joten toivottavasti vastaatte nyt. Kysymykseni kuuluu seuraavasti: mikä on rahoitustoimiveron laita?
<P>
Jopa presidentti Sarkozy on nyttemmin ehdottanut veroa, ja myös Steinmeier ja muut ovat maininneet sen. Belgialla ja Ranskalla on jo laillisia välineitä sen toimeen panemiseksi, joten miksemme voisi puhua siitä ja harjoittaa painostusta rahoitustoimiveroa koskevan komission ehdotuksen läpiviemiseksi?
<SPEAKER ID="225" NAME="Nikolaos Chountis" AFFILIATION="GUE/NGL">
(EL) Arvoisa puhemies, olen kuunnellut kahteen otteeseen Barrosoa, kerran täysistunnossa ja kerran European United Leftin kanssa järjestetyssä kokouksessa, ja olen tutustunut hänen alustaviin kantoihinsa.
<P>
Teen erityisen huomion: Tiedämme Barroson kannan muunneltuun politiikkaan. Emme kuitenkaan tiedä hänen kantaansa geenimuunneltuihin tuotteisiin. Tarkoittaako tämä sitä, että geenimuunneltujen tuotteiden tuonti ja markkinointi sallitaan Euroopassa?
<P>
Barroso väittää ajavansa Euroopan tarvitsemia uusia ideoita, mutta pohjimmiltaan hän ajaa ja esittää samaa epäonnistunutta uusliberalistista reseptiä, joka johti lamaan, työttömyyteen ja vakavaan sosiaaliseen epäoikeudenmukaisuuteen Euroopassa.
<P>
Tämä lähestymistapa, jolla tarkoitan teidän lähestymistapaanne ja komissionne lähestymistapaa, arvoisa Barroso, on synnyttänyt luottamuspulan Euroopan unionin johtajien ja kansalaisten välillä, mikä näkyi selvästi edellisissä vaaleissa, joissa suuri määrä Euroopan kansalaisia jätti äänestämättä.
<P>
Koska kutsutte Eurooppa-vastaisiksi kaikkia niitä, jotka eivät ole samaa mieltä ohjelmastanne, teillä ei ole kaikkien eurooppalaisten luottamusta eikä etenkään niiden, jotka haluavat erilaista Eurooppaa. Tämän vuoksi minusta te, hyvä Barroso, ette ole sovelias tähän tehtävään.
<SPEAKER ID="226" NAME="Barry Madlener" AFFILIATION="NI">
(NL) Arvoisa Barroso, ette ole onnistunut saamaan Euroopan parlamentin sosialistien ja demokraattien ryhmän tai Verts/ALE-puolueen tukea, vaikka vihreät itse asiassa puhuvat puolestanne. Vaaleista tulee jännittävät: voitte tietojeni mukaan odottaa saavanne noin puolet äänistä, joten jokainen ääni merkitsee. Haluatte toki varmasti meidän, toiseksi suurimman hollantilaisia parlamentissa edustavan vapauden puoleen äänen. Olemme valmiit antamaan teille äänemme, mutta teidän on luvattava, että lopetatte neuvottelut Turkin kanssa, varmistatte, ettei Alankomaat ole enää suurin nettomaksaja tälle byrokraattiselle EU:lle, ja että pyritte rakentamaan suvereenien jäsenvaltioiden Eurooppaa federalistisen supervaltion sijaan, kuten nyt kaavailette. Kutsun teidät keskustelemaan asiasta tänään klo 22.00. Kukapa tietää, saatatte tehdä nämä lupaukset ja saada tukemme, minkä ansiosta voitte jatkaa tehtävässänne täysin eri tavoin kuin edellisellä viisivuotiskaudella.
<SPEAKER ID="227" NAME="Brian Crowley" AFFILIATION="ALDE">
(EN) Arvoisa puhemies, haluan ensinnäkin toivottaa Barrosolle onnea huomisessa äänestyksessä. Valitettavasti äänestys olisi minusta pitänyt toimittaa heinäkuussa epävarmuuden ajan välttämiseksi. Tästä huolimatta olen sitä mieltä, että poliittisista suuntaviivoista, jotka olette laatineet, arvoisa Barroso, käy selvästi ilmi se visio ja ne ajatukset, joita olette esittänyt toiminnan käynnistämiseksi uudelleen.
<P>
Suurin toiveeni teidän suhteenne olisi kenties myös se (parlamenttiin palaamisen ohella), että suhtautuisitte hieman nykyistä kriittisemmin hallituksiin, jotka eivät täytä sitoumuksiaan, sillä Lissabonin strategian tarkastelu osoittaa, että 90 prosenttia siitä on jäänyt toteutumatta, koska jäsenvaltiot eivät ole ryhtyneet toimiin, joilla Euroopasta tehtäisiin maailman kilpailukykyisin ja dynaamisin talous tulevaisuudessa.
<P>
Tiedän, että yhtä tiettyä jäsenvaltiota on vaikea osoittaa sormella. Minulla ei olisi uskallusta tehdä niin, mutta jos näytämme esimerkkiä ja esitämme ajatuksia parlamentin ja komission välillä sekä tavoista, joilla voisimme katsoa saavamme aikaan uutta kasvua, että innovoinnista uudessa taloudessa, tällöin myös jäsenvaltioiden on tehtävä osansa noissa toimissa.
<P>
Nyt, kun koko maailmaa koettelevat ennennäkemättömän vaikeat taloudelliset ajat ja kun Eurooppa on ottanut ohjat käsiinsä pankkialan sääntelyssä ja muissa vastaavissa asioissa, minusta on sääli, että olemme menettäneet tilaisuuden tiettyjen puolueryhmien keskenkasvuisen poliittisen pelin vuoksi.
<SPEAKER ID="228" NAME="Raül Romeva i Rueda" AFFILIATION="Verts/ALE">
(ES) Arvoisa Barroso, teitä pidetään luonnonsuojelun puolestapuhujana, ja onnittelen teitä siitä.
<P>
Saimmekin itse asiassa viime viikolla hyviä uutisia, koska tuolloin päätettiin vihdoin, että tonnikalaa, jonka kannat ovat romahtamispisteessä, suojellaan sisällyttämällä se CITESin luetteloon suojelukohteena olevista lajeista. Tältä osin vetoankin siihen, että tästä väliaikaisesta tuesta tehdään vakituinen.
<P>
Tämän kaiken ongelmana ja yleisenä paradoksina on se, että juuri tähän päivään asti ajamanne neoliberalistinen politiikka on johtanut meidät tähän tilanteeseen, sillä kyseisellä politiikalla vain yksityistetään voitot ja sosiaalistetaan kustannukset.
<P>
Tältä osin meillä on vakava ympäristöongelma. Olemme juo vuosikausia tukeneet meriämme ehdyttäneitä laivastoja, jotka tässä nimenomaisessa yhteydessä ovat usein yhdessä vastuussa onnettomuudesta. Nyt laivastot pyytävät varoja itse aiheuttamamme tilanteen korjaamiseen.
<P>
Tämä on täysin järjetöntä, eikä sitä voida todellakaan perustella demokratialla. Emme voi tehdä tällaisia virheitä kansalaisten rahalla.
<P>
Näin ollen vaadimme yhteisen kalastuspolitiikan tarkistamista etenkin kun se perustuu näihin uusiin periaatteisiin.
<SPEAKER ID="229" NAME="Pat the Cope Gallagher" AFFILIATION="ALDE">
(EN) Arvoisa puhemies, olen hyvin luottavainen sen suhteen, että Barroso varmistaa huomenna toisen viisivuotiskautensa komission seuraavana puheenjohtajana. Minusta hän on oikea henkilö tehtävään, sillä hänen saavutuksensa ovat vaikuttavat.
<P>
Olen myös sitä mieltä, että EU toimii tehokkaammin, jos Lissabonin sopimus hyväksytään maassani. Sopimuksen vastustajat levittävät Irlannissa hävytöntä tietoa, jonka mukaan minimipalkka olisi 1,84 euroa.
<P>
Ihmiset puhuvat niin sanotusta vihreästä piristysruiskeesta (green shoot) osana Euroopan talouden elpymistä. Lissabonin sopimuksen ratifiointi itsessään on tällainen piristysruiske. Investoijat ja työpaikkoja luovat ihmiset haluavat Lissabonin sopimuksen voimaantuloa.
<P>
Se, että me Irlannissa olemme edellisen kansanäänestyksen jälkeen varmistaneet oikeuden nimetä vastedes Euroopan komissioon yksi jäsen, on perusteellinen muutos. Tämän lisäksi puolueettomuuteen, verotukseen, elämisen oikeuteen, koulutukseen ja perhe-elämään liittyvät oikeudelliset takeet ovat niin tärkeitä.
<P>
Nuo takeet ovat meille tärkeitä. Protokolla on sama kuin sopimus, ja Irlanti todella tarvitsee Eurooppaa, samoin kuten Eurooppa tarvitsee Irlantia.
<P>
(GA) Toivon teille mitä parhainta onnea huomenna.
<SPEAKER ID="231" NAME="Martin Ehrenhauser" AFFILIATION="NI">
(EN) Arvoisa puhemies, Euroopan unioni kärsii vakavasta demokratiavajeesta. Valitettavasti mikään ei ole tältä osin muuttunut Barroson edellisellä viisivuotiskaudella. Olemme hänen toimikaudellaan joutuneet hyvin vakavaan talouskriisiin, ja on käynyt selväksi, että rahoitusjärjestelmän epävakaudesta annettuja varoitusmerkkejä ei yksinkertaisesti ole otettu todesta. Varoitukset kuitenkin varmasti annettiin. Barroso mainitsi puheessaan rahoitusjärjestelmän rakenteen muutostarpeen sekä johtajien palkkiojärjestelmän uudistustarpeen. Haluaisin sanoa nyt suoraan: Arvoisa Barroso, tämä oli tehtävänne edellisellä viisivuotiskaudellanne, mutta ette saanut aikaan noita muutoksia. Tästä syystä aion äänestää teidät ulos virastanne.
<P>
Itse toivoisin, että komission puheenjohtajaksi valitaan nuori henkilö, joka ryhtyy tehtävään täynnä luovuutta ja jolla on uskallusta perusteellisiin muutoksiin ennen kaikkea itsenäisesti. Jonkun, joka tekee Euroopasta todellisen demokratian. Olen varma, että Eurooppa tarvitsee uudenlaista optimismin henkeä, johon ei ole mahdollisuutta Barroson kanssa vaan ilman häntä.
<SPEAKER ID="232" NAME="Zoltán Balczó" AFFILIATION="NI">
(HU) Kiitos tästä tilaisuudesta käyttää puheenvuoro. Haluaisin tehdä komission puheenjohtaja Barrosolle kaksi kysymystä. Ensimmäinen kuuluu seuraavasti: Yhdistitte selkeästi puheessanne poliittisen tulevaisuutenne Lissabonin sopimuksen voimaantuloon. Tarkoittaako tämä myös sitä, että jos teidät valitaan huomenna, mutta Lissabonin sopimus hylätään Irlannin kansanäänestyksessä, te luovutte paikastanne?
<P>
Toinen kysymykseni kuuluu seuraavasti: Tehän olette julistanut sodan kansallista itsekkyyttä vastaan, joka määritelmänne mukaan juontaa juurensa pelosta ja muuttuu äärimmäisyystoiminnaksi. Kysymykseni kuuluu siis seuraavasti: Kuka päättää, ovatko myös ihmiset, organisaatiot tai puolueet edelleen mukana tässä haitallisessa toiminnassa? Vai onko kyse siitä, kuten on meidän tapauksessamme, että tavoitteena on kansallisen tietoisuuden edistäminen ja kansallisen itsemääräämisoikeuden välttämätön säilyttäminen? Toisin sanoen tarjoaako tämä meille pohjan sille, että voimme täällä Euroopassa puhua kansallisista kulttuureista, kielistä ja moninaisuudesta?
<SPEAKER ID="233" NAME="José Manuel Barroso">
komission puheenjohtaja. - (FR) Arvoisa puhemies, haluan aloittaa menettelyyn liittyvällä kysymyksellä. Haluan sanoa erityisesti sitoutumattomille jäsenille, etten käynyt heidän ryhmänsä luona, koska en saanut kutsua. Selitys on näin yksinkertainen. Minulla on toki voimakkaita erimielisyyksiä joidenkin näiden ja myös muiden jäsenten kanssa, mutta kävin kaikkien minut kutsuneiden lainmukaisesti perustettujen ryhmien luona. Kävin niiden luona demokraattisen keskustelun merkeissä. Pidän demokraattisesta keskustelusta. Tästä ei pidä olla epäselvyyksiä.
<P>
Yritän nyt vastata lyhyesti suureen määrään kysymyksiä. Toisinaan voin sitä paitsi panna merkille, etteivät jäsenet enää ole kuuntelemassa minua, mutta aion silti yrittää.
<P>
Aloitan viimeisestä kysymyksestä, joka koski johtajien palkkioita. Kiinnittäisin huomionne siihen, että vuoden 2004 lopulla komissioni teki suosituksen, joka koski paitsi pankkien myös yleisen talousjärjestelmän sallimia kohtuuttomia palkkioita. Tuolloin kukaan ei kuitenkaan valitettavasti kiinnittänyt huomiota tähän suositukseemme.
<P>
Olen iloinen, että bonuksiin ja kohtuuttomiin palkkioihin kiinnitetään vastedes entistä enemmän huomiota, ja toivonkin, että löydämme ratkaisun itse asiassa juuri neuvostolle jättämiemme ehdotusten pohjalta. Niitä käsitellään parhaillaan. pöydällä ovat nyt paitsi suositus myös pankkien pääomavaatimuksia koskevan direktiivin sitova osa.
<P>
Moni kysymys kosi energiavarmuutta: siitä puhuivat muun muassa jäsenet Saryusz-Wolski ja Marinescu. Energiavarmuus oli itse asiassa yksi nykyisen kollegion keskeisistä painopistealueista, ja aikomukseni oli sisällyttää se myös seuraavan komission painopistealueisiin, jos saan parlamenttinne hyväksynnän siihen. Eurooppalaiset nimittäin kohdistavat katseensa komissioon, eivätkä pelkästään unionin kansalaiset. Venäjän ja Ukrainan välisen ongelman aikana presidentti Putin soitti minulle varta vasten kertoakseen minulle tuosta ongelmasta. Tehän tiedätte, miten paljon aikaa ja energiaa me komissiossa uhrasimme yhdessä kumppaniemme kanssa löytääksemme ratkaisun Venäjän ja Ukrainan väliseen pulmaan, jolla on ollut vaikutuksia myös Euroopan kuluttajiin.
<P>
Itse olen hyvin sitoutunut näihin kysymyksiin. Tämän vuoksi olemmekin käynnistäneet Baltian maissa yhteenliitäntäohjelman ja siksi komissio oli se, joka ratkaisi Nabucco-kiistan, joka oli todellakin umpikujassa. Tämän vuoksi aion sisällyttää nämä kysymykset komission keskeisiin painopistealueisiin, vaikka jotkut vastustavatkin todellisten energian sisämarkkinoiden luomista. Toivon, että seuraavalla kaudella saamme tukenne avulla nujerrettua tämän vastustuksen (jota yhä esiintyy, se on myönnettävä suoraan ja rehellisesti), jotta saamme luotua todelliset yhdennetyt energiamarkkinat Eurooppaan.
<P>
Voitte luottaa siihen, että ajan komissiossa tinkimättömästi Euroopan etuja. Uskon muuten, että energiavarmuusasia on tärkeä myös ilmastonmuutostaistelua ajatellen.
<P>
Sanon jälleen etenkin Verts/ALE-ryhmän osalta: voimme aina olla vieläkin kunnianhimoisempia, mutta suoraan sanottuna olen sitä mieltä, että meidän olisi syytä olla iloisia siitä, että komission ehdotusten pohjalta toimiva Euroopan unioni on kärjessä taistelussa ilmastonmuutosta vastaan. On selvää, ettemme olisi sittemmin saaneet kaikkien jäsenvaltioiden hyväksyntää ilman Merkelin ja sen jälkeen Sarkozyn puheenjohtajuuskaudella tehtyä työtä (haluan korostaa tätä seikkaa), sillä he ponnistelivat myös tämän asian eteen, mille on syytä antaa tunnustusta. Kaikki jäsenvaltiot ponnistelivat asian eteen, mutta ilmaston lämpenemisen vastaisen taistelun saatoimme aloittaa juuri komission kunnianhimoisen ehdotuksen pohjalta. Luotankin vahvasti tukeenne siinä, että Eurooppa voi jatkaa tämän taistelun kärjessä.
<P>
Sosiaalisia asioita koskeviin kysymyksiin olenkin jo vastannut. Olen jo antanut joitakin konkreettisia lupauksia lähetettyjä työntekijöitä koskevassa asiassa sekä julkisten palvelujen ongelmassa. Olen valmis työskentelemään kanssanne tänään hyvin seikkaperäisesti esittämieni periaatteiden pohjalta: ne liittyvät sosiaalisen polkumyynnin torjuntaan sekä sosiaalisen markkinatalouden edistämiseen.
<P>
Tiedostan vallan hyvin tämän keskustelun ideologisen mielekkyyden, mutta mielestäni vastaus on Euroopassa. Tarvitsemme sisämarkkinoita, sillä ne ovat voimavaramme, mutta tarvitsemme myös korkeatasoista sosiaalista koheesiota. Kyse on eurooppalaisesta aikaansaannoksesta ja panoksesta. Siteerasin ohjelmani alussa kuuluisaa eurooppalaista nykyajan historioitsijaa ja New Yorkin yliopistossa opettavaa Tony Judtia. Hän on todennut seuraavaa: "Yhdysvalloilla on kenties maailman mahtavin armeija ja kenties Kiina myy halpatavaraa, mutta vain Euroopalla on malli, joka voi toimia innoituksen lähteenä muulle maailmalle".
<P>
2000-luku voi hyvinkin olla Euroopan vuosisata. Uskon, että se on. Uskon, että voimme hallita globalisaatiota innoituksen, ei voiman avulla. Meillä on sosiaalinen markkinatalous, joka ei ole sen enempää kristillisdemokraattien, sosiaalidemokraattien kuin liberaalienkaan omaisuutta. Se luotiin Euroopassa pääosin toisen maailmansodan jälkeen. Sekä Euroopan yhdentymisprosessin että sosiaalisen markkinatalouden tavoitteena oli vapaiden ja avoimien markkinoiden yhdistäminen.
<P>
Eurooppa on maailman suurin viejä. Siksi meidän eurooppalaisten on hylättävä protektionismi ja edistettävä sosiaaliseen vuoropuheluun perustuvaa eurooppalaista mallia ja eurooppalaista sosiaaliturvamallia. Kun kuulen joidenkin pessimistien ja "kriisinystävien" sanovan, että Yhdysvallat ja Kiina hallitsevat nykyisin kaikkea, kysyn heiltä: mutta mitäpä presidentti Obama tekee? Presidentti Obama yrittää parhaillaan viedä läpi kansallista terveydenhuoltojärjestelmää (toivon hänelle onnea siinä), joka on käytössä käytännössä kaikkialla Euroopassa eri muunnoksineen. Yhdysvallat ottaa siis nyt mallia eurooppalaisesta mallista. Mitä kiinalaiset sitten tekevät? He harkitsevat myös kysynnän piristämiseksi sosiaaliturvajärjestelmän käyttöönottoa, ja uskon, että se myös otetaan käyttöön, sillä Kiina rikastuu, mikä hyödyttää koko maailmaa.
<P>
Mitä Yhdysvallat ja muut suurvallat tekevät nykyisin? Ne ovat ryhtyneet keskustelemaan kanssamme ilmastonmuutoksen torjumisesta. Muistan selvästi, kun puhuimme näiden maiden edustajien kanssa aiemmin, että Yhdysvallat kieltäytyi ehdottomasti tekemästä minkäänlaisia tavoitteellisia sitoumuksia ilmastonmuutostaistelussa.
<P>
Kuten huomaatte, en ole yhtä pessimistinen kuin jotkut täällä tänään puhuneista. Euroopalla on toki ongelmansa, jotka liittyvät johdonmukaisuuteen. Poliittisen tahdon saralla meidän on ponnisteltava kovemmin johdonmukaisuuden lisäämiseksi. Meillä on myös hyvin selkeä sosiaalinen ongelma, joka on ongelmista vakavin, nimittäin työttömyyden nousu. Selvyyden vuoksi todettakoon kuitenkin, että talouskriisi ei johdu Euroopan tai Euroopan komission aikaansaannoksista. Te kaikki tiedätte, mistä kriisi on peräisin. Reagoimme siihen välittömästi. Reagoimme siihen konkreettisin ehdotuksin. Olin Yhdysvalloissa Ranskan presidentin kanssa Ranskan puheenjohtajuuskaudella ehdottamassa Yhdysvaltain presidentille G20-prosessin käynnistämistä. Eurooppa reagoi siis kriisiin ensimmäisenä.
<P>
Totesin Camp Davidissa, että samaan tapaan kuin avoimet yhteiskunnat tarvitsevat oikeusvaltiota ja oikeussääntöjä, myös markkinat tarvitsevat sääntöjä ollakseen lainmukaisia, uskottavia ja eettisiä. Tämä on Euroopan kanta.
<P>
Uskon todellakin, että meidän pitäisi olla ylpeitä tekemistämme ehdotuksista. Niitä käsitellään parhaillaan. Uskon, että ne hyväksytään, ja näemme asioiden edetessä, tarvitaanko lisäponnisteluja.
<P>
Ympäristöasiassa nykyisen komission saavutukset ovat käsittääkseni hyvin tiedossa. Joku väitti, että biologinen monimuotoisuus puuttuu komission ohjelmasta. Lukekaa ohjelmani uudelleen ja huomaatte, että se on siellä. Yksi parlamentin jäsenistä kuitenkin kehui toimiamme tonnikalan suojelemiseksi, mistä kiitän häntä. Tässä meillä on mielestäni hyvä valtakirja.
<P>
Perusoikeuksia koskeneesta jäsen Beňován kysymyksestä minun on sanottava, että juuri uuden sitoumukseni merkiksi päätin perustaa perusoikeuksista ja yksilönvapauksista vastaavan komission jäsenen viran. Lisäisin vielä, että ehdotus tuon viran perustamiseksi oli peräisin Euroopan parlamentista, vaikka olin itse jo vakuuttunut asiasta. Kyseinen komission jäsen vastaisi luonnollisesti myös vähemmistöjen asioista, ja hän olisi raportointivastuussa täällä mainitulle vetoomusvaliokunnalle.
<P>
Olen myös sitä mieltä, että meillä pitäisi olla myös oikeusasioista sekä perusoikeuksista ja -vapauksista vastuussa oleva komission jäsen samaan tapaan kuin jäsenvaltioissa on normaalisti oikeusministeri ja sisäministeri. Lisäksi tarvitaan komission jäsentä (sillä meidän on otettava myös tämä asia vakavasti ja otettava huomioon Euroopan epävarmaan tilanteeseen liittyvät ongelmat sekä se, että jotkin asiat voimme tehdä yhdessä ja tuoda niihin eurooppalaista lisäarvoa), joka vastaisi muista asioista mutta aina samassa hengessä: turvallisuuden hengessä yksilönvapauksia ja perusoikeuksia täysivaltaisesti kunnioittaen. Myös tässä on jälleen kyse Euroopan rakennusaineista.
<P>
Joku puhui Guantánamosta. Olin hallituksessa olevien poliitikkojen joukossa ensimmäisiä (ellen aivan ensimmäinen), joka vaati Yhdysvaltain presidenttiä (Itävallan puheenjohtajuuskaudella) sulkemaan Guantánamon. Vaadin tätä julkisesti, koska mielestäni me eurooppalaiset vastustamme perusoikeuksia polkevaa terrorismin vastaista kampanjaa, sillä siten moraalinen vaikutusvalta kadotetaan. Perusoikeuskysymyksessä olen sitä mieltä, että vaikka meillä saattaa olla joitakin erimielisyyksiä asian esille ottaneiden jäsenten kanssa, ne eivät ole perustavan laatuisia. En tarvitse tässä ojennusta keneltäkään. Olin jo 16-vuotiaana kotipaikkakuntani kadulla osoittamassa mieltäni diktatuuria ja kolonialismia vastaan. Siksi minua ei tarvitse ojentaa siinä, kuinka sitoutua perusoikeuksien ajamiseen. Kiitos kuitenkin.
<P>
Kiitän jäsen Doddsia Pohjois-Irlantia koskeneesta kysymyksestä. On totta, että olemme ponnistelleet varovaisesti Pohjois-Irlannin asiassa. Olemme perustaneet erityisen työryhmän, ja silloin, kun osapuolten välillä ei käyty vielä vuoropuhelua, edesautoimme sovinnon saavuttamista.
<P>
Jäsen López Aguilarin esittämään kysymykseen vastaan myöntävästi: nyt on mielestäni aika asettaa uusia sosiaalisia tavoitteita. Tämä on selvää. Meillä on työttömyysongelma, joka on paljon aiempaa vakavampi. Tilastoja tarkastelemalla huomataan, että työllisyys parani kaikkialla aina talouskriisiin asti. Joidenkin kritisoima Lissabonin strategia oli itse asiassa pääsisällöltään oikeansuuntainen. Eurooppaan syntyi työpaikkoja ja kasvua. Suurimmassa osassa maita, kuten myös kotimaassanne Espanjassa, käänne tapahtui juuri talouskriisin alettua. Olemme joutuneet erilaiseen asemaan juuri globaalin talouskriisin takia. Nyt tässä sosiaalisen epävarmuuden ajassa, kun ihmisiä on paitsi työttömänä myös työttömyysuhan alla, on selvää, että meidän on panostettava sosiaalisiin kysymyksiin. Tämän vuoksi olen vaatinut uusien sosiaalisten tavoitteiden asettamista. Uskoin ja uskon yhä, että tämän ensisijaisen tavoitteen taakse on mahdollista saada parlamentin suuri enemmistö.
<P>
Jäsen in 't Veld sanoi minulle, etten ollut vakuuttanut häntä. Teitä on kovin vaikea vakuuttaa, arvoisa in 't Veld. Yritän parhaani, mutta kerron teille yhden asian: Yritän aina parhaani, en vain saadakseni teidät vakuuttuneeksi, vaan koska uskon aidosti perusoikeuksiin, vapauksiin ja takeisiin. Uskon, että komissiolla on tehtävänsä tässä asiassa paitsi lainsäädännöllisessä mielessä myös suhteessa lähettämiimme viesteihin. Voin vakuuttaa teille, että aina kohdatessamme ongelmia maailmassa, olipa kyse sitten Guantánamosta tai tapaamisistani presidentti Putinin kanssa, kysyn aina häneltä: "Mitä Politkovskajan murhaajille tapahtuu? Miten on mahdollista, että Venäjän kaltaisessa järjestelmässä, jossa on käytössä maailman paras turvallisuusjärjestelmä, ei kyetä koskaan saamaan kiinni toimittajien murhaajia?" Kysyn asiaa presidentti Putinilta samaan tapaan kuin esitän nyt kysymyksiä pääministereille, jopa Kiinan pääministerille hänet tavatessani, ja tiedustelen aina myös ihmisoikeustilanteesta. Kysyn jopa Japanin pääministeriltä, miksi Japani on ottanut jälleen käyttöön kuolemanrangaistuksen, jonka täytäntöönpanoa oli jo kerran lykätty.
<P>
Komissio on siten tärkeä sekä lainsäädännöllisessä mielessä että komission ja sen puheenjohtajan viestien suhteen esimerkiksi kriisitilanteissa, kuten Tanskan pilakuvajupakassa, jolloin puolustin yksiselitteisesti oikeutta vapaaseen mielipiteen ilmaisuun. Uskon, että voimme tässä asiassa todellakin löytää yhteisymmärryksen mahdollistavan peruslinjan.
<P>
Jäsen Abad esitti hyvin käytännönläheisiä kysymyksiä, joihin vastaisin, että kannatan hänen ehdotuksiaan, jotka ovat minusta tärkeitä. Minusta me tarvitsemme teollisen perustan Eurooppaan. Emme halua tuotannon siirtoa, mutta teollisen pohjan on voitava sopeutua globaalin kilpailun uusiin vaatimuksiin sekä ennen kaikkea ilmastonmuutoksen ja entistä ekologisemman kasvun suuriin haasteisiin. Minusta meillä on keinot näiden tavoitteiden saavuttamiseen. Siksi ehdotan, että Euroopassa osoitetaan tähän vastedes lisää varoja.
<P>
Jonkun jäsenen esittämään budjettikysymykseen vastaisin, että meidän olisi ennen kaikkea pyrittävä konsensukseen tärkeimmistä periaatteista. Minusta olisi virhe aloittaa puhumalla tulevan talousarvion suuruudesta. Se aiheuttaisi vain hajaannusta. Meidän on ensin haettava eurooppalaista lisäarvoa, ja sen jälkeen päätettävä painopistealueista. Tutkimuksen, innovaatioiden ja koheesiopolitiikan on oltava tietenkin näitä painopistealueita etenkin uusia sukupolvia ajatellen. Ranskan valtuuskunnan nuorten jäsenten tähden toivon, että tämän parlamentin nuoret jäsenet tukisivat tätä liikettä.
<P>
Joku esitti minulle kysymyksen globaalista rahoitustoimiverosta, rahoituksen liikkeitä koskevasta verosta. Jos kyse on globaalista verosta, kannatan sitä luonnollisesti. Vero olisi minusta erinomainen ajatus, mutta sanottakoon kuitenkin selkeästi: Minusta ei ole mitään mieltä poistaa Euroopasta nykyisiä rahoituspalveluja, olipa sitten kyse Lontoosta Frankfurtista tai Pariisista. Olemme maailmanlaajuisessa johtoasemassa rahoituspalvelujen suhteen. Mitä mieltä olisi tuon johtoaseman luovuttamisessa Dubaille? Minusta siinä ei olisi mitään järkeä. Tästä ei pidä olla epäselvyyttä. Rahoitustoimien globaali vero sitä vastoin olisi loistava ajatus. Veron puolesta voidaan jo nyt esittää monia syitä: Sen avulla voitaisiin esimerkiksi torjua nälkää maailmassa (sillä se, mitä vielä 2000-luvulla tapahtuu, on pöyristyttävää), ja verolla Eurooppaa voidaan auttaa saavuttamaan vuosituhannen kehitystavoitteet sekä lisäämään solidaarisuutta Euroopassa. Ette ehkä tiedä, mutta olen ehdottanut neuvostolle Euroopassa käytössä olevien välineiden lisäämistä ruoka-avun toimittamiseksi, koska Euroopassa on köyhiä ja uusköyhiä ihmisiä, mutta ehdotukseni hylättiin. Tässä oli siis useita syitä veron puolesta, mutta sen on oltava todella globaali eikä se saa vaarantaa Euroopan kilpailukykyä.
<P>
Lopuksi haluan sanoa teille erään hyvin tärkeän asian. Jotkut ovat kysyneet: "Miksi meidän pitäisi valita teidät? Olette ainut ehdokas. Onko se muka demokratiaa?" Olen itsekin useasti ihmetellyt, miksi olen ainoa ehdokas. Tosiasiassa olen sitä mieltä, että minun kannaltani on huono asia, että olen ainoa ehdokas, koska on selvää, että koska muita ehdokkaita ei ole, kaikki kritiikki on osoitettu koko tämän ajan yksistään minuun. On siis selvää, että kun minua verrataan ihanteelliseen ehdokkaaseen, häviän. Häviän tuon vertailun. Häviän vertailun jokaisesta puolueryhmästä tulevalle ehdokkaalle. Eurooppaa ei kuitenkaan rakenneta ihanteellisten ehdokkaiden varassa. Euroopassa otetaan vastuuta. Muita ehdokkaita ei ole mielestäni ollut siitä yksinkertaisesta syystä, ettei ehdokkuuden taakse ole saatu tarvittavaa tukea. Tämä on se syy. Esillä on ollut runsaasti nimiä, mutta sain taakseni yksimielisen tuen, mistä olen ylpeä, sillä kuten keskustelustamme on käynyt ilmi, Euroopan rakentaminen on nykyisin äärimmäisen vaikea ja kova tehtävä, minkä kaikki varmasti myöntävät. Eurooppa on hyvin moninainen. Vaatimukset ja prioriteetit ovat moninaiset, ja olenkin ylpeä voidessani olla ehdokkaana, joka on saanut vaalit voittaneen puolueen tuen sekä eri puoluekantoja edustavien demokraattisesti valittujen valtion- ja hallitusten päämiesten tuen, mikä ei ole mielestäni lainkaan huono asia. E siis ole kenenkään pääsihteeri, ja komissio on itsenäinen toimielin. Voin taata teille tämän. Komissio, jota nyt johdan ja jota tulen johtamaan saadessani kannatuksenne, tulee puolustamaan itsenäisesti ja tinkimättömästi Euroopan yleistä etua.
<P>
Kuten jäsen Estrela ja muut ovat huomauttaneet, ymmärrän täysin, että niiden tuki, jotka haluavat kannattaa minua, ei ole mikään avoin shekki. Olen kiitollinen kaikille minua tukeneille, mutta en nyt voi tässä luetella heitä kaikkia. Osa heistä on yhä täällä. Kiitän heitä. Tukenne ei ole mikään avoin shekki. Arvostan suuresti parlamenttia.
<P>
Jotkut ovat todenneet: "Olette liian lähellä hallituksia". Unohdatte yhden asian: Ennen pääministeriksi tuloa olin oppositiojohtaja, ja ennen oppositiojohtajaksi tuloa olin parlamentin jäsen. Minut valittiin ensimmäistä kertaa Portugalin parlamenttiin 29-vuotiaana. Olen poliitikko, en mikään teknokraatti tai byrokraatti. Puolustan parlamentteja ja haluan osallistua kanssanne tähän keskusteluun.
<P>
Siten vaatimuksenne voivat auttaa minua ja komissiota parantamaan työskentelyään. Tähän pyrin, jos saan tukenne.
<P>
(Suosionosoituksia)
<SPEAKER ID="235" NAME="Puhemies">
(PL) Haluan kiittää Euroopan komission puheenjohtajaehdokasta. Haluan kiittää myös kaikkia läsnä olevia sekä aiemmin puheenvuoron käyttäneitä poikkeuksellisen vilkkaasta keskustelusta. Lisäksi haluan kiittää ministeri Malmströmiä osallistumisesta tähän täysistuntoon.
<P>
Hyvät kuulijat, olemme tuomassa uusia toimintaperiaatteita ja uusia institutionaalisia ratkaisuja Euroopan unionille. Toivon teidän muistavan, että komission puheenjohtajaehdokas kertoi meille seuraavan viisivuotiskauden poliittisista toimintalinjauksista. Hän kertoi niistä täällä parlamentissa, missä hän on tavannut kaikkien puolueryhmien edustajat. Hän antoi meille ja kansalaisille hyvin tärkeää tietoa. Äänestämme huomenna tämänpäiväisten pitkien, uuvuttavien ja järkevien keskustelujen päätteeksi.
<P>
(Puhemies jatkoi englanniksi)
<P>
(EN) Kiitoksia paljon jälleen kerran, arvoisa komission puheenjohtajaehdokas. Saimme loistavan tilaisuuden paitsi kuulla poliittisista linjauksistanne myös keskustella puolueryhmissä ja täysistunnossa.
<P>
Keskustelu on päättynyt.
<P>
Kirjalliset lausumat (työjärjestyksen 149 artikla)
<SPEAKER ID="992" NAME="Georges Bach  " LANGUAGE="FR">
Barroson ohjelma on kunnianhimoinen ja osoittaa suuren halun antaa kriisin koettelemalle Euroopalle sen kipeästi kaipaama piristysruiske. Minusta olisi väärin syyttää Barrosoa kaikista edelliselle kaudelle tyypillisistä ongelmista. Sovittelu laajentuneessa komissiossa, jossa päätöksiä on tekemässä 27 valtiota, ja rahoitus- ja talouskriisin kanssa kamppailu yhdistettynä vaikeaan toimielinuudistukseen, eivät todellakaan ole helpottaneet puheenjohtaja Barroson työtä. Näinä vaikeina aikoina olisi tosin ollut toivottavaa, että hän olisi puhunut vakuuttavammin Euroopan äänellä. Uskon silti, että hän on oppinut virheistään ja että hän ponnistelee vastedes lujasti sekä koko Euroopan että pienten jäsenvaltioiden hyväksi. Se, että hän antaa sosiaalisille ongelmille entistä tärkeämmän osan ohjelmassaan kertoo hänen halustaan vastata nykyistä sosiaalisempaa Eurooppaa vaativien kansalaisten toiveeseen. Ajatus parlamentin ja komission välisestä aidosta kumppanuudesta on tervetullut, ja siihen kannattaa nyt tarttua. Näistä syistä tuen Barroson ehdokkuutta, mutta tukeni ei ole mikään avoin shekki.
<SPEAKER ID="237" NAME="Diogo Feio  " LANGUAGE="PT">
Olen iloinen voidessani todeta Portugalin kansalaisena ja Euroopan parlamentin jäsenenä, että aion äänestää José Manuel Durão Barroson uudelleen valinnan puolesta Euroopan komission puheenjohtajaksi. Uskon, että hänen saavutuksensa nykyisellä kaudella, jota ovat koetelleet niin monet poliittiset, taloudelliset ja sosiaaliset vaikeudet, sekä hänen hankkimansa kokemukset tässä tehtävässä, oikeuttavat hallitusten tuen ja parlamenttimme uuden luottamuksen.
<P>
Olen harmissani monista yrityksistä (joista kaikki eivät ole olleet avoimia tai vakavasti otettavia) estää hänen ehdokkuutensa läpimeno, ja voin nyt panna merkille, että nämä yritykset kaatuivat sekä uskottavien vaihtoehtojen puutteeseen että yritysten typeryyteen. On harmillista, että myös kotimaani jäseniä on valinnut tämän saman, sekä helpon että epäjohdonmukaisen tien.
<P>
Toivon, että Barroson toisella kaudella tekniseen osaamiseen voisi yhdistyä "jotakin ekstraa". Toivon myös, että hänen kaudellaan todella noudatetaan ja hyödynnetään toissijaisuusperiaatetta sekä edetään Jean Monnet'n suosittelemin pienin ja vakain askelin sen sijaan, että valitaan nopea tie, joka lupaili paljon mutta on edesauttanut vain vähän Eurooppa-hankkeen ja eurooppalaisen unelman todellista etenemistä. Huolimatta siitä, kuinka korkealle kurotamme, pääsemme sinne vain askel kerrallaan. Valitkaamme oikea tie.
<SPEAKER ID="238" NAME="João Ferreira  " LANGUAGE="PT">
Näissä vaaleissa on kyse myös suunnasta, jonka EU aikoo ottaa tulevina vuosina. Komission nykyinen puheenjohtaja, joka on ehdolla myös seuraavaksi viisivuotiskaudeksi, symboloi yhtä mahdollista suuntaa: hänen edustamansa EU ajaa suurten talouskonsernien etuja.
<P>
Hänen edustamansa EU on epädemokraattinen ja byrokraattinen, se on poliittisesti ja ideologiltaan vanhoillinen, siinä korostuvat ja saavat jalansijaa syvä eriarvoisuus sekä sosiaalinen, alueellinen ja kansallinen ylivalta. Se on EU, jossa hallitsevat militarismi ja ulkopuolinen interventionismi ja jossa uusliberalismi on institutionalisoitu ainoana hyväksyttävissä olevana talousjärjestelmänä. Tämä ei kuitenkaan ole eikä ole koskaan ollut ainoa mahdollinen suunta. Tämän suunnan vaihtoehtona on sosiaalinen Eurooppa, työntekijöiden ja kansalaisten Eurooppa. Vaihtoehtoisessa EU:ssa arvotetaan demokratiaa ja sen osallistuvaa luonnetta, jota ei typistetä muodolliseen edustamiseen. Vaihtoehtoisessa EU:ssa kunnioitetaan kansalaisten tahtoa ja heidän demokraattisesti tekemiään päätöksiä sekä turvataan julkiset palvelut ja työntekijöiden oikeudet sosiaalisen kehityksen ja koheesion oleellisina välineinä. Se on vapaiden ja suvereenien valtioiden EU, jossa vallitsevat yhtäläiset oikeudet ja jossa tuetaan ja edistetään luonnonsuojelua, rauhaa sekä kansojen välistä yhteistyötä.
<SPEAKER ID="239" NAME="Ilda Figueiredo  " AFFILIATION="GUE/NGL">
kirjallinen. - (PT) Barroson hetki sitten komission puheenjohtajaehdokkaana antama lausunto vahvistaa meidän tuntemamme Euroopan unionin peruspilarit. Se myös vahvistaa Maastrichtin ja Nizzan sopimuksilla siunatun kapitalistisen, federalistisen ja militaristisen Euroopan integraation, jota aiotaan Lissabonin sopimusluonnoksella viedä vieläkin pidemmälle.
<P>
Barroson lausunnot korostavat Lissabonin sopimuksen merkitystä, jos siitä nyt oli epäilystä. Lausunnot ovat itse asiassa seurausta Euroopan johtajien harjoittamasta demokratian vastaisesta painostuksesta (jota Barroso seurasi sivusta) Irlannin kansaa kohtaan, sillä irlantilaiset pakotettiin uuteen kansanäänestykseen, joka pidetään 2. lokakuuta.
<P>
Vaikka hän nyt lupaa yrittävänsä korjata niitä vakavia heikennyksiä, joita hänen edelleen johtamansa Euroopan komissio toteutti edellisellä kaudella sosiaalisten ja työntekijöiden oikeuksien suhteen, hän ei ole koskaan perehtynyt kunnolla noihin kysymyksiin tai parhaillaan kokemamme kapitalismin kriisin syihin. Käytännössä Barroso ehdottaa jatkamaan samaa politiikkaa, jossa suositaan vapaata kilpailua, militarismia sekä varsinkin kaikkein vaikutusvaltaisimpien maiden talous- ja rahoituskonsernien etuja. Tämä kävi selväksi, kun hän totesi, että olemme globalisaation mestareita.
<SPEAKER ID="240" NAME="Lívia Járóka  " LANGUAGE="HU">
Arvoisa puhemies, haluan varmistaa tukeni puheenjohtaja Barrosolle PPE-puolueen edustajana sekä ilmaista toiveeni siitä, että nykyinen Euroopan komissio voi jatkaa romanien integraatioon tähtäävää työtä. Tällä kaudella, pääasiassa kahtena viime vuotena, on jo saatu aikaan merkittäviä tuloksia, mutta odotamme paljon syvempää sitoutumista ja suurempaa aloitteellisuutta tulevaisuudessa tältä elimeltä, joka voi toimia alulle panevana voimana (koska sillä on yksinomainen oikeus tehdä yhteisön lainsäädäntöä koskevia aloitteita) Euroopan suurinta vähemmistöä eli romaneja koettelevan köyhyyden ja syrjäytymisen torjunnassa.
<P>
Toivon, että oikeusasioista, perusoikeuksista ja kansalaisvapauksista vastaavan uuden komission jäsenen viran perustamisella voidaan kannustaa komission organisaatiota tekemään enemmän ja entistä koordinoidummin. Toivon myös, että puheenjohtaja Barroso sitoutuu yhä aktiivisesti romanien asioiden ajamiseen, minkä hän on tuonut ilmi useaan otteeseen, ja että hän tekee parhaansa varmistaakseen, että valtion- tai hallitusten päämiehet paneutuvat nykyistä ponnekkaammin saadakseen aikaan yli puoluerajat ylittävän kattavan ja integroidun ohjelman.
<P>
Romanien ja muiden väestöjen sosiaaliset haasteet ovat niin vakavia, ja toimettomuuden seuraukset ovat niin vaarallisia, ettei meillä ole varaa edellisen kauden välinpitämättömyyteen tai lipsahduksiin. Odotamme välittömiä ja rohkeita tekoja sekä radikaalia muutosta entisen ja nykyisen puheenjohtajan asenteeseen, ja odotamme, että komissio toimii lippulaivana Euroopan laajuisessa romanien strategiassa, joka on laadittava mitä pikimmiten sääntömääräisten normien pohjalta ja johon on osoitettava kiinteät määrärahat ja selkeä poliittinen sitoumus.
<SPEAKER ID="241" NAME="Nuno Melo  " LANGUAGE="PT">
On varmasti yksi asia, jota yksikään puolue ei kyseenalaista, ja se on se, että käymme läpi talouskriisiä, joka koettelee kaikkia maita ja vaikeuttaa hallitusten päätöksentekoa.
<P>
Tässä tilanteessa sillä, onko meillä pätevä komissio ja siihen valittu puheenjohtaja vai väliaikainen komissio, jossa tämän ratkaisevan päätöksen tekeminen viivästyy aina, on suuri merkitys sen suhteen, kuinka tehokkaasti Euroopan unioni kykenee torjumaan kriisiä.
<P>
Näin ollen kaikkien niiden perustelut, jotka vastustavat José Manuel Durão Barroson valintaa Euroopan komission puheenjohtajaksi ja yrittävät estää sen, ovat lähinnä retorisia, vaikka nämä henkilöt eivät kiistäkään kriisin ilmeisyyttä vaan jopa viittaavat siihen toistuvasti.
<P>
Toisin sanoen ne, jotka ajattelevat ja toimivat tällä tavoin, kiinnittävät vähän tai ei lainkaan huomiota kriisin vaikutuksiin ja ajattelevat yksinomaan tai lähes yksinomaan hyötyä, jota he voivat saada puoluepoliittisesta taktikoinnista, jota näissä oloissa olisi vähintäänkin perustellusti vältettävä.
<SPEAKER ID="242" NAME="Georgios Toussas  " LANGUAGE="EL">
Vanhoillisten, liberaalien ja sosiaalidemokraattisten parlamentin jäsenten tuki Barrosolle on seurausta siitä, että hänet on yksimielisesti nimitetty kaikkien EU:n hallitusten, sekä uusvanhoillisten että sosiaalidemokraattisten, ainoaksi yhteiseksi ehdokkaaksi. EU:n työväenluokan vastainen politiikka ei riipu henkilöistä tai komission puheenjohtajasta vaan sitä ovat määrittämässä ennen kaikkea sen luonne imperialistisena pääoman unionina.
<P>
Barroson poliittisissa suuntaviivoissa esitellään yhteenvedon omaisesti Euroopan monopolipääoman strategiset tavoitteet ja luodaan poliittinen ohjelma, jota soveltavat yksisuuntaiset Euroopan poliittiset puolueet kaikkialla EU:ssa, myös Kreikan Uusi demokratia -puolue ja PASOK, olivatpa ne sitten hallituksessa tai oppositiossa.
<P>
Tämän poliittisen ohjelman pääasiallisena tavoitteena on sysätä kriisin taakka työväenluokkien harteille sekä varmistaa tällä tavoin, että Euroopan monopoliryhmittymät voivat vapaasti suojella ja kasvattaa voittojaan asemansa vahvistamiseksi globaaleina ja imperialistisina kilpailijoina kapitalistisen talouden elpyessä taantuman jälkeen. Tähän tavoitteeseen päästään mukautumalla työväenluokkien vastaisen Lissabonin strategian uusiin ehtoihin vuoteen 2020 mennessä sekä heikentämällä entistäkin rajummin työntekijöiden palkkoja sekä sosiaalisia ja vakuutusoikeuksia.
