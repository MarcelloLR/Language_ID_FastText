<CHAPTER ID="013">
EU:n ja Venäjän huippukokous (keskustelu) 
<SPEAKER ID="669" NAME="Puhemies">
(EN) Esityslistalla on seuraavana komission varapuheenjohtajan / ulkoasioiden ja turvallisuuspolitiikan korkean edustajan julkilausuma EU:n ja Venäjän huippukokouksesta.
<SPEAKER ID="670" NAME="Štefan Füle" LANGUAGE="EN">
Arvoisa puhemies, hyvät parlamentin jäsenet, olen kiitollinen tästä tilaisuudesta keskustella kanssanne seuraavasta Euroopan unionin ja Venäjän huippukokouksesta, joka alkaa huomenna Nižnyj Novgorodissa. Euroopan unionia edustavat Euroopan unionin neuvoston ja komission puheenjohtajat. Korkea edustaja ja komission varapuheenjohtaja Ashton osallistuu huippukokoukseen, samoin kuin komission jäsen De Gucht.
<P>
Ulkosuhdehallinto on valmistellut huippukokousta huolellisesti läheisessä yhteistyössä komission ja kahden puheenjohtajan kanssa, ja valmistelut perustuvat Eurooppa-neuvostossa ja neuvostossa käytyihin keskusteluihin Venäjästä strategisena kumppanina loppuvuonna 2010 ja tammikuussa 2011, EU:n ja Venäjän välisen edellisen huippukokouksen tuloksista sekä Venäjän hallituksen vierailusta komissioon helmikuussa.
<P>
Yleisesti ottaen suhteemme ovat parantuneet kahden viime vuoden aikana. Olemme saaneet päätökseen kahdenväliset neuvottelut Venäjän liittymisestä Maailman kauppajärjestöön, olemme sopineet lähestymistavasta kohti mahdollista tulevaa viisumivapausjärjestelmää sekä sopineet nykyaikaistamista koskevasta kumppanuudesta, joka on nyt täytäntöönpanovaiheessa.
<P>
Parhaillaan tehdään työtä myös neljää yhteistä aluetta koskevasta säännöllisestä kehyksestä sekä kaikista sitä koskevista teknisistä keskusteluista. Meidän välinen vuorovaikutus on melko tiivistä. Haluan muistuttaa teille, että Venäjä on ainoa ulkopuolinen kumppani, jonka kanssa Euroopan unioni järjestää kaksi vuosittaista huippukokousta. Pääministeri Putinin ja Venäjän hallituksen ennennäkemättömän suuren valtuuskunnan vierailu komissioon 24. helmikuuta oli selvä merkki siitä, että Venäjä pyrkii luomaan tiiviimmät suhteet ja tekemään tiiviimpää yhteistyötä EU:n kanssa.
<P>
Tästä huolimatta useita tärkeitä kahdenvälisiä asioita on edelleen ratkaisematta. Yksi erityinen huolta aiheuttava tilanne liittyy Venäjän demokraattiseen kehitykseen ja ihmisoikeuksiin. Venäjän tulevien duuman vaalien ja presidentinvaalien yhteydessä vaaliprosessi saa osakseen erityistä huomiota.
<P>
Nyt haluaisin kääntää huomionne huippukokouksen päätavoitteisiin, jotka ovat seuraavat:
<P>
ensinnäkin Euroopan unioni pyrkii kannustamaan Venäjää ratkaisemaan viimeiset jäljellä olevat merkitykselliset monenväliset asiat edistääkseen pääsyään WTO:hon ennen vuoden 2011 loppua, rakentamaan EU:n ja Venäjän kahdenvälistä sopimusta, joka tehtiin vuonna 2004 ja viime joulukuussa. Venäjä voi edelleen saavuttaa WTO:n jäsenyyden ennen vuoden 2011 loppua, jos se kykenee tekemään tarvittavat päätökset ratkaistakseen muutamia tärkeitä kysymyksiä monenvälisissä yhteyksissä. Huippukokous ei voi korvata Geneven neuvotteluja, mutta se voi kehottaa Venäjää ryhtymään rakentaviin toimiin.
<P>
Toinen asia on seuraava: Euroopan unioni tähdentää Venäjälle, että sen on tehtävä enemmän, jotta uudessa EU:n ja Venäjän välisessä sopimuksessa saavutettaisiin yksimielisyys tärkeistä kauppa- ja investointimääräyksistä, jotka koskevat myös energiaa. Siten voimme luoda kestävän oikeusperustan yhä tiiviimmälle taloudelliselle yhteistyölle tulevina vuosina. Emme pidä mahdottomana ottaa huippukokouksessa esiin Venäjän Euroopan unionin asettamaa aiheetonta vihannesten tuontikieltoa, vaikka toivomme, että tieteellinen näyttö tarjoaa pian nopean ratkaisun, joka perustuu asiantuntemukseen.
<P>
Kolmanneksi pidämme edelleen nykyaikaistamista koskevaa kumppanuutta tärkeänä välineenä Venäjän sitoumuksessa toteuttaa uudistuksia.
<P>
Neljänneksi totean, että aiomme edistää ihmisoikeuksia ja oikeusvaltiota Venäjällä.
<P>
Viidentenä asiana aiomme kannustaa Venäjää syventämään yhteistyötä yhteisen naapuruutemme puitteissa ja jatkamaan keskustelua muista ajankohtaisista kansainvälisistä asioista, kuten esimerkiksi Lähi-idän tai Pohjois-Afrikan tilanteesta. Tosiasia on, että Moldovaa ja Transnistriaa koskeva edistys toimii tärkeänä testinä entistä tiiviimmästä ulkopoliittisesta yhteistyöstä.
<P>
Lopuksi totean, että meidän olisi hyödynnettävä huippukokousta myös vahvistaaksemme poliittisen sitoumuksemme edistää kriisinhallintaan liittyvää yhteistyötä, kunhan se ei vaikuta päätöksentekomme riippumattomuuteen.
<P>
Myös energia on merkittävässä osassa toimissamme Moskovan kanssa. Aiomme korostaa, että Venäjän sähkö- ja kaasualalla tarvitaan uusia uudistuksia, joiden tavoitteena on luoda tasavertaiset toimintaedellytykset. Korostamme myös tarvetta tehdä yhteistyötä ilmastonmuutoksen torjunnassa.
<P>
Voidaksemme saavuttaa tavoitteemme kaikkein tiukimmista vaatimuksista ydinturvallisuuden alalla, toimimme Venäjän kanssa sekä kahdenvälisissä yhteyksissä että monenvälisillä foorumeilla, kuten Kansainvälinen atomienergiajärjestö ja G8-maiden kokoukset.
<P>
Toistamme Venäjälle kehotuksen aloittaa neuvottelut kokonaisvaltaisesta Euratomin ja Venäjän välisestä sopimuksesta, jonka pitäisi edistää kaikkein tiukimpia ydinturvallisuutta koskevia vaatimuksia. Fukushiman onnettomuuden johdosta Euroopan unioni aikoo edistää yhdenvertaisia lähestymistapoja, jotka koskevat sekä nykyisten ja että suunnitteilla olevien ydinvoimaloiden stressitestejä.
<P>
Viimeinen muttei suinkaan vähäisin asia on se, että olemme käynnistäneet selkeän prosessin viisumivapaan matkustamisen edistämiseksi. Euroopan unioni on laatinut ja hyväksynyt esityksen erinäisistä yhteisistä toimista mahdollisen viisumivapaan järjestelmän perustamiseksi, ja olemme aloittaneet neuvottelut jo huhtikuussa. Sen jälkeen on pidetty oikeus- ja sisäasioiden pysyvä kumppanuusneuvoston kokous, ja selvää edistystä on saavutettu. Neuvotteluita yhteisistä asiantuntijatason toimistamme ei ole kuitenkaan saatu päätökseen. Meidän on tehtävä huippukokouksessa selväksi, että poliittisia oikoteitä ei ole olemassa.
<P>
Venäjän päätavoitteiden oletetaan huippukokouksessa keskittyvän viisumeihin, WTO:hon, energiaan ja ydinenergiaan sekä turvallisuusyhteistyöhön. Venäjä saattaa ottaa esiin ajatuksen uudesta poliittisesta ja turvallisuusasioiden komiteasta ministeritasolla. Mielestämme tarvittavat yhteistyörakenteet ovat olemassa, ja tarvitsemme nyt poliittista tahtoa saavuttaaksemme edistystä sisältökysymyksissä.
<P>
Kiitän huomiostanne, ja odotan kommenttejanne.
<SPEAKER ID="671" NAME="Ria Oomen-Ruijten" LANGUAGE="NL">
Arvoisa puhemies, arvoisa komission jäsen, kiitän teitä siitä yhteistyöstä, jota olette tehnyt tämän päätöslauselman laadinnassa. En sano yhtään enempää niistä asioista, jotka komission jäsen nosti esiin, koska niitä on käsitelty päätöslauselmassa. Euroopan kansanpuolueen (kristillisdemokraattien) mielestä ensi viikolla pidettävän huippukokouksen lopullisen julkilausuman on sisällettävä muutakin vain muutama hieno sana. Venäjä on suuri naapurimme, ja Venäjä on tärkeä kumppani. Olemme toisistamme riippuvaisia, ja tämän riippuvuuden taso on korkea, joten nyt oletamme tekevämme todellisia sopimuksia, joilla saadaan aikaan tuloksia.
<P>
On kysyttävä, mitkä ovat painopisteemme. Aivan ensimmäiseksi kommentoin kumppanuussopimusta. Meidän on käynnistettävä neuvottelut. Toivon, että EU suostuttelee presidentti Medvedevin myöntämään neuvotteluryhmälleen täydet valtuudet tehdä erityisiä sitoumuksia. Meidän on korkea aika saada asioita jälleen eteenpäin kauppa- ja investointiohjelmassa. Energialukua koskevat neuvottelut ovat niin ikään jäljessä aikataulusta. Tarvitsemme vakaaseen ja avoimeen energiakumppanuuteen liittyviä sopimuksia, ja tämän kumppanuuden on perustuttava sääntöihin.
<P>
Haluaisin myös kuulla, missä vaiheessa olemme ihmisoikeuksia koskevassa kappaleessa. Parlamentti pitää tätä kumppanuuden keskeisenä osana. Pidän nykyaikaistamissopimusta täydentävänä aiheena samalla tavalla kuin yhteisiä aloja. Tämä on toissijainen aihe, mutta asiaa auttaisi, jos saisimme WTO:n säännöt läpi. Näin onnistuttaisiin luomaan tasavertaiset toimintaedellytykset, kun samalla parannetaan investointi-ilmapiiriä.
<P>
Presidentti Medvedev osallistuu henkilökohtaisesti oikeusvaltion edistämiseen, mutta se ei riitä, kuten juuri itsekin totesitte. Meidän on oltava varmoja siitä, että tulevissa vaaleissa Venäjä noudattaa niitä velvoitteita, joihin se on sitoutunut Euroopan neuvoston ja Etyjin yhteydessä. Vaalit ovat tulikoe. Tämä tarkoittaa myös sitä, että uusien osapuolten on voitava ilmoittautua ehdokkaaksi. Venäjän olisi pidettävä arvokkaana asiana sitä, että vaalitarkkailijat on kutsuttu paikalle hyvissä ajoin. Viimeinen asia on eurooppalaisia vihanneksia koskeva tärkeä kielto (...)
<P>
(Puhemies keskeytti puhujan.)
<SPEAKER ID="672" NAME="Hannes Swoboda" LANGUAGE="DE">
Arvoisa puhemies, Venäjä on epäilemättä hyvin tärkeä kumppani Euroopan unionille, mutta kuten komission jäsen jo totesi, se on hyvin vaikea kumppani. Toivon, että neuvottelut eivät kestä liian pitkään. Valitettavasti niitä ei vain saada päätökseen niin nopeasti kuin jäsen Oomen-Ruijten kuvittelee. Prosessin aikana keskustelua on käytävä sekä virallisesti valittujen edustajien että kansalaisyhteiskunnan edustajien kanssa, koska ne ovat usein lähempänä meitä demokratia- ja ihmisoikeusasioissa.
<P>
Ajatus Euroopan unionin ja Venäjän välisestä nykyaikaistamista koskevasta kumppanuudesta on hyvä. Venäjän on kuitenkin tehtävä oma osansa. Demokratiaa on lisättävä ja korruptiota vähennettävä. Useat sijoittajat valittavat edelleen oikeudellisesta epävarmuudesta etenkin veroasioissa. Kuten komission jäsen jo mainitsi, ennen kaikkea meidän on valmisteltava pikaisesti Venäjän liittymistä Maailmankauppajärjestöön ja WTO-jäsenyyttä. Energiapolitiikan alalla Venäjä on velvoitettava tunnustamaan avoimen ja rehellisen energiapolitiikan periaatteet. On paljon asioita, jotka Venäjä voi hoitaa itse, ja ne liittyvät erityisesti energiatehokkuuteen, jossa on edelleen useita puutteita.
<P>
Energia-alasta haluan nostaa esiin asian, joka koskee sen naapuria ja itse asiassa meidän yhteistä naapuriamme Ukrainaa. Juuri nyt Venäjä yrittää jälleen kerran käyttää energiakysymystä ja energiahintoja poliittisena aseena. Meidän on ehdottomasti torjuttava se. Olemme sitoutuneet siihen, että Ukrainalla on vapaus päättää, millä markkinoilla se haluaa olla läsnä ja missä se haluaa toimia. Loppujen lopuksi haluamme luoda kauppasuhteet ja kauppasopimuksen Ukrainan kanssa. Venäjän ei pitäisi painostaa Ukrainaa tällä alalla antamalla sille vaihtoehdon joko tulliliittoon liittymisestä Kazakstanin ja Valko-Venäjän kanssa tai maksaa korkeita energiahintoja. Tätä emme voi hyväksyä.
<P>
Totean naapureistamme vielä sen, että odotamme myös, että Venäjä liittyy näihin sopimuksiin, joilla kunnioitetaan Georgiaa, ja että se vetää joukkonsa takaisin niiltä alueilta, joilla ne olivat ennen konfliktia. Toivomme myös, että Venäjä edistää myönteisesti Vuoristo-Karabahin konfliktin ratkaisemisessa. Kummallakaan puolella ei ole kysymys aseiden hankkimisesta vaan pikemmin kahden osapuolen välisestä rauhanomaisesta sovittelusta.
<P>
Komission jäsen puhuikin jo viisumivapauden tärkeydestä. Yksittäisten tahojen välisten suhteiden kannalta on erityisen tärkeää, että ihmisillä on mahdollisimman suuri liikkumisen vapaus Venäjän ja Euroopan unionin välillä. Toivon, että saavutamme pian hieman edistystä tässä asiassa.
<P>
Yksi ratkaiseva asia on kuitenkin se, miten seuraavat vaalit järjestetään. Venäjän on tiedostettava, että maailma ja erityisesti Euroopan demokraattinen maailma seuraa tarkasti, miten nämä vaalit toteutetaan, ilmoittautuvatko osapuolet ehdolle oikein ja oikeudenmukaisesti, sekä jätetäänkö tietyt yksilöt tai tietyt puolueet vaalien ulkopuolelle jo alussa. Tämä olisi tehtävä selväksi Venäjälle huippukokouksessa. Haluamme nähdä Venäjällä myös kunnolliset ja oikeudenmukaiset vaalit.
<P>
Venäjällä on edelleen paljon tehtävää talouden kehittämisessä. Venäjä on kuitenkin valmis demokratiaan. Haluamme nähdä Venäjällä demokratiaa aivan kuten Venäjän kansalaiset itsekin sitä haluavat. Tämä on meidän toiveemme ja näkemyksemme. Venäjän on ymmärrettävä, että demokratia on hyvä asia myös Venäjälle.
<SPEAKER ID="673" NAME="Kristiina Ojuland" LANGUAGE="EN">
Arvoisa puhemies, toivomme, että Nižnyj Novgorodin huippukokouksessa onnistutaan edistymään myös uuden ja kokonaisvaltaisen kumppanuus- ja yhteistyösopimuksen luomisessa.
<P>
Sekä EU:n että Venäjän on pidettävä mielessä, että todellinen kumppanuus edellyttää mutkatonta suhdetta. ALDE-ryhmän puolesta haluan kehottaa EU:n edustajia käsittelemään kaikkia niitä huolia, joita Euroopan parlamentti on käsitellyt venäläisten kollegoiden kanssa.
<P>
Euroopan unioni kohtaa suuria vaikeuksia suhteissaan Venäjän kanssa, jos nämä kaksi kumppania eivät noudata samoja arvoja ja periaatteita. Jos Kreml siirtyy vielä kauemmas demokratiasta ja oikeusvaltion periaatteesta, Venäjä menettää legitiimiytensä EU:n kumppanina.
<P>
Kreml on esimerkiksi estänyt useita poliittisia puolueita rekisteröitymästä duuman vaaleihin menettelyihin liittyvistä syistä, ja listaa todennäköisesti laajennetaan niin, että siihen sisältyy myös Mihail Kasjanovin, Vladimir Milovin, Boris Nemtsovin ja Vladimir Ržkovin johtama Kansan vapauspuolue. Opposition nopea tukahduttaminen on otettava esiin huippukokouksessa ja oppositiopuolueiden rekisteröityminen on sallittava.
<P>
Hyvät kuulijat, Venäjä ei ole Kiina. Venäjä on Euroopan neuvoston ja Etyjin jäsen, ja näin ollen sen on pidettävä kiinni kansainvälisistä sitoumuksistaan ja velvoitteistaan. Lisäksi Venäjän on kunnioitettava omaa perustuslakiaan.
<P>
Venäjän on kunnioitettava naapureidensa suvereeniutta ja alueellista koskemattomuutta. Vaadimme, että Venäjä lakkaa painostamasta Ukrainaa, kuten kollegani juuri totesi, koska esimerkiksi eilen pääministeri Putin tapasi Ukrainan pääministerin ja painosti maata liittymään tulliliittoon Venäjän, Valko-Venäjän ja Kazakstanin kanssa. Emme voi hyväksyä tätä. Odotamme Venäjän vetävän joukkonsa välittömästi pois Georgiasta konfliktia edeltäviin asemiin.
<P>
Lopuksi totean, että ALDE-ryhmä on hyvin pettynyt siihen, että huippukokouksen alla Venäjä on asettanut suhteettoman tuontikiellon EU:sta tuleville vihanneksille.
<SPEAKER ID="674" NAME="Charles Tannock" LANGUAGE="EN">
Arvoisa puhemies, Venäjä on tärkeä kumppani EU:lle monessa mielessä. YK:n turvallisuusneuvoston pysyvänä jäsenenä Venäjällä on potentiaalisesti ratkaiseva vaikutus kansainvälisiin asioihin, kuten suhteeseemme Pohjois-Korean kanssa ja sen mukanaoloon YK:n kvartetissa. Suhtaudun myönteisesti myös siihen, että presidentti Medvedev on hiljattain vaatinut Libyan tyrannia, Muammar Gaddafia, luopumaan vallasta. Toivon myös, että Kreml asettuu muun kansainvälisen yhteisön kannalle Iranin ydinaseiden leviämisen pysäyttämisestä.
<P>
Hyväksyn myös sen, että Venäjällä on taloudellisia etuja entisissä Neuvostoliiton tasavalloissa, joista jotkut kaikeksi onneksi suuntautuvat pois Moskovasta kohti EU:ta. EU:n olisi kuitenkin edelleen painotettava sitä, että se aikoo tukea näitä nyt itsenäisiä valtioita, kuten Ukrainaa, ja sitoutua toimiin niiden kanssa, ja varmistaa, että niille jätetään ovi avonaiseksi euroatlanttisia tavoitteita silmällä pitäen. Tältä osin toivon, että varapuheenjohtaja / korkea edustaja ottaa esiin kysymyksen Georgiasta, jonka alueista osa on edelleen venäläissotilaiden haltuun ottama ja laittomasti miehittämä. Toivon myös, että hän auttaa painostamaan Venäjää Transnistrian kysymyksen Moldovassa. Hyväksyn myös sen, että komissio ehdottaa nyt, että EU:n ja Venäjän huippukokous pidettäisiin kerran vuodessa eikä kerran puolessa vuodessa, mikä on hyvä ajatus ja askel eteenpäin.
<P>
Venäjä on kypsä liberaali demokratia. Se ei ole myöskään maa, jolla on riippumaton oikeuslaitos. Pidimmepä siitä tai emme, meidän on kuitenkin edelleen sitouduttava yhteistyöhön Venäjän kanssa.
<SPEAKER ID="675" NAME="Werner Schulz">
Verts/ALE-ryhmän puolesta. - (DE) Arvoisa puhemies, arvoisa komission jäsen Füle, ensi silmäyksellä saattaa vaikuttaa ymmärrettävältä, että Venäjä suojelee itseään estääkseen EHEC-bakteerin (Enterohaemorrhagic Escherichia coli) leviämisen alueelleen, mutta eurooppalaisten vihannesten täydellinen tuontikielto ei ole sellainen asia, jonka odotamme Maailman kauppajärjestöön pyrkivän maan tekevän. Tästä asiasta meidän on myös keskusteltava Nižnyj Novgorodissa. Tärkeämpää ovat kuitenkin poliittiset taudinsiemenet tai alut, joita nyt esiintyy ja jotka ovat demokratian ja oikeusvaltion heikkoja ensimmäisiä merkkejä. Yksi näistä näkökohdista on sellainen, että meidän olisi tehtävä kaikkemme nykyaikaistamista koskevan kumppanuuden yhteydessä, jotta niiden juuret saataisiin leviämään koko Venäjän alueelle ja kehittymään.
<P>
Presidentti Medvedev on tunnustanut, että taloudellista ja teknistä nykyaikaistamista ei voi saada aikaan ilman yhteiskunnan perusteellista nykyaikaistamista. Tähän mennessä olemme kuitenkin nähneet vain vähän toimia näiden hienojen sanojen rinnalla. EU:n edustajien olisi näin ollen tehtävä presidentti Medvedeville erittäin selväksi, että duuman tulevat vaalit ovat testi sen uskottavuudesta politiikkansa uudistajana.
<P>
Rehelliset ja kunnolliset vaalit muodostavat demokratian perustan. Kaikkien, jotka haluavat pluralismia ja poliittista kilpailua, olisi varmistettava, että Euroopan neuvoston julistamia vaalinormeja noudatetaan, ja niiden olisi mahdollistettava Euroopan turvallisuus- ja yhteistyöjärjestön (Etyj) pitkäaikainen vaalitarkkailu mahdollisimman varhaisessa vaiheessa.
<P>
Oikeudenmukaiset vaalit aloitetaan puolueiden rekisteröinnillä. Valitettavasti varhaiset merkit osoittavat, että Venäjän johto ei ole oppinut mitään Euroopan ihmisoikeustuomioistuimen päätöksestä, ettei Republikaanisen puolueen lakkauttamiselle ollut minkäänlaisia perusteita, ja vaikuttaa siltä, että se ei halua mahdollistaa vasta perustetun Kansan vapauspuolueen rekisteröintiä.
<P>
Yhä useammat Kremlin tukemat puolueet ja pääministeri Putinin käynnistämä Yleisvenäläinen kansanrintama johtavat meidät vain poliittiseen umpikujaan. Tämä kilpailua muistuttava toiminta on johtanut maan poliittiseen apatiaan ja duuman aliarviointiin. Presidentti Medvedev voisi saada nyt aikaan läpimurron ja päättää presidenttikautensa ainakin yhteen selvään menestykseen.
<P>
Hororovksin ja Magnitskyn erityistapauksissa oikeudellisesta mielivaltaisuudesta pitäisi tehdä loppu sen sijaan, että odotetaan Strasbourgin päätöstä. Näiden tapausten Fedotovin komitean suorittamana tarkistus on hyvä ensiaskel. Sen tulokset ja päätelmät olisi julkaistava mahdollisimman pian.
<P>
Prahassa hiljattain perustetun kansalaisyhteiskunnan foorumin tuleva osallistuminen pitäisi olla tärkeä keskustelunaihe EU:n ja Venäjän välisten keskustelujen ja neuvottelujen aikana. Loppujen lopuksi Pohjois-Afrikan tapahtumat osoittavat, että tehokkaaseen uudistukseen tarvitaan aktiivista kansalaisyhteiskuntaa. Venäjän hallituksen olisi näin ollen edistettävä tätä asiaa omassa maassaan ja pyrittävä saavuttamaan nykyaikaistamisen kumppanuuden kansalaisyhteiskunnan kanssa.
<SPEAKER ID="676" NAME="Vladimír Remek" LANGUAGE="CS">
Arvoisa puhemies, arvoisa komission jäsen, olen yrittänyt turhaan etsiä vastausta kysymykseen siitä, miksi keskustelemme Venäjän kanssa pidettävää huippukokousta koskevasta päätöslauselmasta juuri huippukokouksen alla ja äänestämme siitä päivänä, jolloin huippukokous pidetään Nižnyj Novgorodissa. Tämän lisäksi aihetta ei edes lisätty täysistunnon asialistalle viime viikon alussa. Tämä kaikki johtuu huonosta suunnittelusta, ja nyt tämä on omasta mielestäni muodollisuutta. Sen sijaan, että periaatteellisen prosessin kautta pyritään saamaan aikaan uusi sopimus suhteista Venäjän kanssa, jonka tunnustamme olevan tärkeä kumppani, toistamme tunnetusti julistuksia ja vaatimuksia, joilla ei selkeästi ole minkäänlaista toivoa menestymisestä.
<P>
Meidän olisi ennen kaikkea rakennettava toimemme aiheille, joilla on mahdollista saavuttaa edistystä. Yksi esimerkki on edistyminen sopimuksista, jotka koskevat suunniteltuja keskinäisten viisumijärjestelyjen helpottamista ja mahdollista poistamista Venäjän kanssa. Tämän sijaan arvostelemme Venäjän asemaa EU:sta tulevien vihannesten tuontitapauksessa. On kuitenkin pohdittava, miltä käytöksemme vaikuttaa unionin ulkopuolelta katsottuna. Kun etsitään kuolettavan bakteerin lähdettä ja kunnolliset todisteet puuttuvat, syytämme toisiamme, rajoitamme hyödykkeidemme tuontia ja vientiä ja vaadimme korvauksia. Voimme ilman muuta tehdä omat johtopäätökset siitä luottamuksen tasosta, jota herätämme, eikä tämä koske pelkästään Venäjää.
<SPEAKER ID="677" NAME="Fiorello Provera">
EFD-ryhmän puolesta. - (IT) Arvoisa puhemies, Euroopan unionin ja Venäjän välistä vuoropuhelua on laajennettava mahdollisimman paljon eri aloille, taloudesta aina ihmisoikeuksiin, koska keskustelulle ei ole olemassa vaihtoehtoja. Eurooppa ja Venäjä ovat nimittäin toisistaan riippuvaisia sekä taloudellisesti että poliittisesti.
<P>
Tarkoitan ratkaisemattomia kansainvälisiä kysymyksiä, kuten energiaturvallisuutta, Maghreb-maiden tilannetta, Iranin ydinvoiman tuotantoa, Kaukasiaa, Vuoristo-Karabahia, ilmastonmuutosta ja muita asioita. Venäjä on Euroopan strateginen kumppani, ja erityisesti tähän vaikuttavat ne yhteisvaikutukset, joita tulevaisuudessa voidaan rakentaa. Kuten jossakin määrin jo tapahtuu, Moskova voi toimittaa meille mineraali- ja energiavaroja sekä tehdä yhteistyötä sotilaallisen turvallisuuden sekä terrorismin ja järjestäytyneen rikollisuuden saralla. Eurooppa voi tarjota rahoitusta, tieteellisiä ja teknisiä mahdollisuuksia sekä pitkäaikaista kokemusta demokratian ja ihmisoikeuksien alalla.
<P>
Venäjän tulevaisuus on yhteydessä Eurooppaan, ja sitä on kehitettävä sinnikkyydellä, ilman omahyväisyyttä ja lukuisista nykyisistä vaikeuksista huolimatta. Tältä osin voidaan todeta, että Euroopan unionin ja Venäjän välisen strategisen kumppanuussopimuksen päätökseen saattaminen on hyvin tärkeä yhteisen tulevaisuutemme kannalta.
<SPEAKER ID="678" NAME="Béla Kovács" AFFILIATION="NI">
(HU) Arvoisa puhemies, tulevan huippukokouksen yhteydessä haluan kiinnittää neuvotteluvaltuuskunnan huomion kahteen asiaan. Ensinnäkin haluan kehottaa sitä pohtimaan uudelleen Venäjän energiatuonnin merkitystä ja toiseksi laajentamaan kumppanuussopimusta siten, että EU:n edustajat voisivat osallistua tarkkailijoina vaaleihin, jotka pidetään tämän vuoden joulukuussa, sekä maaliskuussa 2013 pidettäviin presidentinvaaleihin. Kuten voimme huomata, energiantuonti Venäjältä kasvaa todennäköisesti, ja meidän on pidettävä mielessä, että useat Euroopan ydinvoimaloista suljetaan stressitestien suorittamisen jälkeen.
<P>
Näin ollen alemme jälleen kerran olla huolestuneita siitä, että olemme tulevaisuudessa yhä riippuvaisempia Venäjästä. Haluan kuitenkin muistuttaa teille, että kolikolla on myös kääntöpuolensa. Venäjä on aivan yhtä riippuvainen Euroopan unionista, koska se myy suurimman osan tuotteistaan meille. Jos emme osta Venäjän energiatuotteita, silloin Venäjän talous kohtaa vakavia vakausongelmia tulevaisuudessa.
<SPEAKER ID="679" NAME="Elmar Brok" AFFILIATION="PPE">
(DE) Arvoisa puhemies, arvoisa komission jäsen, hyvät kuulijat, Venäjä ja Euroopan unioni ovat kumppaneita yhteisten etujensa ja maantieteellisen sijaintinsa vuoksi. Tämä on asianlaita, pidimmepä siitä tai emme. Meidän on tehtävä tästä kumppanuudesta myönteinen ja rakentava. Tästä syystä meidän on saatava aikaan edistystä kumppanuussopimuksen ja viisumin myöntämisen helpottamisessa sekä vahvistettava nykyaikaistamista koskevan kumppanuuden pääsisältöä edetäksemme kohti tavoitteitamme.
<P>
Meidän on kuitenkin ymmärrettävä, että tämä synnyttää velvoitteita molemmin puolin, ja ne liittyvät myös Maailman kauppajärjestön jäsenyyden kunnioittamiseen, sillä siinä yhteydessä ei voi edelleen toimia, kuten haluaa. Sen sijaan nämä sovitut sopimuksiin liittyvät tai kansainväliset säännöt ovat sitovia kaikille, eikä keskinäisissä toimissa ole sijaa sattumanvaraisuudelle. Tämä estää energian käytön poliittisen aseena, esimerkin mainitakseni.
<P>
Näitä keskinäisiä etuja on käsiteltävä positiivisesti ja rakentavasti, ja kun on kysymys ulkopolitiikasta, tämä tarkoittaa luonnollisesti sitä, että Venäjän on kannettava hieman vastuuta myös. Nyt Yhdistyneiden kansakuntien turvallisuusneuvoston käsittelyssä on Syyrian tapaus. Tällaisissa tapauksissa Venäjän on annettava rakentava panoksensa rauhanomaisen kansainvälisen yhteisön rakentamiselle. Tämä tarkoittaa kuitenkin myös sitä, että Venäjän on hyväksyttävä naapurivaltioiden suvereenit oikeudet ja niiden päätökset, jotka liittyvät liittymistä sellaisiin yhteistyömuotoihin, joihin ne haluavat osallistua. Lisäksi Venäjän on vaikutettava positiivisesti ratkaisemattomien konfliktien tapaukseen ja tehtävä loppu laittomista oloista Abhasiassa ja Etelä-Ossetiassa.
<P>
Meillä on jaettu vastuu globaalissa maailmassa. On selvää, että Venäjällä ja Euroopan unionilla on tärkeitä yhteisiä intressejä tässä maailmanjärjestyksessä, näiden etujen määrittelyssä meidän on varmistettava, että Venäjä tunnustaa sen, että demokratia ja oikeusvaltio ovat myös keskeisiä asioita sisäisessä kehityksessä. On sovellettava muutamia ehtoja, jotka eivät koske pelkästään suhteita EU:n kanssa. Maa, jossa ei noudateta oikeusvaltion periaatetta, ei ole hyvä investointikohde, koska siellä ei ole oikeudellista varmuutta. Maa, jossa ei vallitse demokratia ja oikeusvaltio, ei voi saavuttaa todellista edistymistä pitkällä aikavälillä omien kansalaistensa hyväksi. Toivokaamme, että nykyaikaistamista koskeva kumppanuus ja muut asiat auttavat meitä nyt löytämään yhteisen ja positiivisen tien eteenpäin.
<SPEAKER ID="680" NAME="Knut Fleckenstein" AFFILIATION="S&amp;D">
(DE) Arvoisa puhemies, hyvät kuulijat, haluan ottaa esiin vain kaksi asiaa, koska jäsen Swoboda on jo puhunut useasta asiasta ryhmämme puolesta. Venäjä on todellakin tärkeässä tienhaarassa. Sen sisäiseen tilanteeseen vaikuttavat joulukuussa pidettävät duuman vaalit ja kysymys siitä, kuka jatkaa nykyaikaistamista uutena presidenttinä vuodesta 2012 lähtien.
<P>
Tästä voi esittää myös positiivisen näkökulman. Nyt on avautunut paras mahdollinen tilaisuus vahvistaa kansainvälistä luottamusta Venäjän kehitykseen. Tämä riippuu oikeudenmukaisten vaalien järjestämisestä, rekisteröintimahdollisuuksista sekä ehdokkaiden mahdollisuudesta käyttää helpommin tiedotusvälineitä, jotta voidaan varmistaa edes yksi yhdenvertaisten mahdollisuuksien elementti.
<P>
Toinen asiani koskee nykyaikaistamista koskevaa kumppanuutta EU:n ja Venäjän välillä. Tämä avaa uusia mahdollisuuksia tehokkaalle yhteistyölle. Sen vuoksi meidän ei pitäisi menettää tilaisuutta tukea Venäjää tarmokkaasti sen nykyaikaistamisessa, eikä tämä tarkoita pelkästään talouden vaan myös sen yhteiskunnan nykyaikaistamista. Hallitukset panevat paperille asioita, ja kuten hyvin tiedätte, te voitte kertoa, mistä paperilla olevista asioista pidätte. Kansalaiset tulevat kuitenkin hyvin levottomiksi, jos paperille kirjattuja asioita ei panna täytäntöön.
<P>
Kansalaisten osallistuminen sekä kansalaisyhteiskunnan, yrittäjien, tutkijoiden, nuorten ja taiteilijoiden osallistaminen on keskeistä yhteenkuuluvuuteen nojautuvalle itsemääräämisoikeutta käyttävälle yhteiskunnalle. Voimme vain menestyksekkäästi tukea tällaista nykyaikaistamista kuitenkin vain, mikäli ihmiset voivat lähestyä toisiaan helposti oppiakseen muilta ja vaihtaakseen kokemuksiaan. Näistä syistä EU:n ja Venäjän olisi vihdoin päästävä sopimukseen niistä yhteisistä toimista, joita tarvitaan viisumivapaan matkustuksen toteuttamiseen ja siihen, miten tämä voidaan toteuttaa, jotta saisimme tuloksia aikaan mahdollisimman pian.
<P>
Olemme puhuneet ihmisistä Kaliningradin alueella ja pohtineet viisuminsaannin helpottamista. Kuukausi sitten parlamentti päätti, että viisuminsaannin helpottaminen olisi mahdollistettava kulttuurisyistä. Olemme puhuneet siitä, olisiko tässä asiassa pohdittava erityisesti nuorten tilannetta. Nämä ovat kaikkia hyviä ehdotuksia, jotta pyörät saataisiin pyörimään, mutta ne eivät riitä korvaamaan kokonaisvaltaista ratkaisua. Sen vuoksi kehotan komissiota vauhdittamaan toimia. Voitte luottaa tukeemme joka tapauksessa, myös tiettyjen varauksellisempien jäsenvaltioiden kohdalla.
<P>
(Suosionosoituksia)
<SPEAKER ID="682" NAME="Alexander Graf Lambsdorff" AFFILIATION="ALDE">
(DE) Arvoisa puhemies, emme voi oikein ajatella, että suhteemme Venäjän kanssa perustuvat vuonna 1994 tehtyyn sopimukseen. Emme ole onnistuneet ratkaisemaan mitään sen jälkeen. Välillä teemme Venäjän kanssa yhteistyötä ja välillä selvitämme kiistoja. Naapuruudesta totean, että pidämme valitettavana sotaa Georgian kanssa, Ukrainaa kohtaan osoitettua painostusta, presidentti Lukashenkon tunnustamista Valko-Venäjällä sekä Moldovan tasavallan jakautumista Transnistrian konfliktin seurauksena. Samalla on todettava, että Venäjän kanssa YK:n turvallisuusneuvostossa tekemämme yhteistyö Libyan kysymyksestä tai Iranin ydinohjelmasta on ilahduttava asia.
<P>
Itse Venäjää koskeva uusi ajattelutapa on se, mikä tunnetaan nimellä nykyaikaistamista koskeva kumppanuus. On kuitenkin kysyttävä, mitä on nykyaikaisuus ilman demokratiaa. Arvoisa komission jäsen Füle, juuri esittämistänne painopisteistä ihmisoikeudet tulivat kurkkujen jälkeen ja oikeusvaltion periaate tomaattien jälkeen. Onko tämä paras tulos, jota voimme tällä alalla odottaa? Emmekö odota mitään muuta Venäjän demokratisoinnilta? Mielestäni meidän on parlamenttina tehtävä selväksi, että odotamme myös muuta, esimerkiksi oikeudenmukaisia vaaleja, joissa on saatava aikaan edistystä.
<P>
On kuitenkin yksi asia, jonka haluaisin sanoa varsin selvästi: tällainen edistyminen tapahtuu usein asiantuntijoiden avulla. Kaksi huippukokousta vuodessa on liikaa. Meidän olisi järjestettävä yksi huippukokous, kuten teemme Yhdysvaltojen kanssa. Vaihdamme Venäjän kanssa riittävästi ajatuksia erikoisaloilla. Muuten pidämme huippukokouksia ilman todellista sisältöä, eikä sekään olisi hyvä asia.
<SPEAKER ID="683" NAME="Adam Bielan" AFFILIATION="ECR">
(PL) Arvoisa puhemies, mielestäni Venäjän suhteiden merkittävimmät asiat liittyvät energiapolitiikkaan ja ihmisoikeuksiin. Venäjä tavoittelee strategista pyrkimystä, jolla se haluaa saattaa yksittäiset valtiot valtansa alaiseksi käyttämällä hyväksi kaasukysymystä ulkopolitiikkansa harjoittamisessa. Juuri viime päivien aikana Venäjän viranomaiset ovat käyttäneet kiristystä painostaakseen Ukrainaa ja toimineet niin, että kaasun hintojen muutokset ovat riippuvaisia maasta, joka liittyy Venäjän tulliliittoon tai Gazpromin ja Naftogazin väliseen fuusioon. Edellä kuvatut toimet tekevät tietenkin lopun keskusteluista, jotka koskevat EU:n ja Ukrainan välisen vapaakauppa-alueen luomista. Pitkäaikaiset sopimukset kaasutoimituksista ovat myös keino vaikuttaa EU:n jäsenvaltioiden poliittisiin päätöksiin. Sen vuoksi meidän olisi kiiteltävä Euroopan komission kantaa, jolla se tunnusti, että Puolan hallituksen päätökseen saattama sopimus ei noudata EU:n lainsäädäntöä. Venäjän kaasun hinnat ovat Keski-Euroopassa jo miltei kaksi kertaa korkeammat kuin Länsi-Euroopan maiden tarjoamat hinnat. Venäjän tapa heikentää liuskekaasun uuttamishankkeita aiheuttaa lisähuolta.
<P>
Ihmisoikeusongelma on hyvin selvä Hodorovskin tapauksessa. Tätä asiaa ei voi mitenkään ottaa esiin huippukokouksessa, kun otamme huomioon Euroopan ihmisoikeustuomioistuimen antaman päätöksen pidätyksen laittomuudesta ja venäläisen liikemiehen pidätyksestä.
<SPEAKER ID="684" NAME="Heidi Hautala" AFFILIATION="Verts/ALE">
(EN) Arvoisa puhemies, haluan muistuttaa komission jäsen Fülea hänen hyvin paljon arvostusta osakseen saaneesta tiedonannostaan Euroopan naapuruuspolitiikasta. Arvoisa komission jäsen, panen merkille, että periaatteessa myönnätte sen, että meidän olisi sovellettava samaa periaatetta myös Venäjään, vaikka Venäjä ei kuulukaan Itäisen naapuruuspolitiikan piiriin.
<P>
Meidän olisi kuitenkin vaadittava sitä, mitä olette kutsuneet syväksi demokratiaksi, ja meidän on todella tehtävä työtä tukeaksemme kansalaisyhteiskuntaa Venäjällä. Haluan korostaa eräitä kohtia yhteispäätöslauselmassa, jonka Euroopan parlamentti hyväksyy huomenna. Korostamme tarvetta jatkaa läheistä yhteydenpitoa ja tukea ohjelmia kansalaisyhteiskunnan kehittämiseksi Venäjällä. Arvoisa komission jäsen, haluan ilmoittaa teille, että olemme tänään saaneet hyvin huolestuttavia uutisia Nižnyj Novgorodista, jossa huippukokous pian alkaa.
<P>
Kansalaisjärjestöt ovat ilmoittaneet minulle, että lainvalvontaviranomaiset ovat aloittaneet ennalta ehkäiseviä toimia. On tehty yrityksiä kuulustella ihmisiä, jotka voisivat olla yhteydessä EU:n edustajien kanssa, ja tällainen on täysin tuomittavaa. Jopa lasten oikeuksien parissa tekeviä ihmisiä on varoitettu menemästä Nižnyj Novgorodiin. Kansalaisjärjestötapahtuman - joka on muuten ensimmäinen, joka on koskaan liittynyt EU:n ja Venäjän huippukokoukseen - paikallisen pääjärjestäjän luottokortit on jäädytetty (teknisistä syistä, tietenkin), ja hänen autonsa rekisterikilvet ovat hävinneet salamyhkäisesti.
<P>
Arvoisa komission jäsen, pyydän teitä varmistamaan, että EU:n edustajat Nižnyj Novgorodissa pidettävässä huippukokouksessa tunnustavat kansalaisjärjestöt ja tukevat niitä. Tätä varten olen yhdessä kollegani, EU:n ja Venäjän parlamentaarisen sekavaliokunnan varapuheenjohtaja Schulzin kanssa lähettänyt kirjeen komission puheenjohtaja Barrosolle, komission varapuheenjohtaja / unionin ulkoasioiden ja turvallisuuspolitiikan korkea edustaja Ashtonille ja puheenjohtaja Van Rompuylle.
<SPEAKER ID="685" NAME="Nikolaos Salavrakos" AFFILIATION="EFD">
(EL) Arvoisa puhemies, haluan toivottaa teille menestystä huomiseen huippukokoukseen, jonka asialista sisältää globaaliin hallintaan liittyvät asiat, Venäjän liittymiseen WTO:hon ja kansainvälisiä asioita, kuten Pohjois-Afrikan ja Lähi-idän tapahtumat.
<P>
Venäjä on EU:n kolmanneksi suurin kauppakumppani. EU:n vienti Venäjälle on yhteensä 65,6 miljardia euroa. Virallisten tilastojen mukaan Venäjän talous kasvaa 4 prosentin vauhtia taloudellisesta ilmapiiristä huolimatta, ja tämän ennustetaan jatkuvan pitkään. Sen liittyminen Maailman kauppajärjestöön luo lukuisia mahdollisuuksia Euroopan unionin ja Venäjän välisille suhteille. Samaan aikaan se tuo kuitenkin tullessaan muutoksia energia- ja ydinenergia-alaan sekä kansainväliseen turvallisuuteen.
<SPEAKER ID="686" NAME="Andreas Mölzer" AFFILIATION="NI">
(DE) Arvoisa puhemies, arvoisa komission jäsen, tiedämme Venäjän olevan tärkeä EU:lle, eikä tämä koske pelkästään talousasioita vaan myös sen asemaa strategisena kumppanina. Moskovan määräämä EU:n vihannesten vientikielto on epäilemättä ongelmallinen kesken neuvottelujen, jotka koskevat Venäjän liittymistä Maailman kauppajärjestöön, ja meidän olisi varmistettava, että Venäjä ei toimi ristiriitaisesti WTO:n sääntöihin nähden tulevaisuudessa.
<P>
Ongelmia liittyy kuitenkin myös vuonna 2006 tehtyyn EU:n lentoyhtiöitä koskevaan sopimukseen, jota ei ole pantu täytäntöön. EU:n ja Venäjän välisiä suhteita kiristää entisestään Yhdysvaltojen tuleva ohjuspuolustusjärjestelmä Romaniassa. Jos EU haluaa vakavasti ottaen laatia strategiat parantaakseen suhteitaan Venäjän kanssa, siinä tapauksessa sen on ensin ratkaistava ongelmat ja toiseksi sen on otettava huomioon Venäjän erityispiirteet, jotka liittyvät historialliseen vaikutuspiiriin, joka on epäilemättä olemassa tai joka on olemassa Venäjän tapauksessa. Tämä on ainoa keino, jonka avulla voimme edistyä.
<SPEAKER ID="687" NAME="Paweł Zalewski" AFFILIATION="PPE">
(PL) Arvoisa puhemies, Euroopan unionin ja Venäjän välinen kumppanuus tuo mukanaan vastuuta, myös kolmansia maita kohtaan. Haluan kiinnittää komission jäsenen huomion siihen päätöslauselman kappaleeseen, jossa Venäjää kehotetaan olemaan käyttämättä energiavarojen saatavuutta välineenä, jolla vaikutetaan naapureiden poliittisiin toimiin. Näin tapahtui Ukrainan tapauksessa, kun Venäjän pääministeri Putin totesi täysin avoimesti viime tapaamisessaan Ukrainan pääministeri Azarovin kanssa, että Venäjä tarjoaisi Ukrainalle alempia hintoja ja neuvottelisi uudelleen kaasusopimuksesta vain siinä tapauksessa, että Ukraina liittyy tulliliittoon Venäjän, Valko-Venäjän ja Kazakstanin kanssa. Tämä merkitsisi sen Eurooppaan tähtäävien suunnitelmien ja pyrkimysten hylkäämistä. Se on sanalla sanoen kiristystä. Jos sopimusta ei neuvotella uudelleen, kaasun hinnat Venäjän ja Ukrainan rajalla saattavat nousta 500 euroon 1 000 kuutiometriltä. Ukraina maksaa jo nyt Euroopan korkeimpia hintoja venäläisestä kaasusta, vaikka se on kaikkein lähimpänä näitä kaasunlähteitä.
<P>
Tilanne saattaa johtaa hyvin vakavaan taloudelliseen ja yhteiskunnalliseen kriisiin Ukrainassa. Haluaisin tehdä selväksi, että Euroopan unionilla on velvoitteita Ukrainaa kohtaan, kun otetaan huomioon, että neuvottelemme parhaillaan maan liittymisestä vapaakauppa-alueeseen tai sellaisen alueen luomisesta. Lisäksi se käynnistää lähitulevaisuudessa suhteet Euroopan unionin liittolaisena. Pyydän komissiota vaatimaan hyvin selvästi, että Venäjä keskeyttää kaikki tällaiset toimet ja lopettaa niiden käytön.
<SPEAKER ID="688" NAME="Kristian Vigenin" AFFILIATION="S&amp;D">
(EN) Arvoisa puhemies, tällä viikolla pidetään jälleen uusi EU:n ja Venäjän huippukokous. Maailmassa on tapahtunut suuria muutoksia viimeisen huippukokouksen jälkeen. Mainitsen niistä ensinnäkin Arabimaiden vallankumoukset, syvän muutoksen prosessin, joka vaikuttaa käytännöllisesti katsoen koko Arabimaailmaan. Fukushiman ydinvoimalaonnettomuus muutti ydinvoiman tulevaisuutta, etenkin turvallisuusasioissa. Ilmastonmuutos on aiheuttanut yhä vaarallisempia seurauksia. Osama bin Laden kuoli, mutta terrorismi elää, ja se on hyökännyt viattomia ihmisiä vastaan kaikkialla maailmassa.
<P>
Tapahtumien luettelo on pitkä, ja kaikki ne koskevat sekä EU:ta että Venäjää, kahden toistensa naapureina olevaa maailmanlaajuista toimintaa, joilla on pääosin samankaltaiset tai toisiaan täydentävät pitkän aikavälin intressit. Niiden suhteita voidaan kehittää entisestään vain, jos ne perustuvat keskinäiseen luottamukseen, avoimuuteen ja läpinäkyvyyteen. Kaikki salaiset suunnitelmat saattavat vääristää tai jopa tuhota nämä suhteet.
<P>
EU ja parlamentti ovat aina puhuneet selvästi Euroopan kansalaisten odotuksista. Tulevasta huippukokouksesta haluan korostaa neljää asiaa. Ensinnäkin huippukokouksessa olisi saatava aikaan ratkaisevaa edistymistä kaikissa jäljellä olevissa esteitä muodostavissa kysymyksissä, jotka liittyvät Venäjän liittymiseen Maailman kauppajärjestöön. Tämä tärkeä askel luo parempia mahdollisuuksia liikemaailmalle molemmin puolin ja vapauttaa entisestään kauppa- ja taloussuhteita kokonaisvaltaisesti. Tältä osin protektionistiset toimenpiteet ovat haitallisia, ja toivomme, että niitä ei piiloteta ylikorostettujen terveysuhkien taakse, kuten tapahtui viimeisessä tapauksessa, jossa vihannesten tuonti EU:n alueelle kiellettiin.
<P>
Toivomme, että julkistettu viisumivapaan matkustamisen toimintasuunnitelma helpottaa entisestään viisuminsaantia ja vie lähemmäs sitä ajankohtaa, jolloin EU:n ja Venäjän välinen viisumijärjestelmä vapautetaan kokonaan. Tästä syystä parlamentti olettaa, että Venäjän viranomaiset käsittelevät asiankuuluvasti eräitä poliittisesti arkaluonteisia kysymyksiä erityisesti lopettamalla venäläisten passien myöntämisen Etelä-Ossetian ja Abhasian asukkaille.
<P>
Toivoisin Venäjän sitoutuvan rakentavammin pyrkimyksiimme tukea demokratisointia, taloudellista ja sosiaalista kasvua ja vakautta kuudessa itäisen kumppanuuden valtiossa. Kuluneet kaksi vuotta ovat selvästi osoittaneet, että tämä EU:n aloite ei tähtää kilpailuun vaan pikemmin yhteistyöhön Venäjän kanssa, koska vakaa ja itsevarma yhteinen naapuruus on sekä EU:n että Venäjän etujen mukaista. Tässä yhteydessä kehotamme Venäjää lisäämään pyrkimyksiään saada aikaan rauhanomainen ratkaisu konflikteihin Transnistrian ja entistä huolestuttavammalla Vuoristo-Karabahin alueella.
<P>
Lopuksi todeta, että EU:n ja Venäjän olisi tehtävä täysipainoista yhteistyötä ydinvoiman turvallisuutta koskevien entistä tiukempien vaatimusten tarkistamisessa ja laadinnassa Japanin tapahtumien seurauksena. Oletamme, että tiukemmista vaatimuksista pidetään kiinni paitsi hiljattain rakennetuissa, myös jo toiminnassa olevissa ydinvoimaloissa. Toivon, että tämä asia voidaan esiin osana Nižnyj Novgorodissa käytäviä keskusteluja.
<SPEAKER ID="689" NAME="Graham Watson" AFFILIATION="ALDE">
(EN) Arvoisa puhemies, Kanadan pääministeri Pierre Trudeau vertasi rajan jakamista USA:n kanssa vuoteen jakamisen elefantin kanssa. Unionin on jaettava oma sänkynsä karhun kanssa.
<P>
Meidän on pyrittävä edelleen suhteiden kehittämistä neljän yhteisen tilan yhteydessä ja viime vuoden nykyaikaistamiseen perustuvan kumppanuuden pohjalta. Kuten komission jäsen totesi, kahden viime vuoden aikana on saatu aikaan edistystä. Sopimus kaasua koskevasta neuvoa-antavasta foorumista ja parannettu varhaisen varoituksen mekanismi ovat siitä esimerkkejä. Tässä kuussa aikaan saatu edistys Transnistrian konfliktin ratkaisemisessa oli toinen positiivinen edistysaskel.
<P>
Kuten korkea edustaja Ashton totesi viime kuussa Hodorovskin ja Lebedevin tapauksesta tehdyn päätöksen jälkeen ja kuten Euroopan ihmisoikeustuomioistuin on todennut useissa yhteyksissä, todellinen edistys edellyttää kuitenkin demokratian ja ihmisoikeuksien kunnioittamista sekä vakaata ja oikeudenmukaista liiketoiminnalle suunnattua oikeudellista kehystä, jollainen puuttuu aivan liian usein Venäjällä. Jäsentynyt kansalaisyhteiskunnan keskustelu auttaisi asiaa, ja yhteiset toimet ilmastonmuutoksen torjumiseksi auttaisivat rakentamaan luottamusta. Venäjän karhu on kuitenkin vielä närkästyneellä päällä, ja neuvoisin komissiota viemään Nižnyj Novgorodiin mukanaan hunajan lisäksi myös suurikokoisen verkon.
<SPEAKER ID="690" NAME="Edvard Kožušník" AFFILIATION="ECR">
(CS) Arvoisa puhemies, arvoisa komission jäsen, kuten varmasti tiedätte, Venäjä on itsevarma valtio, ja venäläiset ovat itsevarma kansa. EU:n ja Venäjän väliseen suhteen on muotouduttava aidoksi kumppanuudeksi eikä pelkästään teeskennellyksi kumppanuudeksi. Meillä on erinomaiset suhteet itäisen kumppanuuden valtioiden kanssa, joten EU:n ja Venäjän välisten suhteiden on oltava vähintään samalla tasolla. Sen vuoksi olen iloinen siitä, että te ette puheessanne unohtanut mainita viisumivaatimuksen poistamisen merkitystä Venäjän kanssa, koska kumppanien väliset suhteet on rakennettava luottamukselle ja avoimuudelle. Meidän olisi ilmoitettava Venäjälle selvästi ja vakavasti, mikä on aikataulu viisumien poistamisessa ja mitä ehtoja sitä varten on täytettävä.
<P>
Arvoisa komission jäsen, haluan kiittää teitä siitä, että valmistellessanne yhteistä EU:n ja Venäjän huippukokousta, muistitte kaikki ne asiat, jotka ovat tärkeitä EU:n ja Venäjän välisessä kumppanuudessa.
<SPEAKER ID="691" NAME="Bastiaan Belder" AFFILIATION="EFD">
(NL) Arvoisa puhemies, haluan ensimmäiseksi puhua eräästä hyvin tärkeästä asiasta. Luotan siihen, että tässä EU:n ja Venäjän välisessä huippukokouksessa käsitellään hyvin haitallista ja täysin suhteetonta eurooppalaisten vihannesten tuontikieltoa. Kauppapuutarha-ala odottaa, että tämä kielto kumotaan, ja se ansaitsee näin tapahtuvan. Arvoisa komission jäsen Füle, voitteko vahvistaa, että EU:n valtuuskunta sitoutuu täydellisesti tämän tilanteen ratkaisemiseen Nižnyj Novgorodissa? Asia on hyvin tärkeä, ja siitä kysytään minulta nyt paljon kotimaassani silloin, kun puhun EU:n ja Venäjän välisestä huippukokouksesta.
<P>
Halusin lausua muutaman sanan erityisesti Venäjän pulmallisesta liittymisestä Maailman kauppajärjestöön. Esitän vielä yhden lyhyen kysymyksen. Georgia on todellakin toiminut asiassa keskeisessä osassa. Georgialla on tosiasiassa veto-oikeus. Presidentti Saakašvili nostaa panoksia. Hän haluaa avoimia rajoja, hän haluaa perimmiltään Abhasian ja Etelä-Ossetian takaisin, ja hän on tietenkin ottanut georgialaisten viinien ja kivennäisvesien tuontikiellon asialistalle. Tämä ei kuitenkaan vaikuta liikauttavan Venäjää lainkaan. Lyhyesti sanottuna, eikö tässä ole nyt umpikujasta, johon olemme ajautuneet? Siltä todella näyttää. Sitä paitsi Venäjän talous, joka perustuu pääosin öljyyn ja kaasuun, ei oikeastaan tarvitse liittymistä Maailman kauppajärjestöön.
<SPEAKER ID="692" NAME="Laima Liucija Andrikien" AFFILIATION="PPE">
(LT) Arvoisa puhemies, kehotan EU:n toimielinten johtajia olemaan unohtamatta ihmisoikeuksia EU:n ja Venäjän huippukokouksessa, joka alkaa huomenna. On selvää, että ihmisoikeudet ovat arvokas perusta, jota ilman strateginen kumppanuus ja EU:n ja Venäjän suhteiden nykyaikaistaminen olisi mahdotonta.
<P>
Erityistapaus, josta meidän on keskusteltava, on Moskovan kaupungin tuomioistuimen oikeuden 24. toukokuuta tekemä päätös hylätä Mihail Hodorkovskin ja Platon Lebedevin valitus uudesta seitsemän vuoden tuomiosta. Silmiemme edessä tapahtuu 2000-luvulla häpeällinen oikeudenkäynti, eikä tuomioita kirjoiteta tuomioistuimessa. Tällaista tapahtuu maassa, jolla on yhteys Euroopan unioniin niin kutsutun strategisen kumppanuuden kautta. Moskovan tuomioistuimen päätös paljasti jälleen kerran vakavat epäkohdat Venäjän oikeusjärjestelmässä ja vahvisti näkemystä siitä, että se rankaisee niitä Venäjällä oleskelevia, joilla on poliittisia pyrkimyksiä mutta joiden mielipiteet eivät ole yhteneväiset Kremlin mielipiteiden kanssa.
<P>
Euroopan ihmisoikeustuomioistuimen 31. toukokuuta antama päätös ja Venäjän tekemät Euroopan ihmisoikeusyleissopimuksen rikkomukset ovat asioita, joista on myös keskusteltava.
<P>
Euroopan parlamentin olisi sanottava selvästi, että jos Venäjän presidentti Dmitri Medvedev haluaa tulla Euroopan parlamenttiin, hänen olisi saavuttava paikalle yhdessä mielipidevanki Mihail Hodorovskin kanssa. Tämä olisi kaikkein tehokkain strategia ja taktiikka Venäjän nykyaikaistamiseksi. Presidentti Medvedev ja mielipidevanki Mihail Hodorovski yhdessä Euroopan parlamentin kanssa olisi näkemisen arvoinen näky, joka saisi osakseen maailman tiedotusvälineiden huomion lisäksi demokraattisen yhteiskunnan vilpittömän tuen.
<SPEAKER ID="693" NAME="Justas Vincas Paleckis" AFFILIATION="S&amp;D">
(LT) Arvoisa puhemies, tämä huippukokous on erityinen, koska sen taustalla ovat Venäjän tulevat vaalit. Odotamme Brysselin lähettävän vahvan signaalin Venäjälle vaaleista, jotka noudattavat demokratian vaatimuksia. Ne turvaisivat mielipide-erot duumassa. Ydinturvallisuuskysymys on erityisen tärkeä Fukushiman onnettomuuden jälkeen. Olen hyvilläni siitä, että komission jäsenen mukaan tämä aihe otetaan esiin huippukokouksessa ja että siellä vaaditaan tiukimpia kansainvälisiä turvallisuusstandardeja noudatettavan jo toiminnassa olevissa ja suunnitteilla olevissa ydinvoimaloissa sekä Venäjällä että tietenkin Euroopan unionissa.
<P>
Mielestäni olisi keskusteltava myös EU:n ja Venäjän suhteista Valko-Venäjän kanssa. Kantojen lähentyminen auttaisi avaamaan vankilanportteja niille, jotka hiljattain asettuivat ehdokkaaksi Valko-Venäjän vaaleissa ja halusivat tehdä lopun räikeistä ihmisoikeusrikkomuksista. Tuen hyvin vahvasti niitä kollegoja, jotka ovat todenneet, että meidän on muutettava sanat teoiksi viisuminsaannin helpottamispyrkimyksissä, eikä tämä koske vain Venäjää vaan kaikkia Euroopan unionin itäisiä naapureita.
<P>
Kun Puola aloittaa EU:n puheenjohtajakautensa, sille on jo avautunut tie hedelmällisemmälle keskustelulle Venäjän kanssa, joten voimme odottaa konkreettisia toimia EU:n ja Venäjän suhteissa tulevana puolivuotiskautena.
<SPEAKER ID="694" NAME="Jacek Olgierd Kurski" AFFILIATION="ECR">
(PL) Kaikkein vakavimmat heikkoutemme EU:n ja Venäjän välisissä suhteissa ovat epäjohdonmukaisuus, heikkous ja tietoisuuden puute omasta voimastamme. Nord Stream -kaasuputkiasia on tyypillinen esimerkki. Ensin teemme energiasolidaarisuudesta yhden Euroopan tärkeimmistä periaatteista Lissabonin sopimuksessa, ja sitten EU sopii Nord Stream -hankkeesta, joka on haitallinen Puolalle ja muille uusille jäsenvaltioille geopoliittisesti. Meidän olisi sen vuoksi pidettävä pintamme, kun keskustelemme kustakin näistä asioista tulevan asialistan yhteydessä, kuten komission jäsen totesi.
<P>
Venäjän on noudatettava tiettyjä WTO:n sääntöjä. Venäjän olisi ensin sallittava georgialaisten viinien tulo markkinoilleen, ennen kuin se haaveilee WTO:n jäsenyydestä.
<P>
Viisumiasiasta Venäjälle on ilmoitettava, että viisumijärjestelmä vapautetaan niitä maita varten, jotka osallistuvat ensin itäiseen kumppanuuteen, ja sen jälkeen vasta Venäjälle. Kaliningradin alue voi olla poikkeus tästä säännöstä.
<P>
Kun otamme puheeksi energia-alan, Venäjälle on ilmoitettava, että vastustamme Ukrainan jatkuvaa kiristämistä ja että vastustamme Venäjän vaikutusvaltaa käyttävien edustajien toimia niiden pyrkiessä väheksymään liuskekaasun uuttamisen merkitystä Puolassa ja Euroopassa. Tämä on loistava tilaisuus saavuttaa riippumattomuutta Venäjästä.
<SPEAKER ID="695" NAME="Tunne Kelam" AFFILIATION="PPE">
(EN) Arvoisa puhemies, Venäjä on julistanut nykyaikaistamisohjelman, ja jotkut tarkkailijat puhuvat uudesta "perestroikasta". Tähän mennessä todellista edistystä ei ole valitettavasti saatu aikaan. Analyytikot päättelevät, että Venäjän nykyisen eliitin painopiste on säilyttää nykyinen järjestelmä ja pyrkiä estämään ulkosuhteiden vaikutus kotimaan tilanteeseen.
<P>
Sen vuoksi EU:n on tehtävä yksi asia hyvin selväksi. Nykyaikaistamista koskevan kumppanuuden menestyminen riippuu Venäjän hallituksen halukkuudesta ja kyvystä rakentaa todella riippumaton oikeuslaitos ja panna täytäntöön oikeusvaltioon, avoimuuteen ja vastavuoroisuuteen liittyvät perusperiaatteet. Mikäli EU ei käsittele tätä tärkeää asiaa periaatteellisena kysymyksenä, minkäänlaista edistystä lienee turha odottaa.
<P>
Tämänpäiväisessä International Herald Tribunessa kirjoitettiin, että Venäjällä ei voi olla nykyaikaista talousjärjestelmää niin kauan kuin se ei noudata aitoa oikeusvaltion periaatetta. Huippukokouksen tapahtumapaikka on Nižnyj Novgorod, jota kutsuttiin Neuvostoliiton aikaan Gorkiksi. Sinne Neuvostoliiton omatunto, Andrei Saharov karkotettiin useiksi vuosiksi. Pyydän komissiota ja neuvottelijoitamme toimimaan Andrei Saharovin hengessä ja muistelemaan Saharovin palkinnon voittajaa, Sergei Kovalevia, joka vieraili parlamentissa kaksi vuotta sitten.
<P>
EU:n olisi myös kannustettava ja autettava Venäjää hyväksymään tämä totalitaarinen perintönsä. Jopa presidentti Medvedevin oli 20 vuoden jälkeen myönnettävä, että Venäjän vallan hirveää ja rikollista perinnettä ei voi sivuuttaa. Muistutan kollegamme, jäsen Swobodan sanoista, kun hän pyysi eilen Venäjän historian täydellistä selvittämistä, etenkin Stalinin aikakauden hirmuteoista. Voimme auttaa Venäjää hyväksymään menneisyytensä.
<SPEAKER ID="696" NAME="Boris Zala" AFFILIATION="S&amp;D">
(SK) Arvoisa puhemies, arvoisa komission jäsen, hyvät jäsenet, Venäjä edellyttää edelleen kaksipuolista lähestymistapaa. Se tarvitsee tiukkoja vaatimuksia demokraattisten periaatteiden noudattamisesta, mutta toisaalta sen on tyrmättävä Bushin hyvin hioma Venäjän vastainen politiikka.
<P>
Venäjällä ei ole minkäänlaista oikeutta luoda vaikutuspiiriä. Kaikilla entisillä neuvostotasavaloilla on oikeus päättää vapaasti, mihin ne haluavat kuulua. Sillä on kuitenkin ilman muuta oikeus varmuuteen ja kansainväliseen turvallisuuteen. Turvallisuuden tunne vapauttaisi varmasti Venäjän sisäistä tilannetta.
<P>
Euroopan on tarpeen vetää Venäjä mukaan maailmanpolitiikkaan, jotta Venäjä voi tuntea, että se on hyväksytty kumppani kansainvälisen ja demokraattisen järjestyksen luomisessa. Nykyaikaistamista koskevassa kumppanuudessa ei pidä toteuttaa ainoastaan Venäjän hallituksen valtion monopolin kaltaisia ideoita, vaan sen avulla olisi luotava pidäkkeetön alue teolliselle ja tieteelliselle toiminnalle, kuten jäsen Fleckenstein totesi esittämässään arviossa.
<P>
Jos ottaisimme Venäjän kanssa tällaisen erilaisen lähestymistavan, voisimme kenties saada hieman toivoa siitä, että demokraattinen prosessi voitaisiin vapauttaa sovellettavaksi laajemmalti Venäjällä ja luoda varmuutta ja luottamusta siitä, että se otettaisiin huomioon Euroopan poliittisissa toimissa. Toivon hartaasti, että nämä asiat otetaan keskustelunaiheiksi tulevissa keskusteluissa.
<SPEAKER ID="697" NAME="Mirosław Piotrowski" AFFILIATION="ECR">
(PL) Arvoisa puhemies, EU:n ja Venäjän huippukokouksen kynnyksellä ja uudesta kumppanuus- ja yhteistyösopimusta koskevien neuvottelujen yhteydessä on tärkeää, että EU puhuu yhdellä äänellä, mutta lisäksi sen on osoitettava Venäjälle yhtenäisyytensä ja yhteenkuuluvuutensa käytännössä. Energiasolidaarisuus on vahvistettu Lissabonin sopimuksessa, mutta Venäjä ei hyväksy tätä periaatetta, ja Nord Stream -kaasuputki on selvä esimerkki tästä asenteesta. Meidän ei pidä suostua yrityksiin eristää jotkin EU:n uusista jäsenvaltioista iskemällä energiasektoriin erottava kiila. Tätä olisi korostettava selvästi huippukokouksen aikana. Meidän olisi myös oletettava, että Venäjä tunnustaa Georgian, Moldovan ja Ukrainan Euroopan unioniin liittyvät tavoitteet ja että Venäjää kehotetaan lopettamaan näiden maiden poliittinen painostus. Lisäksi meidän olisi muistettava, että Venäjä on ainutlaatuinen demokratia, jolla on hyvin korkea korruptioaste.
<SPEAKER ID="698" NAME="Inese Vaidere" AFFILIATION="PPE">
(LV) Arvoisa puhemies, Euroopan unionin ja Venäjän uuden kumppanuussopimuksen on oltava konkreettinen ja laillisesti sitova kaikilla yhteistyön aloilla. Tämä on oikeutettu vaatimus, koska emme voi sallia sitä, että sopimus on yleisluontoisten lauseiden kokoelma. Euroopan unioni ja Venäjä ovat toisistaan riippuvaisia. Euroopan markkinat eivät ole vähemmän tärkeät Venäjälle kuin Venäjän kaasu on tärkeä meille, ja Venäjän talouden nykyaikaistamissuunnitelmat riippuvat suoraan meidän teknologiastamme ja asiantuntemuksestamme. Tästä syystä yhteistyömme olisi oltava tiiviissä yhteydessä ihmisoikeuksien ja oikeusvaltion aloilla aikaansaatuihin parannuksiin. Euroopan unioni on Venäjän suurin kauppakumppani ja tärkein investoija. Sen vuoksi uuden sopimuksen on sisällettävä investointia koskevia oikeudellisesti sitovia ehtoja. On tärkeää vaatia yksipuolisten ja kohtuuttomien kauppaesteiden poistamista. Tämä liittyy Venäjän, Kazakstanin ja Valko-Venäjän tulliliittoon sekä Euroopan unionin vihannesten nykyiseen tuontikieltoon. Emme voi sallia sitä, että Venäjä käyttää edelleen energiapolitiikkaansa geopoliittisten intressiensä toteuttamiseen syrjimällä tiettyjä jäsenvaltioita, esimerkiksi kaasun hintojen alalla.
<P>
Arvoisa komission jäsen, jatkaessamme työtä viisumivapaan alueen perustamiseksi Venäjän kanssa, meidän on myös tehtävä työtä viisumivapaan alueen perustamiseksi muidenkin itäiseen kumppanuuteen kuuluvien valtioiden kanssa. Huippukokouksessa meidän on toistettava, että kuuden kohdan sopimusta Georgiasta ei ole vielä pantu täytäntöön. On otettava huomioon tulevat parlamenttivaalit ja presidentinvaalit ja poistettava opposition jäsenille asetetut rajoitukset, jotka liittyvät vaaleihin rekisteröitymiseen ja esiintymiseen tiedotusvälineissä. Olemme jo vahvistaneet halukkuutemme olla läsnä vaaliprosessin kaikissa vaiheissa, mutta Venäjän on silti osoitettava halukkuutta hyväksyä pitkäaikaiset tarkkailijat sekä toteutettava todella oikeudenmukaiset vaalit. Päätteeksi haluan korostaa, että nämä kriittiset huomiot eivät ole millään tavoin suunnattu Venäjää tai sen kansaa vastaan, vaan päinvastoin. Ne on suunnattu nykyistä hallitusta vastaan, jotta Venäjän tilanne paranisi ja yhteistyömme olisi tuloksekkaampaa.
<SPEAKER ID="699" NAME="George Sabin Cutaş" AFFILIATION="S&amp;D">
(RO) Arvoisa puhemies, ilmaston lämpeneminen, huumekauppa, ydinaseiden leviämisen estäminen ja energiaturvallisuus ovat yhteisiä haasteita, jotka edellyttävät yleismaailmallisia ratkaisuja. Sen vuoksi meidän on rakennettava Venäjän kanssa kestävä kumppanuus, joka perustuu keskinäiseen luottamukseen.
<P>
Suhtaudun myönteisesti siihen, että aloitamme uudelleen neuvottelut uudesta kunnianhimoisesta kumppanuussopimuksesta, jolla pyritään poistamaan menneet jännitteet. Mielestäni Euroopan unionin olisi tuettava Venäjää sen pyrkimyksissä liittyä Maailman kauppajärjestöön, koska tämä vauhdittaa kahden kumppanin välisiä kauppa- ja taloussuhteita ja investointeja.
<P>
Lisäksi korkean edustajan on kannustettava huomisessa huippukokouksessa Venäjää ratifioimaan energiaperuskirja, koska Euroopan unionin ja Venäjän välillä ei voi olla kunnollista energiayhteistyötä, jos avoimuuden, vastavuoroisuuden, kilpailukyvyn ja syrjimättömyyden periaatteita ei noudateta.
<SPEAKER ID="700" NAME="Paweł Robert Kowal" AFFILIATION="ECR">
(PL) Arvoisa puhemies, arvoisa komission jäsen, oletan, että nykyaikaistaminen otetaan yhdeksi keskustelunaiheeksi huippukokouksessa. Haluan vain muistuttaa teille, että Venäjän nykyaikaistaminen ei ole pelkästään talouteen tai energiaan liittyvä kysymys, vaan siinä on kysymys myös poliittisesta nykyaikaistamisesta ja viranomaisten ja yhteiskunnan välisistä suhteista. Pyydän teitä ottamaan tämän asian esiin. Tämä koskee myös Venäjän ja sen naapureiden välisiä suhteita sekä Venäjän "vaikutuspiiriä". Hoidatte suhteita Ukrainan kanssa niin menestyksekkäästi, joten kehottaisin teitä tekemään hyvin selväksi, että Euroopan unionin ja Ukrainan välinen assosiaatiosopimus olisi hyödyksi myös Venäjälle. Lisäksi ilmoitan, että olemme hyvin huolestuneita erittäin kovasta poliittisesta painostuksesta, jota Ukrainaa kohtaan osoitetaan neuvottelujen päätökseen saattamisen alla, kun neuvottelut on saatu lopulliseen vaiheeseensa. Pyydän teitä tekemään nämä asiat hyvin selväksi Venäjälle puolestamme. Nämä ovat hyvin tärkeitä asioita, jotka edistävät keskinäistä luottamusta Euroopan unionin toimielimiin ja jäsenvaltioihin ja toisaalta myös Venäjään.
<SPEAKER ID="701" NAME="Bernd Posselt" AFFILIATION="PPE">
(DE) Arvoisa puhemies, haluan ensin sanoa, että olin ällistynyt kuullessani jäsen Mölzerin kaltaisen hyvin historiaan perehtyneen miehen toteavan, että Euroopassa on Venäjän vaikutuspiiriin kuuluvia historiallisia alueita ja että niihin lukeutuu osia Euroopan unionista, kuten Romania. Hitlerin ja Stalinin sopimuksen päivät ovat jo kaukana menneisyydessä, ja demokraattisessa maailmassa meidän olisi harjoitettava eräänlaista eurooppalaista Monroen oppia. Tämä ei merkitse sitä, että emme halua hyvää naapuruuspolitiikkaa ja keskustelua. Nižnyj Novgorodin, joka on kokouksemme tapahtumapaikka, olisi kuitenkin toimittava myös tarkoituksena, koska se muistuttaa meille kuuluisasta tarinasta, jossa Nižnyj Novgorodin kauppiaat kuvittelivat voivansa ostaa vapautensa ja turvallisuutensa, mutta heidät hirtettiin.
<P>
Meidän on ymmärrettävä, että emme voi ostaa turvallisuutta rahalla tai kiillottamalla todellisuutta. Se voidaan saavuttaa ainoastaan rehellisellä kumppanuudella. Tarvitsemme yhteistä ulko- ja turvallisuuspolitiikkaa. Tarvitsemme energiariippumattomuutta ja energiaturvallisuutta sekä vähemmän riippuvuutta Venäjän energiapolitiikasta, jota käytetään edelleen ulkopoliittisiin tarkoituksiin. Meidän on myös puhuttava selvästi ihmisoikeuksista. Meillä ei ole varaa tehdä kompromisseja tässä asiassa. Mihail Hodorovski ja Platon Lebedev olisi mielestäni vapautettava, muuten Venäjän presidentin valtiovierailu Euroopan parlamenttiin tapahtuu tummien pilvien varjostamana.
<P>
Haluamme Venäjän kanssa kumppanuuden, joka on demokratisointiprosessin keskellä, mutta sen toteuttamiseksi Venäjän on demokratisoiduttava todellisuudessa eikä pelkästään toiveajattelussa. Sen vuoksi jäsen Swoboda on mielestäni oikeassa. Tulevat vaalit ovat ratkaisevat. Sitten näemme, voidaanko Venäjän kansan, josta pidämme hyvin paljon, kanssa luomaamme kumppanuutta laajentaa aidoksi kumppanuudeksi Venäjän valtion kanssa.
<SPEAKER ID="702" NAME="Mitro Repo" AFFILIATION="S&amp;D">
(FI) Arvoisa puhemies, kuten herra Posseltkin totesi, Eurooppa tarvitsee Venäjää ja Venäjäkin tarvitsee Eurooppaa. EU:n ja Venäjän yhteistyö on tärkeää poliittisen, sosiaalisen ja taloudellisen vakauden edistämiseksi. Ei vain Euroopassa vaan maailmanlaajuisestikin.
<P>
On valitettavaa, että EU:n ja Venäjän kumppanuus- ja yhteistyösopimus ei vastaa nykypäivän yhteistyötarpeita. Strategista kumppanuutta onkin syytä tiivistää, syventää ja laajentaa. Kaikkien EU:n ja Venäjän suhteiden perustana tulee kuitenkin myös jatkossa olla rauhan ja turvallisuuden edistäminen sekä demokraattisten arvojen ja poliittisen ja taloudellisen vapauden tukeminen.
<P>
Nykyaikaistamista koskevaa kumppanuutta tulee syventää ja tarkentaa, mutta pelkkä poliittinen vuoropuhelu diplomaattien välillä ei yksinkertaisesti riitä. Meidän tuleekin helpottaa kaikin tavoin kansalaisten kohtaamista ja kasvattaa yhteistyötä tieteen, taiteen, kulttuurin, koulutuksen ja yritystoiminnan aloilla.
<SPEAKER ID="703" NAME="Konrad Szymański" AFFILIATION="ECR">
(PL) Arvoisa puhemies, ei ole epäilystäkään siitä, että EU:n ja Venäjän huippukokouksessa on hyvin paljon käsiteltäviä aiheita, mutta yhtenä tärkeimmistä pidetään todennäköisesti energiaturvallisuutta. Useiden kuukausien ajan Venäjä on harjoittanut hyvin intensiivistä toimintaa, jolla se on pyrkinyt saamaan kaasuinfrastruktuurissaan erivapauksia kolmannessa energiapaketissa määrätyistä säännöistä, toisin sanoen monopolin vastaisen lakimme sisältämistä säännöistä. Siinä kielletään energiavarojen ja siirtoverkkojen samanaikainen ja rinnakkainen valvonta. Venäjän energiaministeri Shmatko, South Stream -hankkeen toimitusjohtaja Kramer sekä Gazpromin toimitusjohtaja Miller ovat tehneet Brysseliin vierailuja tämän asian tiimoilta. Tämä on tärkeä kampanja. Euroopan unionin kanta tästä asiasta on esitettävä Venäjälle hyvin selvästi, eli se, että emme aio myöntää alennettuja tariffeja Venäjälle. Sen sijaan meille on tärkeää, että Keski-Euroopan kaasumarkkinoista tulee nykyistä kilpailukykyisemmät ja vähemmän monopolisoidut. Arvoisa komission jäsen, pyytäisin teitä kertomaan yksinkertaisesti, onko Euroopan komissio valmis antamaan lausuntoja tästä asiasta huippukokouksen aikana.
<SPEAKER ID="704" NAME="Tomasz Piotr Poręba" AFFILIATION="ECR">
(PL) Arvoisa puhemies, tulevan huippukokouksen edellä voimme todella todeta, että Euroopan unionilta puuttuu yksi johdonmukainen strategia Venäjän varalle ja että nykyinen politiikka, jossa käytännön yhteistyö perustuu pienten edistysaskeleiden strategiaan, saattaa hyvin helposti hajota minkä tahansa seuraavan kriisin aikana. Näin tapahtui esimerkiksi Georgian sodan aikana vuonna 2008 tai vuonna 2009, kun kaasuntoimitukset keskeytettiin.
<P>
Kun otamme huomioon viimeksi mainitun tapahtuman, on hyvin tärkeää korostaa sanan "monipuolistaminen" määritelmää. Se merkitsee Euroopassa usein sitä, että rakennetaan suuri määrä erilaisia kaasuputkia Venäjältä. Monipuolistamisen katsotaan tarkoittavan esimerkiksi South ja Nord Stream -kaasuputkien rakentamista. Sillä välin Euroopan unionin olisi keskityttävä takaamaan kaasutoimituksia muista kuin venäläistä lähteistä. Sen olisi tehtävä enemmän edistääkseen Azerbaidžanista tulevan Nabucco-kaasuputken toimintaa, ja sen olisi investoitava kaasun vastaanottoasemiin ja liuskekaasun tutkimukseen.
<P>
On myös hyvin tärkeää, että Venäjän viranomaisia kohtaan harjoitetaan painostusta eri yhteyksissä, jotta Venäjän ihmisoikeustilanne paranisi. EU:n ja Venäjän huippukokouksen kehyksestä käytävien keskustelujen ohella meidän olisi varmistettava, että kahdesti vuodessa pidettäviä kuulemisia Euroopan unionin edustajien ja Venäjän ulkoministeriön diplomaattien välillä ovat ratkaisevasti vauhditettu.
<SPEAKER ID="705" NAME="Krzysztof Lisek" AFFILIATION="PPE">
(PL) Arvoisa puhemies, mielestäni Venäjän viranomaisille olisi ilmoitettava, että odotamme heidän käyttäytyvän vastuullisesti. Venäjä on potentiaalisesti hyvin tärkeä kumppani Euroopan unionille esimerkiksi silloin, kun pyritään löytämään ratkaisu eräisiin Euroopassa jatkuviin konflikteihin, jotka ovat edelleen ratkaisematta. Venäjän viranomaisille olisi mielestäni ilmoitettava, että vaikka vihannekset ja kaasu ovat tärkeitä, niiden on lopetettava Transnistrian separatistien tukeminen. Odotamme heidän myös tekevän lopun aseiden toimituksesta Azerbaidžanille ja Armenialle, koska se on suuri riski alueen tulevaisuudelle ja oletamme Venäjän noudattavan velvollisuuksiaan Georgiasta vuonna 2008 tehdyn sopimuksen nojalla. Toivomme, että Venäjän joukot vedetään pois Abhasiasta ja Etelä-Ossetiasta, ja odotamme Venäjän kunnioittavan Georgian oikeutta pohtia omaa tulevaisuuttaan ja päättävän siitä.
<SPEAKER ID="706" NAME="Sławomir Witold Nitras" AFFILIATION="PPE">
(PL) Arvoisa puhemies, vaikka olemme samaa mieltä jäsen Lisekin Georgiaa koskevista lausunnoista, emmekä unohda sitä, mitä useat parlamentin jäsenet ovat todenneet Ukrainasta, minusta vaikuttaa siltä, että huomisessa huippukokouksessa meidän on lausuttava muutama tai oikeastaan monta sanaa myös Valko-Venäjän puolesta. Pyytäisin kaikkia muistamaan, että olemme käsitelleet nyt monen kuukauden ajan hyvin kauaskantoista poliittista kriisiä ja että ainakin muutaman kuukauden ajan olemme käsitelleet kauaskantoista talouskriisiä. Puhumme myös tilanteesta, jossa Venäjä painostaa Valko-Venäjää, ja todennäköisesti se tekee näin päättäväisemmin ja tehokkaammin kuin se toimii Ukrainan kohdalla. Venäjä pyrkii tehokkaasti valtaamaan koko talouden tai oikeastaan talouden strategiset alueet käyttämällä hyväksi dramaattista tilannetta, jossa Valko-Venäjän talous on nyt. Minulla on eräs pyyntö. Jos Venäjä päättää tarjota apua ja tiedämme, että se on päättänyt tarjota apua Valko-Venäjälle, Euroopan unionin olisi varmistettava, että Venäjä tarjoaa tämän avun ihmisoikeuksien noudattamisesta riippumatta. Nämä ovat yhteisiä arvoja, jotka nähtävästi jaamme Venäjän kanssa. Tätä asiaa venäläiset usein toistavat, joten heidän olisi autettava meitä edistämään näitä arvoja Valko-Venäjällä. Muussa tapauksessa Lukashenkon hallintoa rahoittamalla olemme lopulta vastuussa siitä.
<SPEAKER ID="707" NAME="Jaroslav Paška" AFFILIATION="EFD">
(SK) Arvoisa puhemies, meillä on aina lukuisia ongelmallisia asioita ratkaistavana, kuten kansalaisoikeuksien standardit, järjetön vihannesten vientikielto EU:sta, EU:ssa sijaitseva ohjuskilpi tai Venäjän ongelmallinen puuttuminen useiden entisten neuvostotasavaltojen tilanteeseen.
<P>
En yritä ehdottaa, että meidän olisi vältettävä puhumasta näistä vaikeista asioista, mutta olen vahvasti sitä mieltä, että meidän ei pitäisi rajoittua niihin.
<P>
Meidän olisi myös esitettävä uusia ajatuksia molemmille hyödyllisestä yhteistyöstä. Eurooppalaiset tuottajat tarvitsevat uusia mahdollisuuksia myydä tuotteitaan. Venäjä on valtava kaupankäyntialue, jolla on entistä suurempi ostovoima. Siksi on tehtävä tiiviimmin työtä, jotta voidaan poistaa kauppayhteistyötä hillitsevät esteet sekä yhteisesti tukea hankkeita, kuten Tyyneltämereltä Euroopan unionin ytimeen kulkevan leveäraiteisen radan laajentaminen.
<P>
Tämänkaltaiset hankkeet voivat antaa uutta ponttaa yhteistyölle, jonka toteuttaminen tuo etuja Euroopan lisäksi myös Ukrainalle, Venäjälle ja useille muille Aasian maille.
<SPEAKER ID="708" NAME="Lena Kolarska-Bobińska" AFFILIATION="PPE">
(PL) Arvoisa puhemies, Euroopan unionin ja Venäjän välillä käydään keskusteluja energia-alan tulevaisuudesta, mutta käsitykseni mukaan nyt ollaan perustamassa uutta ryhmää, joka keskustelee kolmannesta energiapaketista kaasuturvallisuuden yhteydessä. Haluan vedota komission jäsen Füleen ja komission jäsen Oettingeriin, jotta he antaisivat Euroopan parlamentille tietoa keskustelujen kehittymisestä ja kyseisen ryhmän käymien neuvottelujen tuloksista. Haluaisimme myös luettelon neuvotteluryhmän jäsenistä. Sain kuulla venäläiseltä energiakonsernin edustajalta, että yritys aikoo osallistua näihin neuvotteluihin. Haluaisin tietää, onko tämä totta ja osallistuvatko suurten yritysten edustajat neuvotteluihin Venäjän puolelta.
<P>
Kilpailulainsäädännön noudattaminen energia-alalla ilman erivapauksien myöntämistä on niin ikään hyvin tärkeä asia Euroopan parlamentille. Viimeaikaisten South Stream -hanketta koskevien investointisuunnitelmien esittelyn aikana Brysselissä kävi ilmi, että Venäjä ja Gazprom haluavat erioikeuksia ja erityisaseman. Emme voi suostua tällaiseen.
<SPEAKER ID="709" NAME="Vytautas Landsbergis" AFFILIATION="PPE">
(EN) Arvoisa puhemies, pidän parlamentin päätöslauselmaa Euroopan kädenojennuksena nykyajan Venäjälle, joka tarvitsee kaikesta perusteettomasta ylpeydestään ja peritystä ylimielisyydestään huolimatta todella ystävällisen neuvon ja toimintasuunnitelman. Presidentti Medvedeviä neuvova ihmisoikeuksista vastaava kuulemisyksikkö on kehottanut toteuttamaan maan edustajanhuoneen välttämättömän ja perusteellisen uudistuksen, joten Euroopan parlamentti ei tarjoa sisällötöntä rauhoittelua vaan rakentavan yhteistyötarjouksen.
<P>
Kaikkein suurin mahdollisuus tarjoutuu, mikäli Venäjä on avoin ja pyrkii rakentamaan avoimen yhteiskunnan, eikä sellaista, joka on jäänyt takapajuisen stalinismin aikaan.
<P>
Valitettavasti Venäjän harjoittama painostus muita G8-maita kohtaan, jotta ne hyväksyisivät Georgian miehitetyt alueet WTO-järjestelmään Venäjän puolelta, ei ole osoitus sen todella hyvistä aikeista.
<P>
Jos pitää paikkansa, että länsi on myöntynyt tähän, se osoittaa valitettavasti heikkoutensa juuri ennen Nižnyj Novgorodin huippukokousta.
<SPEAKER ID="710" NAME="Angelika Werthmann" AFFILIATION="NI">
(DE) Arvoisa puhemies, Venäjä on epäilemättä tärkeä kumppani Euroopan unionille, mutta se on myös hyvin vaikea. Liittyminen Maailman kauppajärjestöön on epäilemättä hyvin tärkeä asia Venäjälle. Haluaisin kuitenkin kehottaa selvästi saamaan aikaan demokraattisen prosessin sekä poliittisissa yhteyksissä että kansalaisyhteiskuntaa koskevissa yhteyksissä. On ehdottoman tärkeää, että ihmisoikeuksia kunnioitetaan ja noudatetaan.
<SPEAKER ID="711" NAME="Elena Băsescu" AFFILIATION="PPE">
(RO) Arvoisa puhemies, EU:n ja Venäjän välisen huippukokouksen taustalla ovat alueelliset tapahtumat, jotka vaikuttavat tähän kumppanuuteen. Euroopan naapuruuspolitiikan uudistus saattaa auttaa ratkaisemaan Transnistrian konfliktin. Venäjä on todella osoittanut kiinnostusta yhteisen poliittisen komitean perustamiseen. Tämän elimen rakenteesta ja perustamisen määräajasta on kuitenkin vielä keskusteltava.
<P>
Eurooppaan vaikuttava elintarvikekriisi on pysäyttänyt kaupan Venäjän kanssa. Uudet neuvottelut nykyisistä terveyssäännöksistä saattaisivat parantaa tilannetta. Venäjän WTO-jäsenyydellä on pitkän aikavälin vaikutuksia taloussuhteisiin EU:n kanssa. Tästä syystä kaikkia olennaisen tärkeitä sopimuksia on tarkistettava.
<P>
Energia-asia on toinen kiinnostava aihe, kuten käy ilmi AGRI-hankkeen käynnistämisestä. Tämä tarjoaisi vaihtoehtoisen lähteen Nabucco-hankkeen kautta.
<SPEAKER ID="712" NAME="Seán Kelly" AFFILIATION="PPE">
(EN) Arvoisa puhemies, on hyvä, että Euroopan unioni pyrkii luomaan mahdollisimman hyvät suhteet kaikkien naapureidensa kanssa ja todella kaikkien maiden kanssa ympäri maailmaa. Joskus tämä voi olla vaikeaa, ja olettaisin näin etenkin Venäjän tapauksessa, koska sillä on hyvin kirjava menneisyys. Aina siitä lähtien, kun rautaesirippu murtui yli 20 vuotta sitten, sen käytös eräitä maita, erityisesti Georgian kaltaisia naapurimaita, kohtaan ei ole ollut mitenkään ihailtavaa.
<P>
Kaikkia Venäjän kanssa käytäviä neuvotteluja on vahvistettava tunnustamalla tärkeät arvot, jotka ovat ihmisoikeuksien kunnioittaminen ja naapurien kunnioittaminen. Joka tapauksessa ne tarjoavat hienon tilaisuuden käsitellä maailmanlaajuisia kysymyksiä, kuten ilmastonmuutosta, ja tietenkin ne ovat hyvä tilaisuus kehittää molempien taloutta. Venäjä on kehittyvä valtio, ja samalla se on kehitysmaa hyvinvointia mitattaessa. Jos lähtökohdat ovat oikeat, sekä Euroopan unionille että Venäjälle tarjoutuu tietenkin pitkällä aikavälillä hienoja mahdollisuuksia.
<SPEAKER ID="713" NAME="Štefan Füle" LANGUAGE="EN">
Arvoisa puhemies, tämänpäiväinen näkemysten vaihto on todella ollut varsin hyödyllistä, sillä se on antanut viime silauksen huippukokouksen valmisteluille. Voitte olla varma siitä, että välitän kaikkein tärkeimmät sanomat korkea edustaja ja varapuheenjohtaja Ashtonille, joka kuulee asiasta puheenjohtajia ja komission jäsen Karel De Guchtia.
<P>
Olen kuullut monien teistä vaativan sitoumusten jatkamista Venäjän kanssa ja sitä, että kehitetään suhdetta ja yhteistyötä Venäjän federaation kanssa. Kuulin kuitenkin myös vaatimuksia demokratian kehittämisestä ja korruption torjumisesta. Kuulin myös vaatimuksen Nižnyj Novgorodista raportoidun häirinnän lopettamisesta, vaikka kunnioitankin Venäjän federaation asemaa turvallisuuden varmistamisessa huippukokouksessa.
<P>
Olemme panneet merkille, että meillä on yhteneväisiä näkemyksiä useissa asioissa. Olemme yhtä mieltä siitä, että suhteemme Venäjän kanssa ovat keskeisen tärkeät sekä kahdenvälisissä että monenvälisissä yhteyksissä ja niin alueellisesti kuin maailmanlaajuisesti. Olemme yhtä mieltä siitä, että tämä on monitahoinen suhde, jossa taloudelliset ja sosiaaliset kysymykset ja ympäristökysymykset, ihmisoikeudet ja oikeusvaltion periaate, turvallisuustekijät ja poliittinen yhteistyö ovat kaikki äärimmäisen tärkeitä.
<P>
Meidän ei pitäisi odottaa tässä huippukokouksessa ratkaisua kaikkiin selvittämättömiin ongelmiin, ja aiomme kyllä ottaa esiin vihanneskysymyksen. Meidän olisi kuitenkin pyrittävä saamaan aikaan huomattavaa edistystä useilla aloilla.
<P>
Saanen kommentoida eräitä näitä aloja. Ensimmäiseksi puhun vaaleista. Venäjän viranomaiset ovat hyvin tietoisia siitä, että Euroopan unioni tarkkailee vuoden 2011 ja 2012 vaaliprosesseja hyvin tarkoin. Mikäli tulevissa vaaleissa ilmenee sääntöjenvastaisuuksia, näitä asioita on käsiteltävä. Juuri nyt vaadimme Venäjään noudattamaan niitä velvoitteita, joihin se on sitoutunut Euroopan neuvostossa, Yhdistyneissä kansakunnissa ja Etyjissä ja jotka koskevat vapaita ja oikeudenmukaisia vaaleja. Lisäksi vaadimme sitä tekemään hyvää yhteistyötä ODIHR:n kanssa asianmukaisen seurannan varmistamiseksi. Aiomme korostaa erityisesti uusien puolueiden rekisteröintiin liittyvää asiaa ja osallistumista vaaliprosessiin.
<P>
Toinen asia on se, että panin merkille parlamentin huolet Venäjän ihmisoikeustilanteesta. Olemme yhtä mieltä useimmista niistä, ja nämä asiat otetaan esiin Venäjän presidentin kanssa huippukokouksessa. Kaikkein tärkein foorumi ihmisoikeuksien ja oikeusvaltioasioiden käsittelyyn ovat Euroopan unionin ja Venäjän väliset ihmisoikeuksia koskevat kuulemiset. Tämä on erittäin tärkeä väline, ja sen sisältämiä mahdollisuuksia olisi käytettävä kokonaisuudessaan hyödyksi. Valitettavasti näin ei vielä ole, ja Euroopan unionin on sen vuoksi painotettava rehellisen ja hyödyllisen keskustelun tarvetta. Sitä varten kuulemismenettelyjen tarkistus on tarpeen.
<P>
Kolmas asia on nykyaikaistamista koskeva kumppanuus. Olen täysin samaa mieltä parlamentin jäsenten kanssa siitä, että nykyaikaistamista koskevan kumppanuuden on oltava laajapohjainen. Koordinaattorit esittelevät Nižnyj Novgorodissa toisen ohjelmaraportin kumppanuuden täytäntöönpanosta, ja kuten huomaatte, oikeusvaltio on aivan keskeisessä sijassa tässä aloitteessa, ja meillä on konkreettisia hankkeita tällä alalla.
<P>
Neljäs asia on se, että Venäjä on naapuriemme naapuri. Niinpä Nižnyj Novgorod olisi mielestäni loistava tilaisuus puhua hiljattain hyväksytystä Euroopan naapuruuspolitiikkojen tarkistusasiakirjasta voidaksemme varmistaa, että toimimme avoimesti sellaisten valtioiden kanssa, jotka ovat yhteisiä naapureitamme Venäjän kanssa. Tämä on siis avoimuuteen perustuva tilaisuus, jolla voimme tehdä selväksi, että välitämme niiden naapurien hyvinvoinnista, joiden kanssa meillä on käynnissä molempia hyödyttävä prosessi. Mielestäni meillä on nyt myös hyvä tilaisuus keskustella vahvistetusta yhteistyöstä paneutuaksemme naapurimaissamme pitkittyneisiin konflikteihin, ja tämä tilaisuus perustuu eräisiin Euroopan naapuruuspolitiikkojen tarkistusasiakirjan sisältämiin uusiin ideoihin.
<P>
Viidentenä on kysymys energiayhteistyöstä, josta keskustellaan huippukokouksessa. Tarvitsemme avoimia, oikeudenmukaisia ja kilpailukykyisiä energia-alan suhteita, ja otamme huolemme esiin Venäjän presidentin kanssa. Kuten totesin avauspuheenvuorossani, aiomme korostaa, että Venäjän sähkö- ja kaasualalla tarvitaan uusia uudistuksia, joiden tavoitteena on luoda tasavertaiset toimintaedellytykset.
<P>
Arvoisa puhemies, hyvät jäsenet, Euroopan unioni ja Venäjä ovat kumppaneita. Kumppanien olisi keskusteltava keskenään usein, ja niiden olisi pyrittävä saavuttamaan yksimielisyys aina, kun se on mahdollista. Niiden ei pitäisi kuitenkaan epäröidä käsitellä avoimesti muita ongelmallisia kysymyksiä. Olemme puhuneet tänään eräistä näistä ongelmallisista kysymyksistä. Niitä olisi käsiteltävä huippukokouksessa, ja aina, kun on mahdollista, meidän olisi etsittävä ratkaisuja tai ainakin pyrittävä parantamaan tilannetta.
<P>
Olen jo maininnut Euroopan naapuruuspolitiikkojen tarkistusasiakirjan. Olen vahvasti sitä mieltä, että yksi tarkistetun naapuruuspolitiikan lisäarvoista on se, että siinä käsiteltyjä yleisesti sovellettavia arvoja ja periaatteita voidaan soveltaa muuallekin kuin pieniin ja keskisuuriin naapurimaihin.
<SPEAKER ID="714" NAME="Puhemies">
- (EN) Olen vastaanottanut kuusi työjärjestyksen 110 artiklan 2 kohdan mukaisesti käsiteltäväksi jätettyä päätöslauselmaesitystä.
<P>
Keskustelu on päättynyt.
<P>
Äänestys toimitetaan huomenna (9.6.2011).
<P>
Kirjalliset lausumat (työjärjestyksen 149 artikla)
<SPEAKER ID="715" NAME="Cristian Dan Preda" LANGUAGE="RO">
Olen iloinen siitä, että olen yksi tämän päätöslauselman allekirjoittaneista. Siinä vahvistetaan demokratian ja ihmisoikeuksien kunnioittamisen merkitys Euroopan unionin ja Venäjän välisissä suhteissa. Kun aloitetaan Venäjän ja EU:n välisestä ihmisoikeuskeskustelusta ja jatketaan huippukokouksilla, mielestäni tarvitaan järjestelmällistä ja rehellistä lähestymistapaa niissä tapauksissa, joissa oikeudenmukaisen oikeudenkäynnin normeja ei noudateta, tai ihmisoikeusaktivisteja tai toimittajia vainotaan ja heitä estetään tekemästä työtään.
<P>
Lisäksi on otettava käyttöön tietyt kriteerit sen arvioimiseksi, miten Venäjä noudattaa demokraattisia standardeja. Niiden avulla Venäjä voi syventää suhteitaan EU:n kanssa. Lopuksi totean, että meidän ei pidä myöskään unohtaa sitä tukea, jota on annettava kansalaisyhteiskunnan kehittämiselle, sillä demokratian takaajana se ei takerru pelkästään menettelyihin, vaan se on myös aidosti osallistava.
