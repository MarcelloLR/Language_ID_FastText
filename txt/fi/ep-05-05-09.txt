<CHAPTER ID="1">
<SPEAKER ID="1" LANGUAGE="" NAME="" AFFILIATION="puhemies">
<SPEAKER ID="2" LANGUAGE="" NAME="Puhemies." AFFILIATION="">
<P>
   Julistan Euroopan parlamentin torstaina 28. huhtikuuta 2005 keskeytetyn istuntokauden uudelleen avatuksi. 
<SPEAKER ID="3" LANGUAGE="" NAME="Puhemies." AFFILIATION="(Suosionosoituksia)">
<P>
   Hyvät parlamentin jäsenet, haluan antaa julkilausuman toisen maailmansodan päättymisen Euroopan vuosipäivän muistoksi.
<P>
Kuten tiedätte, ja kuten kaikki tietävät, tänään on kulunut 60 vuotta siitä, kun saatoimme ryhtyä arvioimaan Euroopan tuona ajanjaksona kokemia kauhuja. Luvut ovat järkyttävät: 60 miljoonaa kuollutta, ihmisten ja vähemmistöjen systemaattinen tuhoaminen, kaupungit ja alueet tuhkana ja murskana, taloudet raunioina ja 30 miljoonaa kotiseudultaan siirtymään joutunutta sotineiden maiden siviiliä. Sodan aloittaneiden vastuusta huolimatta inhimillinen kärsimys on inhimillistä kärsimystä.
<P>
Kuten tiedätte, sota jatkui Tyynellämerellä 14. elokuuta saakka ja loppui kauhistuttaviin kuviin ydintuhosta. Tuolloin Eurooppa oli autio, nälkäinen ja uhattu maanosa. Rauhan myötä tai ainakin sodan loppumisen myötä tuona päivänä 8. toukokuuta tietyt poliittiset johtajat vakuuttivat, että vapauden lippu liehui koko Euroopan yllä, mutta tänään meidän on myönnettävä, että sodan loppuminen toi tuolloin rauhaa ja vapautta ainoastaan puolelle mantereelle. Toinen puoli joutui Jaltalla kehitetyn uuden maailmanjärjestyksen uhriksi.
<P>
Kaikki eivät tosiasiassa päässeet kokemaan rauhaa ja vapautta. Tuolloin 8. toukokuuta piirrettiin uusi Euroopan kartta. Totalitarismi tai ainakin sen eräät muodot oli voitettu, mutta toinen, erilainen vaikka myös pakkovaltaan perustuva ja kestävämpi, piti puolta Eurooppaa väkisin vallassaan. Syntyi kaksinapaisuus, alkoi pitkä ideologinen konflikti ja ydinaikakausi piinasi maailmaa. Maanosamme jakautui kahtia, ja nyt, 60 vuotta myöhemmin, voimme täällä Euroopan parlamentissa viimeinkin muistaa jälleenyhdistynyttä Eurooppaa, ei laajentunutta vaan jälleenyhdentynyttä Eurooppaa. Toukokuuta 1. päivänä juhlimme jälleenyhdistymisen ensimmäistä vuosipäivää niiden maiden kanssa, jotka olivat joutuneet pakkovallan alle Jaltan kokouksen jälkeen. Pian joukkomme lisääntyy, ja jälleenyhdentymisemme täydentyy. Tämä antaa suuremman merkityksen tälle 9:nnelle toukokuuta, Eurooppa-päivälle. Samana päivänä 55 vuotta sitten luotiin perustukset sodan kauheuksiin vastaamiselle sen takaamiseksi, että niitä ei enää koskaan tapahtuisi, ja nyt, uusien unioniin liittyneiden maiden myötä, tämä vastaus on täydellinen.
<P>
Hyvät parlamentin jäsenet, haluaisin tämän päivän, jolloin muistelemme kolmea erillistä, toisiinsa liittyvää tapahtumaa, olevan pohdiskelun päivä: 55 vuotta Euroopan rakentamisen alkamisesta, 60 vuotta sodan päättymisestä ja vuosi jälleenyhdentymisestä. Meillä on nyt oivallinen mahdollisuus muistaa yhdessä velvollisuutemme olla unohtamatta ja ennen kaikkea velvollisuutemme välittää tietomme nuoremmille sukupolville, jotka eivät ole milloinkaan kokeneet sotaa ja joille rauha vaikuttaa olevan itsestäänselvyys.
<P>
Näin asia ei kuitenkaan ole ollut. Kaupunkiemme kadut ovat täynnä ihmisten ja tilanteiden nimiä, tapahtumien, jotka muovasivat historiaamme ja jotka ovat osa kollektiivista muistiamme: Westerplatte Gdanskissa, la Place Montgomery Brysselissä, Stalingradin metroasema Pariisissa, Boulevard de Dresde vain vähän matkan päässä täältä sekä molempien osapuolten sotilashautausmaat, joita on kaikkialla ympäri Eurooppaa. Kaikki tämä on osa yhteistä muistiamme, sellaisen maanosan muistia, joka on nyt jo päässyt ylitse yksilön tuolloisesta alistamisesta valtiolle sekä lain ja ihmisarvon väheksynnästä.
<P>
Nykyinen järjestelmämme perustuu vallan jakamiseen, kansan itsemääräämisoikeuteen ja ihmisoikeuksien kunnioitukseen. Tämä viesti meidän on välitettävä koko Euroopalle ja koko maailmalle sodan loppumisen 60. vuosipäivänä ja Euroopan unionin rakentamisen alun merkkinä: sitoumus jatkaa taistelua rauhan, oikeudenmukaisuuden ja suvaitsevaisuuden arvojen puolesta, ei ainoastaan Euroopassa vaan koko maailmassa. Meidän on tehtävä niin tietäen, että Euroopan kansalaiset eivät enää odota unioniltaan rauhaa, koska meillä eurooppalaisilla on jo rauha keskenämme ja me kaikki uskomme sen olevan järkkymätön. Kukaan ei voisi kuvitella, että selvittelisimme erimielisyyksiämme asein. Tänä päivänä eurooppalaiset odottavat unioniltaan, että se lisää heidän hyvinvointiaan ja turvallisuuttaan uusien uhkien edessä maailmassa, joka ei ole enää sama kuin Jaltalla perustettu maailma.
<P>
Sen vuoksi ehdotankin, että katsomme tulevaisuuteen vakaana velvoitteenamme saavuttaa kansalaistemme pyytämä hyvinvointi ja turvallisuus.
<P>
Hyvät parlamentin jäsenet, halusimme juhlistaa tätä päivää, toisen maailmansodan loppumista, Eurooppa-päivää ja jälleenyhdentyneen Euroopan ensimmäistä vuosipäivää muodollisella ja epätavallisella tavalla, musiikilla parlamentissa. Haluan esitellä nuoren, Riiassa syntyneen latvialaisen Baiba Skriden.
<P>
Baiba Skride on hyväksynyt kutsumme olla läsnä täällä parlamentissa tänään ja juhlistaa tätä tapahtumaa. Hän on ehdottanut barokkikappaletta, Bachin Chaconnea 1004. Alejo Carpentier sanoi, että barokki on epäilemättä tyylisuunta, joka heijastaa parhaiten Euroopan kulttuurista monimuotoisuutta. Nuoresta iästään huolimatta Baiba Skride on soittanut maailman arvostetuimmissa konserttisaleissa, ja olen varma, että tämä parlamentista tekemämme improvisoitu konserttisali lisätään tänään hänen ansioluetteloonsa. Baiba Skriden lahjakkuutta ja nuoruutta säestää Stradivariuksen vuonna 1725 tekemä viulu, joka tunnetaan nimellä Wilhelm saksalaisen viulistin August Wilhelmin kunniaksi, jolle se kuului lähes 50 vuotta.
<P>
Ehdotan, että kuuntelette ja samalla myös katselette tätä todistusta siitä, että Euroopan unionimme on historian, kykyjen, nuoruuden ja siten myös tulevaisuuden synteesi, koska joskus musiikki voidaan myös nähdä eikä vain kuulla. Tehkäämme niin, jos mahdollista, matkapuhelimet suljettuina.
<P>
Baiba Skride, olkaa hyvä.
<SPEAKER ID="4" LANGUAGE="" NAME="Puhemies." AFFILIATION="Maanantai:">
<P>
   Keskiviikkona 4. toukokuuta pidetyn puheenjohtajakokouksen työjärjestyksen 130 ja 131 artiklan mukaisesti laatima toukokuun ensimmäisen ja toisen istuntojakson lopullinen esityslistaluonnos on jaettu. Esityslistaan on ehdotettu seuraavia muutoksia:
<P>
Ei muutosehdotuksia.
<P>
Ei muutosehdotuksia.
<P>
Itsenäisyys/demokratia -ryhmä on pyytänyt, että esityslistalle otetaan jäsen Faragen esittämä suullinen kysymys komissiolle komission menettelystä eturistiriitojen vaaran välttämiseksi.
<P>
Haluaako kukaan selittää itsenäisyys/demokratia -ryhmän pyyntöä? 
<SPEAKER ID="5" LANGUAGE="EN" NAME="Nigel Farage (IND/DEM )." AFFILIATION="(Suosionosoituksia)">
<P>
    Arvoisa puhemies, älkää ymmärtäkö minua väärin. En vastusta ihmisten lomailua, vaan on kyse siitä, että yleensä meidän on maksettava lomailumme itse. Vaatimaton pyyntöni kaikille komission 25 jäsenelle oli, että he selvittäisivät, mitä ilmaisia lomia he olivat saaneet sen jälkeen, kun heistä tuli komission jäseniä. He kieltäytyivät suoraan vastaamasta kysymykseen ja suhtautuivat parlamenttiin alentuvasti. Kun tieto komission jäsenen Mandelsonin ja komission puheenjohtajan Barroson miljonäärien huvijahdeilla viettämistä lomista vuosi julkisuuteen, meitä rauhoiteltiin: asiassa ei ollut minkäänlaista ristiriitaa. Sen jälkeen kävi ilmi, että eräs Latsisin omistamista laivatelakoista, Lamda Shipyard, sai 10 miljoonan euron avustuksen, ja sitten puheenjohtaja Barroso hylkäsi laivatelakoiden tuen. Hylkääminen oli liian pieni toimenpide ja se tapahtui liian myöhään. Parlamentin on aika vaatia komissiota tilille. Vetoan jäseniin, jotta he äänestäisivät esityslistan muuttamiseksi niin, että puheenjohtaja Barroso saadaan parlamenttiin jo tällä viikolla.
<SPEAKER ID="6" LANGUAGE="" NAME="Puhemies." AFFILIATION="">
<P>
   Parlamentin työjärjestyksen mukaisesti minun on nyt kysyttävä, haluaako kukaan puolustaa ehdotusta. 
<SPEAKER ID="7" LANGUAGE="DA" NAME="Jens-Peter Bonde (IND/DEM )." AFFILIATION="">
<P>
    Arvoisa puhemies, tuen ehdotusta ja suosittelen tässä yhteydessä, että tutkitaan voimassa olevien perussopimusten 213 artiklaa, jossa todetaan komission jäsenistä: "Tehtäväänsä ryhtyessään he antavat juhlallisen vakuutuksen siitä, että he … ", ja nyt siirryn hieman eteenpäin, "varsinkin osoittavat kunniallisuutta ja pidättyvyyttä, kun heille toimikauden päätyttyä tarjotaan tiettyjä tehtäviä tai etuja". Kuka tahansa, joka ei noudata tätä 213 artiklan määräystä, voidaan erottaa tai hänen oikeutensa eläkkeisiin tai muihin vastaaviin etuuksiin voidaan lakkauttaa. Perustamissopimuksessa ilmaistu kanta on, että komission jäsenten on käyttäydyttävä kunniallisesti, kun he eivät ole enää virassa. Se ei merkitse, ettei heidän olisi käyttäydyttävä kunniallisesti myös virassa ollessaan. Sen vuoksi suosittelen, että äänestämme ehdotuksen puolesta ja että komissio antaa meille täyden selvityksen siitä, kuinka runsaasti komission jäsenet saavat lahjoja. 
<SPEAKER ID="8" LANGUAGE="" NAME="Puhemies." AFFILIATION="(Parlamentti hylkäsi ehdotuksen.)">
<P>
   Koska kukaan ei halua puhua jäsen Faragen ehdotusta vastaan, järjestämme asiasta äänestyksen.
<P>
Nyt on vuorossa työjärjestyspuheenvuoro, jota oli pyydetty aikaisemmin. 
<SPEAKER ID="9" LANGUAGE="SV" NAME="Nils Lundgren (IND/DEM )." AFFILIATION="">
<P>
    Arvoisa puhemies, mielestäni on hämmästyttävää, että parlamentin jäsenet, jotka on valittu pitämään johtohenkilöt vastuussa, äänestävät ehdotusta vastaan. 
<SPEAKER ID="10" LANGUAGE="" NAME="Puhemies." AFFILIATION="">
<P>
   Olette esittänyt työjärjestyspuheenvuoron, ja kuten tiedätte, teidän on kerrottava, mihin artiklaan se liittyy. 
<SPEAKER ID="11" LANGUAGE="SV" NAME="Nils Lundgren (IND/DEM )." AFFILIATION="">
<P>
    Halusin huomauttaa kaiken sanomani valossa, että minulla ei ollut aikaa äänestää ehdotuksen puolesta, ja haluan, että tämä lisätään pöytäkirjaan. Tapahtunut asia oli kuitenkin häpeällinen. 
<SPEAKER ID="12" LANGUAGE="" NAME="Puhemies." AFFILIATION="Torstai:">
<P>
   Selvä on, pöytäkirjaan merkitään, että halusitte äänestää ehdotuksen puolesta.
<P>
Ei muutosehdotuksia. 
<SPEAKER ID="13" LANGUAGE="DE" NAME="Hans-Peter Martin (NI )." AFFILIATION="(Puhemies keskeytti puhujan.)">
<P>
    Arvoisa puhemies, totean edelleen työjärjestyksen 154 artiklasta sen lisäksi, mitä työjärjestyksen 132 artiklassa todetaan 150 artiklasta, että Dombrovskin mietintöön on esitetty vastalause, josta budjettivaliokunta äänesti, vaikka täysivaltainen jäsen vastusti suullisia tarkistuksia. En usko, että kyseisestä mietinnöstä voidaan keskustella … 
<SPEAKER ID="14" LANGUAGE="" NAME="Puhemies." AFFILIATION="">
<P>
   Huomautuksenne liittyvät keskiviikkoon, mutta jatkakaa, olkaa hyvä. 
<SPEAKER ID="15" LANGUAGE="DE" NAME="Hans-Peter Martin (NI )." AFFILIATION="">
<P>
    Esityslistan mukaan Dombrovskin mietintöä käsiteltäisiin keskiviikkoiltana, vaikka tehtiin menettelyllisiä virheitä, kun sitä käsiteltiin budjettivaliokunnassa. Asiahan on niin, että tehtiin perustavia suullisia tarkistuksia, mitä eräs valiokunnan jäsen vastusti, mutta tästä huolimatta valiokunta päätti äänestää mietinnöstä. Olette jo saanut asiaa koskevan kirjeen. Esitin tämän vastalauseen jo viime täysistunnossa ja toistan sen nyt. Jos vaaditte keskustelun käymistä, minun on todettava, että pidän sitä ja edellistä äänestystä lainsäädännön ja työjärjestyksen vastaisina. 
<SPEAKER ID="16" LANGUAGE="" NAME="Puhemies." AFFILIATION="Istunnot 25.5.2005 ja 26.5.2005">
<P>
   Kiitos, että muistutitte kirjoittaneenne minulle. Voin vahvistaa, että olen saanut kirjeenne ja yksiköiden valmistelema vastaus huomioihinne odottaa allekirjoitustani. Saatte sen pian.
<P>
Ei muutosehdotuksia.
<SPEAKER ID="17" LANGUAGE="" NAME="Puhemies." AFFILIATION="">
<P>
   Etenemme minuutin puheenvuoroihin poliittisesti tärkeistä asioista. 
<SPEAKER ID="18" LANGUAGE="HU" NAME="Tabajdi, Csaba Sándor (PSE )." AFFILIATION="">
<P>
    Arvoisa puhemies, perinteisistä kansallisista vähemmistöistä vastaavan työryhmän puheenjohtajana haluan kertoa parlamentin jäsenille, että olemme osoittaneet puhemies Josep Borrellille kirjeen, jossa vahvistetaan työryhmän täysi tuki yhdentoista katalaanikollegamme oikeutetulle pyynnölle. Kollegamme esittivät vetoomuksen, että he voisivat käyttää katalaanin kieltä Euroopan parlamentin täysistunnoissa. Tämä asia on yhdenmukainen Espanjan perustuslain ja Espanjan Eurooppa-neuvostolle toimittaman vetoomuksen kanssa. Asiaan ei liity mitään lisäkuluja Euroopan parlamentille, koska edustajat suostuivat siihen, että he esittävät pyyntönsä päivää ennen puhettaan täysistunnossa. Sen vuoksi pyydän puhemies Borrellia, joka on itsekin katalaani, esittämään puheenjohtajakokouksessa tämän työryhmän vetoomuksen, että katalonialaiset puhujat käyttäisivät vastaisuudessa katalaanin kieltä täysistunnoissa. 
<SPEAKER ID="19" LANGUAGE="FR" NAME="Yannick Vaugrenard (PSE )." AFFILIATION="">
<P>
    Arvoisa puhemies, Länsi-Ranskan Guérandessa ja Saumurissa samoin kuin Espanjan Barcelonassa vähennettäneen lähes 800 työpaikkaa Euroopan sisäisten uudelleensijoitusten vuoksi. Kanadalainen elektronisia kortteja valmistava yritys Celestica on päättänyt sulkea tuotantopaikkansa ja siirtää ne Tšekin tasavaltaan, maahan, jossa työvoimakulut ovat matalammat ja joka on Euroopan unionin jäsenvaltio.
<P>
Euroopan unionin päätös antaa hieman yli 11 miljardia euroa uudelleenjärjestelyjen koettelemille alueille ja ihmisille on hyvä päätös. Myös uudelleensijoitusten värittämässä asiayhteydessä on kuitenkin erittäin tärkeää noudattaa politiikkaa, jolla tuetaan työntekijöitä ja alueita, joiden on kestettävä uudelleensijoituksia unionin rajojen sisällä. Vahvaan sosiaaliseen yhteenkuuluvuuteen perustuvan unionin 25:tä jäsenvaltiota auttavasta Euroopan sosiaalisesta mallista voi olla toiveita ainoastaan, jos toimielimemme toteuttavat todellisia ja merkittäviä alueellista ja inhimillistä solidaarisuutta koskevia toimia.
<P>
Sen vuoksi on nyt tärkeää hyödyntää tätä vahvaa poliittista tahtoa tukemalla niitä henkilöitä, jotka joutuvat Euroopan sisäisten uudelleensijoitusten uhreiksi. 
<SPEAKER ID="20" LANGUAGE="NL" NAME="Sophia in 't Veld (ALDE )." AFFILIATION="">
<P>
    Arvoisa puhemies, haluaisin kiinnittää parlamentin jäsenten huomion siihen, että kansainvälinen homofobian vastainen päivä on 17. toukokuuta eli ensi viikolla. Vetoan parlamenttiin ja kaikkiin sen jäseniin, jotta he antaisivat aloitteelle kaiken tukensa, koska on valitettavasti edelleen niin, että kaikilla Euroopan homoseksuaaleilla ei ole eurooppalaisia perusoikeuksia. Vasta viime viikolla Amsterdamissa, suvaitsevaisuuden ja vapauden pääkaupungissa, seitsemän henkilöä osallistui miehen pahoinpitelyyn erittäin pelkurimaisella tavalla. Kyseisen miehen ainoa rikos oli, että hän piti rakastamaansa henkilöä kädestä. Muistelemme parhaillaan kaikkia Euroopassa sodan uhreiksi joutuneita, ja näihin kuuluu monia homoseksuaaleja, joita vainottiin ja tapettiin heidän seksuaalisen suuntautumisensa vuoksi, mitä jotkin maat eivät vielä tänäkään päivänä tunnusta. Sen vuoksi vetoan kaikkiin parlamentin jäseniin, jotta he muistelisivat ensi viikolla myös näitä henkilöitä. 
<SPEAKER ID="21" LANGUAGE="EN" NAME="Jim Higgins (PPE-DE )." AFFILIATION="">
<P>
    Arvoisa puhemies, juhlimme viime viikolla Euroopan unionin tähän asti suurimman laajentumisen ensimmäistä vuosipäivää. Uusien kymmenen entisestä neuvostoblokista ja Jugoslaviasta, Baltiasta ja Välimereltä peräisin olevan maan liittyminen unioniin on epäilemättä merkittävin ja historiallisin tapahtuma Euroopan unionin historiassa. Nämä maat, joista suuri osa oli vuosia Moskovan pakkovallan alla, ovat liittyneet demokraattisen politiikan historian ainutlaatuisimpaan ja onnistuneimpaan kokeiluun.
<P>
Kenraali de Gaulle unelmoi Euroopasta, joka olisi yhdentynyt Atlantilta Uralille. Kun otetaan huomioon tuon ajan olosuhteet, rautaesirippu, kylmä sota sekä idän ja lännen välinen sotilaallinen polarisaatio, vain harvat de Gaullen lisäksi uskoivat sen koskaan tapahtuvan. Niin kuitenkin tapahtuu ja sitä on juhlittava. Toivotan ystävillemme kymmenelle uudelle maalle kaikkea hyvää.
<P>
Tulen Irlannista, maasta, jonka talous on muuttunut köyhän kolmannen maailman maan taloutta muistuttavasta taloudesta yhdeksi Euroopan vahvimmista, kiitos jäsenyyden kautta saadulle Euroopan unionin tuelle, ja toivon samoja etuja ja menestystä kymmenelle uudelle naapurillemme.
<P>
Yhdentymisen ansiosta on päästy Euroopan valtioiden ikivanhojen eroavaisuuksien ylitse. Maanosamme poliittinen ja taloudellinen jälleenyhdentyminen on voitto Euroopan hengelle, josta meidän kaikkien olisi oltava ylpeitä. 
<SPEAKER ID="22" LANGUAGE="HU" NAME="Gyula Hegyi (PSE )." AFFILIATION="">
<P>
    Arvoisa puhemies, Latviassa elää nykyisin vain muutamia satoja unkarilaisia, mutta jos kuitenkin uskomme vähemmistöjen inhimillisiin oikeuksiin, meidän on myös mainittava heidän oikeuksiensa riistäminen. Latvian lainsäädännön mukaan muiden kuin latvialaisten Latvian asukkaiden on käytännössä mahdotonta saada kansalaisuutta. He eivät voi äänestää vaaleissa, he eivät voi saada passia ja heidän on hyvin vaikea löytää työtä. Näin ollen heitä pidetään kansalaisuudettomina maassa, jossa he asuvat. Valitettavasti suurin osa Latviassa asuvista unkarilaisista kuuluu myös satoihin tuhansiin kansalaisuudettomiin henkilöihin. Latvian viranomaiset perustelevat tätä syrjintää Stalinin pahoilla teoilla. En halua ottaa kantaa latvialaisten ja venäläisten historialliseen väittelyyn. Ymmärrän Latvian kansan kärsimykset mutta samalla kieltäydyn hyväksymästä kollektiivista rangaistusta. Syrjintää ei voida mitenkään selittää etenkään unkarilaisten tapauksessa, koska myös me olemme saman stalinistisen riiston uhreja. Toivon, että latvialaiset kollegani ajavat asiaa Latvian hallituksessa yhteisten demokraattisten arvojen hengessä, jotta tämä syrjinnän muoto voidaan lopettaa. 
<SPEAKER ID="23" LANGUAGE="EL" NAME="Georgios Karatzaferis (IND/DEM )." AFFILIATION="">
<P>
   – Arvoisa puhemies, kiitän teitä hienotunteisesta tavasta, jolla puhuitte hetki sitten 60 vuodesta fasismin loppumisen, eurooppalaisten ja erityisesti juutalaisten kansanmurhan loppumisen jälkeen.
<P>
Toukokuu tuo kuitenkin mieleen toisenlaisen kansanmurhan, jonka toteutti eräs Hitlerin edeltäjistä, Kemal Atatürk, joka saapuessaan Samsuniin 19. toukokuuta 1919 tappoi puoli miljoonaa kreikanvenäläistä. Tuon ajan historioitsijat kirjoittavat, että Mustameri muuttui punaiseksi ja että päitä koottiin toreilla korkeiksi pinoiksi.
<P>
Mielestäni on osa hienotunteisuuttamme, että tuomitsemme tämän tapahtuman, jolle ei ollut Nürnbergiä, toisin kuin Hitlerille. Tehkäämme näin näyttääksemme maailmalle, että me, vapaa Eurooppa, ajattelemme niitä henkilöitä ja tiedämme ja muistamme heidät, jotka syyllistyivät näihin rikoksiin kansakuntia vastaan. Näiden kreikanvenäläisten muistoa olisi kunnioitettava. Arvoisa puhemies, sen vuoksi pyydän teitä järjestämään päivän näiden kreikanvenäläisten muistoksi ja päivän armenialaisten muistoksi. On kyse oikeudenmukaisuudesta ja hienotunteisuudesta. 
<SPEAKER ID="24" LANGUAGE="PL" NAME="Mirosław Mariusz Piotrowski (IND/DEM )." AFFILIATION="">
<P>
    Toinen maailmansota päättyi Euroopassa kuusikymmentä vuotta sitten, kun Saksan kolmas valtakunta antautui ja taistelut lakkasivat. Tämän vuosipäivän yhteydessä on syytä huomauttaa, että Hitlerin natsi-Saksa ei ollut yksin vastuussa maailmanlaajuisen sotilaallisen konfliktin aloittamisesta, joka vaati kymmenien miljoonien ihmisten hengen, vaan vastuussa oli myös Stalinin internationalistinen Neuvostoliitto. Näiden kahden maan välillä elokuussa 1939 solmittu, Molotov-Ribbentropin sopimuksena tunnettu sopimus vahvisti etukäteen, että nämä kaksi sosialistista diktatuuria toteuttaisivat yhteisen sotilaallisen hyökkäyksen muita Euroopan demokraattisia kansakuntia vastaan. Neuvostoliitto aloitti taistelun liittoutuneiden puolella vasta vuonna 1941, kun sen aiempi liittolainen Saksa hyökkäsi sitä vastaan.
<P>
Toisin kuin liittoutuneiden joukot lännessä, puna-armeija perusti kommunistisen pakkojärjestelmän ajettuaan saksalaiset Keski- ja Itä-Euroopasta. Todellisuudessa tämä johti uuteen miehitykseen, joka oli ajoittain jopa pahempi kuin aiempi saksalaismiehitys. Stalin sai poliittista tukea toimilleen länsimaiden, myös Yhdysvaltojen, edustajilta Teheranin, Jaltan ja Potsdamin konferensseissa. Niin häpeällistä kuin se onkin, niin todella tapahtui, eikä meidän pitäisi unohtaa sitä pyrkiessämme rakentamaan Euroopan yhdentymisen poliittista visiota. 
<SPEAKER ID="25" LANGUAGE="DE" NAME="Agnes Schierhuber (PPE-DE )." AFFILIATION="">
<P>
    Arvoisa puhemies, haluan kiinnittää huomionne politiikan haasteita ja rahoitusmahdollisuuksia laajentuneessa unionissa 2007–2013 käsittelevän väliaikaisen valiokunnan huomiseen äänestykseen. Arvoisa puhemies, kyseisen ajanjakson maaseudun kehittämisen rahoituksen ja ohjelmatyön esittelijänä pyydän teitä antamaan tukenne perustelluille huolen ilmauksille ja pyynnöille riittävien rahavarojen myöntämiseksi maaseutualueiden jatkuvaan kehitykseen, jotta niiden kehitys Lissabonin ja Göteborgin vaatimusten mukaisesti voidaan varmistaa vastaisuudessakin. 
<SPEAKER ID="26" LANGUAGE="PT" NAME="Pedro Guerreiro (GUE/NGL )." AFFILIATION="">
<P>
   – Arvoisa puhemies, Portugalin tekstiili- ja vaateteollisuuden työntekijöiden ja yritysten edustajien tapaamisten jälkeen on jälleen kerran todettava, että Euroopan unionin on ryhdyttävä kiireellisiin toimiin pysäyttääkseen kielteisen suuntauksen, jossa yrityksiä lopetetaan ja työttömyys on kasvussa. Tällä on yhteiskunnallinen vaikutus, joka ulottuu tuhansiin työntekijöihin ja heidän perheisiinsä.
<P>
On mahdotonta ymmärtää, miksi komissio on lykännyt ryhtymistä vaadittaviin välittömiin toimiin. Alan nykytilanteen vakavuuden valossa on järkyttävää, että komissio on lykännyt päätöksentekoa suojalausekkeen aktivointiprosessin muodollisesta aloittamisesta ja että se on itse asiassa käynnistänyt niin kutsutun tutkimuksen, johon voi kulua kuukausia.
<P>
Eräillä alasta riippuvaisimmilla alueilla sosiaalis-taloudellinen tilanne on vakava, ja se voi huonontua entisestään, jos komissio ja neuvosto jatkavat velvollisuuksiensa välttelyä. 
<SPEAKER ID="27" LANGUAGE="PL" NAME="Zdzisław Zbigniew Podkański (PPE-DE )." AFFILIATION="">
<P>
    Arvoisa puhemies, olen useita kertoja kiinnittänyt komission huomion sekä kirjallisesti että suullisesti monien EU:n jäsenvaltioiden ja erityisesti Puolan marja-alan ongelmaan. Ilmaisin huoleni komissiolle esimerkiksi 28. lokakuuta 2004 ja 13. joulukuuta pyysin puheenjohtajaa toimimaan riittävien suojelutoimien toteuttamisen varmistamiseksi. Haluan kiittää häntä siitä, että hän puuttui tähän asiaan. Olin mielissäni, kun kuulin parlamentin maatalouden ja maaseudun kehittämisen valiokunnan kokoukseen 19. huhtikuuta 2005 osallistuneelta komission edustajalta, että Puolaan lähetettäisiin valtuuskunta tutkimaan ongelmia paikalla, ja tämä matka on todellakin jo tehty. Koska marjojen poiminnan alkamiseen on enää vähän aikaa, kiirehdin puhemiestä varmistamaan, että valtuuskunta esittelee ratkaisuehdotuksensa ennen sadonkorjuun alkua. Jos se epäonnistuu tässä asiassa, meidän on odotettava jälleen vuosi, ennen kuin voimme puuttua marjamarkkinoihin, ja puolalaiset tuottajat kärsivät lisätappioita. Huomautan, että Puola tuottaa 50 prosenttia kaikista EU:ssa kasvatetuista marjoista, ja pyydän jälleen kerran puheenjohtajaa ryhtymään toimiin tässä asiassa. 
<SPEAKER ID="28" LANGUAGE="DE" NAME="Jörg Leichtfried (PSE )." AFFILIATION="">
<P>
    Arvoisa puhemies, hyvät parlamentin jäsenet, haluan käyttää tämän mahdollisuuden tuodakseni parlamentin tietoisuuteen jotakin, mitä tuskin voidaan kutsua hyviksi uutisiksi. Tammikuun 1. päivän 2005 jälkeen tekstiili- ja vaatekiintiöt jäivät Euroopassa historiaan, ja siitä lähtien on tapahtunut dramaattisia muutoksia. Kolmen kuukauden kuluessa tekstiilien tuonti Kiinasta on noussut huomattavasti, itse asiassa 700–800 prosenttia. Eräs minun vaalipiirissäni sijaitseva yhtiö, joka on jo kärsinyt vakavia tappioita tämän tuontitulvan vuoksi, on menettänyt 8 prosenttia tilauksistaan, ja 9 prosenttia sen työvoimasta on jo irtisanottu. Tämä muutos saattaa miljoonat työpaikat vaaraan koko Euroopan alueella. 
<P>
Sen vuoksi pyydän parlamentin jäseniä tukemaan komissiota sen toimissa tämän kehityksen suhteen mutta myös käyttämään vaikutusvaltaansa komissioon niin, että näistä toimista voidaan tehdä vielä tiukempia ja tehokkaampia. 
<SPEAKER ID="29" LANGUAGE="NL" NAME="Philip Claeys (NI )." AFFILIATION="Europa-berichtin">
<P>
    Arvoisa puhemies, Euroopan perustuslakia koskevien, eri jäsenvaltioissa pidettävien kansanäänestysten johdosta meidän on todettava, että tästä perustuslaista käytävässä keskustelussa esitettävät väitteet eivät ole aina todenmukaisia. Esimerkiksi , komission Belgiassa julkaiseman tiedotteenhuhtikuun numerossa oli artikkeli, jossa perustuslain vastustajia syytettiin populismista ja pelon lietsonnasta ihmisten keskuudessa. Kyseessä on laajalle levinnyt väärinkäsitys, jota tietyt painostusryhmät pitävät tahallaan tai tahattomasti yllä. Nykytapahtumat osoittavat, että asiat ovat hieman monimutkaisempia kuin mitä ihmiset joskus puhuvat. Mitä meidän olisi pääteltävä Hollannin oikeusministerin Donnerin puheesta, jossa hän totesi, että perustuslain hylkäämisellä olisi samat vaikutukset kuin entisen Jugoslavian romahduksella ja sisällissodalla? Viikkoa myöhemmin Hollannin pääministeri Balkenende veti yhteyden perustuslain hylkäämisen ja Auschwitzin välille. Ranskalaisella julkisella radiokanavalla eräs lääkäri väitti, että ei-leirin voitto olisi katastrofi aids-tutkimukselle. Tämä on moitittavaa. Omassa parlamentissamme perustettiin "nopean toiminnan joukot" perustuslain vastustajien väärään informaatioon vastaamiseksi. Meidän olisi vastattava myös perustuslain puolustajien jakamaan väärään informaatioon. 
<SPEAKER ID="30" LANGUAGE="PL" NAME="Urszula Krupa (IND/DEM )." AFFILIATION="">
<P>
    Haluan varoittaa parlamenttia eläkkeiden maksuun liittyvistä lukuisista epäsäännönmukaisuuksista. Tietyissä maissa viimeisin kehityssuunta on nostaa eläkeikää ja leikata eläkkeitä tai lakata kokonaan maksamasta niitä. Vastuussa olevat perustelevat tätä viittaamalla taloudellisiin syihin ja ikääntyvään väestöön, vaikka perimmäinen syy viimeksi mainittuun on useiden vuosien ajan toteutettu perheen vastainen politiikka. Työnteon aloittavien vakuutuksenottajien on oltava varmoja, että he saavat eläkettä, mikäli he täyttävät tietyt edellytykset ja tietty aika on kulunut. Valtion olisi ryhdyttävä riittäviin toimiin sen varmistamiseksi, että perustuslaillisten oikeuksien takaamiseksi tarvittavat varat ovat saatavilla. Valtiot, jotka muuttavat säädöksiä ajan kuluessa, epäonnistuvat eläkkeiden maksussa tai vähentävät eläkkeitä, rikkovat perustavia sosiaalisia oikeuksia, jotka perustuvat jokaisen ihmisen luonnolliseen arvoon. Näitä oikeuksia ei pitäisi loukata etenkään EU:n jäsenvaltioissa, joissa sosiaalisten oikeuksien kunnioitus on erityisen selvää. Tämä perustuu myös valtion julkisen luottamuksen periaatteeseen. 
<SPEAKER ID="31" LANGUAGE="PL" NAME="Adam Jerzy Bielan (UEN )." AFFILIATION="">
<P>
    Moskovassa tänään pidettävien, toisen maailmansodan loppua juhlistavien seremonioiden tarkoitus oli symboloida maailmanlaajuista sovinnontekoa ja yhtenäisyyttä. Ei voi kuitenkaan välttää tunnetta, että Kreml yrittää käyttää tilaisuutta historian uudelleenkirjoitukseen. Se on kieltänyt Katynissa tapahtuneet rikokset, joissa tuhansia puolalaisia upseereita murhattiin, samoin kuin työleireillä tapahtuneen kansanmurhan ja Baltian maiden laittoman alueliitoksen. Sen vuoksi Liettuan, Viron ja Georgian johtajat boikotoivat seremoniaa. Meidän ei pidä unohtaa, että toinen maailmansota alkoi natsi-Saksan ja Neuvostoliiton miltei yhtäaikaisella hyökkäyksellä Puolaan ja etteivät Hitler ja natsi-Saksa olleet sodan ainoita suunnittelijoita, koska myös Neuvostoliitto toimi avunantajana. Meidän on pidettävä mielessä, että fasistisen miehityksen päättyminen Itä-Euroopassa merkitsi Neuvostoliiton määräysvallan alkua. Jos unohdamme nämä tosiseikat, tämänpäiväinen seremonia Venäjällä voi muuttua Neuvostoliiton imperialismin ylistyspuheeksi fasismin voittamisen juhlinnan sijaan. 
<SPEAKER ID="32" LANGUAGE="EN" NAME="Marios Matsakis (ALDE )." AFFILIATION="">
<P>
    Arvoisa puhemies, uskonnonvapaus on yksi Euroopan tärkeistä perusarvoista.
<P>
Kaksi päivää sitten turkkilaisessa Bergamosin kaupungissa messuun osallistuneet kristityt joutuivat ortodoksisen ekumeenisen patriarkan Bartolomeoksen läsnäollessa turkkilaisen kansallismielisen, nimellä "Harmaat sudet" tunnetun ryhmän hyökkäyksen kohteeksi. Ryhmä yritti häiritä messua huutamalla rivouksia sekä väkivalta- ja tappouhkauksia messuun osallistuneille. Turkin poliisi ei tehnyt mitään heidän pysäyttämisekseen, eikä ketään pidätetty tai syytetty. Tämä on yksi monista valtion hyväksymistä ja monissa tapauksissa tukemista kristittyjen vainon muodoista Turkissa.
<P>
Arvoisa puhemies, voisitteko olla niin hyvä ja lähettää vahvan protestikirjeen Turkin pääministerille ja kertoa hänelle varmoin sanakääntein, että mikäli hän aikoo vakuuttaa meidät Turkin vakaista aikeista liittyä Euroopan unioniin, hänen on muun muassa varmistettava, että uskonnollisten vähemmistöjen ja erityisesti Turkin kristittyjen oikeuksia suojellaan ja kunnioitetaan riittävästi? 
<SPEAKER ID="33" LANGUAGE="IT" NAME="Carlo Fatuzzo (PPE-DE )." AFFILIATION="">
<P>
    Arvoisa puhemies, hyvät parlamentin jäsenet, monien Euroopan kansalaisten Eurooppaa kohtaan tuntema kiintymys on valitettavasti heikentymään päin. Italiassa tähän on epäilemättä osasyynä siirtyminen liirasta euroon, mikä on nostanut kaikkien tuotteiden hintoja ja johdattanut kuluttajat uskomaan, että he kuluttavat vähemmän uudessa valuutassa kuin liiroissa.
<P>
Arvoisa puhemies, olisin kiitollinen, jos kertoisitte neuvostolle ja asiasta vastaavalle komission jäsenelle ehdotuksestani asian ratkaisemiseksi: hinnat olisi merkittävä sekä euroissa että vanhassa valuutassa ja liiroissa hintojen olisi oltava kaksinkertaisia eurohintoihin nähden. Olen vakuuttunut siitä, että se auttaisi palauttamaan Eurooppaa kohtaan tunnetun kiintymyksen. 
<SPEAKER ID="34" LANGUAGE="PL" NAME="Ryszard Czarnecki (NI )." AFFILIATION="">
<P>
    Arvoisa puhemies, hyvät parlamentin jäsenet, puolalaisten hallussa olevien korkeiden johtopaikkojen määrä komissiossa aiheuttaa jonkin verran huolta puolalaisille Euroopan parlamentin jäsenille. Vaikka sovittiin, että puolalaisilla olisi 17 näistä paikoista, ei ole vielä yhtäkään puolalaista pääjohtajaa, varapääjohtajaa, johtajaa, pääneuvonantajaa tai yksikönpäällikköä. Yhdessäkään näistä viroista ei ole puolalaista, vaikka tarkoituksena oli, että Puola saisi niistä 17. Liettualla, jonka piti saada neljä, ja Kyproksella, jonka piti saada kaksi paikkaa, on sama ongelma, jolloin kokonaissumma on kolme maata. Tämän lisäksi ei edelleenkään ole virolaista, latvialaista tai slovakialaista pääjohtajaa tai varapääjohtajaa. Uusissa jäsenvaltioissa tästä aivan uskomattomasta tilanteesta on noussut julkinen kiukku, ja pyydän puhemiestä ryhtymään toimiin tässä asiassa. 
<SPEAKER ID="35" LANGUAGE="EN" NAME="Vytautas Landsbergis (PPE-DE )." AFFILIATION="">
<P>
    Arvoisa puhemies, haluan puhua erikoisesta käsityksestä, johon on viitattu viime aikoina useasti: väitteeseen, että Neuvostoliiton romahdus oli "tragedia Venäjän kansalle". Muut kansathan muuttivat statustaan alistetuista kansoista vapaiksi kansoiksi. Tarkoittaako ensimmäinen lausunto, että Venäjän kansa on niin erilainen, että vapautuminen Neuvostoliiton autoritaarisesta tyranniasta teki heistä traagisen onnettomia? Yhdelläkään virallisella taholla, edes Venäjän presidentillä, ei ole oikeutta antaa kansastaan tällaista irvikuvaa. Meidän olisi mietittävä, miten Venäjän kansan arvokkuutta voidaan puolustaa. 
<SPEAKER ID="36" LANGUAGE="EN" NAME="Gerard Batten (IND/DEM )." AFFILIATION="">
<P>
    Arvoisa puhemies, olen varma, että kaikki tänään parlamentissa olevat tietävät, että viime torstaina Yhdistyneessä kuningaskunnassa pidettiin yleiset vaalit. Ne pidettiin enemmistövaalina, joka on perimmiltään epäoikeudenmukainen ja jota ei voida enää 2000-luvulla puolustaa. Se aiheutti joitakin outoja tuloksia: hallituksen nyt muodostava työväenpuolue voitti 55 prosenttia paikoista, vaikka se sai ainoastaan 35 prosenttia äänistä. Yhteensä 39 prosenttia äänestäjistä ei edes vaivautunut äänestämään. Yhdistyneellä kuningaskunnalla on nyt hallitus, jonka on valinnut ainoastaan 21 prosenttia äänestäjäkunnasta.
<P>
Vuonna 1999 Euroopan unioni pakotti Yhdistyneen kuningaskunnan ottamaan käyttöön eräänlaisen suhteellisen edustuksen muodon Euroopan parlamentin vaaleja varten. Koska Euroopan komissio on nyt Britannian todellinen hallitus, se voisi ehkä tehdä meille palveluksen ja pakottaa Yhdistyneen kuningaskunnan ottamaan käyttöön jonkin suhteellisen edustuksen muodon parlamenttivaaleissa. Oikeudenmukaisella äänestysjärjestelmällä Yhdistyneen kuningaskunnan itsenäisyyspuolue UKIP voisi saada edustuksen Yhdistyneen kuningaskunnan parlamenttiin ja käyttää sitä viimeinkin halutun tavoitteemme saavuttamiseen: Yhdistyneen kuningaskunnan ehdottomaan vetäytymiseen Euroopan unionista. 
<SPEAKER ID="37" LANGUAGE="PL" NAME="Bogdan Pęk (IND/DEM )." AFFILIATION="">
<P>
    Arvoisa puhemies, hyvät parlamentin jäsenet, tuoreimmat uutiset Ranskasta eivät ole rohkaisevia. Euroopan perustuslakia koskevan Ranskan kansanäänestyksen alla valtiojohtoisten tiedotusvälineiden ja erityisesti televisiokanavien palveluksessa työskentelevät toimittajat ovat ryhtyneet voimakkaisiin protesteihin ja syyttäneet viranomaisia ja asianomaisia tiedotusvälineiden johtajia vakavasta objektiivisuuden puutteesta Euroopan perustuslain käsittelyssä. Asiassa on tapahtunut dramaattinen käänne ja on esitetty syytöksiä räikeistä ennakkoasenteista. Mielestäni parlamentin olisi todistettava kykenevänsä käsittelemään tätä asiaa. Kuka loppujen lopuksi pitää huolen siitä, että tiedotusvälineet kertovat totuuden ranskalaisten tehtävänä olevan ratkaisevan poliittisen päätöksen alla, jos itse epäonnistumme siinä? Mielestäni puhemiehen olisi toimittava tässä asiassa, ja meidän olisi lähetettävä tarkkailijoiden valtuuskunta Ranskaan ottamaan selvää, rikotaanko siellä demokraattisia periaatteita. 
<SPEAKER ID="38" LANGUAGE="PL" NAME="Sylwester Chruszcz (IND/DEM )." AFFILIATION="">
<P>
    Arvoisa puhemies, hyvät parlamentin jäsenet, haluan kertoa parlamentille järkyttävästä tilanteesta, johon Puolan kalastusala on joutunut Euroopan unionin toteuttamien suojelutoimenpiteiden johdosta. Voidaan olettaa ainoastaan, että näiden toimien tarkoitus on tuhota Puolan kalastuselinkeino Itämerellä, ja on jo todettu tosiasia, että toimet ovat johtaneet työttömyyden merkittävään kasvuun rannikkoalueilla sen jälkeen, kun Puola liittyi Euroopan unioniin. Meidän puolalaisten on ollut hyväksyttävä uskomattomia saalisrajoituksia, jotka eivät millään tavalla helpota kantojen suojelua. Näille rajoituksille ei ole biologisia tai taloudellisia perusteita, ja uskon vakaasti, että niihin päädyttiin poliittisten syiden perusteella. Tähän mennessä komissio ei ole onnistunut ehdottamaan mitään ratkaisua, joka auttaisi puolalaisia kalastajia pääsemään tasoihin läntisten kollegoidensa kanssa. Merkittävin asia on, että ei ole tehty ehdotuksia, joilla EU:n rahoitusta voitaisiin käyttää kalastuslaivaston uudenaikaistamiseen. 
<SPEAKER ID="39" LANGUAGE="" NAME="Puhemies." AFFILIATION="">
<P>
   Keskustelu on päättynyt. 
<SPEAKER ID="40" LANGUAGE="" NAME="Puhemies." AFFILIATION="">
<P>
   Esityslistalla on seuraavana komission julkilausuma "Oikeutta Robert McCartneyn perheelle".
<P>
Ilmoitan teille, että Robert McCartneyn sisaret ovat lehtereillä Niall O'Neillin seurassa. Toivotamme heidät tervetulleiksi kuuntelemaan keskusteluamme. 
<SPEAKER ID="41" LANGUAGE="EL" NAME="Dimas Stavros," AFFILIATION="komission jäsen">
<P>
   . Arvoisa puhemies, komissio vakuuttaa jälleen, että se tuomitsee täysin Robert McCartneyn murhan. Ymmärrämme täysin, että McCartneyn sisaret haluavat toimia päättäväisesti totuuden selvittämiseksi ja oikeuden saamiseksi, ja arvostamme suuresti sekä tuemme lämpimästi heidän pyrkimyksiään.
<P>
Vaikkei komissio voi puuttua jäsenvaltioiden rikostutkimuksiin tai oikeudenkäynteihin, kuten McCartneyn perhe tietenkin ymmärtää, se haluaa käyttää tämän tilaisuuden hyväkseen ja osoittaa, kuinka suuresti se arvostaa sitä, että McCartneyn perhe rohkeasti ja arvokkaasti toimien pyrkii selvittämään totuuden ja saamaan oikeutta. Komissio ei voi olla ihailematta sitä, kuinka rohkeasti McCartneyn sisaret ovat ilmaisseet vahvan kantansa vaatiessaan oikeuden toteutumista. komissio haluaa osoittaa solidaarisuutensa McCartneyn perhettä kohtaan ja on varma, että kun oikeusprosessi on saatu päätökseen Pohjois-Irlannissa, totuus on tullut julki.
<P>
Vapautta ei voi olla ilman turvallisuutta, muttei myöskään turvallisuutta ole ilman oikeutta. Oikeusvaltioperiaate on demokratian ja perusvapauksien kulmakivi, ja McCartneyn sisaret hakevat oikeutta, eivät kostoa. Komissio tukee heidän pyrkimyksiään varauksetta. 
<SPEAKER ID="42" LANGUAGE="EN" NAME="Avril Doyle," AFFILIATION="PPE-DE-ryhmän puolesta">
<P>
   .  Arvoisa puhemies, haluan aluksi toivottaa McCartneyn perheen edustajat tervetulleiksi tänne tänä iltana ja välittää surunvalittelut Euroopan parlamentin puolesta kaikille sisarille, Catherinelle, Paulalle, Gemmalle, Clarelle ja Donnalle, samoin kuin edesmenneen Robert McCartneyn avopuolisolle Bridgeenille. Lämpimästi tervetuloa Euroopan parlamenttiin.
<P>
Omasta ja PPE-DE-ryhmän puheenjohtajan Poetteringin puolesta ja etenkin kaikkien irlantilaisten parlamentin jäsenten puolesta haluaisin antaa täyden tukemme McCartneyn perheelle heidän tavoitellessaan rohkeasti, arvokkaasti ja päättäväisesti oikeutta raa'asti murhatun veljensä Robertin tapauksessa.
<P>
Kuten puolueeni puheenjohtaja ja Irlannin parlamentin jäsen Enda Kenny sanoi, Robert McCartney pahoinpideltiin ja puukotettiin julmasti erään IRA:n väliaikaisen siiven Belfastin osaston komentajan käskystä, kun komentajan sedällä ja McCartneyn seuralaisilla oli ensin ollut riita.
<P>
Robert McCartney oli väärässä paikassa väärään aikaan, mutta tämä ei ollut mikään vähäpätöinen baaritappelu, niin kuin jotkut ovat häpeällisesti yrittäneet esittää tapahtuman. McCartneyn julma pahoinpitely ja puukotus oli vakava ja raakalaismainen teko, jolla on kaikki IRA:n poliittisen murhan tunnusmerkit. Syyllisiä on jopa 12, joista merkittävän osan tiedetään olevan IRA:n jäseniä.
<P>
Aluksi Sinn Féinin Alex Maskey kielsi kiivaasti IRA:n osallisuuden. Kuitenkin kaksi viikkoa myöhemmin, puhuttuaan perheen kanssa, Sinn Féinin Gerry Kelly antoi asiasta tiedotteen, jossa tunnustettiin IRA:n osallisuus.
<P>
Murhan toteutusta oli häikäilemättömästi valvomassa ja sen jälkiä tarkasti poistamassa miehiä, jotka ilmoittivat toimivansa IRA:n nimissä. Nuo miehet pelottelivat rikoksen 70 todistajaa ja heidän perheitään ja kielsivät ambulanssin kutsumisen tapahtumayönä, jolloin Robert McCartney kuoli verenhukkaan todistajien silmien edessä ja hänen kollegansa makasi maassa vakavasti haavoittuneena. Tämän jälkeen miehet varoittivat todistajia puhumasta viranomaisille.
<P>
Todistajia on peloteltu niin paljon, ettei heistä kukaan vieläkään ole puhunut poliisille, vaikka Robert McCartneyn kuolemasta on kulunut jo lähes neljä kuukautta.
<P>
Tämänpäiväisessä päätöslauselmaesityksessä kehotamme "Sinn Féinin johtoa pitämään kiinni siitä, että murhasta vastuussa olevat ja murhan todistajat tekisivät suoraan yhteistyötä Pohjois-Irlannin poliisivoimien kanssa ja että IRA ei uhkailisi näitä henkilöitä kostotoimilla". Toki todistajat voivat tehdä yhteistyötä myös Pohjois-Irlannin oikeusasiamiehen kanssa.
<P>
IRA:n 8. maaliskuuta 2005 tekemä kammottava tarjous ampua tämän kauhean rikoksen tekijät on inhottava ja barbaarinen, ja sivistyneissä maissa ihmisten on ollut vaikea uskoa sitä todeksi. Tämä ehdotus, jossa oletetaan oman käden oikeudella voitavan hyvittää tapahtunut, osoittaa kuinka vähän, jos mitään, IRA:ssa on opittu viimeisten 30 vuoden aikana. Se osoittaa, kuinka huonosti tämä ryhmittymä ymmärtää oikeusvaltioperiaatteen merkityksen demokraattisessa valtiossa.
<P>
Sinn Féin kannattaa ja IRA toteuttaa julmaa järjestelmää, jossa hyödynnetään kauhua, pelottelua ja väkivaltaa. Se toimii demokraattisen järjestelmän rinnalla eikä sovi yhteen sen kanssa. IRA:n järjestelmä perustuu niin syvästi laittomuuteen ja rikollisuuteen, että se loukkaa itse oikeuden käsitettä, ja sen uhrit, kuten McCartneyn perhe, ovat voimattomia sen edessä eivätkä saa mitään hyvitystä.
<P>
Rohkeat McCartneyn naiset eivät kuitenkaan ole taipuneet uhkailujen edessä näiden neljän kuukauden aikana, jona he ovat vaatineet oikeutta veljelleen ja puolisolleen. Tämän ansiosta he ovat onnistuneet tuomaan esiin Pohjois-Irlannissa yhä, IRA:n virallisen tulitauon jälkeenkin tapahtuvaa väkivaltaa ja rikollisuutta paremmin kuin kumpikaan hallitus tai Pohjois-Irlannin poliitikot viimeisten kymmenen vuoden aikana.
<P>
Me 25 jäsenvaltion edustajat Euroopan parlamentissa tuemme tänään McCartneyen vaatimuksia oikeuden toteutumisesta, kuten Irlannin ja Yhdistyneen kuningaskunnan hallitukset sekä Yhdysvaltojen kongressi ovat jo tehneet. McCartneyn murhaajien saattaminen oikeuden eteen toimii myös yleisemmän tason viestinä: se kertoo, että kaikki kunnon ihmiset tuomitsevat täysin tämän yhä jatkuvan järjettömän tappamisen ja väkivallan. Se on vetoomus aidon rauhan puolesta.
<P>
Toivon, että voimme olla avuksi McCartneyn perheelle, jos siihen tulee tarve, nimittäin jos yksikään todistaja tai itse IRA tai Sinn Féin ei ole tarpeeksi rohkea ja kunniallinen antaakseen Pohjois-Irlannin poliisivoimille tai oikeusasiamiehelle syytteen nostamiseen tarvittavat tiedot. Ei ole vaaraa, että tämä muodostuisi ennakkotapaukseksi, sillä tämä tapaus on ainutlaatuinen. Väliaikaisen siiven toimintaa on nyt ensi kertaa järkyttänyt vahvasti sen oman yhteisön voimakas reaktio. Heillä on nyt mahdollisuus toimia periaatteidensa mukaisesti. Tässä tapauksessa koetellaan liikkeen vilpittömyyttä, onhan se toistuvasti tuominnut rikollisen toiminnan kaikissa muodoissaan – vai oliko sekin pelkkää valetta? Aikaa näyttää. Kehotan parlamenttia hyväksymään päätöslauselman. 
<SPEAKER ID="43" LANGUAGE="DE" NAME="Hannes Swoboda," AFFILIATION="PSE-ryhmän puolesta">
<P>
   .  Arvoisa puhemies, haluan ilmaista Euroopan parlamentin sosiaalidemokraattisen ryhmän lämpimän tuen McCartneyn perheelle heidän pyrkimyksissään oikeuden, totuuden ja rauhan saavuttamiseksi. McCartneyn sisaret osallistuivat poliittisen ryhmämme kokoukseen, jonka puheenjohtajana toimi Martin Schulz, ja tuolloin – kuten edelleenkin – ihailimme heidän rohkeuttaan ja lahjomattomuuttaan. Olemme erittäin iloisia, että jäsenet De Rossa ja Titley ovat ryhtyneet käsittelemään heidän asiaansa lähestyen sitä kahdelta eri kannalta, jotka kuitenkin loppujen lopuksi ovat yksi ja sama. Otan kantaa tähän asiaan, vaikken ole irlantilainen, myös nimenomaan korostaakseni, ettemme näe tätä pelkästään Pohjois-Irlannin ongelmana vaan koko Euroopan ongelmana. Nyt toisen maailmansodan päättymisen juhlavuonna muistamme myös, että Euroopan yhdentyminen on meille ratkaisu väkivaltaan, oli tuolla väkivallalla poliittiset syyt tai ei. On tosiasia, etteivät sellaiset teot, joista nyt puhumme, ole poliittisia vaan rikollisia toimia, jotka vain tehdään politiikan varjolla. Kuitenkin kaikkien meidän parlamentin jäsenten tai ainakin oman ryhmäni jäsenten mielestä EU:n tarkoitus on pyrkiä ratkaisemaan konflikteja, keskustelemaan ja neuvottelemaan; täällä ei ole sijaa väkivallalle tai kilpailulle siitä, kuka on väkivaltaisin.
<P>
Nobelin rauhanpalkinnon saanut John Hume oli myös mukana poliittisen ryhmämme kokouksessa tänään, ja hän painotti, kuinka tärkeää hänelle on aina ollut nähdä ja hyväksyä erot Euroopassamme, ei ainoastaan eri osapuolten välillä, vaan myös ryhmien sisällä. McCartneyn tapaus – miehen kylmäverinen murha vain siksi, ettei joku pitänyt hänestä, tai ehkä siksi, että hänen mielipiteensä olivat erilaiset – on mahdoton hyväksyä. Vaikka poliittisella ryhmittymällä olisi kuinka tiukat tavoitteet, sen on kuitenkin aina hyväksyttävä eriävät mielipiteet. Niinpä sanon vielä kerran, että tuemme täydestä sydämestämme McCartneyn perhettä, näitä rohkeita naisia, rohkeita sisaria, heidän jatkaessaan kamppailuaan. Pysymme heidän rinnallaan, kunnes rauha ja oikeudenmukaisuus vallitsevat myös Pohjois-Irlannissa, ja siten eurooppalainen henki niidenkin keskuudessa, jotka eivät sitä vielä ole hyväksyneet. Jatkamme tätä taistelua loppuun saakka. 
<SPEAKER ID="44" LANGUAGE="EN" NAME="Marian Harkin," AFFILIATION="ALDE-ryhmän puolesta">
<P>
   .  Arvoisa puhemies, kiitän teitä tilaisuudesta puhua tästä Robert McCartneyn murhaa koskevasta päätöslauselmasta.
<P>
Omasta ja ALDE-ryhmän puolesta toivotan Robert McCartneyn sisaret ja puolison tervetulleiksi tänään Euroopan parlamenttiin Strasbourgiin. He ovat ihailtavan rohkeita ja sitkeitä. He ovat tuoneet asiansa esille Belfastissa, Dublinissa, Washington DC:ssä ja nyt Euroopan parlamentissa. Olen varma, että me parlamentissa annamme mahdollisimman vahvan tuen heidän oikeudentavoittelulleen.
<P>
Robert McCartneyn murha järkytti erittäin monia ihmisiä. Etenkin todisteiden tuhoaminen ja todistajien sekä muidenkin pelottelu oli tyrmistyttävää kaikille niille, jotka uskovat oikeuteen, totuuteen, oikeusvaltioperiaatteeseen ja itse demokratiaan. Vaikka tiedän, että alkuperäinen tavoite oli, ja on yhä, McCartneyn murhaajien saaminen oikeuden eteen, oikeudentavoittelu on myös muuttanut Pohjois-Irlannin poliittisia olosuhteita. Siinä on uskallettu haastaa ne, jotka luulivat olevansa koskemattomia. Siinä on kohdistettu huomio synkkiin kolkkiin, joissa väkivalta ja pelottelu vielä hallitsevat.
<P>
Tällaisesta väkivallasta on huhuttu jo vuosien ajan, mutta ne, jotka eivät sitä itse ole joutuneet kokemaan, suhtautuivat huhuihin hieman epäilevästi ja, minun on lisättävä, jopa epäuskoisestikin. Nyt asia on kuitenkin tullut päivänvaloon. En voi sanoa, ettei näin tapahdu enää koskaan, mutta ainakaan nämä tapahtumat eivät enää ole salaisuuksia.
<P>
Näin lyhyessä ajassa ei ole mahdollista antaa mielekästä taustatietoa Pohjois-Irlannin tilanteesta, mutta samoin kuin kaikissa konflikteissa, sielläkin tilanne on monimutkainen. Ne, jotka yrittävät saada meidät uskomaan, että Pohjois-Irlannissa toinen osapuoli on "hyvä" ja toinen "paha", eivät kuvaile tilannetta oikein.
<P>
Kannatan täysin toteamusta, ettei samanaikaisesti voi olla sekä rauhaa että väkivaltaisuuksia. Jotta vihdoin päästäisiin eroon väkivallasta ja edistettäisiin rauhaa, on kuitenkin oltava valmiita vuoropuheluun ja vallan jakamiseen ja on hyväksyttävä, ettei menneisyys voi sanella tulevaisuutta.
<P>
Parempaa tulevaisuutta ovat luomassa McCartneyen kaltaiset naiset, jotka eivät suostu alistumaan pelottelun edessä ja jotka haluavat yli kaiken elää yhteiskunnassa, jossa vallitsee rauha. Valitettavasti rauhanneuvottelupöydissä ei juuri näy naisia. Kuitenkin naisilla on usein tärkein asema käytännön rauhanrakennustyössä yhteisöissä ja asuinalueilla. He ymmärtävät, että rauha on muutakin kuin poliittisia lausuntoja, allekirjoitettuja asiakirjoja ja neuvoteltuja sopimuksia. Nuo sopimukset muodostavat ainoastaan puitteet rauhan rakentamiselle. Todellinen rauhanrakennustyö tehdään jokapäiväisessä vuorovaikutuksessa: kouluissa, työpaikoilla, harrastusseuroissa ja monitoimikeskuksissa, missä naisilla on paljon vaikutusvaltaa.
<P>
EU on osallistunut rauhanprosessin rahoitukseen ja antanut monille hyväntahtoisille ihmisille mahdollisuuden osallistua rauhan rakentamiseen Pohjois-Irlannissa. Mielestäni EU:lla on tänään mahdollisuus edistää rauhaa edelleen. Mikäli Pohjois-Irlannin poliisivoimat eivät pysty keräämään syytteeseen tarvittavaa näyttöä, EU voisi terrorismin uhreille tarkoitettua apua koskevasta budjettikohdasta myöntää tukea totuutta etsivälle McCartneyn perheelle siviilioikeudenkäynnistä aiheutuviin kuluihin. 
<SPEAKER ID="45" LANGUAGE="" NAME="" AFFILIATION="varapuhemies">
<SPEAKER ID="46" LANGUAGE="EN" NAME="Jean Lambert," AFFILIATION="Verts/ALE-ryhmän puolesta">
<P>
   .  Arvoisa puhemies, minäkin haluan toivottaa Robert McCartneyn avopuolison ja sukulaiset tervetulleiksi tänään tänne.
<P>
Viime viikonloppuna osallistuin Lontoossa hiljaiseen mielenosoitukseen, jossa kunnioitettiin kymmenen vuotta sitten poliisin käsissä kuolleen Brian Douglasin muistoa. Vaikka poliisin syyllisyys tapahtuneeseen on varma, ketään ei ole syytetty tai saatettu vastuuseen hänen kuolemastaan. Douglasin perhe ei ole kohtalossaan yksin. Yhdistyneessä kuningaskunnassa on sattunut monia samanlaisia tapauksia, joissa ihmiset ovat menettäneet omaisiaan väkivallan seurauksena, mutta ketään ei ole rangaistu tai julkisesti vaadittu vastuuseen oikeudessa.
<P>
Tämä tilanne aiheuttaa näille perheille katkeran epäoikeudenmukaisuuden tunteen, he vihaavat rakkaan omaisensa tappajaa, joka voi jatkaa omaa elämäänsä normaalisti, nähdä lastensa kasvavan ja viettää aikaa ystäviensä kanssa – tehdä kaikkea, mikä hänen uhrilleen ei enää ole mahdollista. Robert McCartney ei koskaan näe lastensa kasvavan.
<P>
Kuten tiedämme, kun todistajat eivät ole kertoneet tietojaan, mahdollisia syitä on yleensä kaksi: joko väärä lojaalius tai seurausten pelko. McCartneyn tapauksessa molemmat syyt vaikuttavat ja tapauksen poliittinen tausta on entisestään vaikeuttanut totuuden esilletuloa. Tällainen vaikeneminen antaa oikeusvaltioperiaatteen kustannuksella vapaat kädet rikollisille ja ihmisille, jotka tuntevat itsensä voimakkaiksi vain luomalla pelon ilmapiirin. He pelkäävät totuutta. Kuulemamme IRA:n tarjous ampua tappajat oli loukkaus oikeutta kohtaan ja osoitus uskomattomasta ylimielisyydestä. IRA ei edusta lakia! Menneisyydestä huolimatta Pohjois-Irlannissa vallitsee nykyisin demokratia, ja oikeusvaltioperiaate kuuluu siihen. Paramilitaariselle oikeudenkäytölle missään osassa yhteiskuntaa ei voi olla perusteluja, ja poliittisen ryhmäni mielestä perusteluja ei ole koskaan ollutkaan.
<P>
McCartneyn kuolemalla on siis symbolista merkitystä tulevaisuudelle: nyt on mahdollisuus irtautua menneisyydestä. Sen vuoksi ryhmämme on päättänyt tukea päätöslauselman henkeä huolimatta joistakin sanamuodoista ja EU:n mahdollista taloudellista tukea koskevista vaikeuksista, ja siksi olemme pyytäneet erillistä äänestystä tuesta.
<P>
Tapaus tarjoaa kuitenkin mahdollisuuden vapautua salailun ja pelon vallasta ja saattaa murhaajat vastuuseen teostaan. On aika irrottautua menneisyyden kuristusotteesta ja laajentaa oikeusvaltioperiaatteen kunnioitus koskemaan kaikkia ihmisiä kaikissa yhteisöissä. 
<SPEAKER ID="47" LANGUAGE="DE" NAME="Helmuth Markov," AFFILIATION="GUE/NGL-ryhmän puolesta">
<P>
   .  Arvoisa puhemies, hyvät kuulijat, poliittinen ryhmäni haluaa tietenkin toivottaa Robert McCartneyn sisaret lämpimästi tervetulleiksi Euroopan parlamenttiin. Tahdomme tässä yhteydessä toistamiseen kiittää heitä siitä, että saimme tavata heidät huhtikuussa ja vakuuttaa heille, että ryhmämme on heidän tukenaan heidän pyrkimyksissään löytää veljensä murhaaja, saada oikeutta ja mielenrauhaa sekä saavuttaa yhteiskunnalliset olot, joissa eri tavalla ajattelevat ihmiset voivat elää rauhassa yhdessä. Heille sanon: olemme aina tukenanne kampanjassanne murhaa vastaan.
<P>
Ryhmäni tukee oikeutettua vaatimusta, että murhaajan tai murhaajien on antauduttava poliisille ja että todistajien on annettava oikeudessa pätevät lausunnot joko poliisille, oikeusasiamiehelle tai muulle taholle ja siten auttaa varmistamaan, että murhaaja saa ansaitsemansa rangaistuksen. Murhaa ei saa seurata vaikeneminen. Meidän on kaikkien vaadittava, että lailla poistetaan sellaiset ongelmat kaikista yhteiskunnista. Jokaisen instituution, jokaisen yhdistyksen, puolueen ja yksittäisen ihmisen on käytettävä vaikutusvaltaansa edistääkseen oikeusvaltion kunnioitusta ei ainoastaan Euroopan unionissa vaan koko maailmassa. Tässä mielessä jaamme kaikki vastuun avoimuuden ilmapiirin varmistamisesta kaikkialla maailmassa, sillä avoimuudella edistetään oikeusvaltioperiaatteen kunnioittamista ja lakien noudattamista.
<P>
Ryhmäni tuomitsee kaiken sotilaallisen voiman käytön poliittisten kantojen edistämisessä. Tuomitsemme valtion tukeman sorron ja asevoimien voimankäytön demokraattisten liikkeiden kukistamiseen aivan yhtä voimakkaasti kuin tuomitsemme yksilöiden tai poliittisten ryhmien tekemät yksittäiset murhat ja terroriteot, jotka kohdistuvat ihmisiin tai yhteiskunnan rakenteisiin. Tällaiset teot eivät nimittäin mitenkään auta ratkaisemaan yhteiskunnan ongelmia, vaan ne päinvastoin pahentavat tilannetta. Koska ryhmäni pitää välttämättömänä tukea Pohjois-Irlannin rauhanprosessia, vetoamme kaikkiin osapuoliin, jotta ne vauhdittaisivat ja edistäisivät aktiivisesti pitkäperjantain sopimuksessa aloitettua rauhanprosessia.
<P>
Tässä päätöslauselmaesityksessä poliittinen ryhmäni on keskittynyt ainoastaan Robert McCartneyn tapaukseen eikä pyri luomaan yhteyttä tiettyihin poliittisiin ryhmiin, joiden väitetään olevan vastuussa murhasta. Ei ole sama asia, yllyttäkö joku jotakuta toista tekemään jotakin, tekeekö hän sen itse, tekeekö hän sen jonkun toisen puolesta tai onko hän jonkin järjestön jäsen. Siksi olemme laatineet tämän päätöslauselmaesityksen näin, ja uskoakseni voitte täysin tukea sen sisältöä. 
<SPEAKER ID="48" LANGUAGE="EN" NAME="Kathy Sinnott," AFFILIATION="IND/DEM-ryhmän puolesta">
<P>
   .  Arvoisa puhemies, irlantilaisena parlamentin jäsenenä epäröin puhua tästä aiheesta. Robert McCartneyn traagisesta murhasta lähtien olen ollut huolissani siitä, että poliitikot ovat pyrkineet tapauksen avulla edistämään omaa kannatustaan äskettäin pidetyissä vaaleissa ja unohtaneet varsinaisen ydinkysymyksen. Tämän vuoksi puhun henkilökohtaisesta näkökulmasta.
<P>
Mies on murhattu sanoinkuvaamattoman julmasti, ja tekijät ovat vapaalla jalalla eikä heitä ole vielä saatu oikeuden eteen. Miehen kihlattu Bridgeen, hänen lapsensa ja perheensä joutuvat taistelemaan oikeuden puolesta hetkenä, jolloin heidän pitäisi olla vapaita suremaan ja käsittelemään menetystään. Koska nämä rohkeat ihmiset eivät tunnu saavan oikeutta, he ovat tulleet pyytämään apua meiltä. Mutta mitä muuta voimme tarjota heille kuin lisää puheita tähän keskusteluun, jossa on jo esitetty liikaa mielipiteitä? Voimme antaa heille sen, mitä he pyytävät: taloudellista tukea heidän kamppailuunsa. Tuo tuki kattaisi heidän oikeudenkäyntikulunsa, mikä on välttämätöntä. Se ei kuitenkaan tuo heille oikeutta: sen toteutumiseksi kehotan niitä, jotka olivat paikalla tuona kohtalokkaana yönä, olemaan rohkeita ja todistamaan rikoksen tekijöitä vastaan. En pyydä tätä Euroopan parlamentin jäsenenä vaan pikemminkin äitinä, joka ei voi edes kuvitella tämän urhean perheen kokeman tuskan määrää.
<P>
Tämän parlamentin velvollisuus on auttaa taloudellisesti. Meidän on edistettävä rauhaa Pohjois-Irlannissa. Mutta äitinä pyydän erityisen hartaasti, että ne, joilla on tietoa tähän tekoon syyllistyneistä roistoista, kertoisivat tietonsa. Tämä perhe tarvitsee oikeutta voidakseen käsitellä tapahtunutta, saadakseen päätöksen tälle tarinalle ja voidakseen sitten surra rauhassa. Rukoilen heidän puolestaan. 
<SPEAKER ID="49" LANGUAGE="EN" NAME="Brian Crowley," AFFILIATION="UEN-ryhmän puolesta">
<P>
   .  Arvoisa puhemies, kollegoideni tavoin toivotan McCartneyn perheen tervetulleeksi parlamenttiin seuraamaan epätavallista, ennenkuulumatonta keskustelua. Kun kuulee Robert McCartneyn tarinan ja sen, mitä hänelle tapahtui, ei voi olla järkyttymättä tekijöiden julmasta suunnitelmallisuudesta. Voimme kaikki joskus antaa anteeksi satunnaisen riidan tai vahingossa annetun läimäyksenkin. Tuon illan tapahtumaketju oli kuitenkin tällainen: nimenomaan Robert McCartney otettiin kohteeksi ja annettiin käsky viedä hänet ulos ja tappaa hänet. Sitten samoja ihmisiä käskettiin varmistamaan, ettei ambulanssia kutsuttaisi apuun. Lisäksi heille annettiin ohjeet siivota baari niin, ettei osallisista jäänyt fyysistä todistusaineistoa, jolla heidät voitaisiin yhdistää tapaukseen. Olisimme voineet antaa anteeksi onnettomuuden tai vahingon, mutta tällaista suunnitelmallisuutta ja pahoja aikomuksia ei voi antaa anteeksi.
<P>
McCartneyn perheen naiset Paula, Catherine, Donna, Gemma, Clare ja Bridgeen, jotka ovat kaikin tavoin aivan tavallisia naisia, ovat tehneet jotain ainutlaatuista. Heidän tuskansa, surunsa ja oikeudentavoittelunsa ovat yhdistäneet erimaalaisia ihmisiä, joilla on erilaisia poliittisia mielipiteitä, myös sellaisia ihmisiä, jotka eivät ole olleet millään lailla mukana politiikassa mutta jotka pystyvät eläytymään perheen kokemaan tuskaan ja kärsimykseen. Niiden, joilla on vaikutusvaltaa Pohjois-Irlannissa, ja niiden, jotka pystyvät vaikuttamaan näihin IRA:n ja muiden poliittisten järjestöjen jäseniin, on luovutettava kyseiset henkilöt poliisille ja syyttäjälle, jotta oikeus toteutuu.
<P>
Toisen maailmansodan päättymisen 60. juhlavuonna puhumme demokratiasta. Puhumme oikeudesta ja uhrien muistamisesta. Pohjois-Irlannin konfliktilla on ollut tuhansia uhreja. Monet eri yhteisöihin kuuluvista uhreista eivät ole saaneet osakseen oikeutta. Nyt ihmisten on aika ottaa kantaa ja tuoda esiin todelliset demokraattiset periaatteensa, näyttää, että he uskovat oikeusvaltioon, että he uskovat oikeuteen ja tasa-arvoon ja kaikkien ihmisten ja perheiden yhtäläiseen arvostukseen. Parlamentin on varmistettava, että jos Pohjois-Irlannin poliitikot eivät tee tätä, ainakin me annamme heille oikeudellista tukea. 
<SPEAKER ID="50" LANGUAGE="EN" NAME="James Hugh Allister (NI )." AFFILIATION="">
<P>
    Arvoisa puhemies, aivan aluksi haluan osoittaa kunnioitukseni McCartneyn perheen suurenmoista rohkeutta kohtaan. Uhkailu ja kyky saada tahtonsa läpi pelon avulla ovat aina kuuluneet IRA:n aseisiin siinä missä tuliaseet ja pommitkin. McCartneyn sisaret ovat tuoneet julki Sinn Féinin ja IRA:n rikollisen toiminnan ja vastustaneet sitä, mikä osoittaa huomattavaa urheutta.
<P>
Tämä oli vastenmielinen murha. Eräs IRA:n pohjoisen osaston jäsen antoi tappokäskyn veitsen käyttöön viittaavalla käsimerkillä, ja eräs Sinn Féinin avainhenkilö toteutti käskyn ja murhasi tämän viattoman miehen raakalaismaisesti useiden todistajien läsnäollessa. Ryhmä IRA:n jäseniä johtajanaan vapaaehtoinen, joka oli hakenut veitsen ja myöhemmin hankkiutunut siitä eroon, järjesti tämän jälkeen puhdistusoperaation, jossa tuhottiin oikeuslääketieteellistä ja muuta todistusaineistoa, muun muassa valvontakameran nauha. Seuraavaksi ryhdyttiin perinteiseen IRA:n tapaan pelottelemaan todistajia heidän vaientamisekseen. Vaikka IRA ja Sinn Féin väittävät erottaneensa kokonaan tai määräajaksi jopa kymmenen murhaan sekaantunutta jäsentään, näiden järjestöjen kaksinaamaisuuden ja petollisuuden osoittaa selvästi se, että kolme kuukautta murhan jälkeen tuo psykopaattinen murhaaja oli edelleen julkisten tietojen mukaan yksi Sinn Féinin virallisista rahastonhoitajista. Myös murhakäskyn antaja kulkee edelleen Belfastin kaduilla IRA:n tiedustelujohtajan Bobby Storeyn ja IRA:n väliaikaisen siiven johtohenkilön Eddy Copelandin seurassa. Tällaisia ovat siis IRA:n omat "kurinpidolliset toimet": pelkkää farssia.
<P>
Kuulemme kohta tässä keskustelussa erään Sinn Féiniä ja IRA:ta edustavan parlamentin jäsenen puheenvuoron. Hänellä kumppaneineen on mahdollisuus auttaa tätä perhettä vaikuttamalla Sinn Féinin jäseniin, kuten Bob Fitzsimmonsiin ja Joe Fitzpatrickiin, ja muihin, esimerkiksi Terry Davisoniin, jotta nämä kertoisivat toimivaltaisille viranomaisille totuudenmukaisesti tietonsa tuon kujan hirvittävistä tapahtumista. Haastan hänet tekemään näin, mutta pelkään kuitenkin, että kuulemme Sinn Féinille tyypillisen merkityksettömän, hurskastelevan ja välttelevän puheen, joka suorastaan löyhkää valheelta ja jonka jokainen tavu on täynnä tekopyhyyttä. Sinn Féin ja IRA voisivat varmistaa, että McCartneyn perhe saa oikeutta, mutta niille on tärkeintä jäsentensä suojeleminen. Tästä johtuu, että IRA pakottaa todistajat vaikenemaan. Rikostuomioistuinten antamat langettavat, varoittavat tuomiot olisivat paras vaihtoehto. Jos Sinn Féin ja IRA kuitenkin onnistuvat epäämään rikosoikeuden mahdollisuuden tältä perheeltä, tuen vaatimusta siitä, että EU:n olisi autettava rahoittamaan siviilioikeudenkäynti, jotta murhaajat ja heidän rikoskumppaninsa joutuisivat vastuuseen edes siviilituomioistuimessa. Kun otetaan huomioon, että IRA sai tekemästään Northern Bankin ryöstöstä saaliiksi 40 miljoonaa euroa, olisi törkeä skandaali, jos valtion oikeusapu oli kenenkään syytetyn käytettävissä tuossa oikeudenkäynnissä. Lopuksi lisään, että EU:n olisi tuettava taloudellisesti myös monia muita IRA:n uhreja, jotka eivät vuosiin ole saaneet osakseen oikeutta saman pelottelun vuoksi. 
<SPEAKER ID="51" LANGUAGE="EN" NAME="James Nicholson (PPE-DE )." AFFILIATION="">
<P>
    Arvoisa puhemies, aluksi minäkin haluan toivottaa McCartneyn perheen parlamenttiin tänä iltapäivänä ja ilmaista kunnioitukseni heidän rohkeuttaan, vahvuuttaan ja päättäväisyyttään kohtaan siinä, mitä he ovat saaneet aikaan ja mihin he ovat pyrkineet. Mielestäni on myönteistä, että meillä on tilaisuus tähän keskusteluun. Tuen koko sydämestäni McCartneyn perhettä heidän pyrkimyksissään saada oikeutta veljelleen Robertille.
<P>
Robert McCartneyn murhaan johtaneet tapahtumat osoittavat selvästi, millainen salaliitto oli kyseessä. Sen lisäksi, että sinä iltana tapahtui murha, myös todisteet poistettiin järjestelmällisesti baarista. Koko tämän ajan oli läsnä todistajia, jotka eivät muka nähneet mitään. Totuus on, että heitä uhkaillaan, eivätkä he uskalla puhua: näin vahva ote IRA:n väliaikaisella siivellä on alueen asukkaista. Kehotan niitä, joilla on tietoja, astumaan esiin ja kertomaan tietonsa Pohjois-Irlannin poliisivoimille ja antamaan virallisen lausunnon, jotta asia saataisiin vihdoin päätökseen. IRA:n väliaikainen siipi on juurruttanut ihmisiin syvän pelon. Valitettavasti emme näytä olevan yhtään lähempänä murhan ratkaisua. Nyt on suuri vaara, että mitä enemmän aikaa kuluu tammikuun 30. päivän kauheista tapahtumista, sitä todennäköisempää on, että tämä murha jää ratkaisematta ja unohdetaan, kuten niin monet muut viattomien ihmisten murhat Pohjois-Irlannissa viimeisten 35 vuoden aikana. Niin en haluaisi tapahtuvan.
<P>
Kehotan parlamenttia ja komissiota tukemaan täysin tätä yhteistä päätöslauselmaa. Toivon, että parlamentti hylkää GUE/NGL-ryhmän päätöslauselmaesityksen, jota pidän häpeällisenä. Jos jäsen Markov olisi itse asunut Pohjois-Irlannissa, hän ei olisi puhunut sellaista roskaa kuin tänään yrittäessään puolustella takanaan istuvien IRA:n väliaikaisen siiven ja Sinn Féinin edustajien asiaa. On tunnettu tosiasia, että IRA:n väliaikainen siipi ja Sinn Féin ovat erottamattomasti yhteydessä toisiinsa.
<P>
En halua, että jatkuvasti jarrutetaan yrityksiä saattaa tämän kauhean rikoksen tekijät vastuuseen. Emme voi suvaita tällaista terroria ja uhkailua missään osassa Euroopan unionia. En halua nähdä tällaista missään osassa mitään yhteisöä, jossa tahtoisin elää, enkä tulevaisuuden Pohjois-Irlannissa. Olemme kärsineet liikaa jo aivan liian kauan ja haluamme paremman elämän kaikille. 
<SPEAKER ID="52" LANGUAGE="EN" NAME="Gary Titley (PSE )." AFFILIATION="">
<P>
    Arvoisa puhemies, tämä parlamentti on tukenut vahvasti Pohjois-Irlannin rauhanprosessia ja olemme myös tukeneet voimakkaasti rauhanrahaston toimintaa Pohjois-Irlannissa. Tämän vuoksi on luonnollista, että olemme huolestuneita siitä, että rauhanprosessissa on ongelmia, ja McCartneyn murha tuo esille erään näiden ongelmien syistä.
<P>
Usein käy niin, että rikolliset käyttävät hyväkseen niin sanottuja vapaustaisteluita harjoittaakseen toimintaansa poliittisen aatteen varjolla. McCartneyn murha on osoittanut, että niin on käynyt Pohjois-Irlannissa. Olemme kuulleet, että viaton mies on murhattu ilman motiivia. Murhaa on seurannut vaikeneminen ja pelottelu, joka ei juurikaan eroa mafian toiminnasta eräissä muissa maissa. Mitä lähempänä rauha tuntuu olevan, sitä enemmän rikolliset – huumekauppiaat, uhkailijat ja kiristäjät – tuntevat olonsa uhatuksi. Olemme todellakin tulleet ratkaisevaan vaiheeseen rauhanprosessissa. Se ei onnistu, ellemme saa murrettua gangstereiden otetta alueen ihmisiin. Ihmisten on ymmärrettävä, että niin sanotut vapaustaistelijat pitävät heitä hallinnassaan.
<P>
Tämä ilmiö ei rajoitu ainoastaan nationalisteihin. Olemme havainneet samaa myös unionistipuolella. Mutta aihe, josta keskustelemme tänään, on Robert McCartneyn murha, ja meidän on pidettävä tämä kysymys julkisuudessa. Siksi varsinkin Sinn Féinin on murrettava vaikenemisen muuri voidakseen vapauttaa yhteisönsä.
<P>
Tämän vuoksi tuemme ehdotusta antaa rahoitusta perheen mahdollisesti nostamaa siviilikannetta varten budjettikohdasta, joka koskee terrorismin uhreille tarkoitettua apua. Lisään heti, että tämä raha ei siis menisi suoraan perheelle vaan olisi tarkoitettu oikeudenkäyntikuluihin. Meidän on muistettava, että jotta pahuus kukoistaisi, riittää, että hyvät ihmiset pysyvät vaiti.
<P>
Pohjois-Irlannin viimeviikkoisten parlamenttivaalien tulosten mukaan pitkäperjantain sopimuksen vastustajat ovat saaneet lisää kannatusta. Aika on loppumassa rauhanprosessilta, ja siksi meidän on edelleen painostettava murhaan ja sen peittelyyn syyllistyneitä, sillä jos emme saa tätä asiaa ratkaistuksi, rauhanprosessi epäonnistuu täysin. 
<SPEAKER ID="53" LANGUAGE="EN" NAME="Marian Harkin (ALDE )." AFFILIATION="">
<P>
    Arvoisa puhemies, olen samaa mieltä kaikkien niiden puhujien kanssa, jotka ovat tänään sanoneet, ettei paramilitaariselle oikeudenkäytölle ole perusteluja. Kukaan parlamentissa ei ole hyväksynyt tai puolustellut tätä kauheaa tekoa, vaan kaikki ovat vaatineet oikeutta. IRA:lla ei enää ole mitään syytä olla olemassa. Sinn Féin on kehottanut IRA:ta lopettamaan aseellisen toimintansa. Sen olisi välittömästi tehtävä niin. Tämä auttaisi ehkäisemään Robert McCartneyn murhan kaltaisia tekoja. Nyt on kuitenkin vaadittava, että McCartneyn kylmäveriset murhaajat ja murhan todistajat tekevät täyttä yhteistyötä Pohjois-Irlannin poliisivoimien kanssa.
<P>
On myös kiireesti muutettava Pohjois-Irlannin politiikassa käytettävää kieltä maltillisempaan suuntaan. Viime aikoina naamiot ovat pudonneet, ja rauhanomaisia keinoja kannattavat puolueet ovat puhuneet kiihottavampaan sävyyn, joka pikemminkin pahentaa tilannetta kuin rauhoittaa sitä.
<P>
Pohjois-Irlannin politiikassa toistetaan usein lausetta "hyppäämme kaikki yhdessä". Kaikkia niitä, jotka aikaisemmin ottivat tuon askeleen, ei ole palkittu heidän rohkeudestaan, vaan he ovat nyt pikemmin sivussa kuin keskeisellä sijalla. Nyt saman kuilun partaalla on muita. Heidän velvollisuutensa on hypätä yhdessä. 
<SPEAKER ID="54" LANGUAGE="EN" NAME="Bairbre de Brún (GUE/NGL )." AFFILIATION="(Puhuja puhui aluksi iirin kielellä.)">
<P>
Arvoisa puhemies, Sinn Féin tukee McCartneyn perheen vaatimusta Robert McCartneyn murhasta vastuussa olevien saamisesta oikeuden eteen ja tekee jatkossakin kaikkensa perheen auttamiseksi. Toivotan heidät tervetulleiksi tänne tänään.
<P>
Puolueemme on tavannut McCartneyt useita kertoja. Tapasin heidät itse muutama viikko sitten Brysselissä, kun he vierailivat parlamentissa. Olen vakuuttanut heille, että sekä minä että puolueeni tuemme heitä. Sinn Féinin puheenjohtaja Gerry Adams on vedonnut syyllisiin, jotta he astuisivat esiin ja tunnustaisivat vastuunsa tästä hirvittävästä murhasta. He ovat kieltäytyneet. Hän on myös kehottanut kaikkia Magennis’s Bar -pubin lähistöllä olleita antamaan seikkaperäiset ja rehelliset lausunnot.
<P>
Koska otamme tämän asian erittäin vakavasti, yksitoista baarissa tuona ilta ollutta puolueemme jäsentä, samoin kuin yksi, joka saapui paikalle myöhemmin, erotettiin määräajaksi. Näin toimittiin, jotta saataisiin selville, noudattaisivatko he puoluejohdon kehotusta antaa seikkaperäiset ja rehelliset lausunnot. Kaksi jäsentä erottiin lopullisesti, koska he kieltäytyivät noudattamasta tätä ohjetta, neljä muuta erosi ja loput kuusi ovat erotettuina toistaiseksi, kunnes puolueemme toimeenpanevalle kansalliselle komitealle tehtävä raportti valmistuu.
<P>
Yksilönä ja Sinn Féinin edustajana Euroopan parlamentissa en voisi tehdä töitä brittien ja unionistien paramilitaarisen väkivallan uhrien puolesta, ellen olisi yhtä selvästi ja vahvasti sitoutunut oikeuden saamiseen McCartneyn perheelle. Robert McCartneyn raakaan murhaan syyllistyneiden henkilöiden olisi tunnustettava tekonsa oikeudessa. Se on ainoa kunniallinen asia, minkä he voivat tehdä. Niiden, joilla on tietoja tapahtuneesta, olisi kerrottava tietonsa. Mielestämme PSNI:n (Pohjois-Irlannin poliisivoimien) olisi jo pitänyt toimia. Se ei ole tehnyt kattavaa tutkimusta. 
<SPEAKER ID="55" LANGUAGE="EN" NAME="Eoin Ryan (UEN )." AFFILIATION="The Sunday Independent">
<P>
    Arvoisa puhemies, minäkin haluan toivottaa McCartneyn perheen tervetulleeksi parlamenttiin. Kunnioitan heidän rohkeuttaan ja urheuttaan pyrkimyksissään saada oikeutta veljelleen.
<P>
Robert McCartneyn murhasi raa'asti joukko roistoja ja rikollisia, jotka esiintyivät tasavaltalaisina poliittisina aktivisteina tai IRA:n vapaustaistelijoina. Nämä henkilöt on saatava vastuuseen teostaan. He ovat murhanneet viattoman miehen ja haavoittaneet vakavasti hänen kollegaansa. He ovat vaarantaneet niiden omaan poliittiseen perheeseensä kuuluvien ihmisten maineen, jotka olivat murhan todistajia olematta osallisia siihen.
<P>
Täysin syyttömät ihmiset, jotka olivat sattumalta paikalla murhahetkellä, on pakotettu vaikenemaan näistä tapahtumista: samalla heistä on tullut näiden roistojen ja rikollisten rikoskumppaneita. Syylliset ovat edelleen vapaana yhteisössään ja mukana puolueensa toiminnassa huolimatta Sinn Féinin johdon väitteistä, että heidät olisi erotettu. Puolueen ja parlamenttiryhmän johtajat ovat olleet kyvyttömiä tai haluttomia kontrolloimaan heitä. Se, että nämä henkilöt ovat yhä vapaalla jalalla, nostaa esiin tärkeän Sinn Féiniä ja IRA-liikettä koskevan kysymyksen: kuka päättää, mihin suuntaan tämä liike kehittyy tulevaisuudessa? Määräävätkö sen tulevaisuudesta ihmiset, jotka aidosti kannattavat Pohjois-Irlannin rauhanprosessia ja alueen ongelman ratkaisua demokraattisin keinoin, vai ovatko Sinn Féinin ja IRA:n johtajat valmiita hyväksymään ja jopa tukemaan rikollisia tekoja, kuten murhia?
<P>
Olen tietoinen siitä, ettei tällaisiin tekoihin valitettavasti syyllisty ainoastaan yksi konfliktin osapuolista. On muitakin ryhmiä, jotka harjoittavat paramilitaarista toimintaa, pahoinpitelyjä ja ampumisia. Heidänkin toimintansa on tuomittava. Sinn Féinin ja IRA:n johdolla on kuitenkin valta tuoda Robert McCartneyn murhanneet roistot ja rikolliset oikeuden eteen, jos se vain haluaa niin tehdä. Toistaiseksi se on näyttänyt olevansa kiinnostuneempi poliittisesta teeskentelystä ja tiedotusvälineiden manipuloinnista kuin oikeuden saamisesta McCartneyn perheelle.
<P>
Miksi McCartneyn perhe joutuu hakemaan oikeutta Washingtonista, Brysselistä, Strasbourgista, Lontoosta ja muualta, kun perheen oman yhteisön "edustajat", Sinn Féin ja IRA, eivät tosiasiassa aja perheen asiaa? Miksi perhe etsii oikeutta täältä? Miksi Sinn Féin ja IRA eivät auta heitä saamaan oikeutta omassa yhteisössään?
<P>
 -lehdessä ilmestyi eilen Jim Cusackin kirjoittama artikkeli. Jos puolet tai kolmasosakaan tuosta kirjoituksesta pitää paikkansa, on selvää, että Sinn Féinillä ja IRA:lla on vakavia vaikeuksia hallita tapahtumia yhteisöissä, joita ne väittävät edustavansa.
<P>
Gerry Adamsin ja Martin McGuinnessin on aika paljastaa tämän rikoksen tekijät ja pakottaa heidät kantamaan vastuunsa oikeudessa. Tekijöiden ei voida antaa piilotella sen poliittisen liikkeen suojissa, jota he väittävät kannattavansa.
<P>
Kannatan tätä päätöslauselmaa ja ehdotusta, että McCartneyn perheelle annetaan täysi rahoitus oikeudenkäyntikuluihin, mikäli se nostaa kanteen. 
<SPEAKER ID="56" LANGUAGE="EN" NAME="Simon Coveney (PPE-DE )." AFFILIATION="">
<P>
    Arvoisa puhemies, minäkin toivotan McCartneyn perheen jäsenet tervetulleiksi ja osoitan kunnioitustani näille ihmisille, jotka jatkavat ristiretkeään oikeuden puolesta Irlannissa ja sen ulkopuolella.
<P>
Irlannin tasavaltalaisarmeijan IRA:n jäsenet murhasivat heidän veljensä Robertin Belfastissa 30. tammikuuta. Kyseessä ei valitettavasti ole ainoa raaka murha, joka saarellamme on tehty viimeisten 30 vuoden aikana, mutta tämä tapaus on saanut monet ihmiset ympäri maailmaa havahtumaan ja huomaamaan, että tällainen toiminta jatkuu Irlannissa vielä seitsemän vuotta historiallisen pitkäperjantain sopimuksen jälkeen.
<P>
Tiedot tapahtumasta ovat pysäyttäviä. Raaka murha määrättiin tehtäväksi Belfastissa sijaitsevan baarin ulkopuolella alle neljä kuukautta sitten, ja sen toteutti joukko psykopaatteja 70–80 todistajan nähden. Tämä jälkeen paikalliset IRA:n johtajat määräsivät suoritettavaksi pikkutarkan siivousoperaation – joka ei sitä paitsi sujunut aivan hetkessä. Siitä lähtien yhteisössä on harjoitettu pelottelua, joka on johtanut todistajien vaikenemiseen: ihmiset pelkäävät joutuvansa kostotoimien uhriksi, jos he kertovat tapahtumista.
<P>
Tässä parlamentissa on jäseniä, jotka edustavat Sinn Féin -puoluetta ja jotka ovat itse tunnustaneet puolueella olevan erityisen suhteen IRA:han, ja siksi viittaamme heihin. Sekä Irlannin että Yhdistyneen kuningaskunnan hallitukset ovat todenneet, että nämä kaksi järjestöä ovat kuin kolikon kaksi puolta. Sinn Féin ei tee eikä ole tehnyt tarpeeksi tämän hirvittävän tapauksen ratkaisemiseksi. On myös totta, että Sinn Feinillä on Pohjois-Irlannin yhteisöissä vaikutusvaltaa, joka voi edistää oikeuden toteutumista tässä tapauksessa. Se kuitenkin ilmaisee tukensa vain yhä uusissa puheissa, ei käytännön teoissa.
<P>
Robert McCartneyn sisaret jatkavat pyrkimyksiään oikeuden toteutumiseksi, ja meidän on tässä parlamentissa tuettava heitä kaikin keinoin. Meidän on saatava rikosten rankaisematta jättäminen loppumaan kaikkialla missä sitä esiintyy: unionin ulkopuolisissa maissa, joissa meillä on vaikutusvaltaa, mutta etenkin unionissa ja tässä tapauksessa eräässä yhteisössä Pohjois-Irlannissa. Tämä parlamentti voi auttaa tuomalla asiaa esille, mutta mahdollisesti myös antamalla rahoitusta päätöslauselmaesityksessä esitetyllä tavalla. Kannatan molempia ehdotuksia. Kehotamme komissiota ja neuvostoa antamaan rahallista tukea, jos siviilikanne nostetaan. Toivomme, ettei tämä ole tarpeen, vaan että ne tahot, joilla on vaikutusvaltaa Pohjois-Irlannin yhteisöissä, tukevat Pohjois-Irlannin poliisivoimien tutkintaa ja asia saadaan vietyä oikeuteen. Toissa viikolla hyväksyimme parlamentissa ihmisoikeuksia koskevan päätöslauselman. Olennaisimpia siinä korostettuja asioita oli tietyissä päin maailmaa tapahtuvan rikosten rankaisematta jättämisen lopettaminen. Meidän on näytettävä esimerkkiä ja tehtävä samoin Belfastissa. 
<SPEAKER ID="57" LANGUAGE="EN" NAME="Proinsias De Rossa (PSE )." AFFILIATION="">
<P>
    Arvoisa puhemies, tämän päätöslauselman ainoa tarkoitus on auttaa saamaan oikeutta McCartneyn perheelle – jonka toivotan tervetulleeksi tänne tänä iltapäivänä – vaatimalla, että poliisitutkinnan ja oikeusprosessin annetaan edetä normaalisti Robertin McCartneyn murhan tapauksessa. 
<P>
Sinn Féin väittää, että Robert McCartneyn murhalla ei ollut poliittista motiivia. Sitä ei saada tietää varmuudella, ennen kuin asia käsitellään oikeudessa. On kuitenkin selvää, että murhapaikan tarkka siivoaminen todisteista, todistajien pelottelu, IRA:n tarjoutuminen tappamaan murhaajat ja kieltäytyminen yhteistyöstä Pohjois-Irlannin poliisivoimien kanssa ovat kaikki poliittisesti motivoituja tekoja ja ne ovat kiinteästi yhteydessä itse murhaan. On myös totta, että niin sanottu IRA on aktiivisin ja poliittisesti motivoitunein väkivaltaan ja uhkailuun syyllistyvä taho Pohjois-Irlannissa ja että se harjoittaa laajaa rikollista toimintaa Pohjois-Irlannissa, Irlannissa ja Isossa-Britanniassa vahvistaakseen omaa asemaansa oikeudenkäyttäjänä ja rahoittaakseen toimintaansa. Ennen kuin tuo rikollinen toiminta on saatu täysin lopetettua ja tasavaltalaisliikkeen rautainen ote monista Pohjois-Irlannin osista irrotettua, tavallisen kansalaisen on turha toivoa ihmisoikeuksiaan suojeltavan.
<P>
Euroopan ihmisoikeusyleissopimuksessa, samoin kuin uudessa Euroopan perustuslaissa, suojellaan oikeutta elämään, vapautta kidutuksesta ja laittomasta tuomitsemisesta, sananvapautta, oikeutta tehokkaaseen oikeussuojakeinoon sekä oikeutta vapauteen, turvallisuuteen ja oikeudenmukaiseen oikeudenkäyntiin. IRA epää ihmisiltä säännöllisesti kaikki nämä oikeudet sanoin ja teoin. Myös Sinn Féin on väitteistään huolimatta yhtä syyllinen, koska se on yhä erottamattomasti yhteydessä IRA:han. GUE/NGL-ryhmän päätöslauselmaesityksessä ja Verts/ALE-ryhmän tarkistuksessa, joissa yritetään syyttää Robert McCartneyn hirvittävästä murhasta rikollisia yleensä, annetaan naiivisti Sinn Féinille ja IRA:lle mahdollisuus pestä kätensä jäsentensä tunnetusta osallisuudesta murhaan sitä ennen, sen aikana ja sen jälkeen, eikä parlamentin tämän vuoksi pitäisi tukea näitä ehdotuksia. Kehotan parlamenttia tukemaan yhteistä päätöslauselmaa. 
<SPEAKER ID="58" LANGUAGE="EN" NAME="Liam Aylward (UEN )." AFFILIATION="">
<P>
    Arvoisa puhemies, minäkin toivotan McCartneyn perheen tervetulleeksi tänne tänä iltapäivänä ja annan tukeni heidän pyrkimyksilleen oikeuden saavuttamiseksi Robert McCartneyn järkyttävässä murhassa.
<P>
Mielestäni Robert McCartneyn murhalla ei ole mitään poliittisesta motiivia. Hänen murhaajansa olisi pakotettava oikeuden eteen ja kärsimään vankeusrangaistuksensa. Se että useimmat, elleivät kaikki, syylliset ovat IRA:n tai Sinn Féinin jäseniä tai kannattajia, ei ole mikään puolustus heidän teoilleen. Syyllisten kieltäytyminen antautumasta vaarantaa Sinn Féinin ja sen johdon maineen. Mikä vieläkin tärkeämpää, Sinn Féinin johdon kyvyttömyys varmistaa oikeuden toteutuminen tässä tapauksessa vahingoittaa Irlannin tasavaltalaisuusaatteen asiaa. Kenenkään ei pitäisi koskaan antaa käyttää irlantilaista tasavaltalaisuutta tekosyynä viattoman ihmisen murhalle, kun tuolla teolla ei ole mitään poliittista oikeutusta.
<P>
Samoin kuin suuri enemmistö Irlannin saaren väestöstä minäkin olen aina toivonut Irlannin yhdistymistä. Olen aina pitänyt itseäni Irlannin tasavaltalaisuusaatteen kannattajana, ja niin on myös McCartneyn perhe. Sen vuoksi minua inhottaa, että on ihmisiä, jotka olettavat tasavaltalaisuutta voitavan käyttää perusteluna väkivaltaisille ja halpamaisille murhille, erityisesti Robert McCartneyn tapauksessa.
<P>
Uskon suuren enemmistön irlantilaisista olevan samaa mieltä kanssani. Irlannin tasavaltalaisuuden asia on pidettävä täysin erillään tavallisesta rikollisuudesta nyt ja tulevaisuudessa. Sinn Féinin johdon toimet ja lausunnot viime kuukausina eivät ole merkittävästi edistäneet oikeuden toteutumista McCartneyn perheen tapauksessa. Sinn Féinin johdon ei vielä ole liian myöhäistä korjata tilannetta, jos se vain on tarpeeksi sitoutunut asiaan.
<P>
Koska Sinn Féin on Pohjois-Irlannin kaikkien kuuden kreivikunnan suurin tasavaltalainen puolue, entistäkin suurempi viime viikon vaalien jälkeen, sen johtajien velvollisuus on erottaa Irlannin tasavaltalaisuus selvästi rikollisten teoista. Heillä on myös velvollisuus auttaa McCartneyn perhettä, joka oikeutetusti odottaa Robertin murhaajien joutuvan vastuuseen. Tämä kauhea tarina on jatkunut jo aivan liian pitkään. Toivon parlamentin kannattavan päätöslauselmaesitystä. 
<SPEAKER ID="59" LANGUAGE="EN" NAME="Stavros Dimas," AFFILIATION="komission jäsen">
<P>
   .  Arvoisa puhemies, ilmoitan teille, että raportoin tästä keskustelusta puheenjohtaja Barrosolle – hänelläkin oli ilo tavata McCartneyn perheen jäseniä noin kuukausi sitten. Kerron myös varapuheenjohtaja Frattinille pyynnöstä saada mahdollisuus oikeudenkäyntikulujen rahoittamiseen.
<P>
Komissio tukee täysin Pohjois-Irlannin rauhan ja sovittelun prosessia, ei vähiten monen jäsenen mainitseman Peace-ohjelman avulla, johon käytetään noin 760 miljoonaa euroa vuosina 2000–2006. Tähän määrään sisältyy rahoitusta myös McCartneyn perheen asuinalueella toteutettaville ohjelmille, kuten koululaisten iltapäiväkerholle, nuorille rikoksen uhreille tarkoitetulle tukiohjelmalle ja alueen talouden elvyttämisohjelmalle.
<P>
Haluan vielä kerran ilmaista syvän ihailuni näitä rohkeita ihmisiä, McCartneyn perhettä kohtaan. 
<SPEAKER ID="60" LANGUAGE="" NAME="Puhemies." AFFILIATION="">
<P>
   Olen vastaanottanut kaksi työjärjestyksen 103 artiklan 2 kohdan mukaisesti käsiteltäväksi jätettyä päätöslauselmaesitystä(1).
<P>
Keskustelu on päättynyt.
<P>
Äänestys toimitetaan torstaina. 
<SPEAKER ID="61" LANGUAGE="" NAME="" AFFILIATION="varapuhemies">
<SPEAKER ID="62" LANGUAGE="" NAME="Puhemies." AFFILIATION="">
<P>
   Esityslistalla on seuraavana ympäristön, kansanterveyden ja elintarvikkeiden turvallisuuden valiokunnan suositus toiseen käsittelyyn (A6-0102/2005) neuvoston yhteisestä kannasta Euroopan parlamentin ja neuvoston direktiivin antamiseksi uimaveden laadun hallinnasta ja direktiivin 76/160/ETY kumoamisesta (Esittelijä: Jules Maaten) (12884/1/2004 – C6-0006/2005 – 2002/0254(COD)). 
<SPEAKER ID="63" LANGUAGE="NL" NAME="Jules Maaten (ALDE )," AFFILIATION="esittelijä">
<P>
   .  Arvoisa puhemies, arvoisa komission jäsen, minkä pitäisi kuulua EU:n toimivaltaan ja minkä ei, ja sääntöjen osalta, miksi emme välillä nostaisi jalkaa kaasupolkimelta? Tällaisia kysymyksiä direktiivi herättää, enkä tarkoita pelkästään komission alun perin ehdottamaa muotoa vaan tietenkin myös nyt tarkastelemaamme neuvoston yhteistä kantaa. Uimavesidirektiivi on vuodelta 1976, ja sen jälkeen on muuttunut paljon sekä siinä, kuinka ajattelemme ympäristöstä, että myös siinä, mistä tarkkaan ottaen on säädettävä, millä tasolla ja miten.
<P>
Voidaan toki kysyä – kuten minä todellakin tein – kuinka hyödyllistä on määrittää Euroopan tasolla standardeja, jotka uimavesien sekä rannikolla että sisävesillä on täytettävä, onko tästä päätettävä Euroopan tasolla ja seuraako toiminnasta Euroopan tasolla mitään lisäarvoa. Ensimmäisessä käsittelyssä parlamentti päätti, että näin on, mutta niin tekivät myös jäsenvaltiot, mikä itse asiassa onkin tärkeämpää. Myös jäsenvaltiot, joiden voisi olettaa pystyvän määrittämään tämän itse, katsoivat uimavesidirektiivin tarpeelliseksi. Kuinka me sitten voisimme vaatia päinvastaista? Miksi hallitukset kannattavat uutta uimavesidirektiiviä? Suurin syy tähän on se, että vanha direktiivi ei toimi. Lisäksi se on ympäristöä koskevilta käsitteiltään esihistoriallinen.
<P>
Vanha direktiivi perustui pikemminkin seurantaan ja mittauksiin kuin ennakoivaan ja järkevään uimavesien hallintaan. Komissio päätti muuttaa tätä ehdotuksellaan, ja katson, että tämä oli perusteltua. Uuden direktiivin on oltava täytäntöönpanokelpoinen, joustava ja kohdennettu uimavesien hallintaan ja sääntelyn purkamiseen, ja lainsäädäntötoimintaa on todellakin vähennettävä. On esimerkiksi voitava toimia joustavammin mittausten osalta: jos uimavesi on tietyssä paikassa ollut puhdasta jo vuosia, mittaustiheyttä on voitava harventaa. Tätä komissio ehdotti ja tämän parlamentti ja neuvosto hyväksyivät, mikä on kiistatta edistystä.
<P>
Myös suuri yleisö tuntee direktiivin, mikä ei ole merkityksetöntä näinä kansanäänestysten aikoina. Kyseessä on yksi eurooppalaisten parhaiten tuntemia direktiivejä, ja uusia lukuja odotetaan joka vuosi innokkaasti. Direktiivi on myös ollut menestyksekäs: noin kymmenen vuotta sitten vain noin 60 prosenttia uimavesistä voitiin hyväksyä, kun luku on nyt 95 prosenttia, mikä on erinomaista. Parlamentti kuitenkin uskoo, ja tästä ympäristön, kansanterveyden ja elintarvikkeiden turvallisuuden valiokunta äänesti, että yleisön saatavilla olevan tiedon on koskettava pääasiassa nykyistä veden laatua. Olen testannut tätä ja valinnut sattumanvaraisesti yhden kohteen Euroopassa. Kyse on merkittävän komission jäsenen kotipaikasta, nimittäin Ateenasta. Tarkastelin veden laatua siellä.
<P>
Tutkimme asiaa Internetissä tänään iltapäivällä, mutta tuoreimmat tiedot koskivat valitettavasti veden laatua vuonna 2003, mistä ei luonnollisestikaan käy ilmi se, onko Ateenan lähistöllä edelleen turvallista uida. Voi hyvinkin olla, että nämä tiedot ovat saatavilla Kreikan terveys- ja hyvinvointiministeriön sivustolla, mutta niitä en voi lukea, koska tiedot ovat kreikaksi. Myös tästä syystä nykyisten tietojen olisi parlamentin mukaan oltava saatavilla. Olisi myös käytettävä symboleja, jotka komissio voi kehittää ja jotka olisivat kaikkien Euroopan unionin kansalaisten tunnistettavissa. Tällä hetkellä tiedottaminen on jälkijunassa ja tiedot ovat jäljitettävissä Internetistä vain vaivalla, puhumattakaan siitä, ettei suurin osa matkailijoista – toivoakseni – ota kannettavia tietokoneitaan mukaan lomalle tai ainakaan rannalle.
<P>
Vanhan direktiivin standardien mukaan terveysriski on yhdellä kahdeksasta. Nykyisten standardien mukaan yhdellä kahdeksasta uimarista on vaara sairastua. Meidän ei pidä väheksyä näitä terveysriskejä, joita ovat vatsataudit, ihon, silmien ja hengityselinten vaivat sekä ulkokorvan tulehdukset. Komission ja parlamentin ympäristön, kansanterveyden ja elintarvikkeiden turvallisuuden valiokunnan ehdottamien standardien mukaan yhdellä kahdestakymmenestä uimarista olisi riski sairastua. Tämä on kenties vieläkin liian paljon, mutta se on kuitenkin askel eteenpäin, kun neuvoston yhteisessä kannassa tyydytään yhteen yhdeksästä. Ymmärrän niiden hallitusten kannan, jotka toivovat järjestelmästä edullista. Minusta parlamentin olisi otettava tämä huomioon, ja tämän vuoksi pahoittelen sitä, ettei toisessa käsittelyssä päästy laaja-alaiseen sopimukseen neuvoston ja parlamentin kesken.
<P>
Lukuisia hyvin mielenkiintoisia tarkistuksia on esitetty. Mitä tulee luokan "riittävä" poistamiseen tai mukauttamiseen katson, että jos tällaisia tarkistuksia hyväksyttäisiin, parlamentti olisi ainakin hyvässä neuvotteluasemassa, jolloin voisimme yhteistyössä neuvoston kanssa päästä ratkaisuun, joka olisi uimarien ja kuluttajien kannalta hyödyllinen ja jonka perusteella voisimme päätellä, että uimavesien laatu on todella paranemassa merkittävästi, mitä komissio halusikin alkuperäisessä ehdotuksessaan. Meidän olisi kuitenkin myös löydettävä ratkaisu, josta on etua hallituksille ja joka on käyttökelpoisempi, johtaa sääntelyn purkamiseen ja on myös edullinen, sillä tämäkin on tietysti merkittävä tekijä. Tästä syystä olen myös sitä mieltä, ettei meidän pidä sisällyttää virkistyskäyttövesiä tähän direktiiviin vaan että se olisi tehtävä joskus tulevaisuudessa. Minulla ei ole mitään tämän aiheen käsittelyä vastaan, mutta nyt ei vain ole oikea aika ottaa sitä esille tällä tavalla.
<P>
Lopuksi huomautan havainneeni, että komissio oli jokseenkin haluton lisäämään lausuntoa neuvoston kantaan. Joka tapauksessa se haluaa arvojen jatkuvaa seurantaa vastaisuudessa. Minusta tämä on hyödyllistä, sillä sanomattakin on selvää, että mukautuksia on tehtävä vastaisuudessakin. Toivottavasti tämä tapahtuu tavanomaisen parlamentin kuulemismenettelyn mukaisesti. 
<SPEAKER ID="64" LANGUAGE="EL" NAME="Stavros Dimas," AFFILIATION="komission jäsen">
<P>
   . Arvoisa puhemies, aivan aluksi haluan kiittää ja onnitella esittelijä Maatenia hänen tekemästään työstä tämän vaikean asian parissa. Mitä tulee Euroopan komission kertomukseen vuoden 2004 uintikaudesta haluan ilmoittaa, että se julkaistaan tämän kuun lopussa – eikä pelkästään kreikaksi vaan myös muilla kielillä.
<P>
Komission alkuperäisellä ehdotuksella oli tarkoitus päivittää nykyistä direktiiviä, joka on vuodelta 1976. Komissio ehdotti tiukempia veden laatustandardeja, uimavesien hallintatoimenpiteiden päivittämistä, seurantavaatimusten järkeistämistä ja kansalaisille tiedottamisessa käytettävien kanavien parantamista. Komissio hyväksyi kokonaisuudessaan tai osittain 22 parlamentin ensimmäisessä käsittelyssä hyväksymistä 37 tarkistuksesta(1).
<P>
Ehdotuksen sanamuotoa parannettiin, mutta sen perusrakenne, ja mikä vielä tärkeämpää, veden laatua koskevat standardit, säilyivät komission alkuperäisen ehdotuksen mukaisina. Asiasta keskusteltiin neuvostossa Kreikan, Italian ja Irlannin puheenjohtajuuskausilla.
<P>
Kävi nopeasti selväksi, että suuri enemmistö jäsenvaltioista katsoi komission ehdotukset veden laatua koskevista vaatimuksista liian kunnianhimoisiksi ja aivan liian kalliiksi. Neuvoston keskusteluissa tuli myös selväksi, että haluttiin erottaa toisistaan rannikkovesien ja sisävesien laatuvaatimukset.
<P>
Muut neuvoston käsittelyssä ilmenneet muutokset koskivat uusien vaatimusten hyväksymisajankohdan valintaa, vaihtoehtoista lähestymistapaa pilaantumisen estämiseksi ja hätätilasuunnitelmaa. Komissio katsoo monien alkuperäiseen yhteiseen kantaan tehtyjen muutosten parantavan komission alkuperäistä ehdotusta. Mitä tulee siihen, ovatko hyväksytyt veden laatuvaatimukset ja luokittelu riittävän tiukkoja, komissio kuitenkin toivoisi alkuperäisen ehdotuksen jäävän entiselleen. Neuvoston kanssa käytyjen pitkällisten ja uuvuttavien neuvottelujen jälkeen todettiin kuitenkin, ettei komission ehdotus saisi tarvittavaa kannatusta.
<P>
Tämän vuoksi komissio päätti tukea yhteistä kantaa, joka tosin ei todellakaan ole täydellinen mutta edustaa joka tapauksessa merkittävää parannusta nykyisen direktiivin tämänhetkisiin järjestelyihin. Nykylainsäädäntöä, joka on 30 vuotta vanha, on päivitettävä kiireellisesti. Kun yhteinen kanta oli hyväksytty, komissio lisäsi pöytäkirjaan julkilausuman, jossa se korosti aikomustaan rahoittaa epidemiologista tutkimusohjelmaa, jossa tutkittaisiin perusteellisesti uimisen mahdollisia seurauksia ja, mikä vielä tärkeämpää, vesissä uimiseen liittyviä terveydellisiä vaikutuksia. Ohjelman tulosten odotetaan valmistuvan vuonna 2008, ja se tarjoaa kenties mahdollisuuden ratkaista joitakin seikkoja, joista parlamentti ja neuvosto ovat nyt eri mieltä.
<P>
Pyydän parlamenttia pyrkimään komission avulla löytämään mahdollisimman pian yhteiset perusteet neuvoston kanssa asian ratkaisemiseksi. Tarvitsemme kiireesti uuden direktiivin kohdennettuine hallintakäytäntöineen, järkevämpiä seurantajärjestelmiä ja tehokkaampaa tiedottamista yleisölle. 
<SPEAKER ID="65" LANGUAGE="DE" NAME="Christa Klaß," AFFILIATION="PPE-DE-ryhmän puolesta">
<P>
   .  Arvoisa puhemies, arvoisa komission jäsen, hyvät kollegat, yhdenmukaiset vähimmäisvaatimukset uimavesien laadulle Euroopan yhteisössä esitettiin ensimmäistä kertaa vuoden 1976 direktiivissä. Kun vuoden 1976 direktiivissä määritettiin uimaveteen sovellettavat fyysiset, kemialliset ja mikrobiologiset muuttujat, joita oli 19, tässä neuvoston yhteisessä kannassa testausedellytykset rajataan vain kahteen mikrobiologiseen patogeeniin, joiden lisäksi toteutetaan visuaalinen tarkastus ja veden ph-arvon mittaus.
<P>
Yleisesti ottaen komission ehdotus uudeksi uimavesidirektiiviksi on osa Euroopan unionin laaja-alaista vesipolitiikkaa, joka perustuu viimeaikaisiin tieteellisiin löydöksiin ja erityisesti WHO:n tutkimuksiin. Kun vuoden 1976 direktiivissä "riittäviksi" katsottujen arvojen mukaan vielä noin 7–9 prosenttiin uimareista kohdistui riski, WHO määrää nyt arvot, joiden mukaan enintään viiteen prosenttiin uimareista voi kohdistua sairastumisriski. Yhteisessä kannassaan neuvosto on ottanut käyttöön uuden "riittävän" parametrin, joka ei kuitenkaan merkitse parannusta vuoden 1976 vaatimuksiin.
<P>
Juuri tässä mielipiteet jakautuvat. Arvoisa komission jäsen, sanoitte, että suurin syy ovat liian korkeat kustannukset, mutta monet väitetyistä kustannuksista liittyvät kuitenkin vesipolitiikan puitedirektiivin, nitraattidirektiivin ja yhdyskuntajätevesien käsittelystä annetun direktiivin noudattamiseen. Todelliset vähäiset kustannukset, joita seuraa korkeampien laatuvaatimusten noudattamisesta, tulevat kuitenkin katettua vähennyksillä sosiaalisissa kustannuksissa yksinkertaisesti siksi, että ihmiset sairastuvat loppujen lopuksi vähemmän.
<P>
Henkilökohtaisesti kannattaisin WHO:n ja komission ehdottamien korkeampien laatuvaatimusten välitöntä käyttöönottoa. Vaikka ennaltaehkäisevä terveydenhuolto ei ole asia, jota voitaisiin siirtää toiste käsiteltäväksi, jäsen Seeber on yhdessä jäsen Oomen-Ruijtenin, jäsen Gutiérrez-Cortinesin ja jäsen Ayuso Gonzálezin kanssa esittänyt ryhmän puolesta kompromissitarkistusta. Siinä säädetään kahdeksan vuoden siirtymäajasta, joka on riittävä laatuvaatimusten aikaansaamiseksi. On valtioita, jotka uskovat uusien laatuvaatimusten asettavan niille erityisen raskaan taakan, ja tarkistuksella on määrä antaa niille lisäaikaa, jotta ne voivat valmistautua vaatimusten tiukkaan noudattamiseen ja mahdollisten ongelmien käsittelyyn.
<P>
Pyydän parlamenttia hyväksymään tämän kompromissitarkistuksen. 
<SPEAKER ID="66" LANGUAGE="EN" NAME="Gyula Hegyi," AFFILIATION="PSE-ryhmän puolesta">
<P>
   . Arvoisa puhemies, Unkarissa on käytössä hassu sananparsi lapsen heittämisestä pesuveden mukana. Olen pahoillani joutuessani kertomaan, että olen tätä mieltä suosituksesta.
<P>
Neuvoston yhteinen kanta on realistinen lähestymistapa asiaan, sillä siinä otetaan huomioon eri jäsenvaltioiden ja niiden alueiden ongelmat. Maatenin mietinnössä pyritään tuhoamaan kompromissi esimerkiksi poistamalla luokka "riittävä". Tavalliset ihmiset ymmärtävät, että vaikka jokin vesialue ei kenties ole täydellinen uimiseen, se ei myöskään ole vaarallinen: se on laadultaan juuri riittävä. Tätä kutsutaan terveeksi järjeksi.
<P>
Järvien ja merten itsepuhdistumiskapasiteetti on hyvin erilainen. Tämän vuoksi neuvosto on viisaasti asettanut erilaiset laatuvaatimukset rannikkovesille ja sisävesille. Esittelijä kuitenkin vastustaa tätä. Maatenin mietinnössä halutaan kertoa jäsenvaltioille, millä kielillä niiden olisi tiedotettava veden laadusta. Tämä ei ole hyvä ajatus. Jos ihmiset päättävät äänestää Euroopan perustuslakisopimusta vastaan, se tapahtuu juuri tällaisen mietinnössä ehdotetun liiallisen sääntelyn ja muiden vastaavien seikkojen vuoksi. 
<SPEAKER ID="67" LANGUAGE="DE" NAME="Holger Krahmer," AFFILIATION="ALDE-ryhmän puolesta">
<P>
   .  Arvoisa puhemies, arvoisa komission jäsen, hyvät kollegat, esittelijä ansaitsee suuret kiitokset, erityisesti koska hän esitti kysymyksen siitä, onko tällainen eurooppalainen direktiivi lainkaan tarpeen. Kuten Montesquieu totesi pari sataa vuotta sitten, "jos lain laatiminen ei ole välttämätöntä, on syytä pidättyä laatimasta lakia." Katson uimavesidirektiivin hyväksi esimerkiksi niistä direktiiveistä, joita ilmankin Eurooppa pärjäisi hyvin. Euroopan jatkuva yhdenmukaistamisvimma johtaa liialliseen sääntelyyn, mikä merkitsee sitä, että Euroopan unioni etääntyy yhä enemmän kansalaisistaan. Kolikon toinen puoli on se, että yhä useammat kansalaiset pettyvät Euroopan unioniin, jonka näkyvin puoli on se tapa, jolla se kietoo itsensä byrokraattisten sääntöjen ja asetusten vyyhtiin.
<P>
Siirryn nyt tänään tarkasteltavaan seikkaan. Jokaisella alueella, jolla on vesialueita uimiseen ja vapaa-ajan toimintaan, on luontainen tarve säilyttää niiden korkea laatu. Jos näin ei tehdä, rangaistuksena on vierailijoiden ja matkailijoiden pysyminen poissa. Oikeudellisen kehyksen luomisen tällä alalla olisi kuuluttava jäsenvaltioille, sillä en näe alalla olevan minkäänlaisia vaikutuksia sisämarkkinoihin. En myöskään katso tarpeelliseksi keskustelua siitä, kuinka huonosti monia ympäristöä koskevia säädöksiä on saatettu osaksi kansallista lainsäädäntöä EU:ssa, sillä parhaillaan on käynnissä riittävästi rikkomismenettelyjä – itse asiassa yletön määrä sellaisia – osoituksena tästä.
<P>
Jos Eurooppa haluaa muuttua avoimemmaksi kansalaisilleen, ympäristön ja terveyden suojelun alalla on keskityttävä siihen, mitä on tehtävä ja voidaan tehdä Euroopan tasolla. Tämä tarkoittaa, että jos meillä on epäilyksiä siitä, onko toiminta toteutettava Euroopan tasolla vaiko ei, meidän on jätettävä se jäsenvaltioiden vastuulle. En katso uimavesidirektiiviä merkittäväksi Euroopan yhdentymisen osatekijäksi. 
<SPEAKER ID="68" LANGUAGE="FR" NAME="Marie Anne Isler Béguin," AFFILIATION="Verts/ALE-ryhmän puolesta">
<P>
   . Arvoisa puhemies, arvoisa komission jäsen, vastaan kollegoilleni, että jos todellakin on olemassa kansalaisten yleisesti ja hyvin tuntema direktiivi, se on juuri uimavesidirektiivi. Henkilökohtaisesti haluaisin mennä vielä pidemmälle kuin direktiivissä: me itse asiassa uskomme, että jos uimavesien laatua koskeva direktiiviluonnos jää tällaiseksi, sen ulkopuolelle jätetään todellisuudessa virkistystoiminta, mikä on uimareiden ja muiden vesialueiden käyttäjien asettamista eriarvoiseen asemaan, emmekä voi hyväksyä tätä.
<P>
Komission ehdottama versio on nähdäksemme selkeästi epätyydyttävä, ja tänään vaadimme oikeuksiemme nojalla komissiolta ja neuvostolta vastausta siihen, miksi ne edelleen kieltäytyvät tarkastelemasta muuta virkistystoimintaa tämän uimavesidirektiivin yhteydessä. Mikä näin ollen on tämän direktiivin arvo, jos siinä ei tarjota samoja takeita turvallisuudesta ja veden laadusta uudentyyppisille vesiurheilulajeille, kuten lainelautailulle, purjelautailulle ja melonnalle, jotka ovat yleistyneet – kuten me kaikki tiedämme – monilla uimavesialueilla kaikkialla Euroopan unionissa? Näihin harrastuksiin sekä vapaa-ajan urheiluun ja kilpaurheiluun liittyy aivan yhtä suuri riski niellä vettä kuin tavalliseen uimiseen, ja me kaikki tiedämme tämän.
<P>
Jos emme kuuntele nuorempien, vanhempien tai yhä kasvavan yleisön odotuksia ja jos pysymme kuuroina rannikko- ja sisävesien uusien käyttäjien pyynnöille, me todella epäonnistumme lainsäätäjinä ja kansalaisten edustajina. Kun Ranskassa keskustelu unionin toimivallasta ja asemasta käy kiivaimmillaan, meillä on tällä direktiiviluonnoksella mahdollisuus osoittaa, että unioni on yhteydessä muuttuvaan yhteiskuntaan ja että se kykenee kuulemaan kansalaisten toiveita ja vastaamaan niihin. Esimerkiksi hyvälaatuisissa vesissä urheilemisen puolesta kampanjoivat järjestöt ovat yhdessä keränneet yli 10 000 allekirjoitusta nimenomaan saadakseen meidät sisällyttämään vapaa-ajan urheilun tähän.
<P>
Vastaan komission jäsenelle, että uskon kaikkien olevan yhtä mieltä siitä, että meidän on investoitava hyvälaatuiseen veteen silloin, kun se on ilmaista. On kuitenkin myös tunnustettava, että hyvälaatuiseen veteen investoiminen merkitsee investointeja tulevaisuuteen. 
<SPEAKER ID="69" LANGUAGE="EL" NAME="Adamos Adamou," AFFILIATION="GUE/NGL-ryhmän puolesta">
<P>
   . – Arvoisa puhemies, arvoisa komission jäsen, voitte hyvin kuvitella, että kyproslaisena olen hyvin herkkä uimavesien suojelulle, koska olen kotoisin saarelta. Kotimaassani on upeita rantoja, ja sen tulot ovat suuressa määrin riippuvaisia matkailusta ja erityisesti eurooppalaisista matkailijoista, jotka ovat vaativia puhtaan veden suhteen, aivan kuten kyproslaisetkin. Pilaantunut ranta Kyproksella on vakava keskustelun ja huolen aihe, ja kansalaiset vaativat hallitukseltaan meren laadun säilyttämistä ja parantamista hyvin tiukkojen kriteerien mukaisesti.
<P>
Syy, jonka vuoksi olen samaa mieltä siitä, että uuden direktiivin olisi oltava sekä tiukka että toteuttamiskelpoinen, ei ole pelkästään Kyproksen matkailualan turvaaminen. Kaikilla Euroopan kansalaisilla on oikeus nauttia Euroopan vesialueista niin rannikolla kuin sisävesilläkin ja harjoittaa monenlaisia toimintoja ilman mikrobiologisen saastumisen vaaraa, ja mikä tärkeintä, heillä on oikeus saada mahdollisimman nopeasti tietoa niiden vesien tilasta, joissa he lapsineen uivat. En näe mitään syytä viivyttää direktiivin soveltamista. Katson, että vuoden 2011 määräaika antaa paikallisille viranomaisille tarpeeksi aikaa toteuttaa järjestelyt niiden testien osalta, jotka on suoritettava, ja kehittää asianmukainen infrastruktuuri.
<P>
Olen ehdottomasti samaa mieltä esittelijän kanssa siitä, että tiedottaminen yleisölle on yksi direktiivin merkittävimmistä tekijöistä. Jos tavoitteena on parantaa ja ylläpitää Euroopan uimavesien laatua ja suojella kansalaisia, minun on vaikea ymmärtää, miksei neuvosto halua kehittää julkista tiedotusjärjestelmää. Kehotan teitä näin ollen kannattamaan tätä koskevia tarkistuksia.
<P>
Kun sain tämän direktiivin ensimmäistä kertaa käsiini, pohdin, miksi komission olisi tyydyttävä asettamiensa parametrien perusteella pelkästään hyvälaatuisiin vesiin. Nyt neuvosto haluaa lisätä riittävän laadun parametrin. En voi hyväksyä sitä, että päätyisimme vieläkin matalampiin mikrobiologisiin erittelyihin kuin komission esittämät. Kehotan teitä näin ollen äänestämään niiden asiaa koskevien tarkistusten puolesta, joilla poistetaan uusi parametri, sekä niiden tarkistusten puolesta, joissa ei erotella toisistaan rannikkovesiä ja sisävesiä. Koska parlamentille ei ole esitetty mitään tieteellistä tutkimusta, joka puoltaisi tätä näkemystä, ja kunnes oikeaksi todistettuja tietoja esitetään, ehdotan, että äänestämme tätä erottelua vastaan.
<P>
Lopuksi olen samaa mieltä esittelijän kanssa siitä, että parlamentin olisi pysyttävä kannassaan varsinkin ympäristön, kansanterveyden ja elintarvikkeiden turvallisuuden valiokunnan äänestyksen jälkeen, ja kehotan teitä osoittamaan äänillänne, että Euroopan kansalaiset ansaitsevat parhaat mahdolliset uimavedet. 
<SPEAKER ID="70" LANGUAGE="NL" NAME="Johannes Blokland," AFFILIATION="IND/DEM-ryhmän puolesta">
<P>
   .  Arvoisa puhemies, koska keskustelimme ensimmäisessä käsittelyssä toissijaisuusperiaatteesta, en palaa aiheeseen enää. Toivoin uimavesidirektiivin tarkistuksen tuovan meidät lähemmäs puhtaita uimavesiä, sillä komission alkuperäinen ehdotus antoi tähän hyvät mahdollisuudet. Tämän vuoksi parlamentti päätti tehdä suhteellisen vähän muutoksia ensimmäisessä käsittelyssä. Neuvoston ei kuitenkaan voida sanoa valinneen myönteistä linjaa laatiessaan yhteistä kantaa, jota ei mielestäni voida pitää täysin "yhteisenä". Siinä on hyvin vähän merkkejä parlamentin kannasta ensimmäisessä käsittelyssä. En voi kiittää neuvostoa varsinkaan siitä, kuinka se on madaltanut vaatimuksia. On tehty kaikenlaisia kosmeettisia muutoksia ehdotuksen piristämiseksi, mukaan lukien uusi "riittävän" uimaveden laadun luokan käyttöönotto, mutta tämä ei poista sitä vaikutelmaa, että neuvostossa ei juuri ole intoa tiukentaa vaatimuksia.
<P>
Lisäksi neuvoston tekemä erottelu suolaisen veden ja sisävesien välillä perustuu haluun saada aikaan kompromissi neuvostossa. Esitetyt perustelut eivät kuitenkaan ole saaneet minua vakuuttuneeksi tieteellisestä perustasta, jonka väitetään olevan olemassa. Kannatan siis tarkistuksia tämän poistamiseksi. Vastaavasti voin kannattaa luokan "riittävä" poistamista. Voisin kenties hyväksyä kompromissina Euroopan kansanpuolueen (kristillisdemokraatit) ja Euroopan demokraattien ryhmän esittämän tarkistuksen 36. Olen iloinen myös parametritaulukon sisällyttämisestä uudelleen tarkistuksella 29. Tämä ansaitsee kannatusta.
<P>
Kun nyt käsittelemme asiaa, haluan kysyä neuvostolta, mitä se ajattelee tavasta, jolla vanha vuoden 1976 uimavesidirektiivi on pantu täytäntöön. Kun tarkastellaan tilannetta EU:ssa vuonna 2003 – tältä vuodelta ovat viimeisimmät saatavilla olevat tiedot – havaitaan, että noin 95 prosenttia uimavesistä täyttää pakolliset vaatimukset ja noin 80 prosenttia ohjearvot. Ilman lisätyötä 80 prosenttia uimavesistä täyttää siis jo komission ehdottamat uudet vaatimukset. Miksi neuvosto siis vastustaa uimareiden parempaa suojelua? Me kaikki tiedämme, ettei nykyinen direktiivi enää täytä nykyajan vaatimuksia, mutta olen sitä mieltä, että uudessa direktiivissä on nostettava rimaa hieman korkeammalle. Uimareiden etujen mukaan tämä on ainoa oikea suunta. Lopuksi toivotan esittelijälle paljon voimia. Mielestäni hän on tehnyt tähän mennessä erinomaista työtä. Toivokaamme, että neuvosto ymmärtää tämän ja että sovittelumenettely on vältettävissä. 
<SPEAKER ID="71" LANGUAGE="EN" NAME="Caroline Jackson (PPE-DE )." AFFILIATION="">
<P>
    Arvoisa puhemies, kyseessä on vuoden 1976 direktiivin hyödyllinen ja tärkeä tarkistus. Meidän on muistettava, ettei se merkitse todellista parannusta nyt ehdotettujen luokkien "hyvä" ja "erinomainen" uimavesien laatuun. Tarkistus auttaa kohdentamaan uimavesidirektiiviä entistä paremmin, selkeämmin ja vaativammin säännöin, ja haluan korostaa, että tämä on kunnianhimoinen tavoite.
<P>
Vuoden 1976 direktiiviä on pantu täytäntöön vähintään 30 vuotta, ja se on maksanut paljon. Edustan Englannin lounaisosaa, jossa on käytetty yli miljardi puntaa – pahoittelen, en puhu euroista – uimarantojen puhdistamiseen pelkästään tällä osalla Englannin rannikkoa. Tämä on merkinnyt vuosittaista 15 prosentin hinnan korotusta vesimaksuissa, enkä usko ihmisten olevan valmiita maksamaan enemmän paljon vaativammasta direktiivistä.
<P>
Ilmeisesti ongelmia on kaksi. Toisin kuin jäsen Blokland, minä kannatan luokan "riittävä" säilyttämistä. Tiedän joidenkin haluavat poistaa sen, mutta minusta me tarvitsemme luokkaa "riittävä" kokeelliseksi luokaksi, koska uudet "hyvää" ja "erinomaista" laatua koskevat vaatimukset ovat paljon tiukempia ja koska lisäinvestointien jälkeenkin tietyt rannat jäävät niiden ulkopuolelle varsinkin sateiden jälkeen. Haluaisin kuulla, mitä mieltä komission jäsen on tarkistuksesta 36. Pitääkö hän sitä tehokkaana tapana käsitellä tätä asiaa ja pystyykö hän ennakoimaan neuvoston suhtautumista siihen?
<P>
Lopuksi, mitä tulee veden virkistyskäyttöön: minusta kaikki veden virkistyskäyttöä koskevat tarkistukset ovat varsin tyhmiä, sillä merkitys on liian laaja ollakseen mielekäs. Jos lähdetään kanootilla Cornwallista ja pyritään Floridaan, koko Atlantista tulee virkistyskäyttöön tarkoitettu vesi, enkä katso sitä sen arvoiseksi. En ole nähnyt tarkistukset esittäneiden vihreiden esittävän mitään kustannusarvioita: en usko, että sellaisia onkaan.
<P>
On kyse myös käytännöllisyydestä. Korostan, että Yhdistyneen kuningaskunnan kanoottiliitto on pyytänyt meitä olemaan tukematta direktiivin laajentamista veden virkistyskäyttöön. Britannialainen järjestö Surfers Against Sewage toteaa: "Direktiivin vaikutus tuntuu erityisesti kanoottiliiton kansallisissa vesiurheilukeskuksissa, kun veden heikon laadun katsotaan säännönmukaisesti olevan riski nuorisolle". Yhdistyneen kuningaskunnan kanoottiliitto toteaa: "On merkittävää, että melojien terveysriskit Yhdistyneen kuningaskunnan vesillä ovat hyvin vähäisiä, ja pyydämme tämän perusteella perusteluja virkistyskäyttöön tarkoitettujen vesien ja veden virkistyskäytön sisällyttämiselle direktiiviin".
<P>
Toivon direktiiville kaikkea hyvää. Muistan vuoden 1976 direktiivin sellaisena kuin se annettiin. Tämä on merkittävä parannus, ja meidän on muistettava se. 
<SPEAKER ID="72" LANGUAGE="NL" NAME="Dorette Corbey (PSE )." AFFILIATION="">
<P>
    Arvoisa puhemies, minäkin haluan onnitella jäsen Maatenia hänen työstään. Vetoan kaikkiin jäseniin ja komissioon, jotta ehdotuksen ydin säilytettäisiin sellaisena kuin se on esitetty. Sen ydin on korkean tason suojelu hyviä ja erinomaisia uimavesiä koskevien korkeiden standardien mukaisesti. Komissio on käyttänyt työnsä perustana Maailman terveysjärjestön tutkimusta, mutta yhteisessä kannassaan neuvosto on osoittanut hyvin kyynisen kantansa. Standardit ovat korkeita ja joitakin uimavesiä uhkaa käyttökielto, mutta koska standardeja on näpelöity, niitä ei tarvitsekaan kieltää. Meidän olisi muistettava, että kyse on terveysstandardeista, eikä niitä voida näpelöidä. Eurooppalaiset uimarit haluavat vain tietää, onko vesi turvallista heille ja ennen kaikkea heidän lapsilleen. Uimareilla on oikeus selkeään tietoon, ja mitä he tekevät järvellä, jonka uimavesi on laadultaan "riittävää"? Onko se turvallista vaiko ei? Tämän vuoksi äänestämme standardien heikentämistä vastaan. Alankomaiden työväenpuolue katsoo uimarit joka tapauksessa ensisijaisiksi; emme ymmärrä, miksi direktiivin soveltamisalaa olisi laajennettava kattamaan muuta veden virkistyskäyttöä. WHO:n vaatimukset perustuvat uimareihin, eivät melojiin tai vahingossa veden varaan joutuviin purjehtijoihin. Kannatamme käytännöllistä ja täytäntöönpanokelpoista lainsäädäntöä, joka ei ole tarpeettoman monimutkaista. 
<SPEAKER ID="73" LANGUAGE="FR" NAME="Frédérique Ries (ALDE )." AFFILIATION="">
<P>
    Arvoisa puhemies, haluan aluksi kiittää esittelijää, kollegaamme Euroopan liberaalidemokraattien ryhmästä, laadukkaasta mietinnöstä. Me olemme siihen tyytyväisiä. Se on sekä kunnianhimoinen että tasapainoinen teksti, jossa käsitellään merkittäviä seikkoja: pyritään käytännöllisyyteen ja antamaan tarkkoja ja päivitettyjä tietoja uimareille.
<P>
Haluan esittää kaksi huomautusta luettuani uimavesiä koskevaa eurooppalaista lainsäädäntöä, joka on ollut voimassa lähes 30 vuotta. Ensinnäkin meidän on ennen kaikkea onniteltava itseämme hyvin rohkaisevista tuloksista, joita on jo saavutettu. Korostan, että komission viimeksi vuonna 2003 julkaiseman kertomuksen mukaan lähes 96 prosenttia rannikkovesistä ja 91 prosenttia sisävesistä olivat direktiivissä esitettyjen laatuvaatimusten mukaisia. Toiseksi on kuitenkin suotavaa varoittaa tästä toteamuksesta ja menestyksestä ja kritisoida sitä, kuinka suppeasti jäsenvaltiot ovat soveltaneet tätä eurooppalaista lainsäädäntöä.
<P>
Jos sallitte, esitän konkreettisen esimerkin, joka koskee itseäni: minusta vaikuttaa kovin fanaattiselta, että tiettyjen Vallonian jokien osalta komissio on eurooppalaisten tuomioistuinten tuella katsonut, että kymmenen senttiä syvä joki, jossa pari uimaria toisinaan kastautuu, edellyttää uimavesiluokitusta ja näin ollen 700 000 euron juoksutusinvestointeja. Ei ole sattumaa, että voimassa oleva lainsäädäntö on aiheuttanut jopa 15 yhteisöjen tuomioistuimen käsittelyä. Jos haluamme uuden direktiivin saavan aikaan kaikkien toivomia parannuksia ja erityisesti jos haluamme sitä sovellettavan käytännössä, meidän on päästävä eroon tästä suhteellisen rajallisesta legalismista hinnalla millä hyvänsä.
<P>
Haluamme käyttökelpoista lainsäädäntöä – me olemme sanoneet sen ja esittelijä on sanonut sen – direktiivin, jossa annetaan meille myös keinot tiedottaa ja torjua tehokkaasti kaikenlaista pilaantumista, josta suurin osa on yhä enemmän tahallista, sillä myös uimavesien yhteydessä meidän on puututtava ympäristön pilaantumisen syihin ja vaikutuksiin, joita sillä on Euroopan kansalaisten ja muidenkin terveyteen. 
<SPEAKER ID="74" LANGUAGE="FR" NAME="Françoise Grossetête (PPE-DE )." AFFILIATION=".">
<P>
    Arvoisa puhemies, direktiivi on hyvin yleistajuinen: kansalaiset ovat siihen hyvin kiintyneitä, ja vuodesta 1976 alkaen uusia kansanterveyteen liittyviä vaatimuksia on syntynyt tieteellisen tietämyksen kehityksen tuloksena. Meillä on siis käytössämme standardoitua tietoa yhdenmukaistetuista toimenpiteistä. Jokainen kansalainen hyötyy samasta tiedosta, olipa hän sitten Belgiassa, Espanjassa, Kreikassa tai Sloveniassa.
<P>
Tämän vuoksi minulla on viisi huomautusta esitettävänä tästä direktiivistä. Ensinnäkin on tärkeää panna täytäntöön asianmukaisia toimenpiteitä tarvittavan tiedon tarjoamiseksi yleisölle. Toiseksi, koska lukuisat kunnat ovat toteuttaneet huomattavia toimia parantaakseen veden laatua, lainsäädäntömme ei varmastikaan pidä lannistaa paikallisia aloitteita. Direktiivin on näin ollen oltava soveltamiskelpoinen ja joustava, kuten on jo todettu. Odottamatonta pilaantumista saattaa ilmetä, ja tällaisessa tapauksessa on otettava käyttöön tilapäisiä kieltoja, jotka eivät kuitenkaan saa peruuttamattomasti johtaa kunnan aseman huonontumiseen asteikossa
<P>
Luokittelussa on todellakin tarpeen olla vaativa, eikä uimavesien laadusta saa erehtyä. Pahoittelen kuitenkin väliluokan "riittävä" poistamista. Tällaisella toimenpiteellä voi olla vakavia seurauksia tiettyjen matkakohteiden kehitykseen. Ei ole hyvä huolestuttaa kansalaisia tyhjän takia. On löydettävä oikea tasapaino uimavesien laadun ja matkailun tukemisen välillä, sillä matkailu on merkittävä ala taloudessamme. Katson merkittäväksi myös sen, että virkistystoiminta jätetään direktiivin ulkopuolelle, sillä tämä johtaa lainelautailijoiden, melojien, purjelautailijoiden ja vesihiihtäjien jne. katoamiseen lomakohteistamme. Tämä ei minusta todellakaan tunnu kovin realistiselta.
<P>
Lopuksi, on todellakin tarpeen erotella toisistaan rannikkovedet ja sisävedet, jotka ovat luonnostaan erilaisia: odotamme tämän vuoksi eurooppalaista epidemiologista tutkimusta, jossa näitä eroja arvioidaan. On ennen kaikkea velvollisuutemme tehdä kaikki voitavamme onnettomuuksien tai öljytankkereiden tyhjenemisen aiheuttaman meren pilaantumisen ehkäisemiseksi, sillä pilaantuminen vaikuttaa aivan liian usein kielteisesti rannikkoalueisiimme. 
<SPEAKER ID="75" LANGUAGE="FI" NAME="Riitta Myller (PSE )." AFFILIATION="">
<P>
    Arvoisa puhemies, uimavesidirektiivin uusiminen on erittäin tärkeää, kuten täällä on jo tullut esille. Tässä yhteydessä on tullut myös hyvin voimakkaasti esille kysymys siitä, mikä kuuluu Euroopan unionin toimivaltaan ja mikä kansalliseen toimivaltaan. On kiinnitettävä erityistä huomiota siihen, miten eri alueet ovat muovautuneet vesistöjen suhteen, sillä se määrittelee hyvin pitkälle sen, miten tämän uimavesidirektiivin eri kohtiin suhtaudutaan.
<P>
Esimerkiksi virkistyskäytön kannalta on aivan eri asia, onko kysymys merenranta-alueesta, jolla käy satoja ihmisiä esimerkiksi veneilemässä, vai Lapissa sijaitsevasta 50 kilometrin mittaisesta joesta, jossa on kanootteja. Näillä asioilla ei ole kovin paljon tekemistä keskenään. Tällaiset asiat on otettava huomioon, mutta samalla on pidettävä huolta siitä, että kaikille eurooppalaisille tarjotaan mahdollisimman korkeatasoinen suojelu uimavesien suhteen. 
<SPEAKER ID="76" LANGUAGE="FI" NAME="Eija-Riitta Korhola (PPE-DE )." AFFILIATION="">
<P>
    Arvoisa puhemies, meillä on käsissämme strateginen direktiivi, koska se heijastaa EU:n ympäristöpolitiikan perusvaikeutta eli jäsenmaiden olosuhteiden suurta eroa. Siihen on siis reagoitava oikein.
<P>
Itse tulen maasta, jossa järviä on 187 888. On selvää, että me turhautuisimme, jos keinot olisivat samat kuin vaikkapa Luxemburgilla. Siksi on tärkeätä sekä järkisyistä että ympäristön kannalta, että keskitymme tavoitteisiin, mutta jätämme keinot jäsenmaille. Onneksi ehdotus antaakin enemmän joustoa jäsenmaille itse määritellä ne uimarannat, jotka ovat niin sanottuja EU-rantoja. Tältä osin yhteisen kannan uimavesien määritelmä on hyvä. Omassa maassani se merkitsee viranomaisten hallinnollisen taakan vähenemistä laadun valvonnan siitä kärsimättä. Me tarvitsemme tätä uimavesidirektiiviä. Nykyinen direktiivi on vanhentunut, ja uudistus kuvastaa vesien hygieenistä tilaa nykyistä paremmin.
<P>
Parlamentin tarkistuksissa on kuitenkin paljon sellaista, mitä en voi hyväksyä. Määräaikojen tiukentaminen vuodesta 2015 vuoteen 2011 on ongelmallista muun muassa vesipuitedirektiivin aikataulujen vuoksi. Hankalinta parlamentin tarkistuksissa on aikomus poistaa tyydyttävän/riittävän uimaveden luokka. On muistettava, että se oli ehdoton edellytys neuvoston yhteisen kannan saavuttamiselle. Sama ongelma koskee rannikkovesien ja makeiden vesien raja-arvojen yhtenäistämistä. Erilaisille raja-arvoille on tieteelliset perusteet, eikä niissä lisätä uimareille aiheutuvaa riskiä.
<P>
Parlamentissa laadittu kompromissiehdotus on askel parempaan suuntaan. Jollei riittävän kategoriaa hyväksytä, vaarana on, että koko hanke kaatuu neuvostossa. Tämä olisi erittäin valitettava asia ympäristön kannalta. Jotkut jäsenmaathan varmaan antavat mieluummin hankkeen kaatua kuin suostuvat raja-arvojen tiukennukseen. 
<SPEAKER ID="77" LANGUAGE="IT" NAME="Marta Vincenzi (PSE )." AFFILIATION="">
<P>
    Arvoisa puhemies, hyvät kollegat, minäkin uskon, että direktiivi, josta meidän on määrä äänestää, on hyvin tärkeä Italialle ja muille jäsenvaltioille, sillä sen avulla pääsemme joistakin nyt voimassa olevan direktiivin joustamattomista tekijöistä, joiden seurauksena rikkomista koskevia syytteitä on ollut paljon.
<P>
Minulla on kaksi lyhyttä huomautusta esitettävänä; niistä ensimmäinen liittyy uimavesien laatuun. Komission ehdotuksessa määritetään kolme vaatimustasoa vesien luokittelemiseksi. Jokainen luokka perustuu tarkkoihin mikrobiologisiin parametreihin, jotka on saatu Maailman terveysjärjestön tutkimuksesta, ja ne koskevat ihmisten terveyden suojelun korkeaa tasoa.
<P>
Luokan "riittävä" hyväksyminen laajentaisi vuoden 1976 uimavesidirektiivin oikeudellista pätevyyttä ilman, että Maailman terveysjärjestön asettamat vähimmäisvaatimukset täyttyvät. Toivon tämän vuoksi, että parlamentti äänestää kolmen alkuperäisen luokan säilyttämisen puolesta, ja ehdotan, että ne pannaan täytäntöön alun perin määritettynä määräaikana vuonna 2011. 
<SPEAKER ID="78" LANGUAGE="SV" NAME="Christofer Fjellner (PPE-DE )." AFFILIATION="(Puhemies keskeytti puhujan.)">
<P>
    Arvoisa puhemies, valiokuntamme saa usein keskinkertaisia ehdotuksia neuvostolta. Valitettavasti minusta tuntuu toisinaan siltä, että ympäristön, kansanterveyden ja elintarvikkeiden turvallisuuden valiokunta katsoo tehtäväkseen muuttaa keskinkertaiset ehdotukset vielä huonommiksi. Uimavesidirektiivi on jälleen yksi esimerkki tästä. Itse asiassa direktiivin nimi kertoo kaiken. Se merkitsee, että EU sääntelee veden laatua uimarannoilla. Minun on sanottava, että tämä on mielestäni hyvin typerää.
<P>
Ihmettelen, onko olemassa niin vähäistä asiaa, että jäsenvaltiot voisivat itse valvoa sitä. Neuvoston puolustukseksi on kuitenkin sanottava, ettei tämä ole mikään uusi typeryyden muoto, sillä nykyinen direktiivi on paljon huonompi kuin neuvostossa saavutettu kompromissi. Nykyisen direktiivin mukaan Ruotsin kaltaisen pienen valtion olisi säännöllisesti mitattava veden laatua lähes 5 000 uimapaikalla. Se, ettei Ruotsissa mitata vedenlaatua useammassa kuin 800 kohteessa, ei ole merkki siitä, että olisimme jonkinlainen Euroopan villi länsi. Se on esimerkki siitä, kuinka onnekkaasti terve järki on voittanut absurdin lainsäädännön. Neuvoston puolustukseksi minun on kuitenkin sanottava, että nyt on ainakin yritetty puuttua joihinkin lainsäädännön hölmöimpiin piirteisiin. Kuten totesin, ympäristön, kansanterveyden ja elintarvikkeiden turvallisuuden valiokunnan ehdotus, josta meidän on määrä äänestää, on kuitenkin valitettavasti esimerkki siitä, kuinka valiokunta haluaa tehdä keskinkertaisesta lainsäädännöstä huonoa lainsäädäntöä.
<P>
Yksi monista tätä koskevista esimerkeistä on se, että valiokunta vaatii nyt, että uimaveden laatua koskeva tieto esimerkiksi Enköpingin ulkopuolella Härjarössä, jossa itse vietän useita aurinkoisia kesäpäiviä, on esitettävä myös ranskaksi. Valitettavasti monilla tahoilla on nyt halua lisätä ylimääräistä taakkaa.
<P>
Monet haluavat esimerkiksi, että vaatimukset ulotetaan koskemaan myös virkistystoimintaan käytettäviä vesiä ja että näiden vesien tilaa seurataan säännöllisesti. Tämä koskee vesiä kaikkialla, missä ihmiset esimerkiksi purjelautailevat tai melovat, sillä seurauksella, että ennen kuin huomaammekaan, koko Ruotsin saariston vesiä on teoriassa seurattava säännöllisesti. Jos Euroopan parlamentti nyt haluaa pakottaa Ruotsin paikallisviranomaiset mittaamaan veden laatua ehdottomasti kaikkialla, äänestän todellakin hyvillä mielin koko ehdotusta vastaan. Valitettavasti tällöin on olemassa vaara, että menetämme neuvoston ehdottamat yksinkertaistukset.
<P>
Todellisuudessa ongelma ei ole mainitsemissani yksityiskohdissa vaan siinä, että EU sääntelee asioita alalla, joka vaihtelee niin suuresti Euroopassa. On kerta kaikkiaan niin, ettei EU:n pidä säännellä sitä, kuinka uimavesien laatua Pohjois-Värmlannissa mitataan. Liian monet parlamentin jäsenet ottavat kunnian uusista säädöksistä, joita voivat kotona omissa vaalipiireissään väittää omiksi aloitteikseen. Koen vähintään yhtä suureksi kunniaksi sen, että olen auttanut estämään joitain hölmöyksiä, ja toivon että useimmat parlamentin jäsenet huomisen jälkeen... 
<SPEAKER ID="79" LANGUAGE="NL" NAME="Ria Oomen-Ruijten (PPE-DE )." AFFILIATION="">
<P>
    Arvoisa puhemies, tiedän itse asiassa vain harvoja esittelijöitä, jotka olisivat yhtä vastaanottavaisia parlamentin varjoesittelijöille kuin jäsen Maaten, mutta alankomaalaisena haluan kuitenkin sanoa, että yhteistyösuhteemme oli jälleen kerran erinomainen, sillä huolemme koskee Alankomaita, valtiota, jossa on merkittynä noin 600 uimavesialuetta ja joka on vaatinut niiltä hyvää laatua sekä hyödyllisyyttä ympäristön ja terveyden kannalta. Kansalaisten on myös pystyttävä harjoittamaan virkistystoimintaa näillä alueilla. Vaikka tämä on meille hyvin tärkeää, olemme kuitenkin sitä mieltä, että monet ympäristön, kansanterveyden ja elintarvikkeiden turvallisuuden valiokunnan vaatimukset menivät todellakin aivan liian pitkälle, eikä niillä todellisuudessa lisätty mitään tai olisi lisätty mitään kansalaisten terveyden suojeluun. Tämän vuoksi jaoimme esittelijän huolen, mutta tällä hetkellä suhtaudun hyvin luottavaisesti – no, kenties hieman huolissani mutta luottavaisesti – siihen, kuinka asiat huomenna järjestyvät.
<P>
Olemme enemmistön kanssa iloisia siitä, että alun perin suunnitellusta uimavesien määritelmän laajentamisesta veden virkistyskäyttöön on luovuttu.
<P>
Toiseksi on syytä mainita uimavesien luokittelu laadultaan "riittäväksi". Parlamentissa on ihmisiä, jotka haluavat uimavesien olevan laadultaan erinomaisia heti, mutta entäpä kansallispuistot tai muut luonnonkauniit alueet? Minä nimittäin tiedän, että esimerkiksi luonnonsuojelualueilla jo pelkästään lintujen ulosteiden aiheuttama pilaantuminen on niin laajaa, ettei uimavesi koskaan tule olemaan laadultaan hyvää ja ettei se ole koskaan laadultaan edes "riittävää". Tämän vuoksi katson, että meidän on hylättävä toinen tarkistusjoukko, josta huomenna äänestämme ja josta luokka "riittävä" on poistettu.
<P>
Lopuksi, olen huolissani myös Vihreiden/Euroopan vapaan allianssin esittämästä tarkistuksesta 42. He vaativat, ettei kertaalleen hyväksyttyä uimavesialuetta voisi poistaa listalta, vaikka tiedettäisiin, ettei se koskaan enää täytä laatuvaatimuksia. Tämä on aivan hullua ja toivon, ettei kukaan täällä parlamentissa kannata tällaista. 
<SPEAKER ID="80" LANGUAGE="EN" NAME="John Purvis (PPE-DE )." AFFILIATION="">
<P>
    Arvoisa puhemies, Skotlannissa on koettu hyvin vaikeaksi jo vuoden 1976 uimavesidirektiivin vaatimusten täyttäminen. Pääasiallinen ongelmamme on maatalous ja korkean sademäärän aiheuttamat valumavedet, varsinkin länsirannikolla. Sademäärä näillä Atlantin ja vallitsevan sään armoilla olevilla alueilla voi olla mitä tahansa 80:stä yli 100 tuumaan – toisin sanoen 250 senttiin – vuodessa. Länsirannikon maankäyttö muodostuu pääasiassa karjankasvatuksesta: lampaista, nautakarjasta ja villeistä hirvieläimistä. Näin jokaisen rankkasateen yhteydessä ulosteita huuhtoutuu nummilta rannoille. Tämä ei ole luonnotonta, sillä sitä on tapahtunut vuosisatojen ajan ja seuraava vuorovesi siivoaa nopeasti jäljet.
<P>
Jo nyt Skotlannin hallitus, paikallisviranomaiset ja Scottish Water ovat käyttäneet valtavia rahasummia pyrkiessään minimoimaan nämä tapahtumat, pitämään karjan poissa vesiväyliltä ja asentamaan yksinkertaisia käsittelyjärjestelmiä, jotka on suunniteltu pysäyttämään luonnollinen virtaus. Sen pysäyttäminen kokonaan on kuitenkin mahdotonta. Skotlannissa on maileittain upeita rantoja. Skotlannissa on paljon Euroopan hienoimpia ja villeimpiä maisemia. Skotlannilla on useita maailman tunnetuimpia nauta- ja lammasrotuja. Toisinaan Skotlannissa on jopa kaunis ilma, jolloin matkailijat ja paikalliset asukkaat kerääntyvät rannoillemme. Olisi järjetöntä ja hyvin haitallista, jos parlamentti vihreän prikaatin johdolla joka valitettavasti tuntee vain vähän todellista maailmaa poistaisi luokan "riittävä" uudesta direktiivistä ja tuomitsisi Skotlannin rannat menettämään himoitun ja ansaitun asemansa Euroopan parhaimpina ja kauneimpina. 
<SPEAKER ID="81" LANGUAGE="HU" NAME="Olajos, Péter (PPE-DE )." AFFILIATION="">
<P>
    Arvoisa puhemies, kotimaassani Unkarissa on sanonta, jolla kuvataan tilannetta, jossa joku ylittää rajan hyvin aikomuksin mutta tekee lopulta enemmän pahaa kuin hyvää: hän heittää lapsen pesuveden mukana pois.
<P>
Juuri näin Euroopan parlamentti on tekemässä, jos se hyväksyy Jules Maatenin mietinnön nykyisessä muodossaan. Balaton on Unkarin ja Euroopan suurin järvi ja Unkarin matkailun merkittävin voimavara. Miljoonat ihmiset uivat siinä ja harjoittavat virkistystoimintaa vuosittain, ja käsittelemämme suosituksen hyväksyminen merkitsisi tämän toiminnan loppumista ja veisi työpaikat sadoilta tuhansilta siellä työskenteleviltä ja matkailusta elantonsa ansaitsevilta.
<P>
Olen täysin samaa mieltä siitä, että tavoitteena on oltava laadultaan erinomaisen uimaveden takaaminen Euroopassa. Vesiurheilua ja virkistystoimintaa harjoittavien terveys ja muut ympäristövaatimukset edellyttävät tätä. Tämän vuoksi emme voi hyväksyä sitä, että mietinnössä yhdistetään sekä rannikkoalueiden että sisävesien laatua koskevat säännökset. En myöskään kannata siitä, että mietinnössä ehdotetaan ilman asiantuntevia perusteluja tiukempia vaatimuksia kuin neuvoston ehdotuksessa.
<P>
Samalla olen huolissani myös suositelluista hallintatoimenpiteistä tilanteessa, jossa veden laatu heikkenee. Jos parametrit ylittävät rajat osoittaen veden olevan terveydelle haitallista, uiminen olisi yksinkertaisesti kiellettävä. Tämä on ollut käytäntö tähän mennessä, eikä sitä ole syytä muuttaa. On yksinkertaisesti kohtuutonta, että tyhjentävät tiedot on esitettävä englanniksi ja ranskaksi kaikissa 25 jäsenvaltiossa. Pikemminkin uimareille olisi tiedotettava alueella yleisimmin käytetyillä kielillä. Unkarin Balaton ja Fertő ovat hyviä esimerkkejä tästä, sillä järvillä vierailee useimmiten saksalaisia, itävaltalaisia ja alankomaalaisia matkailijoita.
<P>
Viime päivien ja tuntien aikana on esitetty joitakin ehdotuksia parlamentin mietinnön muuttamiseksi myönteiseen suuntaan, enkä näin ollen suosittele mietinnön hyväksymistä, jos näitä tarkistuksia ei hyväksytä. Voimme näin ollen välttää sellaisen lainsäädännön syntymisen, jossa ei piitata ympäristöedellytyksistä ja jolla saatetaan tehdä matkailualan kukoistuksesta mahdotonta monilla alueilla sekä riistää miljoonilta ihmisiltä ilon turvallisesta uimisesta ja virkistystoiminnan harjoittamisesta. Meidän ei pidä heittää lasta pesuveden mukana. 
<SPEAKER ID="82" LANGUAGE="EN" NAME="Stavros Dimas," AFFILIATION="komission jäsen">
<P>
   .  Arvoisa puhemies, komissio voi hyväksyä lukuisia tarkistuksia, jotka koskevat tiedottamista yleisölle niin uimapaikoilla kuin Internetissäkin. Komissio hyväksyy mielellään myös ajatuksen yhteisten symbolien ja merkkien kehittämisestä uimakohteisiin. On kuitenkin oltava täysin selvää, mitä merkkien ja symbolien on tarkalleen määrä kuvata.
<P>
Useissa tarkistuksissa pyritään ottamaan uudelleen käyttöön säännökset hätätilasuunnitelmista. Tämän osalta komissio katsoo, että yhteinen kanta on parempi kuin alkuperäinen ehdotus. Koska tekstissä jo käsitellään epätavallisista tai poikkeuksellisista tapahtumista seuraavaa pilaantumista, ei ole asianmukaista sisällyttää siihen yksityiskohtaisia säännöksiä uimiseen liittyvistä hätätilasuunnitelmista.
<P>
Luokittelussa komissio haluaa säilyttää luokan "riittävä" sellaisen sopimuksen aikaansaamiseksi, jonka mukaan Euroopan unioni voisi hyväksyä paremman uimavesiä koskevan lainsäädännön kuin nykyinen lainsäädäntö. Komissio ei suostu tämän luokan poistamiseen. Komissio on kuitenkin tyytyväinen tarkistusten 36 ja 55 kompromissihenkeen. Tarkistuksen 36 mukaan tämä luokka olisi käytössä vain kahdeksan vuotta direktiivin voimaantulon jälkeen. Tällöin olisimme vasta vuodessa 2013, ja koska tämä on ennen sitä määräaikaa, jolloin laatuvaatimukset yhteisen kannan mukaan tulisivat voimaan, komissio katsoo, ettei tarkistus ole realistinen.
<P>
Tarkistuksesta 55 komissio katsoo, että luokkaan "riittävä" liittyvien laatuvaatimusten tiukentaminen olisi kenties hedelmällinen vaihtoehto, josta olisi mahdollista saavuttaa kompromissi. Vaikka luokkaa "riittävä" koskevat laatuvaatimukset ovatkin nyt liian tiukat, komissio voi periaatteessa hyväksyä tarkistuksen.
<P>
Mitä tulee rannikkovesien ja sisävesien erotteluun, komissio ei voi hyväksyä tarkistuksia tämän erottelun poistamisesta eikä tarkistuksia, joilla pyritään siirtämään eteenpäin määräaikoja, jolloin uudet laatuvaatimukset otetaan käyttöön. Lopuksi komissio panee merkille huomion, jota parlamentti kiinnittää vesien muuhun virkistyskäyttöön, kuten lautailuun ja purjehdukseen. Komissio katsoo, ettei direktiivin soveltamisalan laajentamista näihin toimintoihin ole tällä hetkellä mahdollista toteuttaa. Tarkistuksessa 35 esitetty ehdotus, jonka mukaan komissio tutkii asiaa ja antaa siitä kertomuksen vuoteen 2018 mennessä, voidaan hyväksyä.
<P>
Yhteenvetona totean, että komissio voi hyväksyä kymmenen tarkistusta kokonaisuudessaan ja kolme tarkistusta osittain tai periaatteessa. Komissio ei kuitenkaan voi hyväksyä 21:tä tarkistusta. Annan kattavan luettelon komission kannasta tarkistuksiin parlamentin sihteeristölle(2). Euroopan unioni vastaa vähimmäisvaatimuksista. Jäsenvaltiot voivat edetä pidemmälle ja nopeammin, ja matkailukohteiden välinen kilpailu ajaa asioita tähän suuntaan.
<P>
Lopuksi huomautan, että jäsenvaltiot vastaavat uimapaikkojen osoittamisesta. Vallonian tapaus, johon jäsen Ries viittasi, koski Belgian uimapaikaksi osoittamaa kohdetta. Tämän vuoksi komissio ja yhteisöjen tuomioistuin vaativat vuoden 1976 direktiivin noudattamista. 
<SPEAKER ID="83" LANGUAGE="" NAME="Puhemies." AFFILIATION="Suositus toiseen käsittelyyn: Maaten (A6-0102/2005 )">
<P>
   Keskustelu on päättynyt.
<P>
Äänestys toimitetaan tiistaina.
<P>
Komissio voi hyväksyä kokonaisuudessaan seuraavat tarkistukset: 2, 9, 10, 13, 17, 19, 21, 25, 26, 33 ja 35. Seuraavat tarkistukset voidaan hyväksyä osittain tai periaatteessa: 15, 16, 22 ja 55.
<P>
Seuraavia tarkistuksia ei voida hyväksyä: 1, 3, 4, 5, 6, 7, 8, 11, 12, 14, 18, 20, 23, 24, 27, 28, 29, 30, 31, 32, 34, 36, 37, 38, 39, 40, 41, 42, 43, 44, 45, 46, 47, 48, 49, 50, 51, 53 ja 54. 
<SPEAKER ID="84" LANGUAGE="" NAME="" AFFILIATION="Komission kanta parlamentin tarkistuksiin"/>
<SPEAKER ID="85" LANGUAGE="" NAME="Puhemies." AFFILIATION="">
<P>
   Esityslistalla on seuraavana Karl-Heinz Florenzin laatima ympäristön, kansanterveyden ja elintarvikkeiden turvallisuuden valiokunnan suullinen kysymys komission tavoitteista Århusin yleissopimuksen toisessa osapuolikokouksessa (B6-0237/05). 
<SPEAKER ID="86" LANGUAGE="DE" NAME="Karl-Heinz Florenz (PPE-DE )," AFFILIATION="kysymyksen laatija">
<P>
   . – Arvoisa puhemies, arvoisa komission jäsen, Århusin yleissopimus tehtiin vuonna 2001, mutta valitettavasti vasta 17 Euroopan valtiota on allekirjoittanut sen.
<P>
Näistä asioista kiinnostuneena parlamentin jäsenenä haluaisin tietää, miksi suhteellisen harvat valtiot ovat itse asiassa allekirjoittaneet sopimuksen. Voisiko komissio vastata minulle? Mitä tulee erityisesti kolmeen pilariin, olen varma, että monissa valtioissa – kuten kotimaassani – eniten vaikeuksia liittyy "muutoksenhaku- ja vireillepano-oikeuteen ympäristöasioissa".
<P>
Haluaisin tietää, ovatko komissio ja neuvosto tietoisia tarpeesta käydä riittävän tarkkoja ja tasapuolisia neuvotteluja etukäteen. Ovatko ne tietoisia siitä, missä määrin kansallisia parlamentteja kuullaan tämän kaltaisten yleissopimusten osalta? Kysyn tätä, koska meidän on nyt ratkaistava Kazakstanin osalta se, kuinka me vastaisuudessa suhtaudumme geneettisesti muunnettuihin organismeihin. Suhtaudutaanpa tällaisiin maailmanlaajuisiin sopimuksiin kuinka myötämielisesti tahansa, ei todellakaan voida hyväksyä sitä, ettei kansallisia parlamentteja kuultaisi tällaisesta asiasta.
<P>
Kysymykseni komissiolle on erityisesti suunnattu komission jäsen Dimasille. Arvoisa komission jäsen, kuinka te valmistaudutte Kazakstanin tapaamiseen? Millä tavoin pidätte yhteyttä neuvostoon? Mitä tietoja teillä on jäsenvaltioiden kannasta tähän asiaan? 
<SPEAKER ID="87" LANGUAGE="EL" NAME="Stavros Dimas," AFFILIATION="komission jäsen">
<P>
   . Arvoisa puhemies, olen iloinen siitä, että allekirjoitettuaan 17. helmikuuta 2005 ratifiointiasiakirjan Euroopan yhteisö osallistuu nyt Århusin yleissopimuksen toiseen osapuolikokoukseen sopimusosapuolena. Kokous tarjoaa mahdollisuuden tarkistaa yleissopimuksen sekä epäpuhtauksien päästöjä ja siirtoja koskevista rekistereistä tehdyn pöytäkirjan soveltamista. Osapuolikokouksessa tarkastellaan osapuolten toteuttamia toimenpiteitä yleissopimuksen soveltamiseksi, ja komissio esittelee Euroopan yhteisön toteuttamat toimenpiteet. Euroopan yhteisö on edistynyt tässä erittäin tyydyttävällä tavalla.
<P>
Tiedonsaantia ja kansalaisten osallistumista koskevien direktiivien lisäksi on edistytty merkittävästi erityisesti Århusin yleissopimuksen soveltamisesta yhteisön elimiin tehdyn asetusehdotuksen osalta. Myös epäpuhtauksien päästöjä ja siirtoja koskevista rekistereistä tehdyn pöytäkirjan hyväksymistä koskevia ehdotuksia tarkastellaan, kuten myös epäpuhtauksien päästöjä ja siirtoja koskevan eurooppalaisen rekisterin perustamisesta annettavaa asetusta. Lisäksi komissio on esittänyt ehdotuksen muutoksenhaku- ja vireillepano-oikeudesta ympäristöasioissa.
<P>
Komissio katsoo, että tulevina vuosina on keskityttävä soveltamiseen liittyviin kysymyksiin. Komissio korostaa, että on tärkeää sisällyttää yleissopimuksen määräykset hallintokäytäntöihin, jotta ne tulevat käyttöön. Lisäksi kokemusten ja parhaiden käytäntöjen vaihto sähköisten viestintäkanavien avulla, tietojenvaihtokeskus sekä muutoksenhaku- ja vireillepano-oikeus edellyttävät tukeamme. Tässä yhteydessä myös vaatimustenmukaisuutta koskeva mekanismi katsotaan hyvin merkittäväksi. Meidän on siis varmistettava sen tehokas toiminta.
<P>
Komissio korostaa myös institutionaalisten valmiuksien kehittämisen merkitystä yleissopimuksen soveltamisen parantamiseksi. Komissio on sitoutunut edistämään yleissopimuksen tavoitteita ja toteuttanut tarvittavat toimenpiteet valmistellakseen rahoituspanoksensa yleissopimukselle vuonna 2005. Alma Atan esityslistaan sisältyy myös yleissopimuksen mahdolliset tarkistukset sen soveltamisessa geneettisesti muunnettuihin organismeihin.
<P>
Tässä asiassa komissio noudattaa neuvoston ohjeita neuvottelujen käymiseen ja tekee kaiken voitavansa saadakseen keskusteluissa aikaan tyydyttävän tuloksen. Katson, että tässä on erityisen merkittävää se, että sovelletaan menettelyjä, joissa otetaan huomioon esimerkiksi Kartagenan pöytäkirjan mukaisiin geneettisesti muunnettuihin organismeihin liittyvät toimet sekä kokemusten saamisen ja vaihdon edistäminen. Institutionaalisten kykyjen lisäämiseksi voidaan myös toteuttaa lisätoimia, erityisesti Itä-Euroopan valtioissa, Kaukasuksella ja Keski-Aasiassa.
<P>
Komissio on erityisen tyytyväinen Euroopan parlamentin ilmaisemaan mielenkiintoon ja erityisesti kolmen jäsenen osallistumiseen tarkkailijoina yhteisön valtuuskuntaan Alma Atassa. Heistä kaksi on Århusin ehdotusten esittelijöitä. Toimielinten välisen sopimuksen mukaisesti komissio luonnollisesti raportoi säännöllisesti parlamentin jäsenille neuvottelujen edistymisestä. 
<SPEAKER ID="88" LANGUAGE="" NAME="" AFFILIATION="varapuhemies">
<SPEAKER ID="89" LANGUAGE="FI" NAME="Eija-Riitta Korhola," AFFILIATION="PPE-DE-ryhmän puolesta">
<P>
    Arvoisa puhemies, parlamentti on tehnyt työtä Århusin sopimuksen kanssa vuodesta 2000, jolloin saimme komission version sopimuksen ensimmäisestä pilarista, kansalaisen oikeudesta ympäristöä koskevaan tietoon.
<P>
Linjamme on ollut koko ajan kunnianhimoinen ja kansalaisen osallistumista puolustava. Lähdemme siitä, ettei mikään saa rajoittaa kansalaisen oikeuksia saada tietoa ja tulla kuulluksi ympäristöasioissa. Se on demokratian toimivuuden kannalta olennaista maailmassa, jossa ympäristökysymyksillä on yhä keskeisempi rooli. Näin Alma Atan kokouksen alla lähdemme samoin siitä, että esillä olevaa bioturvallisuuden teemaa käsitellään samassa hengessä kansalaisen oikeuksia kunnioittaen. Siksi parlamentti edellyttää, että sen delegaatiota kuullaan asianmukaisesti neuvotteluissa, koska meillä on annettavaa.
<P>
Haluamme, että toisessa osapuolikokouksessa tehtävät päätökset edistävät yleissopimuksen täytäntöönpanoa ja kehittämistä, ja että Århusin yleissopimuksen ja asian kannalta merkityksellisten monenvälisten ympäristösopimusten, kuten Kiovan tai Kartagenan sopimusten, välillä saadaan aikaan synergiavaikutuksia. Epäpuhtauksien päästöjä ja siirtoja koskevista rekistereistä tehty Kiovan pöytäkirja auttaa osaltaan vähentämään saastumista ja edistämään kestävää kehitystä. Århusin soveltamisen tarkoituksena on saada julkiset viranomaiset ja kansalaiset kantamaan yksilöllisen ja kollektiivisen vastuunsa ympäristön suojelemisesta ja parantamisesta, jotta voitaisiin varmistaa nykyisten ja tulevien sukupolvien hyvinvointi.
<P>
Århusin sopimus on tärkeä osa toimivaa demokratiaa. Siksi poliittinen ryhmäni ei pidä oikeana, että näitä laajoja kansalaisen oikeuksia käytettäisiin muutoksenhaun osalta väärin, tarkoitushakuisesti hidastamaan hankkeita tai antamaan toimintakenttä järjestöjen varainkeruukampanjoille. Emme myöskään voi hyväksyä, että poliittisten päättäjien lainsäädäntötyö kompastuisi järjestöjen loputtomiin valituksiin. Valitusoikeudesta ei ole tarkoituksenmukaista tehdä ikiliikkujaa. Tämänkaltaiset väärinkäytökset veisivät pohjaa myös niiltä oikeuksilta, joita lähdemme puolustamaan. Siksi tulemme olemaan huolellisia vastaisuudessa siinä kohdin, miten yhteisö soveltaa oikeutta muutoksenhakuun.
<SPEAKER ID="90" LANGUAGE="EN" NAME="Gyula Hegyi," AFFILIATION="PSE-ryhmän puolesta">
<P>
   .  Arvoisa puhemies, olen iloinen siitä, että Euroopan yhteisö on ratifioinut Århusin yleissopimuksen. Ensisijainen tavoitteemme on puhtaan ja turvallisen ympäristön takaaminen kansalaisille. Hyvään ympäristöpolitiikkaan liittyy asianmukainen tiedottaminen ympäristöasioista, myös pilaantumisesta, mahdollisista vaaroista sekä ympäristövahinkojen vaikutuksista. Euroopan unioni on jo ottanut merkittäviä askelia päivittääkseen nykyistä lainsäädäntöä, jotta se täyttäisi Århusin yleissopimuksen vaatimukset.
<P>
Uudesta jäsenvaltiosta kotoisin olevana entisenä toimittajana tunnustan täysin Århusin yleissopimuksen merkityksen. Keski- ja Itä-Euroopan entisillä sosialistivaltioilla oli eräänlainen ympäristöpolitiikka, mutta se miellettiin täysin valtionpolitiikaksi, eivätkä kansalaiset osallistuneet siihen millään tavoin. Tämän vuoksi ihmisillä oli niin kielteinen käsitys tositilanteesta. Asianmukaisen tiedon ja ympäristöalan kansalaisjärjestöjen puuttuminen johti eräänlaiseen epäluottamukseen ympäristönsuojelun tasosta. Jopa perustiedot pilaantumisesta nimettiin valtionsalaisuudeksi. Jos rehellisiä ollaan, niin eräät monikansalliset yhtiöt tuntevat edelleen houkutusta tämän käytännön noudattamiseen.
<P>
Århusin yleissopimuksen tehokas soveltaminen edellyttää, että tarkastelemme kaiken lainsäädännön kaikkia yksityiskohtia ja sisältöä. Esimerkiksi PSE-ryhmämme esittelijänään Guido Sacconi on toiminut aktiivisesti Reach-asetusta koskevan uuden lainsäädännön sekä kemiallisten aineiden arvioinnin ja hyväksymisen yhteydessä. Reach-asetuksen yhteydessä tarvitaan vahvaa lainsäädäntöä. Kansalaisille on tarjottava kaikki mahdollinen tieto kaikkien kemiallisten aineiden mahdollisista vaaroista ja riskeistä. Sama koskee geneettisesti muunnetuista organismeista tehtyjä tuotteita, saastepäästöjä, siirtoja koskevia rekistereitä ja niin edelleen. Kaiken tämän lainsäädännön on taattava kansalaisille tiedonsaantioikeus heitä huolestuttavissa asioissa.
<P>
Jos ratifioimme Århusin yleissopimuksen, meidän on sovellettava sitä käytännössä lainsäädännössämme päivä kerrallaan. Kazakstanin Alma Atassa järjestettävä tuleva kokous on hyvin merkittävä. Kun puhutaan tiedonsaannista, kansalaisten on osallistuttava riittävällä tavalla ja heidän on saatava tietoa. Meidän on aloitettava tarkastelemalla yleissopimuksesta käytävää keskustelua, johon parlamentin jäsenten osallistuminen on taattu, sillä he ovat Euroopan kansalaisten edustajia. 
<SPEAKER ID="91" LANGUAGE="DE" NAME="Rebecca Harms," AFFILIATION="Verts/ALE-ryhmän puolesta">
<P>
   .  Arvoisa puhemies, puhun ryhmäni puolesta ja minun on todettava, että olemme samaa mieltä edellisten puhujien kanssa siitä, että Århusin yleissopimus on suuri askel eteenpäin ympäristöpolitiikassa. Yleissopimuksessa esitetyt yleisön osallistumisoikeutta koskevat selkeät säännöt luovat tilanteen, jossa niin kansalaiset ja kansalaisjärjestöt kuin viranomaisetkin voivat entistä paremmin suojella ympäristöä. Voin lisätä vielä, etten usko hetkeäkään, että saisimme aikaan ratkaisemattomia ongelmia Euroopassa, jos yhdistäisimme nämä oikeudet muutoksenhaku- ja vireillepano-oikeuteen. Keskustelussa kansalaisten kanssa havaitsen heidät usein paljon viisaammiksi kuin mitä poliitikot ajattelevat, enkä ole huolissani kansalaisten päättelykyvystä näissä asioissa.
<P>
Olen kuitenkin huolissani siitä, kuinka Alma Atan kokouksessa, jota parhaillaan valmistelemme, käsitellään aihetta, joka huolestuttaa monia Euroopan kansalaisia, joiden mielestä siitä aiheutuu ongelmia tulevaisuudessa– kysymystä, jonka ympäristön, kansanterveyden ja elintarvikkeiden turvallisuuden valiokunnan puheenjohtaja Florenzin juuri mainitsi: kattaako Århusin yleissopimus tulevaisuudessa geneettisesti muunnetut organismit vaiko ei? Moldovan hallitus on selkeästi pyytänyt, että ne kuuluisivat sopimukseen, ja se toivoo niiden sisällyttämistä selkeästi yleissopimuksen liitteeseen. Miksi tätä asiaa nyt ajaa Itä-Euroopan valtio, itäeurooppalaisen valtion hallitus? Minusta syy tähän on aivan selvä: Yhdysvaltojen maatalousliiketoiminta – ja myös sen eurooppalainen vastine – etsii parhaillaan Itä-Euroopasta maa-alueita, joilla tehdä kokeiluja – jos mahdollista, ilman tarkkailua – geneettisesti muunnettujen organismien vapauttamisella. Jos haluamme Århusin sopimuksesta uskottavan ja vakavasti otettavan, katson, että sen olisi katettava myös geneettisesti muunnetut organismit. Tämä on varmasti keskeinen seikka Alma Atassa.
<P>
Lisäksi katson – kuten muutkin ovat todenneet – että osallistumisoikeutta muilla aloilla on säänneltävä selkeästi. Arvoisa komission jäsen Dimas, olisin myös iloinen, jos kertoisitte komission ajatuksista yleissopimuksen kolmannesta osasta – muutoksenhaku- ja vireillepano-oikeudesta – ja siitä, mitä aiotte tästä sanoa Alma Atassa. 
<SPEAKER ID="92" LANGUAGE="EN" NAME="Stavros Dimas," AFFILIATION="komission jäsen">
<P>
   .  Arvoisa puhemies, olen pannut mielenkiinnolla merkille päätöslauselmaluonnoksessa esitetyt seikat ja täällä tänään esitetyt huomautukset. Haluan ennen kaikkea kiittää teitä yleisestä tuestanne komission strategialle Århusin yleissopimuksen toisessa osapuolikokouksessa. On tärkeää, että Euroopan unioni lähettää yhtenäisen viestin yleissopimuksen muille osapuolille ja että samalla osoitamme sitoutuvamme sen periaatteisiin ja sääntöihin.
<P>
Edellisen puhujan esittämään kysymykseen muutoksenhaku- ja vireillepano-oikeutta koskevasta direktiiviehdotuksesta komissio haluaa korostaa, ettei se, että yhteisö ratifioi Århusin sopimuksen ennen muutoksenhaku- ja vireillepano-oikeutta koskevan direktiivin hyväksymistä, tarkoita sitä, ettei direktiiviä enää tarvittaisi. Århusin yleissopimus on luonut uutta perustaa tavalle, jolla kansalaiset voivat osallistua päätöksentekoon ympäristöasioissa. Loppujen lopuksi sen uskottavuus riippuu kuitenkin tavasta, jolla sitä sovelletaan. Tämän vuoksi komissio katsoo, että tulevina vuosina työssä on keskityttävä yleissopimuksen täytäntöönpanoon.
<P>
Osapuolten ja sopimuksen allekirjoittajien on sekä perustettava tai hyväksyttävä hallintomenettelyjä että saatava kokemusta, vaihdettava kokemuksia muiden osapuolien kanssa ja opittava käytännön työstä. Kuten jäsen Florenz totesi, sopimus on allekirjoitettava ja ratifioitava. Tällä hetkellä 24 jäsenvaltiota on allekirjoittanut sen vuonna 1998 ja yksi jäsenvaltio on valmis allekirjoittamaan. Näistä 24 jäsenvaltiosta 19 on tähän mennessä ratifioinut sopimuksen. Ne, jotka eivät ole vielä ratifioineet sitä, ovat – tietojemme mukaan – parhaillaan laatimassa täytäntöönpanolainsäädäntöä.
<P>
Luotan jatkuvaan tukeenne tässä kunnianhimoisessa hankkeessa. 
<SPEAKER ID="93" LANGUAGE="" NAME="Puhemies." AFFILIATION="">
<P>
   Olen vastaanottanut keskustelun päättyessä yhden työjärjestyksen 108 artiklan 5 kohdan mukaisesti käsiteltäväksi jätetyn päätöslauselmaesityksen(1).
<P>
Keskustelu on päättynyt.
<P>
Äänestys toimitetaan torstaina. 
<SPEAKER ID="94" LANGUAGE="" NAME="Puhemies." AFFILIATION="">
<P>
   Esityslistalla on seuraavana keskustelu ehdotuksesta Εuroopan parlamentin ja neuvoston suositukseksi elokuvaperinnöstä ja siihen liittyvän teollisen toiminnan kilpailukyvystä (KOM(2004)0171-C5-0133/2004-2004/0066(COD)) (esittelijä: Gyula Hegyi (A6-0101/2005).
<P>
Komission jäsen Redingillä on puheenvuoro komission puolesta. 
<SPEAKER ID="95" LANGUAGE="EN" NAME="Viviane Reding," AFFILIATION="komission jäsen">
<P>
   .  Arvoisa puhemies, komissio hyväksyi 16. maaliskuuta 2004 ehdotuksen neuvoston ja parlamentin suositukseksi elokuvaperinnöstä ja siihen liittyvän teollisen toiminnan kilpailukyvystä.
<P>
Elokuva on turmeltuvassa tallennusmuodossa esitettävä taiteen laji, minkä vuoksi tarvitaan viranomaisten myönteisiä, nopeita ja tehokkaita toimia sen säilyttämiseksi. Elokuvat muodostavat kattavan todistusaineiston ajastamme. Eurooppalaisen elokuvaperinnön suojeleminen, yhteistuotannot kolmansien maiden kanssa mukaan luettuina, on tulevien sukupolvien etujen mukaista. Jotta varmistetaan Euroopan elokuvaperinnön välittyminen tuleville sukupolville, se on järjestelmällisesti kerättävä, luetteloitava, säilytettävä ja restauroitava. Elokuvaperintöä olisi voitava käyttää opetus-, tutkimus- ja kulttuuritarkoituksiin ja muihin ei-kaupallisiin tarkoituksiin siten, että tekijänoikeudet ja lähioikeudet otetaan aina huomioon. Tämän vuoksi komissio aikoo edistää elokuvien luetteloinnin standardointia Euroopassa, ja olemmekin antaneet Euroopan standardointikomitealle tehtäväksi valmistelutöiden käynnistämisen. Tämä helpottaa tiedonvaihtoa ja edistää kaikkien jäsenvaltioiden elokuva-arkistojen tietokantojen yhteentoimivuutta. Komissio edistää myös elokuva-arkistojen välistä yhteistyötä. Yksi tällaisen yhteistyön etuja on mahdollisuus niin kutsuttujen "kadonneiden elokuvien" kunnostamiseen ja restaurointiin.
<P>
Tänään käsiteltävä mietintö ja sen tarkistukset kuvastavat yhtäältä esittelijän ja varjoesittelijän perusteellista työtä ja toisaalta myös puheenjohtajavaltion tekemää työtä. Haluan kiittää jäsen Hegyita hänen rakentavasta työstään tämän parissa. Komissio on kiitollinen kaikille keskeisille toimijoille, joiden ansiosta tänään on saavutettavissa hyvä kompromissi.
<P>
Komission ehdotuksessa sellaisena kuin se on parlamentin tarkistamana suositellaan, että jäsenvaltiot ottavat käyttöön velvoitteen tallettaa sellaisia elokuvia, jotka ovat osa jäsenvaltion audiovisuaalista perintöä ja joille on myönnetty julkista tukea. Toissijaisuusperiaatteen mukaisesti tekstissä annetaan jäsenvaltioille myös mahdollisuus päättää, kuinka ne täyttävät tämän velvoitteen, joko lakisääteisesti tai sopimusperusteisesti: tämän jätämme jäsenvaltioiden päätettäväksi.
<P>
Suositus on paras käytettävissä oleva väline ehdotetuille toimenpiteille asetettujen tavoitteiden saavuttamiseksi. Tavoitteet ovat ensinnäkin elokuvateollisuuden vahvistaminen luomalla perusta oikeuksien haltijoiden uinuvien luetteloiden kuvauksille ja toiseksi jäsenvaltioiden visuaalisen perinnön järjestelmällinen tallentaminen, kerääminen ja säilyttäminen. Komissio on hyvin tyytyväinen –– ja uskon kansalaistenkin olevan – mahdollisuuteen päästä sopimukseen ensimmäisessä käsittelyssä. Komissio hyväksyy parlamentin tarkistukset siinä määrin kuin ne vastaavat parlamentin ja puheenjohtajavaltion välistä poliittista sopimusta, joka vahvistettiin pysyvien edustajien komiteassa 2. toukokuuta 2005. 
<SPEAKER ID="96" LANGUAGE="EN" NAME="Gyula Hegyi (PSE )," AFFILIATION="esittelijä">
<P>
   .  Arvoisa puhemies, elokuva on eurooppalaisen kulttuurin lempilapsi. Se syntyi eurooppalaisen sivistyksen kultakaudella samanaikaisesti muiden merkittävien tieteellisten ja teknisten keksintöjen kanssa. Kaikki tuo tapahtui ennen maailmansotia aikana, ennen kuin 19. vuosisadan harhakuvitelmat olivat haihtuneet. Elokuva syntyi Pariisissa, joka oli tuolloin taiteiden, vallankumousten ja glamourin pääkaupunki. Vuoden kuluttua ensimmäisiä elokuvia esitettiin kaikkialla Euroopassa kahviloissa, teattereissa ja muilla julkisilla paikoilla. Elokuvasta ja elokuvanteosta tuli nopeasti kehittyvää toimintaa tuhansille enimmäkseen nuorille miehille ja naisille. Elokuvahistorian kolmen ensimmäisen vuosikymmenen aikana eurooppalainen mykkäelokuva valloitti koko maailman taiteellisten ansioittensa avulla.
<P>
Lahjakkaat eurooppalaiset maahanmuuttajat panivat alulle myös Amerikan elokuvateollisuuden. Äänielokuvan ilmestyminen muutti elokuvamaailmaa ratkaisevasti. Monikielisyys osoittautui esteeksi elokuvateosten markkinoinnin kannalta ja eräillä tahoilla katsottiin, että Euroopan kielellinen rikkaus, josta olemme ylpeitä, muodostui kilpailuhaitaksi. Tämä paradoksaalinen tilanne olisi korjattava tukemalla elokuva-alan tuotteita kansallisin ja yhteisön tason varoin. Elokuvateollisuus liiketoimintana ei tarvitse kyseistä tukea, vaan se on annettava kulttuurisen ja kielellisen monimuotoisuuden (eli Euroopan olennaisimman ominaisuuden) hyväksi. Jokaisen Euroopan maan hallituksen olisi tehtävä parhaansa ainutlaatuisten kulttuuririkkauksiemme puolustamiseksi suojelemalla ja tukemalla eurooppalaista elokuvaa, joka puhuu kaikille eurooppalaisille kansoille näiden omalla kielellä. 
<P>
Esittelijä pitää tervetulleena hallitustemme lujaa sitoutumista siihen, että nykyiset elokuvan tukimuodot säilytetään. Elokuvassa ja elokuvaamisessa ei ole kyse ainoastaan taiteesta ja viihteestä. Toisen maailmansodan jälkeen monet tuhoutuneet rakennukset restauroitiin vanhojen elokuvakatkelmien avulla. Euroopan elokuvaperintö kattaa kaikki elämämme osa-alueet 19. vuosisadan lopusta alkaen tämän uuden vuosisadan alkuun saakka. Tämän perinnön säilyttäminen merkitsee samalla kulttuurimme ja historiamme, jokapäiväisen elämämme, suurten tapahtumien, pienten murhenäytelmien ja yhteisten ilojemme muistojen säilyttämistä. Mikäli vanhat elokuvat katoavat, nuoret tuskin kykenevät ymmärtämään esi-isiensä elämää. Kansallisilla elokuva-arkistoilla on merkittävä asema elokuvaperintömme säilyttämisessä. Jos elokuva arkistoidaan asianmukaisesti, sen sanoma säilyy tulevia sukupolvia varten.
<P>
Esittelijä suosittelee siksi velvoitetta, jonka mukaisesti jokaisesta eurooppalaisesta julkiseen levitykseen tarkoitetusta elokuvasta on talletettava yksi kappale arkistoihin. Euroopan kansallisten filmi-instituuttien ja elokuva-arkistojen olisi yhdenmukaistettava ja standardoitava arkistointijärjestelmänsä. Näin voimme varmistaa, että elokuvaperinnöstämme todella tulee yhteinen ja julkinen perintömme. Eurooppalaisten elokuvien digitalisointi, yhteisen tietokannan perustaminen ja kansallisten elokuva-akatemioiden ja -arkistojen yhteistyö palvelevat kaikki yhteistä tavoitetta: elokuvaperintömme säilyttämistä ja saattamista kaikkien ulottuville.
<P>
Tällä suosituksen muodossa annettavalla ehdotuksella pyritään takaamaan eurooppalaisten elokuvien entistä järjestelmällisempi tallettaminen ja säilyttäminen Euroopan audiovisuaalisen perinnön turvaamiseksi.
<P>
Katson, että kollegojeni Descampsin ja Gibaultin sekä kulttuuri- ja koulutusvaliokunnan hyvin rakentavan lähestymistavan sekä lisäksi puheenjohtajavaltio Luxemburgin hyvin kattavan ja aktiivisen roolin ansiosta on saavutettu hyvä kompromissi sopimukseen pääsemiseksi ensimmäisessä käsittelyssä. Asiakirja osoittaa yhteispäätösmenettelyn lisäarvon ja on hyvä esimerkki siitä, kuinka parlamentti ja neuvosto voivat yhdessä päästä yksimielisyyteen monista merkittävistä seikoista, joilla komission alkuperäisestä ehdotuksesta voidaan tehdä laaja-alaisempi ja tehokkaampi.
<P>
Haluan korostaa niitä seikkoja, jotka parlamentti katsoi hyvin merkittäviksi ja jotka neuvosto hyväksyi. Parlamentin lähestymistavan tuloksena elokuvien tallentamisesta tulee joka tapauksessa pakollista, jotta turvataan järjestelmällinen kerääminen kaikkialla Euroopassa. Nyt meillä on määrätty ajanjakso, jonka aikana jäsenvaltioiden on hyväksyttävä tarvittavat toimenpiteet eurooppalaisen elokuvaperinnön säilyttämisen takaamiseksi. Talletettujen elokuvien laadun takaamiseksi vaatimuksena on nyt, että talletettu versio on hyvälaatuinen. Jotta yhteinen elokuvaperintömme olisi mahdollisimman kattava, suosituksen mukaan siirtymäajanjakson jälkeen kaikki elokuvat on talletettava, ei pelkästään julkista rahoitusta saaneet. Jokaisen jäsenvaltion kokoelman tuntemiseksi mietinnössä ehdotetaan tietokantaverkostoa, ja tässä Eurooppa-neuvoston jo toimivat elimet, kuten Strasbourgin audiovisuaalialan seurantakeskus, voivat ottaa merkittävän tehtävän.
<P>
Katson, että olemme saavuttaneet hyvän kompromissin. Pyydän teitä tukemaan mietintöä, jotta sopimukseen voidaan päästä ensimmäisessä käsittelyssä, mikä olisi yhteisen elokuvaperintömme edun mukaista.
<P>
Arvoisa komission jäsen Reding Luxemburgista, olen kiitollinen kauniista sanoistanne. Aloitimme molemmat uramme nuorina toimittajina, elokuva- ja teatterikriitikkoina. On hienoa, että voimme tehdä yhteistyötä tämän mietinnön parissa. 
<SPEAKER ID="97" LANGUAGE="EN" NAME="Eoin Ryan (UEN )," AFFILIATION="kehitysyhteistyövaliokunnan lausunnon valmistelija">
<P>
   .  Arvoisa puhemies, aluksi haluan onnitella ja kiittää jäsen Hegyita hänen elokuvaperintöä ja siihen liittyvän teollisen toiminnan kilpailukykyä koskevasta työstään.
<P>
Elokuvaperintöä ja siihen liittyvän teollisen toiminnan kilpailukykyä koskeva lausuntoni antoi minulle mahdollisuuden tutkia eurooppalaisen elokuvateollisuuden toimintaa, alan, joka tuottaa lähes 25 prosenttia Euroopan markkinoiden elokuvista. Valitettavasti noin 65 prosenttia tuotetuista elokuvista on kaupallista tuotantoa Euroopan unionin ulkopuolelta, pääosin Yhdysvalloista. Euroopan elokuvateollisuudella ei luonnollisestikaan ole kilpailuetua tässä tapauksessa. Suoraan sanottuna tämä ei riitä. Minulla ei ole mitään amerikkalaista kulttuuria tai amerikkalaista elokuvateollisuutta vastaan, mutta minusta on tärkeää, että suojelemme eurooppalaista kulttuuria ja parannamme eurooppalaista elokuvateollisuutta kaikin mahdollisin tavoin. Kun tarkastellaan alan menestystä Intiassa, Bollywood on esimerkki siitä, missä se voi toteutua ja on toteutunut.
<P>
Yksi keino ongelman ratkaisemiseen on valtiontuki. Olen iloinen siitä, että komission elokuvatiedonannossa määritettiin elokuvateollisuuden valtiontuen merkitys kulttuurin edistämisessä. Tämän erityisen valtiontuen voimassaoloajan jatkaminen heinäkuuhun 2007 on myös osoitus siitä, että se tarjoaa alalle laajaa vakautta ja kaivattua oikeusvarmuutta. Loppukäyttäjille tämä takaa esimerkiksi Irish Film Boardin elintärkeiden tukijärjestelmien jatkumisen.
<P>
Olen vaatinut komissiolta, että suurempaa valtiontukea harkitaan kulttuurin ja vaikeiden elokuvien alalla. Elokuvateollisuuden valtiontuen leikkaukset ovat epäoikeutettuja ja ei-toivottuja. Valtiontuki kulttuurin edistämiseksi on merkittävää, sillä se merkitsee sitä, että elokuvia kuvataan kotimaassa eikä valtameren takana. Näin voidaan säilyttää kansalliset erityistaidot ja asiantuntemus, joita audiovisuaaliset luomukset edellyttävät.
<P>
Minusta kaikki elokuvanteko on katsottava kulttuuriseksi toiminnaksi, jolloin sitä ei voida katsoa esteeksi yhtenäismarkkinoille. Olen hyvin iloinen siitä, että komissio on ilmaissut halukkuutensa harkita korkean tason tukea seuraavassa elokuvaa koskevan tiedonantonsa tarkistuksessa. Toivon tämän käyvän pian toteen. 
<SPEAKER ID="98" LANGUAGE="FR" NAME="Marie-Hélène Descamps," AFFILIATION="PPE-DE-ryhmän puolesta">
<P>
   . Arvoisa puhemies, arvoisa komission jäsen, hyvät kollegat, elokuvat kokonaisuudessaan – vanhat, nyt ja tulevaisuudessa toteutettavat – ovat ja tulevat säilymään jäsenvaltioidemme elävimpinä taiteellisina ilmaisuina. Euroopan identiteetti on muotoutunut poikkeuksellisen kulttuuriperinnön kasautumana, elokuvat mukaan luettuna, ja tämä on sekä muokannut maanosamme identiteettiä että turvannut sen kulttuurisen moninaisuuden kehittymisen.
<P>
Jäsen Hegyin mietinnöllä pyritään näin ollen yhtäältä varmistamaan kansallisen ja eurooppalaisen elokuvaperinnön säilyminen ja toisaalta tähän perintöön liittyvän teollisen toiminnan kilpailukyvyn edellytysten parantaminen. Näiden tulosten aikaansaamiseksi on suotavaa, että elokuvat, joista tämä perintö muodostuu, kerätään järjestelmällisesti, luetteloidaan, säilytetään ja restauroidaan tekijänoikeuksia kunnioittaen.
<P>
Toinen merkittävä seikka tässä mietinnössä koskee elokuvien tallettamisen luonnetta jäsenvaltioiden valitsemissa organisaatioissa, joko lakisääteisen tai sopimusperusteisen velvoitteen nojalla. Talletettava aineisto huomioon ottaen kopioiden olisi lisäksi oltava teknisesti korkealaatuisia, jotta elokuvaa voidaan hyödyntää myöhemminkin. Lisäksi tarkennetaan, että elokuvaperintöön kuuluu jäsenvaltioiden tuotannon lisäksi niiden yhteistuotanto sekä yhteistuotanto kolmansien maiden kanssa. On myös esitetty ajatus, jota pidän mielenkiintoisena, nimittäin eurooppalaisen audiovisuaalisen perinnön tietokantaverkoston luominen yhteistyössä Euroopan neuvoston ja erityisesti Eurimagen ja Euroopan audiovisuaalialan tarkkailukeskuksen kanssa.
<P>
Lopuksi, mietinnössä esitetään mielestäni ratkaisevan tärkeä seikka: elokuvaopetus kaikilla opetuksen tasoilla, jotta nuoremmat sukupolvet voivat oppia hieman historiaa, jokapäiväistä elämää ja sosiologiaa eurooppalaisen elokuvaperinnön rikkauden ansiosta. Haluan myös erityisesti onnitella esittelijää hänen erinomaisesta ja ennen kaikkea hyödyllisestä työstään, joka elokuvien säilymistä koskevine pyrkimyksineen edistää toivoakseni osaltaan elokuvakulttuurin kehittymistä ja leviämistä Euroopassa. 
<SPEAKER ID="99" LANGUAGE="FR" NAME="Guy Bono," AFFILIATION="PSE-ryhmän puolesta">
<P>
   . Arvoisa puhemies, haluan vuorostani onnitella esittelijää hänen hiljattain tekemästään erinomaisesta työstä niinkin merkittävän aiheen kuin eurooppalaisen elokuvaperinnön turvaamisen ja tukemisen parissa.
<P>
Haluan erityisesti korostaa kolmea merkittävää seikkaa mietinnössä. Ensinnäkin on selvää, että elokuvien luettelointi, säilyttäminen ja restaurointi ovat merkittäviä tehtäviä Euroopan kulttuurisen moninaisuuden turvaamiseksi. Toiseksi mietinnössä korostetaan perustellusti elokuvien järjestelmällisen keräämisen merkitystä talletusjärjestelmän laillisen velvoitteen avulla. Lopuksi on korostettava sitä, missä määrin uuden teknologian kehittäminen on ratkaisevaa elokuvien luetteloimisen, säilyttämisen ja restauroinnin varmistamiseksi ja mahdollisimman korkean laadun takaamiseksi.
<P>
Haluan korostaa yhteyksiä tämän mietinnön ja eurooppalaisten vuoden 2007 opetus- ja mediaohjelmien alalla käytävän keskustelun välillä. Mietinnössä vaaditaan jäsenvaltioilta aktiivisempaa lähestymistapaa visuaalisen opetuksen alalla, erityisesti ammatillisen koulutuksen ja medialukutaidon alalla. Opetuksen asemaa Lissabonin prosessin kulmakivenä käsittelevän mietinnön esittelijänä – esittelen mietinnön lähiaikoina kulttuuri- ja koulutusvaliokunnassa – kannatan täysin tätä erinomaista ehdotusta. Yhteiskunnistamme on tullut yhä suvaitsevaisempia lukutaidon kehityksen suhteen. Meidän on kaikkien vastedes opittava lukemaan paremmin kuvia, joista on tullut yhä merkittävämpiä välineitä ihmiskunnan viestinnässä.
<P>
Lopuksi haluan korostaa, että vaikka eurooppalainen elokuva jo onkin hieno perintö, sen on oltava myös osa tulevaisuuttamme. Tämän vuoksi haluan varoittaa kollegoitani siitä, että Media 2007-ohjelmaan on sisällytettävä eurooppalaisen elokuvatuotannon kannalta asianmukaiset rahoitusehdot. Tästä on jo esimerkkejä: elokuva- ja kulttuuriteollisuuden rahoitusinstituutti perustettiin Ranskassa yli 20 vuotta sitten nimenomaan auttamaan tuottajien ja itsenäisten levittäjien luotonsaantia. Itsenäisten tuottajien lainansaanti on ratkaiseva tekijä, kun otetaan huomioon, kuinka elokuvat rahoitetaan. Toivon, että vuoden 2007 ohjelmaa koskevassa keskustelussa löydämme ratkaisuja, joilla eurooppalaisen elokuvan henki säilytetään kokonaisuudessaan. 
<SPEAKER ID="100" LANGUAGE="FR" NAME="Claire Gibault," AFFILIATION="ALDE-ryhmän puolesta.">
<P>
    Arvoisa puhemies, arvoisa komission jäsen, hyvät kollegat, ensin haluan kiittää jäsen Hegyita hänen tekemästään työstä sekä siitä avoimesta lähestymistavasta, jota hän osoitti työryhmissämme ja joka johti siihen, että suositukselle saatiin aikaan hyvin kattava ja perusteltu lopullinen sanamuoto niin lyhyessä ajassa. Olen iloinen myös siitä, että on ollut mahdollista löytää kompromissiratkaisu neuvoston kanssa, sillä tämän johdosta mietintö voidaan toivoakseni hyväksyä ensimmäisessä käsittelyssä, jolloin eurooppalainen elokuvaperintö hyötyy mahdollisimman nopeasti kaikista niistä takeista, joita suosituksessa tarjotaan. Olen hyvin iloinen siitä, että kaikki esittämäni tarkistukset on otettu mukaan ja että kollegani kulttuuri- ja koulutusvaliokunnassa sekä Euroopan liberaalidemokraattien liiton ryhmässä ovat hyväksyneet ne. Kiitän heitä lämpimästi luottamuksesta.
<P>
Tällä suosituksella annetaan epäilemättä uutta puhtia eurooppalaiselle elokuvatuotannolle ja autetaan ohjaamaan elokuvateollisuuden kehitystä uusissa jäsenvaltioissa. Olen seurannut hyvin tiiviisti tämän asiakirjan laatimista, ja se on hyvin erityinen meille ranskalaisille, sillä me keksimme elokuvan. Lyonilaiset Lumièren veljekset kehittivät ensimmäisinä elokuvatekniikan, ja he olivat kiinnostuneita myös dokumenttipuolesta.
<P>
Muutamaa vuosikymmentä myöhemmin Georges Méliès keksi elokuvaspektaakkelin ja mielikuvituksen käytön. Kaikki Lumièren veljesten elokuvat on restauroitu Ranskan elokuva-arkistossa ja ne on hiljattain julkaistu DVD:llä. Tämän vuoksi olen vakuuttunut siitä, että varmistaaksemme sen, ettei mitään menetetä, meidän on korostettava vaatimusta, jonka mukaan elokuvien alkuperäisversiot on talletettava eurooppalaiseen elimeen ja Euroopan audiovisuaalialan seurantakeskuksen perustamaan tietokantaan. Mikä ilo olisikaan, jos voisimme näin elää uudelleen L’Arroseur Arrosén maagiset hetket; tämä minulla oli mielessäni työskennellessäni neuvoston suosituksen parissa. Haluan myös korostaa elokuvakritiikin merkittävää asemaa, tätä ranskalaista erikoisalaa, jonka kirjoitukset ovat kannustaneet säilyttämään töitä. Ajattelen nyt André Bazinia, François Truffaut'ta ja Henri Langlois'ta. Olen näin ollen täysin tyytyväinen mietintöön, ja pyydän teitä tukemaan sitä. Elokuvaperintö ansaitsee oman politiikkansa, kuten rakennukset, taulut ja kirjatkin. Sama koskee perinnön säilyttämistä, historian kokoamista ja yhteyksien luomista mennen ja tulevan välille. 
<SPEAKER ID="101" LANGUAGE="EN" NAME="Alyn Smith," AFFILIATION="Verts/ALE-ryhmän puolesta">
<P>
   .  Arvoisa puhemies, haluan yhtyä äänelläni esittelijän onnittelijoihin, ja onnittelen myös komissiota kunnianhimoisesta kertomuksesta ja paketista.
<P>
Haluan korostaa tällaisen Euroopan tason kunnianhimoisen pyrkimyksen merkitystä eurooppalaiselle elokuvateollisuudelle. Esimerkkinä siitä, kuinka ei pidä toimia ja miksi tällaista pakettia tarvitaan, voidaan tarkastella Skotlantia. Meillä on korkeatasoinen elokuvainfrastruktuuri, lahjakkaita teknikoita ja näyttelijöitä sekä vaikuttavia maisemia, mutta elokuvateollisuutemme ei ole tunnettua. Ja hyvästä syystä: hallituksemme ei tue alaa riittävästi. Elokuva Skotlannin kuningattaresta Marystä tehdään Irlannissa, ja uusi elokuvaversio Macbethistä – skotlantilaisesta näytelmästä – kuvataan Mansaarella. Hallituksen tuki elokuvalle on ratkaisevaa elokuvateollisuuden globaaleilla markkinoilla. Mietintö osoittaa, miksi tarvitsemme kunnianhimoista eurooppalaista kehystä, jossa on sielu mukana, jotta voimme laajentaa sen eurooppalaisen ulottuvuuden ulkopuolelle.
<P>
Onnittelen esittelijää ja annan kopion mietinnöstä Skotlannin hallitukselle. 
<SPEAKER ID="102" LANGUAGE="PT" NAME="Vasco Graça Moura (PPE-DE )." AFFILIATION="">
<P>
   – On toteutettava kaikki mahdolliset toimenpiteet EU:n jäsenvaltioiden elokuvateollisuuden säilyttämiseksi ja sen ansioiden tunnustamiseksi, koska se edustaa historiallista, kulttuurista ja inhimillistä perintöä. Sen olisi myös oltava kaikkien ulottuvilla kulttuurin tutkimuksen, koulutuksen ja huvin vuoksi, ja tätä periaatetta olisi tietysti sovellettava kaikkiin kulttuuriperinnön ilmentymiin.
<P>
Tällainen politiikka ja tällaiset käytännön toimenpiteet – jotka koskevat muistojen säilyttämistä sellaisessa tilassa, joka ruokkii kaikkia muita taidemuotoja – voivat auttaa edistämään jäsenvaltioiden kulttuurin moninaisuutta tuottamansa poikkeuksellisen henkisen ja aineellisen hyvän lisäksi. Ne voivat myös auttaa saavuttamaan ja kannustamaan olennaista eurooppalaista lisäarvoa, jonka olisi oltava ominaista kaikille EU:n toimielinten tukemille kulttuurihankkeille.
<P>
Euroopan kulttuuri voi säilyttää asemansa kolmansien maiden kulttuurien edessä vain korostamalla omaa arvoaan, ja näin siihen samaistuvat ihmiset tulevat yhä vaativammiksi laadun suhteen, niin luomansa kuin kuluttamansa suhteen. Euroopan ei tarvitse puolustaa itseään muualta peräisin olevan korkealaatuisen kulttuurin edessä, sillä tämä kulttuuri kuvastaa ihmisarvoa; Eurooppa tarvitsee tätäkin panosta. Tärkeätä on, että Eurooppa pystyy kilpailemaan vähintäänkin vastaavalla laatutasolla.
<P>
Euroopan puolustaminen on myös suojautumista epäilyttävien tuotteiden mahdolliselta tulvalta. Kyse ei ole siitä, että poliittisesti korrektein käytännöin väitetään suojeltavan kulttuurin monimuotoisuutta mutta tosiasiassa luodaan esteitä sellaisten etujen vuoksi, jotka liittyvät enemmän tai vähemmän yritysten suojelemiseen tai nurkkakuntaisuuteen.
<P>
Äänestin tämän vuoksi suosituksen puolesta, vaikka epäilenkin sen laillista tehokkuutta, koska suosituksena siinä on tosiasiassa kyse yhdenmukaistamisesta, joka on kielletty perustamissopimuksessa. 
<SPEAKER ID="103" LANGUAGE="ES" NAME="Antolín Sánchez Presedo (PSE )." AFFILIATION="">
<P>
    Arvoisa puhemies, arvoisa komission jäsen, haluan aluksi kiittää jäsen Hegyita hänen taidokkaasta mietinnöstään. Tämä mietintö perustuu komission ehdotukseen, johon sisältyy kaksi tekstiä: tiedonanto vuoden 2001 elokuvaa koskevan tiedonannon seurannasta, elokuvaperinnön suojelemisesta ja valtiontuesta sekä ehdotus neuvoston ja Euroopan parlamentin suositukseksi pelkästään elokuvaperinnöstä, sillä tällä hetkellä parlamentilla ei ole lainsäädäntövaltaa valtiontuen alalla.
<P>
Eurooppa on elokuvan syntymäkoti. Elokuvaperintöämme on suojeltava, sillä se sisältää merkittävän osan muistojamme, ilmaisee kulttuurista identiteettiämme ja kuvastaa kansojemme moninaisuutta. Kuten esittelijä korostaa, se käsittelee kaikkia elämämme näkökohtia 1800-luvun lopusta lähtien.
<P>
Kyse on myös taloudellisesta voimavarasta, jonka suojelemisella voidaan edistää kasvua ja työllisyyttä sekä edistää innovaatioita, tutkimusta ja teknistä kehittämistä koskevia politiikkoja, joilla edistetään yleistä teollista kilpailukykyä. Tämän kannan komissio on omaksunut aivan perustellusti, kun se on laatinut siihen liittyvää teollista toimintaa koskevan suosituksen perustamissopimuksen 157 artiklaan ja tehnyt näin yhteispäätösmenettelyn mahdolliseksi.
<P>
Amerikkalaisten elokuvien ylivalta eurooppalaisilla markkinoilla — noin 75 prosentin osuuksineen — eurooppalaisten elokuvien vaikeudet päästä alkuperämaataan laajemmille markkinoille — niiden osuus yhteisön markkinoista on vain 10 prosenttia — sekä elokuvatuotannon horrostila edellyttävät perusteellista vastausta. Odotan näin ollen innokkaasti sen komission ilmoittaman tutkimuksen tuloksia, jossa tarkastellaan nykyisen valtiontuen taloudellista ja kulttuurista vaikutusta. Olen myös iloinen siitä, että komissio jatkoi elokuvien ja televisiotuotannon tukiedellytysten voimassaoloaikaa vuoteen 2007. Lisäksi olen iloinen siitä, että jäsen Hegyi sisällytti tämän myös mietintöönsä.
<P>
Haluan korostaa julkisten yleisradioelinten merkitystä elokuvaperintömme suojelemisessa, sen laajentamisessa myös televisiotuotantoon ja julkisen palvelun vaatimusten täyttämisessä. Katson, että nämä elimet on otettava huomioon, jotta voidaan edistyä audiovisuaalisen perintömme kehittämisessä. 
<SPEAKER ID="104" LANGUAGE="IT" NAME="Alfonso Andria (ALDE )." AFFILIATION="">
<P>
    Arvoisa puhemies, hyvät kollegat, minäkin onnittelen esittelijää erinomaisesta työstä. Se on ilmeinen osoitus laajasta herkkyydestä, joka perustuu hänen asiantuntemukseensa tällä alalla.
<P>
Elokuvaperintö kykenee kuvaamaan erilaisia kansallisia ja paikallisia kulttuurisia tosiseikkoja ja laajentamaan Euroopan historiallista muistia – puhumattakaan sen koulutuksellisesta merkityksestä – ja se on näin ollen hyödyllinen väline Euroopan kulttuurisen ulottuvuuden ja yhteisen historiallisen identiteetin vahvistamiseksi. Ei ole sattumaa, että joidenkin jäsenvaltioiden lainsäädännössä elokuvatuotanto tunnustetaan jo nyt kulttuurihyödykkeeksi. Tämän vuoksi on tärkeää yhdenmukaistaa lainsäädäntöä eurooppalaisen elokuvan tallettamisen, säilyttämisen ja jakelun osalta turvautumalla aluksi parhaiden käytäntöjen jakamiseen.
<P>
Uuden teknologian hyödyntäminen merkitsee lisäksi väistämätöntä siirtymistä kohti kustannusten järkeistämistä ja siitä seuraavaa kilpailukykyä niin elokuvatuotannossa sen suppeimmassa merkityksessä kuin myös kaikissa siihen liittyvissä toimissa, kuten keräämisessä, luetteloinnissa ja restauroinnissa.
<P>
Olen myös samaa mieltä esittelijän kanssa sekä tarpeesta ottaa huomioon vammaiset – ja taata talletettujen töiden parempi saatavuus – että tarpeesta säilyttää kaikki elokuvat eikä pelkästään julkista rahoitusta saaneet, kuten komission ehdotuksessa esitetään. Kaikki nämä teokset ovat tuoneet osansa eurooppalaisen elokuvan historiaan ja antavat kuvan erilaisista suuntauksista ja vaikutuksista eri aikakausilla.
<P>
Lopuksi haluan esittää ehdotuksen komission jäsenelle Redingille. Ehdotuksella on symbolista arvoa tänään, 9. toukokuuta, Eurooppa-päivänä. Ehdotan sellaisen Eurooppa-aiheisen elokuva-arkiston perustamista, jossa säilytetään huolellisesti valikoituja elokuvia, jotka liittyvät historiallisiin tapahtumiin ja kohtauksiin yhteisöhankkeen kehityksessä. Elokuva toimii näin välittäjänä, jolla edistetään kansalaisten entistä vastaanottavaisempaa suhtautumista Eurooppaa ja sen toimielimiä koskevaan tietoon. 
<SPEAKER ID="105" LANGUAGE="SL" NAME="Ljudmila Novak (PPE-DE )." AFFILIATION="">
<P>
    Aikana, jona yhteydet Euroopan unionin sisällä ovat yhä tiiviimmät, kulttuurialan yhteyksien luominen on hyvin tärkeää, ja tässä elokuvalla on erityinen asemansa. Olen tämän vuoksi iloinen elokuvaperintöä koskevasta mietinnöstä, sillä katson, että asianmukainen ja oikea-aikainen varastointi antaa mahdollisuuden säilyttää elokuvaperinnön myös myöhemmille sukupolville. 
<P>
Nopean kehityksen ja muutoksen aikana jokaisen kansakunnan on kyettävä säilyttämään identiteettinsä ja kansallinen perintönsä, ja tämä koskee erityisesti Slovenian kaltaisia pieniä kansakuntia. Tämän vuoksi jäsenvaltioiden on tuettava elokuvateollisuuttaan, kansallisia elokuva-alan oppilaitoksiaan ja elokuvahankkeita, sillä muuten syntyy aukko aineistoon, joka koskee elokuvien kattamaa kansakunnan historiaa, elämää ja kulttuuria. 
<P>
Koska nykyajan ihmiset käyttävät paljon aikaa elokuvien katselemiseen, on myös kova tarve alan koulutukseen, ja tämä koskee erityisesti nuorisoa. Perehtyneisyys takaa paremman aseman sellaisille korkealaatuisille elokuville, joita ei välttämättä ole tehty houkuttelemaan suuria katsojamääriä mutta joiden merkitystä kuitenkin heikentää se, jos katsoja ei pysty tunnistamaan laatua. Tämän vuoksi kannatan tarkistusta 10, jossa suositellaan, että jäsenvaltiot edistävät visuaalista koulutusta ja medialukutaitoa kansallisissa opetusjärjestelmissä ja ammatillisen koulutuksen ohjelmissa. Elokuvaperinnön säilyttämisen merkitys piileekin juuri näiden arkistojen saatavuudessa opetuksen, tutkimuksen ja kulttuuriyhteyksien tarpeisiin. Koska aikamme on myös äänielokuvan aikaa, elokuva on myös hyvä ja tehokas kieltenoppimisen väline, joten autenttisuuden säilyttämiseksi katson tekstityksen asianmukaisemmaksi kuin dubbauksen.
<SPEAKER ID="106" LANGUAGE="EL" NAME="Nikolaos Sifunakis (PSE )." AFFILIATION="">
<P>
   – Arvoisa puhemies, kävimme useita mielenkiintoisia keskusteluja valiokunnassa, jonka puheenjohtajana minulla on kunnia toimia. Haluan tänään täysistunnossa onnitella jäsen Hegyita erinomaisesta elokuvaperinnön suojelemista koskevasta mietinnöstä, joka on, kuten olemme kuulleet, hänen elokuvatuntemuksensa hedelmä.
<P>
Eurooppalainen elokuva, Euroopan kulttuurin lempilapsi, on tuottanut viimeisten sadan vuoden aikana tuhansia elokuvateoksia, jotka ovat ainutlaatuinen muistomerkki maanosamme kulttuurille. Näiden teosten asianmukainen säilyttäminen, niiden pelastaminen, vastaa maalaustaiteen ja historiamme säilyttämistä. Elokuvien avulla meidän on helpompi ymmärtää maanosamme ja muun maailman kehitystä ja elämän edistymistä.
<P>
Tämän vuoksi on tärkeää, että Euroopan unioni tekee nyt aloitteen, vaikkakin jäsenvaltioille annettavan suosituksen muodossa, jossa elokuvaperinnön säilyttäminen nostetaan ensisijaiseksi tavoitteeksi ja jossa esitetään samanaikaisesti erityisiä ja realistisia toimenpiteitä tämän tavoitteen toteuttamiseksi. Mietinnössä korostetaan aivan oikein kansallisten elokuva-arkistojen merkittävää asemaa eurooppalaisten elokuvien säilyttämisessä.
<P>
Jäsenvaltioiden on harkittava vakavasti sellaisen järjestelmän soveltamista, jossa uuden elokuvatuotannon tallettaminen elokuva-arkistoon on pakollista. Jäsenvaltioiden on toteutettava asianmukaiset toimenpiteet sen varmistamiseksi, että elokuvaperintö kerätään, luetteloidaan, säilytetään, restauroidaan ja asetetaan kaikkien saataville. Näin sekä säilytetään vanhat elokuvat että luodaan myös uusia työpaikkoja. Uskon tämän suosituksen olevan vasta alkusoittoa.
<P>
Lopuksi on hyvin rohkaisevaa, että parlamentin ja neuvoston näkemykset tästä ovat täysin yhteneviä. On myös mielenkiintoista, että johtavissa tehtävissä on kaksi toimittajaa, komission jäsen Reding ja esittelijä Hegyi. Päätös suositusehdotuksen hyväksymisestä ensimmäisessä käsittelyssä vie meidät askeleen lähemmäksi sen soveltamista siten, että merkittäviin toimenpiteisiin voidaan ryhtyä mahdollisimman nopeasti elokuvaperinnön säilyttämiseksi.
<P>
1900-lukua kuvattiin kuvakulttuurin vuosisadaksi. Uskon ja toivon, että 2000-luvusta voi tulla vuosisata, jolla historia tehdään tunnetuksi kuvakulttuurin avulla. 
<SPEAKER ID="107" LANGUAGE="FR" NAME="Viviane Reding," AFFILIATION="komission jäsen.">
<P>
    Arvoisa puhemies, haluan pelkästään ilmaista iloni, sillä politiikassa on harvinaista, että eri toimielinten kesken vallitsee näin laaja yhteisymmärrys. Parlamentti, komissio ja neuvosto ovat samalla aaltopituudella, ja se on hyvä asia, sillä keskustelemme nyt yhteisen perinnön säilyttämisestä, rakennamme yhteiselle perustalle ja varmistamme, että vuosisatainen rikas elokuvaperintömme säilytetään tuleville sukupolville ja että myös tällä hetkellä ja tulevaisuudessa tuotettavat elokuvat säilytetään samalla tavalla, sillä ne ovat tulevaisuuden perintöä. Tämä on velvollisuutemme omia kulttuurejamme kohtaan, ja on hienoa, että yhdistämme voimamme toteuttaaksemme näitä toimia.
<P>
Olen täysin samaa mieltä esittelijän ja niiden parlamentin jäsenten kanssa, jotka sanoivat saatavuuden olevan tärkeää. Pelkkä perintö ei ole tärkeää vaan myös sen julkinen saatavuus. Tämän vuoksi komissio panostaa hakukoneisiin ja tutkimukseen yleensä varmistaakseen sen, että vanhat elokuvat säilytetään entistä paremmin. Myös pääsy tähän saatavilla olevaan perintöön on tärkeää, ja tässäkin olen samaa mieltä parlamentin kanssa, kun se haluaa, että nuoria sukupolvia opetetaan lukemaan kuvia. Ei todellakaan ole mieltä siinä, että nuoriso oppii tulkitsemaan sanoja ja ymmärtämään merkkejä mutta sillä ei ole pääsyä kuvastoon, joka kattaa lähes kaiken ympärillä olevan, ja että nuorisolla on mahdollisuus kokea se vain passiivisesti.
<P>
Minulla on seuraavanlainen teoria. Eurooppalainen elokuva edellyttää aktiivista vastausta. Eurooppalaista elokuvaa ei voi katsoa passiivisesti tai antaa sen vain viedä mukanaan. Sitä on kyettävä lukemaan, ja tätä varten on hankittava lukutaito. Meidän on siis huolehdittava siitä, että nuori sukupolvi oppii lukemaan elokuvamme kieltä. Kouluissa on toteutettu useita kokeiluhankkeita, mutta tämä ei riitä. Tällaisten hankkeiden on yleistyttävä.
<P>
Olen aidosti iloinen kokiessani parlamentissa tällaisen sopusoinnun 9. toukokuuta. Tämä on hyvä merkki, merkki siitä, että Eurooppa edistyy ja ymmärtää, että meillä on yhteinen menneisyys ja yhteinen tulevaisuus. Yhteisen tulevaisuuden osalta haluan lausua pari sanaa valtiotuesta. Vaikka sanomiseni voi olla täysin turhaa, sanon sen kuitenkin, sillä minulle esitetään tästä jatkuvasti kysymyksiä, ja katson, että minun on vastattava niihin.
<P>
Arvoisat parlamentin jäsenet, ei ole mitään vaaraa, että komissio puuttuisi elokuvan edistämiseen osoitettuun valtiontukeen. Älkää siis huolestuko aina, kun komissio tekee työtään tutkimalla tilannetta paikan päällä, älkääkä kuvitelko, että työn tarkoituksena olisi poistaa mitään nykyisestä tarjonnasta. Olemme tähän mennessä analysoineet useita kansallisia elokuvien tukijärjestelmiä, ellemme, jopa kaikkia niistä. Olemme aina tarjonneet tukeamme ja teemme niin jatkossakin. Jokaisen on tehtävä oma tehtävänsä. Olen kuitenkin vakuuttunut – ja esitän tämän sitoumuksena – että eurooppalainen elokuva tarvitsee apua ja me annamme sitä sille edelleen.
<SPEAKER ID="108" LANGUAGE="" NAME="Puhemies." AFFILIATION="">
<P>
   Kiitän parlamentin jäsenten kanssa komission jäsen Redingiä.
<P>
Keskustelu on päättynyt.
<P>
Äänestys toimitetaan tiistaina. 
<SPEAKER ID="109" LANGUAGE="" NAME="Puhemies." AFFILIATION="">
<P>
   Esityslistan seuraavana ja viimeisenä kohtana on komission julkilausuma unionin ja Mercosurin välisten neuvottelujen tilanteesta.
<P>
Annan puheenvuoron komission jäsen Redingille komission puolesta. 
<SPEAKER ID="110" LANGUAGE="FR" NAME="Viviane Reding," AFFILIATION="komission jäsen.">
<P>
    Arvoisa puhemies, annan julkilausuman unionin ja Mercosurin välisten neuvottelujen tilanteesta kollegani, komission jäsenen Ferrero-Waldnerin, puolesta.
<P>
Viime vuosien edistyksestä huolimatta neuvottelut ovat olleet umpikujassa lokakuusta 2004 lähtien. Tuolloin katsottiin, että kahden osapuolen tarjoukset eivät mahdollistaneet sopimusta koskevien kunnianhimoisten tavoitteidemme saavuttamista. Lissabonissa lokakuussa pidetyssä ministerikokouksessa ministerit päättivät miettimistauosta ennen prosessin uudelleenkäynnistämistä.
<P>
Tammikuussa 2005 komission puheenjohtaja Barroso ja presidentti Lula da Silva tapasivat Davosissa. He korostivat molemmat Euroopan unionin ja Mercosurin välisen assosiaatiosopimuksen strategista merkitystä. Meidän on muistettava, että neuvottelut käynnistyivät kunnianhimoisella ja todellakin strategisella tavoitteella. Tavoitteena oli luoda vahva liitto näiden kahden osapuolen välille, joilla on paljon yhteistä, muun muassa yhtäläiset näkemykset kansainvälisestä järjestyksestä. Puheenjohtaja Barroso ja presidentti Lula da Silva olivat yhtä mieltä siitä, että jos haluamme kaupallisia näkökohtia koskevien neuvottelujen edistyvän, niiden on perustuttava kahden osapuolen kyseisellä hetkellä vaihtamiin parhaisiin tarjouksiin.
<P>
Ajatus neuvottelujen käynnistämisestä uudelleen parhaiden tarjousten perusteella sai laajaa kannatusta, ja sitä tukivat kaikki Euroopan unionin ja Mercosurin neuvottelijat EU–Mercosur-yritysfoorumissa helmikuussa. Maaliskuun 21. ja 22. päivänä pidettiin tekninen kokous neuvottelujen aloittamisesta päättävän ministerikokouksen valmistelemiseksi. Kyseisessä kokouksessa Mercosur kieltäytyi vahvistamasta vaihdettuja parhaita tarjouksia. Se esitti kantansa, jonka mukaan ne olisivat liian suotuisia Euroopan unionille, ja että niiden vahvistaminen lisäisi oletettua epätasapainoa. Tavoitteenamme on saada Mercosur taivuteltua jatkamaan pian neuvotteluja. Tämä on hyvin tärkeää, sillä eräät Mercosur-kumppanit saattavat tuntea houkutusta keskittyä pelkästään WTO-neuvotteluihin ja lyödä sitten lukkoon kahden alueen välisen sopimuksen.
<P>
Tässä vaiheessa haluan korostaa, että olemme täysin eri mieltä Mercosurin kannasta, jonka mukaan esitetyt tarjoukset ovat liian suotuisia Euroopan unionille. Ensinnäkin, mitä tulee markkinoille pääsyyn, unionin tarjous on anteliain koskaan esitetyistä, kun otetaan huomioon sen kattamat tuotteet ja tariffien purkamisaikataulu. Erityisesti unionin maataloustuotteita koskeva tarjous on merkittävin kahdenvälisessä sopimuksessa koskaan esitetty. Toiseksi, mitä tulee sääntöihin, Mercosur on kieltäytynyt esittämästä tarjousta julkisista hankinnoista tai sisällyttämästä sopimukseen lukua tekijänoikeuksista. Se on kieltäytynyt hyväksymästä Euroopan unionin maantieteellisten merkintöjen asianmukaista suojelua koskevaa periaatetta. Mercosurin palveluja koskeva tarjous puolestaan ei vahvista edes nykyistä vapauttamisen tasoa.
<P>
Tämän todettuamme olemme sitä mieltä, että vuoropuhelu voidaan käynnistää uudelleen vain ministerikokouksessa. Kokousta valmistellaan parhaillaan. Tämän vuoksi pidämme tiiviisti yhteyttä Mercosur-kumppaneihimme. Pyrimme erityisesti keskittymään teknisissä valmisteluissa saavutettuun tasoon ja Mercosurin sitoutumiseen laajoihin keskusteluihin, sillä tässä vaiheessa tavoitteenamme on ehkäistä alaspäin suuntautuvaa kierrettä ja välttää jo saavutetun edistyksen vaarantuminen.
<P>
Kumppanimme, erityisesti Brasilian ulkoministeri Amorin, ovat useaan otteeseen todenneet julkisesti, että Mercosur haluaa säilyttää kaikki vaihtoehdot avoimina, myös kahdenväliset neuvottelut Euroopan unionin ja Amerikkojen vapaakauppa-alueen kanssa, mutta että se asettaa etusijalle neuvottelut WTO:n kanssa.
<P>
Tavoitteenamme on tämän vuoksi pitää viestintäkanavat avoimina siihen asti, kunnes kumppaneillamme on riittävän selvä kuva WTO-neuvottelujen mahdollisista tuloksista. Komissio on edelleen sitoutunut palauttamaan neuvottelut raiteilleen tavoitteenaan pääseminen kunnianhimoiseen ja tasapainoiseen sopimukseen. Tämän vuoksi toivon, että ministeritapaaminen toteutuu ennen heinäkuun loppua. 
<SPEAKER ID="111" LANGUAGE="" NAME="" AFFILIATION="varapuhemies">
<SPEAKER ID="112" LANGUAGE="EN" NAME="Charles Tannock," AFFILIATION="PPE-DE-ryhmän puolesta">
<P>
   .  Minulla on suuri ilo puhua ryhmäni puolesta, ja kunnioitan erityisesti kollegani Salafranca Sánchez-Neyran työtä. Hän ei pääse tänne tänään, mutta hän on tunnettu EU:n ja Latinalaisen Amerikan kauppasuhteiden ja poliittisten suhteiden asiantuntija.
<P>
Toisinaan minunkaltaiseni maailmanlaajuisen kaupan kuvioista kiinnostuneen henkilön on hyvin vaikea pysyä selvillä kaikista erillisistä kahdenvälisistä tai monenvälisistä kauppaneuvotteluista, joita käydään jatkuvasti WTO:n Dohan kierroksen ulkopuolella. Toivoakseni WTO-neuvottelut lopulta tekevät näistä kahdenvälisistä sopimuksista tarpeettomia.
<P>
Tällä hetkellä EU:lla on Latinalaisessa Amerikassa vapaa-kauppasopimus Chilen kanssa assosiaatiosopimuksen muodossa – mikä mahdollistaa myös tiiviin poliittisen yhteistyön sekä molempien osapuolten keskeiset ihmisoikeuksia ja demokratiaa koskevat sitoumukset – mutta samanlainen sopimus on tehty myös Meksikon kanssa. Koska EU:kin on alun perin ollut alueellinen tulliliitto, sen on järkevää neuvotella muun maailman monikansallisten tulliliittojen kanssa aina, kun se on mahdollista, ja laatia pikemminkin alueellisia vapaakauppasopimuksia kuin lukuisia kahdenvälisiä sopimuksia.
<P>
Yksi tällainen suuri ryhmittymä on Mercosur, johon kuuluu neljä Latinalaisen Amerikan valtiota – Brasilia, Argentiina, Uruguay ja Paraguay – kun taas Chile ja Bolivia ovat assosioituneet sopimukseen. Mercosurin menestys on vaihdellut erityisesti Argentiinan ja Brasilian kauppataseiden heilahteluiden vuoksi. Argentiina on jatkuvasti esittänyt arvostelua tätä kohtaan, ja viime syyskuussa se ehdotti Brasilialle suojalauseketta, jota Brasilia ei hyväksy. Mercosurin tarkoituksena on ollut perinteisesti käsitellä kauppaa suurten teollisten monialayritysten kesken, ei niinkään alueen pk-yritysten, jotka kokevat sopimuksen itselleen epäsuotuisaksi.
<P>
Argentiina vastustaa myös Brasilian viime joulukuussa esittämän aloitteen aiheuttamaa sekaannusta. Aloite koski eteläamerikkalaisen kansojen yhteisön perustamista. Aloitteella oli merkitystä hiljattain Brasilian aseman tukijana Ecuadorin vakauttamisessa. Argentiina puolestaan katsoo, että Mercosuria on ensin vahvistettava.
<P>
Sitten on vielä portugalinkielisen Brasilian ongelmallinen toivomus omasta paikasta YK:n turvallisuusneuvostossa. Tällä hankkeella Brasilia pyrkii pönkittämään alueellista supervalta-asemaa koskevia poliittisia tavoitteitaan. Argentiina puolestaan ehdottaa, että paikka kiertäisi siten, että kaikilla, pääasiassa espanjankielisillä Etelä-Amerikan valtioilla olisi mahdollisuus ilmaista kantansa.
<P>
Viime vuonna Mercosurilla oli ongelmia sopimusneuvotteluissa EU:n kanssa. Mercosurin väitteen mukaan tämä johtui erityisesti siitä, että silloinen komission jäsen Pascal Lamy oli ranskalainen ja että Ranska on maatalouden kannalta kaikkein protektionistisin valtio. Ongelmat koskivat pääasiassa Mercosurin toivetta saada maataloustuotteilleen markkinoille pääsy, jonka EU:n maanviljelyala katsoo uhkaavaksi. Brasilia on valtava soijapavun tuottaja ja Argentiina vehnän, lihan ja hedelmien tuottaja. Mercosur puolestaan ei suhtaudu myönteisesti EU:n teollisten tuotteiden vapaaseen markkinoille pääsyyn ilman tariffeja, sillä erityisesti Brasiliassa on hyvin kehittynyt raskaan teollisuuden sektori. Kummallista kyllä, Mercosur neuvottelee samanaikaisesti Etelä-Korean kaltaisten valtioiden ja muiden monikansallisten ryhmittymien kanssa. Tästä on esimerkkinä tällä viikolla ehdotettu sopimus Persianlahden arabimaiden yhteistyöneuvoston kanssa, kun Latinalaisen Amerikan johtajat tapaavat huomenna Brasiliassa Arabiliiton hallitusten päämiehiä.
<P>
Ei ole epäilystäkään siitä, että Brasilian presidentti Lula da Silva ja Argentiinan presidentti Kirchner kilpailevat edelleen vallasta nähdäkseen, kuka lopulta katsotaan pääasialliseksi vuoropuhelukumppaniksi Yhdysvaltojen kanssa ennen presidentti Bushin vierailua.
<P>
Mercosur vaikuttaa edelleen toivovan Amerikkojen vapaakauppa-alueen toteutumista, vaikkei Yhdysvalloilla juurikaan ole siihen halua. Yhdysvallat haluaa mieluummin edullisia kahdenvälisiä sopimuksia Latinalaisen Amerikan yksittäisten tasavaltojen kanssa, sillä sillä on jo menestyksekkäät ja mukavat järjestelyt Meksikon ja Kanadan kanssa NAFTAssa.
<P>
Kuten korostin, tilanne on monimutkainen, ja olen eri mieltä jäsen D’Aleman hiljattain toiselta puolen parlamenttia esittämistä väitteistä, sillä hän syytti komission jäsen Mandelsonia, joka nähdäkseni on keskeisessä asemassa neuvotteluissa, siitä, ettei tämä ole kiinnostunut alueesta tai sopimuksen turvaamisesta. Odotan mielenkiinnolla sitä, kuinka komission jäsen Mandelson vie hanketta eteenpäin viime lokakuun romahduksen jälkeen, sillä minusta vaikuttaa siltä, ettei Mercosurin puolella ole todellista poliittista tahtoa. Minua kiinnostaisi kuulla komission jäseneltä kattava selvitys siitä, kuinka voisimme saada heidät takaisin neuvottelupöytään. 
<SPEAKER ID="113" LANGUAGE="ES" NAME="Javier Moreno Sánchez," AFFILIATION="PSE-ryhmän puolesta">
<P>
   . Arvoisa komission jäsen, kuten tiedätte, Euroopan parlamentti on seurannut hyvin tiiviisti nykyisiä neuvotteluja Mercosurin kanssa. Meillä eurooppalaisilla on alueeseen hyvin merkittäviä yhteyksiä, jotka eivät ole pelkästään taloudellisia vaan myös historiallisia, poliittisia ja kulttuurisia.
<P>
Arvoisa komission jäsen, sallinette minun esittää teille huomautukseni ja kysymykseni parlamentin kansainvälisen kaupan valiokunnan jäsenenä ja sen suhteista Mercosuriin vastaavan valtuuskunnan jäsenenä. Valtuuskuntamme lähtee ensi viikolla viralliselle vierailulle Brasiliaan.
<P>
Mainitsemanne viimesyksyisen neuvottelujen pysähdyksen ja sitä seuranneen talviunen jälkeen olen iloinen nähdessäni komission pyrkivän kaikin tavoin pääsemään sopimukseen. Olen kuitenkin huolissani — ja tekin mainitsitte tämän — näiden neuvottelujen ja Dohan kierroksen neuvottelujen välille mahdollisesti syntyvistä jännitteistä. Katson, että Dohan kierroksen neuvottelut ovat unionin kauppapolitiikan kannalta ensisijaiset, erityisesti kun otetaan huomioon tämän vuoden joulukuussa Hongkongissa pidettävät ministerikonferenssit.
<P>
Voisitteko käsitellä hieman yksityiskohtaisemmin — mainitsitte tämän itsekin — kahden erillisen neuvotteluprosessin välistä vastavuoroisuutta? Neuvottelujen alkuvaiheessa korostettiin, että assosiaatiosopimus perustuu WTO:ssa sovittuun. Kysymykseni kuuluukin: kuinka assosiaatiosopimusneuvottelujen tulokset sisällytetään tähän, jos ne saadaan aikaan ennen joulukuuta? Nähdäkseni tästä tulee vaikeaa, mutta jos näin tehdään, niin kuinka?
<P>
Haluaisin esittää kolme hyvin lyhyttä kysymystä. Mitä ratkaisuja on käytettävissä erimielisyyksien selvittämiseksi Mercosurin vaatiman maataloustuotteiden vapaan liikkuvuuden sekä meidän vaatimamme markkinoiden avaamisen vastavuoroisuuden puutteen osalta, kun otetaan huomioon palveluiden vapaan liikkuvuuden saavuttaminen erityisesti televiestinnän ja rahoituspalvelujen alalla?
<P>
Toiseksi, kuinka aiotte sovittaa yhteen kehitysmaiden pääsyn markkinoillemme sekä omien kalastus- ja maatalousalojemme suojelun?
<P>
Kolmas ja viimeinen kysymykseni kuuluu, voitteko lyhyesti arvioida komission yhteistyön ja teknisen tuen ohjelmia Mercosurin institutionaalisen kehityksen hyväksi, kun otetaan huomioon laajempi alueellinen yhdentyminen poliittisella ja taloudellisella tasolla. 
<SPEAKER ID="114" LANGUAGE="DE" NAME="Erika Mann," AFFILIATION="PSE-ryhmän puolesta">
<P>
   .  Arvoisa puhemies, arvoisa komission jäsen, hyvät kollegat, haluan käsitellä joitakin jäsen Tannockin ja jäsen Moreno Sánchezin sekä teidän, arvoisa komission jäsen, jo mainitsemia seikkoja. Molemmissa ongelmallisissa menettelyissä – Mercosur-neuvotteluissa sekä kysymyksessä siitä, kuinka ne voidaan järkevästi yhdistää meneillään oleviin WTO-neuvotteluihin – meidän on laadittava järkevät strategiset suunnitelmat erityisesti aikataulujen osalta.
<P>
Kun pidetään mielessä vaikeudet, joita neuvotteluissa ilmeni viime vuonna, ja se, ettemme me eikä komissio ole kyenneet niitä vielä ratkaisemaan, ihmettelen, kuinka kuvittelette voivanne saada vuoden loppuun mennessä aikaan asianmukaisen aikataulun ja pusertamaan merkittävämpiä myönnytyksiä kuin tähän mennessä. Kuten jäsen Moreno Sánchez jo kysyi: kuinka aiotte luoda yhteyden näiden neuvottelujen kesken, kun muistetaan käytettävissänne olevat resurssit? Minusta molemmat neuvottelut ovat valtavan vaativia ja monimutkaisia, ja koko touhu vaikuttaa minusta hyvin vaikealta. Tämän vuoksi pohdin, eikö olisi viisaampaa ja järkevämpää antaa neuvotteluille lisää aikaa ja pelivaraa, erityisesti kun otetaan huomioon jäsen Tannockin väite, jonka mukaan kyseessä on aivan yksinkertaisesti suurten poliittisten voimien peli. Brasilian ja Argentiinan väliset neuvottelut ovat todellakin monimutkaisia, puhumattakaan Yhdysvaltojen kanssa käytävistä neuvotteluista.
<P>
Minusta keskeinen seikka on se, onko meidän todellakin noudatettava asetettua aikataulua, vai olisiko järkevää ajatella toisenlaista aikataulua. Toinen kysymykseni liittyy teksteihin. Olen lukenut, että haluatte järjestää laajan keskustelukierroksen ministerien kanssa, jotta läpimurtoon päästäisiin. Tämä on hyvä tapa edetä; on aina tärkeää saada poliittisten johtajien tuki.
<P>
Minusta vaikuttaa kuitenkin siltä, että Yhdysvaltojen ja koko muun maailman kanssa käytävissä neuvotteluissa te komissiossa keskitytte liian paljon hallituksiin ettekä kiinnitä huomiota parlamentteihin. Tätä meidän on aina uudestaan pahoiteltava. Tässäkin asiassa voisi olla asianmukaista turvautua tätä tarkoitusta varten perustettuihin elimiin – parlamenttihan tekee loppujen lopuksi yhteistyötä myös Mercosur-valtioiden parlamenttien kanssa. Meidän poliittinen tukemme saattaa vaikuttaa ongelmalliselta, mutta miksei sitä harkittaisi keinona synnyttää suurempaa poliittista halukkuutta ja lähettää jokaisen valtion poliittiselle johdolle viesti, että parlamentaarikot haluavat tukea tällaisia neuvotteluja? 
<SPEAKER ID="115" LANGUAGE="FR" NAME="Viviane Reding," AFFILIATION="komission jäsen.">
<P>
    Arvoisa puhemies, esittäisin mielelläni loppupäätelmiä, mutta siihen on valitettavasti vielä pitkä matka.
<P>
Nyt vastaan jäsen Mannille, että parlamentin keskeinen tehtävä on merkittävä. Tämän vuoksi komissio rahoittaa vaihtoa; tarkoitan esimerkiksi suhteista Mercosuriin vastaavaa parlamentin valtuuskuntaa. Me pitäisimme hyvin myönteisenä, jos arvoisat parlamentin jäsenet tulevalla vierailullaan näissä valtioissa käsittelisivät asioita oman toimivaltansa mukaisesti. Ongelmana on se, että jos haluamme painottaa WTO:ta, olisi parasta odottaa siihen asti, kunnes WTO toimii nykyisessä muodossaan, ennen kuin etenemme. Tässä on kyse juuri siitä valtioiden välisestä ristiriidasta, jossa toiset haluavat edetä kahdenvälisesti mahdollisimman nopeasti ja toiset haluavat odottaa WTO:n päätöstä.
<P>
Minulla ei ole mitään lisättävää komission julkilausumaan, jonka annoin keskustelun alussa, kenties lukuun ottamatta seuraavia tekijöitä. On tärkeää, että arvoisat parlamentin jäsenet ovat Mercosur-valtioissa vieraillessaan tietoisia siitä, että nämä valtiot ovat puolustuskannalla suurimmasta osasta asioita, jotka ovat Euroopan unionin etujen mukaisia: teollisista tariffeista, palveluista, investoinneista, maantieteellisistä merkinnöistä ja julkisista hankinnoista. Esimerkiksi Euroopan unionin tarjous maatalousalalla, määrältään noin 2,7 miljardia euroa, on suurin koskaan kahdenkeskisissä neuvotteluissa tehty.
<P>
Parhaillaan tarkasteltavista ehdotuksista olemme sitä mieltä, että epätasapaino on Mercosurille eduksi. Annan joitakin esimerkkejä. Unionin tarjous tavaroiden kaupan vapauttamisesta on Mercosurin tarjousta anteliaampi sen kattamien tuotteiden, tariffien poistamisen ja siihen liittyvän aikataulun osalta. Mercosurin palvelumarkkinoille pääsyä koskeva tarjous on monilta osin epätyydyttävä Euroopan unionin keskeisten alojen kannalta, esimerkiksi rahoituspalvelujen, meriliikenteen ja televiestinnän alojen kannalta. Unionin erityisillä vaatimuksilla palvelujen, investointien ja julkisten hankintojen yhteydessä ei pyritä saavuttamaan laajempaa markkinoille pääsyä – käytännössä Mercosurin markkinat ovat jo täysin avoimet – vaan pääsemään sopimukseen säännöistä, joilla tarjotaan toimijoillemme oikeusvarmuus alueella. Itse asiassa Mercosur on erikseen kieltäytynyt tekemästä tarjousta tällaisista julkisia hankintoja, tekijänoikeuksia ja Euroopan unionin maantieteellisiä merkintöjä koskevista säännöistä. Maantieteelliset merkinnät ovat viinien ja alkoholijuomien osalta hyvin merkittävä asia Espanjan, Italian ja Ranskan kaltaisille valtioille.
<P>
Yhteenvetona totean, että komissio on arvoisien parlamentin jäsenten käytettävissä ja toimittaa heille ennen vierailun alkua kaiken tarvittavan tiedon, jotta he voivat mahdollisimman hyvin edellytyksin ja mahdollisimman nopeasti luoda tasapainoiset suhteet näiden kahden alueen välillä maailmassa. 
<SPEAKER ID="116" LANGUAGE="" NAME="Puhemies. –" AFFILIATION="">
<P>
   Keskustelu on päättynyt.
<P>
Olemme käyneet läpi tämän päivän, maanantain, esityslistan. 
<SPEAKER ID="117" LANGUAGE="" NAME="" AFFILIATION="(Istunto päättyi klo 21.20.)">
