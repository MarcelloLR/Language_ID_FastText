<CHAPTER ID="013">
Kyselytunti (komission puheenjohtaja)
<SPEAKER ID="404" NAME="Puhemies">
(PL) Esityslistalla on seuraavana komission puheenjohtajan kyselytunti. Haluan toivottaa puheenjohtaja Barroson tervetulleeksi kuukausittaiseen kyselytuntiimme. Olemme valmiina ottamaan vastaan kysymyksiä. Säännöt ovat samat kuin ennenkin: minuutti kysymystä varten ja minuutti vastausta varten, ja jos joku poliittisten ryhmien puheenjohtajista haluaa esittää lisäkysymyksen, kysymykseen ja vastaukseen varataan kumpaankin 30 sekuntia.
<SPEAKER ID="405" NAME="Ioannis Kasoulides" LANGUAGE="EN">
Arvoisa puhemies, haluan esittää ryhmämme puheenjohtajan Daulin puolesta seuraavan kysymyksen. PPE-ryhmä haluaisi tietää, mitä mieltä olette nykyisistä yrityksistä aloittaa suorat neuvottelut Palestiinan kysymyksen ratkaisemiseksi. Yhdysvallat ei enää yritä taivutella Israelia jatkamaan Itä-Jerusalemin ja Länsirannan siirtokuntien rakennuskieltoa luultavasti siksi, että yritykset eivät johda mihinkään.
<P>
Mihin toimiin EU:n on määrä ryhtyä joko erikseen tai yhdessä kvartetin kanssa neuvottelujen käynnistämiseksi? Miten on nykytilanteessa tulkittava EU:n toistamaa ilmoitusta siitä, että se on sopivan hetken tultua valmis tunnustamaan itsenäisen Palestiinan valtion?
<P>
Millaiseksi Gazan alueen humanitaarista tilannetta voidaan arvioida sen jälkeen, kun Israel päätti kesäkuussa 2010 lieventää rajanylityspaikkojen sulkujärjestelyjä ja kun Gilad Shalit yritettiin vapauttaa?
<SPEAKER ID="406" NAME="José Manuel Barroso">
komission puheenjohtaja. - (EN) Arvoisa puhemies, arvoisat kuulijat, kuten tiedätte, Euroopan unioni tukee voimakkaasti suorien neuvottelujen jatkamista. Ulkoasiainneuvosto toi eilen esiin EU:n kannan pahoitellen sitä, että Israel ei kyennyt hyväksymään uutta siirtokuntien jäädyttämishanketta, jota Euroopan unioni, Yhdysvallat ja kvartetti olivat pyytäneet.
<P>
Lisäisin vielä, että tilanne on valitettava varsinkin siksi, että edellytysten luominen kahden valtion ratkaisun aikaansaamiseksi ei ole ainoastaan Palestiinan, kyseisen alueen ja koko kansainvälisen yhteisön intressi vaan uskoakseni myös itsensä Israelin intressi.
<P>
Neuvottelujen osalta ulkoasiainneuvostossa päätettiin eilen myös tehostaa kvartetin ja Yhdysvaltojen välistä koordinointia. Erikoislähettiläs, senaattori Mitchell tapaa piakkoin Catherine Ashtonin saadakseen häneltä selvityksen asioiden nykytilasta. Euroopan unioni tuo julki täyden tukensa rauhanprosessille ja täydellisen sitoutumisensa alueella. Kvartetin toimintaa voitaisiin mielestäni elvyttää tiivistämällä Euroopan unionin ja Yhdysvaltojen yhteistyötä.
<P>
Korkea edustaja Ashton on ollut yhteydessä alueen tärkeimpiin toimijoihin, ja odotamme innokkaasti Arabiliiton tämänviikkoista kokousta. Meidän on tarjottava uusi mahdollisuus neuvotteluille, annettava niille uutta pontta, koska emme saa joutua pattitilanteeseen. Olen vakuuttunut siitä, että löydämme Yhdysvaltojen kanssa keinon päästä asiassa eteenpäin.
<SPEAKER ID="407" NAME="Ioannis Kasoulides" LANGUAGE="EN">
Haluaisin toistaa kysymykseni siitä, millainen on Gazan alueen humanitaarinen tilanne suljettujen rajanylityspaikkojen avaamisen jälkeen ja mitä korpraali Gilad Shalitille parhaillaan tapahtuu.
<SPEAKER ID="408" NAME="José Manuel Barroso" LANGUAGE="EN">
Gazan tilanne ei ole kestävällä pohjalla. Talouden elpyminen on ensiarvoisen tärkeää, mutta Gazan politiikassa ei ole valitettavasti tapahtunut sitä perustavanlaatuista muutosta, jota Euroopan unioni on viime kuukausien aikana pyytänyt.
<P>
Siksi Euroopan unionissa päästiin viime maanantaina yksimielisyyteen kolmivaiheisesta toimintatavasta, jolla Gazan vientitoimintaa tuetaan pääministeri Fayyadin pyynnöstä. Tapasin hiljattain pääministeri Fayyadin, ja keskustelimme asiasta. Gazaa on pidettävä hyvin tärkeänä osana Palestiinan valtiorakenteiden kehittämistyötä.
<SPEAKER ID="409" NAME="Martin Schulz" LANGUAGE="DE">
Arvoisa puhemies, arvoisa puheenjohtaja Barroso, Eurooppa-neuvosto kokoontuu torstaina ja perjantaina. Haluan esittää teille seuraavat kysymykset:
<P>
Uskotteko ensinnäkin, että eurobondien käyttöönotosta voi olla apua euron vakauttamisessa?
<P>
Oletteko toiseksi liittokansleri Merkelin kanssa samaa mieltä siitä, että eurobondeja ei tarvita?
<P>
Kolmanneksi, jos olette eri mieltä kuin liittokansleri Merkel ja kannatatte eurobondeja, mitä aiotte tehdä tänä torstaina neuvostossa?
<P>
Neljänneksi, oletteko yhteydessä euroryhmän puheenjohtajaan, pää- ja valtiovarainministeri Junckeriin, ja aiotteko tukea häntä komission puheenjohtajana?
<P>
Viidenneksi, jos eurobondit eivät saa vihreää valoa, ilmoitatteko parlamentille välittömästi kokouksen jälkeen, miten te komissiona aiotte reagoida mahdolliseen kielteiseen päätökseen?
<SPEAKER ID="410" NAME="José Manuel Barroso" LANGUAGE="EN">
Eurobondit ovat kiinnostava ajatus. Komissio tarkastelikin niitä jo EMU:n 10-vuotistaipaleesta vuonna 2008 laaditussa asiakirjassa "EMU@10". Sillä välin olemme kuitenkin luoneet tämän kriisin ratkaisukeinoiksi ERVV:n ja EFVJ:n. Nämä välineet eivät tietenkään ole täydellinen ratkaisu, mutta niitä voidaan tarvittaessa parannella ja muokata paljon nopeammin kuin muita, kiinnostaviakin vaihtoehtoja. Meidän on nyt mielestäni esitettävä itsellemme yksinkertainen kysymys: voidaanko kriisi ratkaista parhaiten konsensukseen perustuvilla välineillä vai aloittamalla taas uusi keskustelu asiasta, josta ei olla yksimielisiä? Kuten kysymyksennekin antaa ymmärtää, pääministeri Junckerin hiljattain tekemistä ehdotuksista ei ole päästy yksimielisyyteen.
<P>
Tämänhetkinen vastaus on mielestäni ilmeinen. Meidän on keskityttävä siihen, mikä voi lisätä konsensusta euroalueella, koska konsensuksen puuttuminen vaikuttaa haitallisesti markkinoiden käsitykseen euroalueesta. Älkäämme haudatko kiinnostavaa ajatusta eurobondeista tulevana mahdollisuutena, mutta keskittykäämme tässä vaiheessa siihen, mikä on toteutettavissa nopeasti ja määrätietoisesti.
<SPEAKER ID="411" NAME="Martin Schulz" LANGUAGE="DE">
Arvoisa puhemies, arvoisa puheenjohtaja Barroso, vastasitte kysymyksiini omintakeisella diplomatiallanne, mutta en halua päästää teitä kuin koiraa veräjästä. Esitänkin teille hyvin täsmällisen kysymyksen: pääministeri Juncker on euroryhmän puheenjohtajan ominaisuudessaan ilmoittanut, että hän aikoo tehdä Eurooppa-neuvostossa aloitteen eurobondien käyttöönotosta. Annatteko hänelle tässä tukenne? Miten todennäköistä on lisäksi se, että yritätte suostutella Merkelin ja Sarkozyn liittymään eurovaltioiden enemmistöön, ja jos Merkel ja Sarkozy sanovat "emme halua", sanotteko te "hyvä on, koska kaksi osapuolta vastaa 'ei', luovumme ajatuksesta"?
<SPEAKER ID="412" NAME="José Manuel Barroso" LANGUAGE="EN">
Aion antaa hyvin suoran vastauksen. Katson, että eurobondeista ei tässä vaiheessa voida mitenkään päästä yksimielisyyteen.
<P>
Monet jäsenvaltiot suhtautuvat ehdotukseen vastahakoisesti. Siksi meidän on mielestäni saatava aikaan mahdollisimman laaja konsensus nykyisiä välineitä kohtaan. Sanoinkin jo teille - ja varsinkin Martin Schulzille - suoraan, että pidän ajatusta kiinnostavana ja houkuttelevana. Komissio on tehnyt itse asiassa useitakin ehdotuksia aiemmin - erään maineikkaan edeltäjäni aikana - mutta tässä vaiheessa ei ole oikeanlaisia edellytyksiä päästä asiassa yksimielisyyteen.
<SPEAKER ID="413" NAME="Guy Verhofstadt" LANGUAGE="EN">
Arvoisa puhemies, arvoisa puheenjohtaja Barroso, minulla on yksi täsmällinen kysymys, mutta haluan todeta, että teillä on komissiossa aloiteoikeus. Te voitte esittää ehdotuksen eurobondeista, ja juuri tätä jäsen Schulz pyysikin. Hyvä on, te ette siis käytä tuota oikeutta, ja se onkin tässä asiassa tällä hetkellä ongelmana.
<P>
Minulla on täsmällinen kysymys vuotta 2009 koskevasta vastuuvapaudesta. Aluepolitiikasta vastaava pääjohtaja on antanut vahvistuslausuman, jossa hän toteaa sanamukaisesti, että kaikkiaan 79 ohjelmasta 38:n tapauksessa pääosasto ei ole saanut kohtuullista varmuutta ilmoitettuja menoja vuonna 2009 koskeneiden maksusuoritusten perustana olleiden toimien laillisuudesta ja asianmukaisuudesta. Tämä herättää kysymyksen siitä, kuka kykenee antamaan tämän kohtuullisen varmuuden. Lausumassa todetaan edelleen, että jäljelle jäävässä 41 ohjelmassa havaittiin merkittäviä puutteita jo varhain, ennen kuin mitään korvauksia maksettiin vuonna 2009.
<P>
Kysynkin teiltä olettaen, että kannatte poliittisen vastuun tästä lausumasta sen kaikkine seurauksineen, millaisia toimia aiotte kohdistaa jäsenvaltioihin?
<SPEAKER ID="414" NAME="José Manuel Barroso" LANGUAGE="EN">
Vastauksena kommenttiinne haluan kertoa teille, Guy Verhofstadt, ensinnäkin, että komissio on jo käyttänyt aloiteoikeuttaan. Muistanette, että kun mekanismia alettiin soveltaa, Olli Rehn ja minä mahdollistimme kollektiivisten takuiden käytön, mikä merkitsi jossain määrin siirtymistä eurobondien suuntaan. Jäsenvaltiot hylkäsivät mahdollisuuden jyrkästi.
<P>
Voisimme nyt tehdä uusia ehdotuksia, mutta tämänhetkisessä vaihteluille alttiissa tilanteessa uusien virallisten ehdotusten esittäminen ei ole mielestäni vastuullista toimintaa. Se vain johtaisi euroalueen ja Euroopan unionin jakautumiseen. Mutta komissio on jo tehnyt ehdotuksia. Ne olivat käsiteltävinä, ja ne hylättiin. Tämä on tosiasia.
<P>
Rahoitusnäkymien osalta olen jo sitoutunut esittämään ehdotuksen tietyntyyppisestä eurobondista - EU:n hankkeisiin käytettävistä eurobondeista - ja vaikka olenkin jo kuullut joidenkin pääkaupunkien taholta torjuvia kommentteja, olen yhä toiveikas ajatuksen toteutumisesta.
<P>
Vastaan kysymykseenne, että meidän on vaadittava jäsenvaltioilta enemmän. Kuten tiedätte, neljää tai viittä valtiota lukuun ottamatta jäsenvaltiot eivät ole valmiit antamaan vahvistuslausumaansa. Pääjohtajamme totesi aivan oikein - kuten jo mainitsittekin - että komissiolla ei ole aina kaikkia välineitä, joita se tarvitsee osallistuakseen täysipainoisesti ja mahdollisimman aikaisessa vaiheessa jäsenvaltioiden kanssa siihen, miten Euroopan unionin rahoitusta kansallisella tasolla käytetään.
<SPEAKER ID="415" NAME="José Bové" LANGUAGE="FR">
Arvoisa puhemies, arvoisa puheenjohtaja Barroso, kerroitte minulle vuosi sitten, että muuntogeeniset organismit olivat pilanneet ensimmäisen toimikautenne ja että haluatte saattaa asian takaisin jäsenvaltioiden käsiteltäväksi.
<P>
Pari päivää sitten EU:n kansalaisilta kerättiin 1 200 000 allekirjoitusta tukemaan vaatimusta riippumattoman asiantuntijaselvityksen laatimisesta. Pari päivää sitten Dallin ehdotus hylättiin jälleen ympäristöneuvostossa erittäin suurella enemmistöllä. Myös neuvoston ja parlamentin oikeudellisten neuvonantajien lausunnot ovat olleet kielteisiä. Olette niin ikään ollut todistamassa Banati-tapauksen ja lautakunnan esittämien kysymysten aiheuttamaa skandaalia EFSAssa. Lisäksi EFSA on itse päättänyt antaa uudet arviointiohjeet.
<P>
Haluaisinkin tietää, oletteko halukas lykkäämään kaikkia uusia lupia ja kaikkia uusittavia lupia - kuten MON810:n lupaa - kunnes EFSAn uudet säännöt ovat tulleet voimaan. Uusissa arvioinneissa ja lupien uusimisessa pitäisi noudattaa uusia sääntöjä.
<P>
Kysyisin vielä, oletteko valmis aloittamaan keskustelun uudelleen, jotta voisimme saada asiasta riippumattoman arvioinnin.
<SPEAKER ID="416" NAME="José Manuel Barroso" LANGUAGE="FR">
Arvoisa puhemies, aloitteen osalta totean, että kuten tiedätte, uusi järjestelmä ei ole vielä tullut voimaan. Seuraamme kuitenkin toki suurella mielenkiinnolla kaikkia tätä kysymystä koskevia kansalaisaloitteita. Asiasta vastaava komission jäsen on itse asiassa tavannut aloitteen alullepanijat, vaikka sitä ei ole vielä virallisesti hyväksytty.
<P>
Mitä kysymykseenne tulee, aiomme jatkaa nykymuotoisen lainsäädännön soveltamista. Meillä ei ole EFSAa parempaa vaihtoehtoa. Se on riippumaton virasto, joka perustettiin antamaan lausuntoja. Virasto kerää tästä asiasta asiantuntijatietoa, ja meidän on tietenkin noudatettava sen antamia lausuntoja. Sen vuoksi aiomme jatkossakin noudattaa tästä asiasta annettua EU:n lainsäädäntöä. Komissio ei voi päättää lykätä EU:n lainsäädännön soveltamista.
<P>
Olen jo kertonut teille täysin avoimesti, että en ole tyytyväinen järjestelmään, jonka mukaisesti muuntogeenisiä organismeja säännellään Euroopassa. En ole siihen tyytyväinen, koska se ei ole mielestäni riittävän selkeä. Minun on kuitenkin noudatettava kyseistä järjestelmää.
<SPEAKER ID="417" NAME="José Bové" LANGUAGE="FR">
Kiitos vastauksestanne. EFSA on kuitenkin jo ottanut käyttöön uusia suuntaviivoja, jotka ovat paljon tiukempia. Oletteko halukas myöntämään, että kaikkia viime aikoina myönnettyjä uusia lupia ja MON810-kysymystä olisi tarkasteltava uudelleen näiden uusien suuntaviivojen perusteella?
<P>
Emme voi hyväksyä tänään arviointeja, jotka on laadittu vanhojen sääntöjen perusteella. Siksi esitänkin teille tämän selkeän kysymyksen, ja haluan teidän aloittavan tämän koko keskustelun aivan alusta sen sijaan, että jäämme odottelemaan vuoteen 2012 saakka. Direktiivi 2001/18/EY on määrä saattaa ajan tasalle vuonna 2012: prosessia on vietävä eteenpäin.
<SPEAKER ID="418" NAME="José Manuel Barroso" LANGUAGE="FR">
Otamme aina huomioon Parmassa sijaitsevan riippumattoman viraston - Euroopan elintarviketurvallisuusviraston - ehdotukset ja aloitteet. Jos virasto siis esittää uuden suuntaviivan, tutkimme sen hyvin tarkkaan.
<P>
Tämä on kaikki, mitä voin teille tässä vaiheessa kertoa. Muuntogeenisten organismien hyväksymistä koskevaa oikeudellista säännöstöä ei ole kuitenkaan vielä muutettu. Minun on siis pidettävä nykyinen järjestelmä voimassa niin kauan, kunnes se muutetaan, mutta olemme kuitenkin valmiit ottamaan huomioon kaikki uudet suuntaviivat ja tutkimaan ne äärimmäisen tarkkaan.
<SPEAKER ID="419" NAME="Michał Tomasz Kamiński" LANGUAGE="PL">
Arvoisa puhemies, Gazprom ja Nord Stream -yhteenliittymä aloittivat niin sanotun pohjoisen kaasuputken laskemisen 9. huhtikuuta. En halua keskittyä tämän hankkeen ympäristönäkökohtiin, koska niitä on jo käsitelty parlamentissa. Haluan ainoastaan kiinnittää huomionne yhteen seikkaan - jo laskettu putki vaikeuttaa huomattavasti suurten alusten pääsyä puolalaiseen Świnoujścien satamaan. Tämä satama työllistää merkittävän määrän puolalaisia, jotka asuvat Länsi-Puolassa - alueella, jolla työttömyysaste on usein melko korkea. Puola on ottanut tämän asian esiin kahdenvälisissä neuvotteluissa, mutta olen saanut sen vaikutelman, että käsittelemme täällä myös kilpailukykyyn liittyviä ongelmia. Rostockin satama on aivan vieressä, rajan takana Saksassa. Toivon, että se saa kasvaa nopeasti, mutta haluaisin, että kaikkia eurooppalaisia satamia kohdeltaisiin yhdenvertaisesti, jotta ne voisivat todellakin kilpailla keskenään ja jotta yhden jäsenvaltion käyttöön ottamat tekniset ratkaisut eivät estäisi toisessa jäsenvaltiossa sijaitsevan sataman kehittymistä.
<SPEAKER ID="420" NAME="José Manuel Barroso" LANGUAGE="EN">
Olen tietoinen siitä, että jossain vaiheessa on ollut huolta siitä, että pääsy asianomaisiin puolalaisiin satamiin hankaloituu. Komission käytettävissä olevien tietojen mukaan saksalainen Stralsundin kaivosviranomainen liitti kuitenkin Nord Stream -yhtiön lupaan vaatimuksen, jonka mukaan yhtiön on laadittava tarkistettu riskianalyysi Saksan alueella kulkevasta putken osuudesta. Puolalainen osapuoli esitti nimittäin tuossa vaiheessa suunnitelmia siitä, miten molempia satamia olisi muutettava suurempaa vedensyvyyttä edellyttäviä aluksia varten. Analyysin perusteella putki lasketaan merenpohjaan noin 20 kilometrin matkalla puolimetrisen suojuksen sisällä.
<P>
Saksan talousvyöhykettä koskevasta reittisuunnitelmasta laadittu analyysi johti lisäksi vaihtoehtoisen reitin valintaan 12 kilometrin pituisella osuudella. Lopullisen luvan myönsi tämän vuoden helmikuussa Saksan liittovaltion merenkulku- ja hydrografiavirasto.
<P>
Saksan viranomaisilta ja urakoitsijalta saatujen tietojen mukaan molemmat edellä mainituista toimenpiteistä toteutettiin sen varmistamiseksi, että pääsy Puolan satamiin olisi esteetöntä putken rakentamisen jälkeen. Olen pahoillani, että tämä on kovin teknistä, mutta se on parhainta tietoa, jota meillä on saatavilla.
<SPEAKER ID="421" NAME="Michal Tomasz Kaminski" LANGUAGE="PL">
Arvoisa puhemies, arvoisa puheenjohtaja Barroso, olette osoittanut monta kertaa kohtelevanne jäsenvaltioita oikeudenmukaisesti. Toivon, että Euroopan komissio kohtelee tässä asiassa maatani yhtä oikeudenmukaisella tavalla. Haluan ainoastaan kiinnittää huomionne siihen, että itse myönsitte luottavanne pääasiallisesti saksalaisen tahon esittämiin tietoihin. Pyydän Euroopan komissiota noudattamaan tässä asiassa myös riippumattomien asiantuntijoiden neuvoja, mutta painotan edelleenkin luottavani vilpittömästi siihen, että kohtelette kaikkia Euroopan unionin jäsenvaltioita oikeudenmukaisesti.
<SPEAKER ID="422" NAME="José Manuel Barroso">
komission puheenjohtaja. - (EN) Kiitos kommenteistanne, Michal Tomasz Kamiński. Komissio todellakin seuraa Nord Streamin asiaa hyvin tiiviisti. Olemme tietoisia siitä, että asia on ympäristön ja muidenkin näkökohtien kannalta arkaluonteinen, joten seuraamme sitä erittäin tarkasti.
<SPEAKER ID="423" NAME="Lothar Bisky" LANGUAGE="DE">
Arvoisa puhemies, arvoisa puheenjohtaja Barroso, vastatessanne Martin Schulzin kysymyksiin totesitte, että eurobondeja koskeva ehdotus ei todennäköisesti tuota tulosta. Jo aiemmin meille kerrottiin, että finanssitransaktiovero ei etene, eivätkä muutkaan ehdotukset ole johtaneet mihinkään. Elämme jo kolmatta vuotta rahoituskriisin jälkeistä aikaa, ja kysynkin nyt, voisitteko te suostua viemään eteenpäin euron pelastuspakettia - mikä olisi tietenkin ylimääräinen toimenpide - vai onko meidän varauduttava siihen, että te ja muut tahot hylkäätte taas yhden sarjan ehdotuksia viikonloppuun mennessä. Kysymykseni kuuluu: kuinka kalliiksi tämä viivästyminen käy varsinkin, kun siihen kuluu selvästikin paljon rahaa?
<SPEAKER ID="424" NAME="José Manuel Barroso" LANGUAGE="EN">
Meidän on kerrottava EU:n valtion- ja hallitusten päämiehille seuraava asia: kun tällä viikolla tapaamme - komission puheenjohtaja on nimittäin myös paikalla Eurooppa-neuvoston jäsenenä -, emme keskity ainoastaan toisiimme tai politiikkaan tai talouteen, vaan keskitymme markkinoihin.
<P>
Nämä ovat äärimmäisen arkaluonteisia asioita, joten meidän on kommenteissamme osoitettava jonkinasteista pidättyvyyttä.
<P>
Koska velvollisuutenani on olla avoin teitä kaikkia kohtaan, vastasin jo hyvin rehellisesti Martin Schulzin esittämään kysymykseen. Olemme saaneet joitakin kiinnostavia ehdotuksia eurobondeista. Ehdotusta ei pidä mielestäni haudata, mutta mitään konsensusta asiasta ei tietenkään tässä vaiheessa ole. En aio vaatimalla vaatia asiaa, joka aiheuttaa mielestäni tässä vaiheessa niin selvästi erimielisyyttä. Meillä on nyt välineitä, joista päästiin yksimielisyyteen ja joita voimme parantaa löytääksemme johdonmukaisen, määrätietoisen tavan suojella euroaluetta ja Euroopan unionia.
<SPEAKER ID="425" NAME="Lothar Bisky" LANGUAGE="DE">
Arvoisa puhemies, arvoisa puheenjohtaja Barroso, minulla on vain lyhyt lisäkysymys: onko käsiteltävänä vielä muita välineitä? Olen saanut tästä asiasta mielestäni liian vähän tietoa. Jotain on tehtävä, ja olemme luultavasti yksimielisiä siitä, että saatavillamme olevia välineitä on todellakin käytettävä.
<SPEAKER ID="426" NAME="José Manuel Barroso" LANGUAGE="EN">
Keskustelemme monista asioista ja monista mahdollisista välinevaihtoehdoista. Euroryhmän viime kokouksessa käsiteltiin erilaisia vaihtoehtoja ja eri ajatuksia, ja komissio on yhteydessä kaikkiin osapuoliin.
<P>
Olen Olli Rehnin kanssa neuvotellut jäsenvaltioiden lisäksi myös Euroopan keskuspankin pääjohtajan, IMF:n toimitusjohtajan ja muiden tämä alan tärkeiden toimijoiden kanssa, mutta mielestäni ei ole viisasta antaa ilman konkreettisia seurauksia jääviä tärkeitä tiedotteita, kuten joskus aiemmin on tehty.
<P>
Seuraavalla kerralla meidän on tehtävä täysin päinvastoin ja esitettävä konkreettisia johtopäätöksiä, kun olemme siihen valmiit. Komissio tekeekin tiivistä yhteistyötä kaikkien jäsenvaltioiden kanssa ja muiden toimielinten kanssa voidakseen antaa mahdollisimman pikaisesti tyhjentävän vastauksen.
<SPEAKER ID="427" NAME="Nigel Farage" LANGUAGE="EN">
Arvoisa puhemies, arvoisa puheenjohtaja Barroso, WikiLeaksin hiljattain nostattama myrsky on herättänyt sekalaisia tunteita: toisten mielestä avoimuus on hyväksi ja toisten mielestä vuodot saattavat vahingoittaa kansainvälistä diplomatiaa. Minusta erityisen huvittavia olivat kuitenkin teitä koskevat viittaukset WikiLeaksissä, jossa kerrottiin matkastanne Venäjälle ja mainittiin, että ette saanut siellä huomiota vaan teidät jätettiin syrjään ja että Venäjän korkealla taholla oltiin sitä mieltä, että olette pelkkä hienon tittelin omaava kansainvälinen virkamies.
<P>
Arvoisa puheenjohtaja Barroso, muistakaa, että olemme keskustelleet tästä täällä aiemminkin. Olen toistamiseen huomauttanut teille, että kansa ei ole valinnut teitä suoraan ja että teillä ei sen vuoksi ole todellista oikeutusta. Estääkö se, että teitä ei ole valittu vaaleilla, teitä saamasta enemmän kunnioitusta kansainvälisellä areenalla, ja miksi Euroopan kansat suhtautuvat teihin ja koko komissioon yhä halveksuvammin?
<SPEAKER ID="428" NAME="José Manuel Barroso" LANGUAGE="EN">
En odottaisi teidän, Nigel Farage, ajavan venäläisten kanssa samaa asiaa - koska näin juuri annatte ymmärtää, että olette heidän kanssaan samaa mieltä! Suoraan sanoen minut valittiin tässä parlamentissa, salaisella äänestyksellä, joten ansaitsen mielestäni tämän parlamentin ja sen kaikkien jäsenten kunnioituksen.
<P>
(Suosionosoituksia)
<P>
Euroopan unioni muodostuu 27 demokratiasta, ja sillä on aivan omanlaisensa tapa valita komission puheenjohtaja, ja tämä johtuu juuri siitä, että emme ole valtio. Ette varmastikaan kannattaisi eurooppalaista yhtenäisvaltiota. Koska emme ole yhtenäisvaltio, emme valitse suorilla vaaleilla Euroopan unionille puheenjohtajaa. Meillä ei ole sellaista; meillä on komission puheenjohtaja. Teitä se ei ehkä miellytä - minua se miellyttää sitäkin enemmän! - mutta tosiasia on, että minut on valittu tässä parlamentissa, ja Eurooppa-neuvoston puhteenjohtajan ovat nimittäneet valtion- ja hallitusten päämiehet.
<P>
Näin asiat ovat, ja se on mielestäni demokraattinen tapa käsitellä Euroopan unionin moninaisuutta. Toivoisin todellakin, että ainakin Euroopan parlamentin jäsenet kunnioittaisivat Euroopan unionin toimielimiä, vaikka muut eivät niin tekisikään.
<SPEAKER ID="429" NAME="Nigel Farage" LANGUAGE="EN">
No niin, arvoisa puheenjohtaja Barroso, nautin tästä suuresti! Teidän nousemisenne ylös ylpeilemään sillä, että teidät valittiin salaisesti ja sillä, että tämä antaa teille jollakin tavalla demokraattisen oikeutuksen, on koko elämäni oudoin asia.
<P>
Tosiasia on, että komissiolla on yksinomainen oikeus laatia juuri sellaista lainsäädäntöä, joka vaurioittaa Euroopan nykyisiä talouksia. Onko olemassa mitään tilannetta, jossa teidän mielestänne Euroopan kansoille pitäisi järjestää kansanäänestys, jotta ne voisivat päättää näistä asioista?
<P>
(Useat jäsenet huudahtelivat istuntosalissa.)
<SPEAKER ID="430" NAME="Puhemies">
Hyvät kollegat, olen pahoillani, mutta emme ota kommentteja istuntosalista. Haluamme mennä istunnossa eteenpäin.
<SPEAKER ID="431" NAME="José Manuel Barroso" LANGUAGE="EN">
Parlamentin vaalit olivat avoimet vaalit. Monien ihmisten mielestä vapaimmat vaalit ovat vaalit, joissa jokainen henkilö - tai jokainen parlamentin jäsen - voi tehdä päätöksiä salaisesti. Totalitaarisissa järjestelmissä salaisia äänestyksiä ei yleensä sallita, koska yksilönvapauksiin kohdistuu paineita. Tämä on ensimmäinen näkökohtani.
<P>
Kansanäänestysten osalta totean toiseksi, että perustuslaillinen ja demokraattinen teoria sallii kansanäänestykset ja edustuksellisen demokratian. Sivumennen sanottuna Yhdistynyt kuningaskunta on kai maa, jossa on tehty eniten työtä edustuksellisen demokratian eteen. Edustuksellinen demokratia on demokratiassa täysin oikeutettu päätöksentekotapa. Parlamenteilla - niin kansallisilla parlamenteilla kuin Euroopan parlamentilla - on valtavan tärkeä rooli demokratiassa. Olen henkilökohtaisesti sitä mieltä, että jotkin edustuksellisen demokratian vastaiset kommentit eivät kuvasta aitoa demokraattista ajatusmaailmaa silloin, kun ne esitetään kovin negatiivisesti.
<SPEAKER ID="432" NAME="Andrew Henry William Brons" AFFILIATION="NI">
(EN) Arvoisa puhemies, Kiinan kauppatase EU:n kanssa on reilusti ylijäämäinen. Euroopan palvelukaupan ylijäämä on liian pieni sen kompensoimiseksi. Kiinan kauppataseen ylijäämän takaavat maan keinotekoisen alhainen valuutta, matalana pidetty palkkataso, jonka vuoksi Kiinaan suuntautuvaan tuontiin ei ole varaa ja vientihinnat ovat huomattavasti eurooppalaisia hintoja alhaisempia, ja kolmanneksi piittaamattomuus kansainvälisistä patenttioikeuksista, minkä seurauksena kiinalaiset yritykset voivat hyödyntää muualla toteutettua tutkimusta ja kehitystä.
<P>
Kiina kerää nopeasti valuuttavarantoja ja sääntelee niukkoja kokonaisresursseja. Euroopan maista on tulossa vapaaehtoisia uhreja säälimättömälle maailmanlaajuiselle kilpailijalle, joka pystyy tuhoamaan toimeentulomme. Euroopan maiden on joko yksittäin - kannattamani vaihtoehto - tai yhdessä suojeltava teollisuuttamme.
<P>
Miksi komissio antaa EU:n yritysten ja työntekijöiden kärsiä Kiinan epäoikeudenmukaisesta kilpailusta?
<SPEAKER ID="433" NAME="José Manuel Barroso">
komission puheenjohtaja. - (EN) Minun on sanottava, että menestymme huomattavasti paremmin, jos toimimme yhdessä sen sijaan, että toimisimme erikseen.
<P>
Suoraan sanottuna yksittäisillä jäsenvaltioillamme ei mielestäni ole riittävästi vaikutusvaltaa Kiinan painostamiseksi jonkinlaisilla toimenpiteillä. Euroopan unioni voi kokonaisuutena hoitaa yhteyksiä Kiinaan, ja näin olemme toimineetkin. Me kannatamme vapaata kauppaa, kuten tiedätte, mutta me kannatamme myös oikeudenmukaista kauppaa. Aina kun meillä on mielestämme ollut näyttöä esimerkiksi polkumyynnistä, olemme käynnistäneet Kiinaa vastaan polkumyynnin vastaisia toimia. Se ei ollut helppoa, koska muutamat jäsenvaltiot vastustivat kyseisiä toimenpiteitä, mutta me toteutimme ne. Kaikissa tapaamisissamme Kiinan johdon kanssa me keskustelemme immateriaalioikeuksista sekä siitä, että Kiinan on noudatettava tiettyjä perusperiaatteita, jotta voimme käydä sen kanssa avointa kauppaa. Tarkoituksemme on nimenomaan tämä: saada Kiina toimimaan myönteisesti pitäen samalla tiukasti kiinni kauppaeduistamme.
<P>
Tämä tuotiin muuten melko selvästi esiin viime huippukokouksessa.
<SPEAKER ID="434" NAME="Andrew Henry William Brons" AFFILIATION="NI">
(EN) Sanoitte uskovanne oikeudenmukaiseen kauppaan, mutta sitä ei ole meille tarjolla. Meille on tarjolla vain Kiinalle edullista puolueellista kaupankäyntiä.
<P>
Onnistuuko komissio taivuttamaan Kiinan luopumaan tukien myöntämisestä, päästämään maan valuutan arvon nousemaan tai noudattamaan kansainvälisiä immateriaalioikeuksia, joiden arvo on ilmeisesti noin viisi prosenttia Kiinan bruttokansantuotteesta? Eikö olisi tarpeen lopultakin estää kokonaan kiinalaisten tuotteiden maahantuonti?
<SPEAKER ID="435" NAME="José Manuel Barroso">
komission puheenjohtaja. - (EN) On selvää, että komissio onnistuu, jos jäsenvaltiot antavat sille täyden tukensa. Näin me toimimme, ja ennen muuta pidämme hyvin tärkeänä vastavuoroisuutta. Vastavuoroisuus tarkoittaa sitä, että haluamme pitää markkinat avoimina. Uskoaksemme se on etujemme mukaista. Euroopan unioni on selvästi suurin viejä maailmassa, suurempi kuin Kiina, ja siksi on tärkeää pitää markkinat avoimina. Uskomme kuitenkin myös, että kumppaneidemme on noudatettava tiettyjä perussääntöjä.
<P>
Valuuttakursseista totean, että, kuten tiedätte, viimeksi pidetyssä G20-huippukokouksessa Euroopan unioni pyrki ensimmäisten joukossa varmistamaan, että tätä kysymystä käsiteltäisiin rakentavasti ja yhteistyössä, koska mielestämme tästä aiheesta olisi keskusteltava myös silloin, kun käsittelemme maailmantalouden epätasapainoon liittyviä tärkeitä ongelmia.
<SPEAKER ID="436" NAME="Puhemies">
(EN) Siirrymme nyt kyselytunnin toiseen osaan, "catch the eye" -menettelyyn. Aiheena on WikiLeaks-tapaus ja verkkoturvallisuus.
<SPEAKER ID="437" NAME="Carlos Coelho" AFFILIATION="PPE">
(PT) Arvoisa puhemies, arvoisa puheenjohtaja Barroso, en aio pyytää teitä käsittelemään Yhdysvaltain diplomatiaan liittyviä ongelmia enkä kommentoimaan tietokoneverkkojen etuja ja puutteita, tiedonvapautta tai häpeällisiä vaatimuksia kuolemantuomion antamisesta Julian Assangelle. Se, mitä haluan sanoa, on se, että meillä ei ole oikeutta sivuuttaa mitään julkisuuteen tulevia tietoja.
<P>
Tiedustelin kansalaisvapauksien sekä oikeus- ja sisäasioiden valiokunnan puheenjohtajalta ja ihmisoikeuksien alivaliokunnan puheenjohtajalta, voisimmeko tarkastella uudelleen vuonna 2007 johdollani tehtyä parlamentin tutkimusta, jossa käsiteltiin Yhdysvaltain keskustiedustelupalvelun toimintaa Euroopassa. Arvostin työtänne silloin: puheenjohtaja Barroson johtama komissio oli yhteistyöhaluinen ja avulias, ja se toimi hyvin avoimesti, aivan toisin kuin neuvosto, joka laiminlöi tehtäviään ja valehteli parlamentin kanssa käydyissä keskusteluissa. Kysymykseni teille on hyvin yksinkertainen: onko puheenjohtaja Barroson johtama komissio valmistautunut tekemään jälleen avointa yhteistyötä Euroopan parlamentin kanssa?
<SPEAKER ID="438" NAME="José Manuel Barroso" LANGUAGE="PT">
Euroopan komissio, jonka puheenjohtajana minulla on ilo toimia, työskentelee aina täysin avoimesti Euroopan parlamentin kanssa, ja se toimii näin aina tulevaisuudessakin. Minulla ei ole pienintäkään epäilystä tästä asiasta, ja kiitän teitä siitä, mitä sanoitte johtamastani komissiosta. Mielestäni on tärkeää, että noudatamme mahdollisimman korkeatasoisia avoimuuden ja toimielinten välisen oikeudenmukaisen yhteistyön standardeja ja periaatteita kaikissa komission ja parlamentin välisissä suhteissa.
<SPEAKER ID="439" NAME="Edit Herczog" AFFILIATION="S&amp;D">
(EN) Arvoisa puhemies, haluaisin esittää saman kysymyksen. Eurooppalaiset ovat nykyään riippuvaisia digitaalisesta viestinnästä, ja me haluamme olla siitä riippuvaisia, mutta sillä edellytyksellä, että tunnemme olomme Internetissä suojatuksi ja turvalliseksi. Komission ensisijaisena tavoitteena olisi oltava esittää ehdotuksia 500 miljoonan Euroopan kansalaisen turvallisuudesta. Minkälaisia suunnitelmia komissiolla on turvallisuuden ja yksityisyyden takaamiseksi kumpaakaan niistä vaarantamatta?
<SPEAKER ID="440" NAME="José Manuel Barroso">
komission puheenjohtaja. - (EN) Muutamat mainituista aiheista kuuluvat jäsenvaltioiden vastuualueisiin, mutta meidän vastuullamme olevia aloja varten olemme äskettäin esittäneet joitakin parannuksia. Asiakirjojen saatavuutta koskevasta lainsäädännöstä olemme esittäneet komission jäsen Malmströmin välityksellä ehdotuksia, jotka ovat parhaillaan käsiteltävinänne. Olemme tehneet ehdotuksia myös verkkoturvallisuudesta, koska, kuten aivan oikein totesitte, meistä on tulossa yhä riippuvaisempia digitaalisesta viestinnästä.
<P>
Vapaus on hyvin tärkeää digitaalisessa maailmassa, mutta vapauden on luonnollisesti oltava vastuullista, ja siihen on liityttävä tärkeitä oikeuksia, kuten oikeus yksityisyyden suojaan. Tietosuojassa on siten kysymys myös perusoikeuksista, ja uskomme komission esittäneen järkeviä ehdotuksia, joilla saadaan aikaan oikeanlainen tasapaino vapauden - josta ei edes neuvotella - ja Internetin vastuullisen käytön välillä.
<SPEAKER ID="441" NAME="Graham Watson" AFFILIATION="ALDE">
(EN) Arvoisa puhemies, komission puheenjohtaja on vastannut seikkaperäisesti WikiLeaks-tapausta koskeviin kysymyksiin. Voinko esittää hänelle kysymyksen aiheesta, josta WikiLeaks-sivusto ei ole vielä paljastanut meille hänen näkemyksiään?
<P>
Arvoisa komission jäsen, te vastasitte kysymyksiin, jotka koskivat euro-obligaatioiden liikkeeseenlaskua hallitusten nykyisten menojen kattamiseksi. Ymmärrän joitakin niistä huolenaiheista, joita tämäntyyppinen toimintatapa on herättänyt, ja olen niistä samaa mieltä. Mutta ettekö te huomaa sitä luotonottokapasiteettia, joka saavutetaan euron järkevällä hallinnalla?
<P>
Koska komission jäsen Oettinger kertoo meille tarvitsevansa kymmenen vuoden aikana 1 000 miljardia euroa energiainfrastruktuureja koskeviin investointeihin - mikä merkitsee vuosittain noin 100 miljardia euroa ilmastonmuutoksen ja energiavarmuuden muodostamaan kaksinkertaiseen haasteeseen vastaamiseksi - ja koska tähän haasteeseen vastaaminen olisi Euroopan investointipankille äärimmäisen kunnianhimoista, ettekö voisi ehdottaa, että euro-obligaatioita laskettaisiin liikkeeseen infrastruktuuri-investointien rahoittamiseksi sen sijaan, että niillä rahoitettaisiin hallitusten nykyisiä menoja?
<SPEAKER ID="442" NAME="José Manuel Barroso">
komission puheenjohtaja. - (EN) Hyvä jäsen Watson, en ole tullut tänne pelaamaan "WikiLeak"peliä teidän kanssanne! Te tunnette jo minun kantani tästä asiasta. Mainitsin teille suuntaamassani "unionin tila" -puheessa, että aion esittää euro-obligaatioista ehdotuksia, jotka koskisivat hankkeiden, ja erityisesti infrastruktuurihankkeiden, rahoittamiseen tarkoitettuja velkakirjoja. Niiden tarkoituksena ei olisi tarjota jäsenvaltioille mahdollisuutta ottaa lisää velkaa tai korjata ylivelkaantumista - sillä meillä on Euroopassa ylivelkaantumiseen liittyviä ongelmia - vaan erityisesti rahoittaa joitakin tärkeitä infrastruktuurihankkeita, lähinnä Euroopan investointipankin tuella - kuten aivan oikein totesittekin.
<P>
Tämä on tärkeällä sijalla asialistallamme ja laatimassamme rahoituskehyksessä. Kesäkuussa esitämme joitakin konkreettisia ehdotuksia tästä aiheesta. Meidän on pyrittävä saavuttamaan tarvittava yksimielisyys, sillä uskoakseni tämä on yksi keino tämänhetkisen ongelmamme ratkaisemiseksi. Jäsenvaltioiden talousarvioiden rajoitukset ovat huomattavia, ja samaan aikaan meidän on rahoitettava joitakin todellisia eurooppalaisia hankkeita.
<SPEAKER ID="443" NAME="Raül Romeva i Rueda" AFFILIATION="Verts/ALE">
(ES) Arvoisa puhemies, arvoisa puheenjohtaja Barroso, minä puolestani olen huolestunut sisällöstä. Minusta vaikuttaa siltä, että me ammumme viestintuojaa sen sijaan, että puuttuisimme ongelman ytimeen. WikiLeaks-tapauksen taustalla oleva suurin ongelma koskee sen sisältöä, joka on osoittautunut todeksi.
<P>
Vuosien ajan te ja muut kolleganne, muun muassa Miguel Moratinos, olette kiistäneet suurimman osan sen sisällöstä. Olette kieltäytyneet tunnustamasta, että Euroopan unionilla olisi salaisia yhteyksiä tiettyihin Yhdysvaltojen laittomiin käytäntöihin.
<P>
Me tiedämme nyt, että se on totta ja että näin on tapahtunut, ja odotamme yhä vastausta monilta ulkoministeriöiltä ja erityisesti teiltä. Mielestäni teidän on ehdottomasti annettava sisältöä koskeva selitys.
<P>
Tämän jälkeen minulla on toinen kysymys, joka koskee Julian Assangea vastaan suunnattua kampanjaa. Mielestäni on todella tärkeää, että otamme huomioon Julian Assangeen tällä hetkellä kohdistuvat riskit. Emme saa unohtaa, että hänen tekonsa oli tarpeellinen ja että se toi totuuden päivänvaloon.
<P>
Toivon - ja me kaikki parlamentissa toivomme - teidän ymmärtävän myös tämän: haluamme teidän esittävän selityksiä joko täällä parlamentissa tai komiteassa, jonka toiminta meidän olisi käynnistettävä uudelleen totuuden selvittämiseksi.
<SPEAKER ID="444" NAME="José Manuel Barroso" LANGUAGE="PT">
Sisällöstä voin todeta, että kaikki esille tulleet tiedot liittyvät jäsenvaltioiden toimintaan eivätkä Euroopan komission toimintaan. Jäsenvaltioiden on esitettävä kaikki selvennykset, ja luotan siihen, että ne aikovat sen tehdä, kuten demokraattisten valtioiden kuuluukin. Tiedän joidenkin jäsenvaltioiden käynnistäneen aloitteita kansalaisten tiedottamiseksi tietyistä toimista, joista valtioita syytetään.
<P>
Komission työn osalta on sanottava, kuten parlamentin jäsen Carlos Coelho muistutti meitä hetki sitten, että komissio on tehnyt kaikkensa toimittaakseen parlamentille ja Euroopan kansalaisille mahdollisimman paljon tietoa. Julian Assangesta minulla ei ole mitään sanottavaa. Häntä vastaan on esitetty rikossyytteitä jäsenvaltiossa - Ruotsissa - joka on demokratia, ja nyt hänestä on annettu eurooppalainen pidätysmääräys, jota Yhdistyneen kuningaskunnan oikeusviranomaiset parhaillaan käsittelevät. Komissiolla ei selvästikään ole tästä asiasta mitään muuta sanottavaa kuin itsestään selvä toteamus: jokainen vastaaja on syytön, kunnes toisin todistetaan.
<SPEAKER ID="445" NAME="Georgios Papanikolaou" AFFILIATION="PPE">
(EL) Arvoisa puhemies, arvoisa komission puheenjohtaja, kyberavaruudessa käydään tällä hetkellä todellista sotaa. Lehdistön mukaan joidenkin viimeksi kuluneiden päivien aikana tuhannet hakkerit ovat tehneet verkkohyökkäyksiä yrityksiin, jotka ovat pyrkineet poistamaan WikiLeaks-sivuston Internetistä tai vaikeuttamaan sen toimintaa taloudellisesti keskeyttämällä sille suunnatut lahjoitukset.
<P>
Muun muassa MasterCardin, Visan ja PayPalin tyyppisiin yhtiöihin on suunnattu DDOS-tyyppisiä verkkohyökkäyksiä, joissa tuhannet tietokoneet pyrkivät saamaan yhtä aikaa yhteyden samaan verkkosivustoon ja aiheuttavat siten sivuston ylikuormituksen ja kaatumisen.
<P>
Me kaikki ymmärrämme, että tämä vaikeuttaa yleensäkin kansalaisten maksutapahtumia. Kysymys on yksinkertainen: onko meillä mielestämme Euroopan tasolla luotettava turvaverkko, joka suojelee kansalaisten sähköisiä maksutapahtumia, jos näin käy?
<SPEAKER ID="446" NAME="José Manuel Barroso">
komission puheenjohtaja. - (EN) Uskoakseni me emme ole täysin valmistautuneita tällaiseen tilanteeseen, ja tästä syystä komissio esitti hiljattain joitakin ehdotuksia tämäntyyppisten verkkohyökkäysten torjumisesta.
<P>
Kyseessä oli komission jäsen Malmströmin aloite, ja nyt ehdotuksia on laajennettu niin, että ne kattavat kaikentyyppiset verkkohyökkäykset. Mainitsemistanne verkkohyökkäyksistä haluaisin todeta, että Yhdysvaltain ulkoministeriö kiistää antaneensa minkäänlaisia suoria ohjeita PayPal-, Visa- tai MasterCard-yhtiöille, joten en voi kommentoida niiden tekemiä päätöksiä WikiLeaks-sivuston tukemisesta - tai tukematta jättämisestä. Komissio vastustaa kaikenlaisia kumman tahansa osapuolen tekemiä verkkohyökkäyksiä tässä kiistanalaisessa tapauksessa.
<SPEAKER ID="447" NAME="Ana Gomes" AFFILIATION="S&amp;D">
(PT) Arvoisa puhemies, arvoisa komission puheenjohtaja, salaiseksi luokitellun Yhdysvaltain diplomaattisen kirjeenvaihdon julkaiseminen WikiLeaks-sivustossa ja arvostetuissa kansainvälisissä tiedotusvälineissä oli mahdollista ainoastaan siksi, että Yhdysvaltain turvallisuusjärjestelmässä tehtiin kolossaalinen virhe, kun ulko- ja puolustusministeriöiden jakeluverkkoja laajennettiin liikaa.
<P>
Minkälaisia seurauksia tällä virheellä voisi mielestänne olla transatlanttiseen suhteeseen ja erityisesti diplomaattisten tietojen ja tiedustelutietojen jakamiseen? Entä mitä olemme oppineet vahvistaaksemme Euroopan sisäisten viestintäverkkojen turvallisuutta ja Euroopan ulkosuhdehallinnon toimintaa, muun muassa Correspondance Européenne -verkkoa ja verkkohyökkäyksiltä suojautumista?
<SPEAKER ID="448" NAME="José Manuel Barroso" LANGUAGE="PT">
Ensiksikin me uskomme, että se, mitä Yhdysvalloissa tapahtui, voisi turvallisuusjärjestelmästä riippumatta tapahtua käytännöllisesti katsoen missä tahansa. Mikään turvallisuusjärjestelmä ei ole täysin immuuni mahdollisen lainrikkojan toiminnalle.
<P>
Pitää paikkansa, että saatujen tietojen mukaan Yhdysvaltain järjestelmässä erittäin luottamuksellisia tietoja on ilmeisesti satojen tuhansien ihmisten saatavilla, mutta totta puhuen sataprosenttinen turvallisuus on mahdotonta järjestelmissä, joissa vapautta pidetään tärkeänä, niin kuin on eurooppalaisissa järjestelmissä. Tästä syystä haluamme määrätietoisesti tehdä yhdysvaltalaisten kumppaneidemme ja ystäviemme kanssa yhteistyötä turvallisuuden vahvistamiseksi, mutta kunnioittaen aina myös perusvapauksia, ja me uskomme, että on löydettävä hyvä tasapaino näiden kahden varotoimen välillä, kuten vasta totesin.
<P>
On todellakin välttämätöntä vaihtaa joitakin erittäin arkaluonteisia tietoja erityisesti terroristitoiminnan vuoksi. Samaan aikaan meidän olisi noudatettava varovaisuuteen liittyviä vaatimuksia ja yleensä kohtuullisen tasapainon periaatetta.
<SPEAKER ID="449" NAME="Sonia Alfano" AFFILIATION="ALDE">
(IT) Arvoisa puhemies, kuten monien valtioiden hallitusten edustajien esittämät lausunnot osoittavat, Julian Assangea koskevien poikkeuksellisen innokkaiden tutkimusten tarkoituksena on selvästikin rangaista häntä ja WikiLeaks-sivustoa siitä, että maailmalle on paljastettu joitakin huippusalaisia tietoja, kuten Yhdysvaltain ulkoministerin Hillary Clintonin Yhdysvaltain Rooman ja Moskovan suurlähetystöille esittämät tiedustelut Silvio Berlusconin ja Vladimir Putinin mahdollisista henkilökohtaisista investoinneista, jotka saattaisivat vaikuttaa heidän maidensa ulko- tai talouspolitiikkaan. Berlusconia kutsutaan Putinin puhemieheksi Euroopassa.
<P>
Näissä tapahtumissa on selvästikin kysymys ennenkuulumattomasta pyrkimyksestä rangaista ja vainota tiettyä miestä ja organisaatiota, joiden ainut rikos on ollut kertoa maailmalle tietyistä harmaista alueista, jotka ovat saattaneet hallitukset epämukavaan asemaan. Näin ollen velvollisuutenamme on turvata WikiLeaks-sivuston vapaus ja taata oikeudenmukainen kohtelu Julian Assangelle, jonka olisi vastattava rikoksistaan oikeudenmukaisessa oikeudenkäynnissä, jos hänet todetaan syylliseksi.
<P>
Sen vuoksi pyydän komissiota esittämään kantansa WikiLeaks-tapauksesta ja kertomaan, miten se aikoo valvoa tilannetta, jotta tämän tapauksen varjolla ei pyrittäisi rajoittamaan tiedonvapautta ja esittämään rajoituksia Internetille, joka on jälleen kerran osoittautunut poikkeuksellisen tehokkaaksi demokratian välineeksi ja jota on sen vuoksi suojeltava.
<SPEAKER ID="450" NAME="José Manuel Barroso">
komission puheenjohtaja. - (EN) Kuten jo aikaisemmin totesin, en voi kommentoida tiettyjä erityistapauksia tai rikossyytteitä.
<P>
Julian Assangea vastaan on nostettu Ruotsin oikeuslaitoksessa syyte, jota parhaillaan tutkitaan Yhdistyneen kuningaskunnan oikeuslaitoksessa. Sekä Ruotsissa että Yhdistyneessä kuningaskunnassa noudatetaan oikeusvaltion periaatteita. Meidän on annettava oikeusprosessin edetä tavanomaiseen tapaan. Minä en voi - eikä minun pidä - kommentoida asiaa nimenomaan siksi, että kunnioitan hyvin paljon syyttömyysolettamaa ja yksilön oikeuksia. Sen vuoksi en voi kommentoida tätä asiaa.
<P>
Joistakin muista WikiLeaks-tapaukseen liittyvistä huomautuksistanne haluaisin todeta, että mielestäni minun ei kuulu vastata niihin. Ne on suunnattu Yhdysvaltain diplomaateille, ja sen vuoksi heidän tehtävänään on vastata niihin. Minä en voi vastata niihin. Voin vain kertoa teille kantamme, joka poikkeaa Yhdysvaltojen kannasta. Meillä - Euroopan unionilla - on selvä kanta tähän asiaan, jota kysymyksenne koskee. Meidän tehtävämme ei ole kommentoida tiettyjä vuotoja, olivat ne sitten peräisin WikiLeaks-sivustosta tai jostain muualta.
<SPEAKER ID="451" NAME="Takis Hadjigeorgiou" AFFILIATION="GUE/NGL">
(EL) Arvoisa puhemies, arvoisa komission puheenjohtaja, mielestäni emme vieläkään ole ymmärtäneet asian ydintä. Ainakin vastauksienne perusteella uskon, että te ette ymmärrä asian ydintä. Ensiksikin olen todella ällistynyt - ja haluaisin tietää oletteko myös te ällistynyt - siitä uskomattomasta hiljaisuudesta, jolla Euroopan unionin elimet ovat vastanneet tähän sananvapauden tukahduttamiseen. Ikävä kyllä parlamentissa ei ole paikalla ainuttakaan sananvapauden puolustajaa. He ovat kadonneet.
<P>
Kysymykseni on tämä: uskotteko, että tätä tapausta käytetään hyväksi tiedonsiirtojärjestelmän tukahduttamiseksi? Me kaikki vaadimme kovalla äänellä kiinalaisille ja kuubalaisille Internetin käyttöoikeutta - ja niin meidän pitääkin; mutta mitä me voimme ja mitä meidän pitäisi tehdä nyt, kun tämä oikeus todellakin pyritään tukahduttamaan? Mitä komissio voi ja mitä sen pitäisi tehdä?
<P>
Kysymykseni on hyvin täsmällinen: mitä aiotte tehdä taataksenne Euroopan kansalaisten pääsyn WikiLeaks-sivustoon?
<SPEAKER ID="452" NAME="José Manuel Barroso">
komission puheenjohtaja. - (EN) Ensiksikin käsittelemässämme sisältökysymyksessä on kyse siitä, että ilmaisunvapaus kaikissa eri muodoissaan ei ole ainoastaan perusihmisoikeus vaan myös kaikkien demokraattisten yhteiskuntien perusta. Siitä ei tingitä.
<P>
Samaan aikaan on myös selvää, että on olemassa niin yksityisiä, kaupallisia kuin myös oikeudellisia tietoja, jotka ovat luonteeltaan arkaluonteisia ja jotka eivät siksi voi olla laajan yleisön käytettävissä. Myös tietosuoja kuuluu perusoikeuksiin. Kaikilla jäsenvaltioillamme on sääntöjä, joilla suojataan erityyppisiä arkaluonteisia ja muita tietoja kansalaisten edun vuoksi, ja tämä on meidän kantamme ilmaisunvapauteen ja tietosuojaan liittyvässä asiassa.
<P>
Tiettyä henkilöä vastaan nostetuista syytteistä haluan todeta, että minä en ole tuomioistuin. Myöskään komission ei kuulu esittää huomautuksia määrätyistä tiettyjä henkilöitä vastaan nostetuista syytteistä, koska komissio ei ole eikä sen kuulu olla tuomioistuin, eikä sen tehtävänä ole esittää olettamuksia tietyn henkilön syyllisyydestä.
<SPEAKER ID="453" NAME="Tunne Kelam" AFFILIATION="PPE">
(EN) Arvoisa puhemies, arvoisa komission puheenjohtaja, Naton uudessa konseptissa kehotetaan koordinoimaan verkkohyökkäysten torjuntaa koskevia kansallisia valmiuksia keskitetyn verkkosuojan luomiseksi kaikille Naton elimille. Minkälainen mielestänne on Euroopan komission rooli, kun pyritään parantamaan eritasoisen kansallisen verkkohyökkäysten torjunnan koordinointia ja Naton kanssa tehtävää yhteistyötä? Aikooko esimerkiksi korkea edustaja Catherine Ashton ottaa esille joitakin verkkoturvallisuuteen liittyviä aiheita, jotka kuuluvat puolustuspolitiikan piiriin? Tarvitaanko lisää yhteisiä EU:n tutkimuksia, jotta voidaan määrittää Euroopan unionin tasolla kattava vastaus tietoverkkoon liittyville haasteille?
<SPEAKER ID="454" NAME="José Manuel Barroso">
komission puheenjohtaja. - (EN) Tämä ei pohjimmiltaan kuulu komission toimivaltaan vaan korkeana edustajana toimivan Catherine Ashtonin toimivaltaan. Hän kehittää parhaillaan tämäntyyppistä toimintaa tärkeimpien kumppaneidemme kanssa. Presidentti Obaman kanssa viimeksi pidetyssä huippukokouksessa lisäsimme asialistalle verkkoturvallisuutta koskevan yhteistyön.
<P>
Kyseessä on tärkeä aihe, eikä ainoastaan Natolle vaan myös kahdenvälisille Yhdysvaltain-suhteillemme. Teemme työtä tämän eteen. Uskomme, että verkkoturvallisuuteen kohdistuu vakavia uhkia. Joihinkin jäsenvaltioihin - oletan, että myös teidän maahanne - on jo kohdistunut verkkohyökkäyksiä. Mielestämme tämä on tärkeä huolenaihe. Aihetta on käsiteltävä myös Euroopan unionin tasolla, mutta jäsenvaltioilla on joitakin tähän asiaan liittyviä velvollisuuksia. Korkea edustaja kehittää parhaillaan toimia luodakseen yhtenäisen lähestymistavan verkkoturvallisuuteen liittyvien ongelmien käsittelemiseksi. Tuen täysin näitä toimia.
<SPEAKER ID="455" NAME="Derek Vaughan" AFFILIATION="S&amp;D">
(EN) Arvoisa puhemies, arvoisa komission puheenjohtaja, tämä aihe on saanut paljon julkisuutta kaikkialla Euroopassa. Yksi ihmisiä huolestuttava seikka on se, mitä tämä merkitsee verkkoturvallisuuden tulevaisuudelle koko EU:ssa. Uskoakseni useimmat ihmiset eivät juurikaan kanna huolta tapaukseen liittyvästä henkilöstä. He ovat huolestuneita siitä, miten asia hoidetaan eri puolilla Eurooppaa. Mielestäni EU tarvitsee tätä aihetta koskevan politiikan.
<P>
Kehottaisin komissiota ottamaan mahdollisimman monia kumppaneita mukaan tätä asiaa koskeviin keskusteluihin, eikä ainoastaan jäsenvaltioiden tasolla vaan myös muilla hallinnon tasoilla koko EU:n alueella, jotta verkkoturvallisuus olisi tärkeä aihe myös alue- ja paikallishallinnolle.
<SPEAKER ID="456" NAME="José Manuel Barroso">
komission puheenjohtaja. - (EN) Yhdyn täysin esittämäänne huolenaiheeseen. Juuri tämäntyyppistä toimintalinjaa olemme kehittämässä.
<P>
Vasta vähän aikaa sitten Euroopan unioni joutui todistamaan julkisiin ja yksityisiin organisaatioihin kohdistuneita verkkohyökkäyksiä Virossa vuonna 2007 ja Liettuassa vuonna 2008. Euroopan unionin toimielimiä ja muita julkisia viranomaisia vastaan tehdään päivittäin tuhansia verkkohyökkäyksiä.
<P>
Komissio puuttui hiljattain tähän hälyttävään tilanteeseen esittämällä 30. syyskuuta direktiiviehdotuksen tietojärjestelmiin kohdistuvista hyökkäyksistä ja asiasta vuonna 2005 tehdyn puitepäätöksen kumoamisesta. Direktiivin yleisenä tavoitteena on torjua Euroopan unionista peräisin olevia ja/tai Euroopan unioniin kohdistuvia laajamittaisia hyökkäyksiä.
<P>
Kiinnitämme runsaasti huomiota näihin huolenaiheisiin, ja uskomme direktiiviehdotuksen olevan hyvä. Siinä säädetään rangaistuksia bottiverkkojen tyyppisten välineiden käyttäjille heidän tekemistään rikoksista ja tiukennetaan rikoksista annettavia rangaistuksia. Direktiiviehdotuksessa velvoitetaan jäsenvaltiot vastaamaan enintään kahdeksan tunnin kuluessa kiireellisiin pyyntöihin, joita sekä julkinen että yksityinen sektori voivat esittää ympärivuorokautisesti seitsemänä päivänä viikossa toimivan yhteysverkoston välityksellä. Lisäksi siinä säädetään jäsenvaltioiden seurantavelvollisuudesta, jolla helpotetaan verkkohyökkäyksiä koskevien tietojen, myös syytetoimien ja raportoitujen rikosten määrää koskevien tietojen, keruuta ja välittämistä.
<SPEAKER ID="457" NAME="Mario Borghezio" AFFILIATION="EFD">
(IT) Arvoisa puhemies, arvoisa komission puheenjohtaja, hyvät parlamentin jäsenet, vastaukset, jotka koskevat Julian Assangen tapausta ja hänen vangitsemistaan hänen esittämiensä vapauskäsitysten vuoksi, tuovat mieleen Pontius Pilatuksen vastaukset.
<P>
Haluaisin meidän pohtivan kolmea seikkaa:
<P>
1. Kyseessä on fumus persecutionis -tapaus, sillä syytökset ovat hyvin heikkoja. 2. Yhdysvallat painostaa Euroopan unionin jäsenvaltiota luovuttamaan syytetyn, vaikka pyynnön oikeudellista perustaa ei ole vielä määritelty. 3. Kyseisen kansalaisen eurooppalaiset pankkitilit on suljettu, mikä merkitsee sitä, että hän ei voi saada Euroopassa minkäänlaista taloudellista tukea kannattajiltaan.
<P>
Lisäksi kaikki tilastot vahvistavat, että Euroopan kansalaiset kannattavat kyseisiä vapauden periaatteita ja että he haluavat vapaan ja vapautta edistävän Internetin huolimatta niistä epäilyksistä ja ongelmista, joita tämä aloite, jota en henkilökohtaisesti täysin tue, on tuonut esiin.
<P>
Haluaisimme kuitenkin puheenjohtaja Barroson kertovan, mihin rajat asetetaan, mitä ihmisoikeuksien ja ilmaisuvapauden turvaaminen todella merkitsee ja mihin ne aidosti perustuvat. Onko tavoitteenamme virtuaalinen Guantánamo? Uhkaako meitä orwellilainen kaiken kattava Internet-sensuuri? Tämä on vaarana, ja me tarvitsemme vastauksia tähän asiaan.
<P>
On myös seurattava Julian Assangen vankilaoloja, koska Italiassa ei edes Mafian jäseniä pidetä täydellisessä eristyksessä.
<SPEAKER ID="458" NAME="José Manuel Barroso">
komission puheenjohtaja. - (EN) Voin antaa teille joitakin tietoja tämän tapauksen oikeudellisista näkökohdista, mutta en tietenkään esitä ennakkonäkemystä, sillä minä en ole tuomioistuin enkä voi tehdä päätöstä tapauksesta.
<P>
Ensiksikin Julian Assangen pidättivät Yhdistyneen kuningaskunnan viranomaiset eurooppalaisen pidätysmääräyksen perusteella. Ruotsin syyttäjäviranomainen teki Assangesta ilmoituksen Ruotsin ja Schengen-maiden järjestelmässä sekä Interpolin välityksellä, ja se oli perustana eurooppalaiselle pidätysmääräykselle.
<P>
Eurooppalaisesta pidätysmääräyksestä tehdyn puitepäätöksen 28 artiklan mukaan eurooppalaisen pidätysmääräyksen nojalla luovutettua henkilöä ei saa luovuttaa kolmanteen valtioon ilman luovuttaneen jäsenvaltion toimivaltaisen viranomaisen suostumusta. Tämä merkitsee sitä, että koska Julian Assange pidätettiin Yhdistyneessä kuningaskunnassa, Yhdistyneen kuningaskunnan viranomaisen, jolla on valtuudet päättää Assangen mahdollisesta luovuttamisesta Ruotsiin, olisi myös annettava etukäteen suostumus hänen luovuttamiseensa kolmanteen maahan.
<P>
Olen selittänyt parhaani mukaan asiaan liittyvät oikeudelliset näkökohdat, mutta en voi esittää minkäänlaisia olettamuksia kyseisen henkilön syyllisyydestä.
<SPEAKER ID="459" NAME="Sarah Ludford" AFFILIATION="ALDE">
(EN) Arvoisa puhemies, arvoisa komission puheenjohtaja Barroso, olette esittänyt useita lausuntoja, muun muassa tänään iltapäivällä esittämänne lausunnon siitä, miten EU ja sen jäsenvaltiot kunnioittavat perusoikeuksia ja oikeusvaltioperiaatetta, mutta poikkeuksellista luovutusta käsitellyt tutkintalautakunta, jossa Carlos Coelho toimi puheenjohtajana ja minä varapuheenjohtajana, esitti alustavaa näyttöä siitä, että noin kymmenkunta EU:n jäsenvaltiota ja muuta Euroopan maata oli osallistunut terrorismin vastaisessa taistelussa tapahtuneisiin väärinkäytöksiin, kuten katoamisiin ja kidutuksiin. Suoraan sanottuna pelkään, että vastauksenne Carlos Coelholle oli silkkaa jaarittelua.
<P>
Näkemyksemme mukaan komissio ja neuvosto eivät olleet noudattaneet perustamissopimuksen 6 artiklaa, ja kehotimme niitä selvittämään, mitä oli tapahtunut, sekä ryhtymään tarpeen mukaan 7 artiklan mukaisiin toimiin, toisin sanoen määräämään seuraamuksia ihmisoikeusloukkausten johdosta. Rehellisesti sanottuna tulos on ollut olematon. Tämän vuoksi EU:ta voidaan syyttää tekopyhyydestä. Mitä aiotte nyt tehdä saadaksenne Euroopan kantamaan täysin poliittisen ja oikeudellisen vastuunsa osallisuudestaan niin kutsutun terrorismin vastaisen sodan nimissä tehtyihin ihmisoikeusloukkauksiin?
<SPEAKER ID="460" NAME="José Manuel Barroso">
komission puheenjohtaja. - (EN) Ensiksikin komissio on aina kunnioittanut perusoikeuksia, ja minä torjun täysin sellaisen kritiikin, jonka mukaan komissio olisi millään lailla osallistunut perusoikeuksien loukkaamiseen. Se ei pidä paikkaansa. Komissiolla on täysin puhtaat paperit tässä asiassa, ja olemme valmiita työskentelemään parlamentin kanssa aivan avoimesti kaikissa tähän liittyvissä kysymyksissä.
<P>
Joistakin asioista ovat jäsenvaltiot vastuussa, ja niiden on huolehdittava velvollisuuksistaan. Komissio ei voi korvata jäsenvaltioita. Meillä on perussopimus, meillä on vastuumme, meillä on velvollisuuksia ja meillä on oikeuksia. Komissio on tehnyt parlamentin kanssa yhteistyötä aivan parlamentin vaatimusten mukaisesti - ja täysin avoimesti - juuri mainitsemissanne asioissa.
<SPEAKER ID="461" NAME="Franz Obermayr" AFFILIATION="NI">
(DE) Arvoisa puhemies, arvoisa komission puheenjohtaja, Internet-sivusto WikiLeaks julkaisee - yksinkertaisesti sanottuna - luottamuksellisia tietoja, ja sellainen on luonnollisesti aina hyvin epämiellyttävää asiaankuuluville osapuolille. On myös syytä huomata, että tähän mennessä WikiLeaks-sivustoa vastaan ei ole käynnistetty minkäänlaisia oikeudellisia menettelyjä. Sillä välin verkossa raivoaa todellinen sota. Toisaalta hyökkäykset kohdistuvat WikiLeaks-palvelimiin, toisaalta taas WikiLeaksin tukijat pommittavat Visa- ja MasterCard-yhtiöiden verkkopalvelimia niiden kaatamiseksi.
<P>
Kysymykseni komission puheenjohtajalle on: aikooko komissio ryhtyä toimiin tämäntyyppisten epäsuorien sotien torjumiseksi? Olette jo maininnut komission jäsen Malmströmin toimet. Onko niille jo laadittu aikataulu ja onko meillä jo käsitys siitä, mitä on tarkoitus tehdä? Aikooko komissio - ja haluaisin saada tähän kysymykseen selvän vastauksen, enkä vain puolusteluja ja seikkaperäisiä selvityksiä ja oikeudellisia argumentteja - käynnistää erityistoimia WikiLeaks-sivustoa vastaan toimiakseen jälleen kerran Yhdysvaltain avuliaana asiamiehenä tiedonsiirtoa koskevassa arkaluonteisessa asiassa ja menetelläkseen sen mukaisesti?
<SPEAKER ID="462" NAME="José Manuel Barroso">
komission puheenjohtaja. - (EN) Aivan ensiksikin meillä ei ole suunnitteilla minkäänlaisia toimia WikiLeaks-sivustoa vastaan.
<P>
Toiseksi esittämistämme direktiiveistä haluaisin todeta, että niitä aiotaan nyt käsitellä parlamentin kanssa. Olemme esittäneet ehdotuksia verkkoturvallisuuden parantamiseksi.
<P>
Joistakin niistä aiheista, joita haluatte minun käsittelevän yksityiskohtaisesti, olisi mielestäni parempi järjestää teille asiantuntijoiden pitämä tiedotustilaisuus. Olen pahoillani siitä, etten voi näin lyhyessä ajassa esittää teille perusteellisia vastauksia, mutta mikäli haluatte, osastoni ovat täysin käytettävissänne ja antavat kattavan selvityksen siitä, mikä on näkemyksemme tästä tärkeästä aiheesta. Mutta pohjimmiltaan tämä asia ei kuulu komissiolle. Nämä asiat tapahtuivat Yhdysvalloissa, ja ne vaikuttavat Internetin käyttäjäyhteisöön kaikkialla maailmassa. Aihe on erittäin vakava ja tärkeä. En aliarvioi sen merkitystä, mutta meidän on rajattava selvästi vastuualueemme.
<P>
Olen halukas järjestämään kiinnostuneille parlamentin jäsenille tiedotustilaisuuden, jossa selvitetään kattavasti tekniset toimenpiteet, joihin Euroopan tasolla voimme ryhtyä.
<SPEAKER ID="463" NAME="Petru Constantin Luhan" AFFILIATION="PPE">
(RO) Arvoisa komission puheenjohtaja, haluaisin kysyä teiltä äskettäisistä tapahtumista, joissa hakkerit tekivät Visa-, MasterCard- ja PayPal-yhtiöitä vastaan hyökkäyksiä sabotoidakseen yhtiöiden rahaliikennettä ja aiheuttaakseen taloudellisia tappioita.
<P>
Olivatko asiakkaiden luottamukselliset tiedot turvassa vai vaarassa silloin, kun hakkerit tekivät näitä verkkohyökkäyksiä, jotka aiheuttivat melko vakavia teknisiä ongelmia? Tämä on ensimmäinen kysymykseni. Kun tällaisia verkkohyökkäyksiä tapahtuu joko ideologisista syistä tai vain huvin vuoksi, on olemassa mahdollisuus, että järjestelmiin pääsee myös sellaisia hakkereita, jotka pyrkivät saamaan vain taloudellista hyötyä. Haluaisin tietää, olivatko taloudelliset ja henkilökohtaiset tiedot vaarassa hyökkäysten vuoksi, minkälaisia olivat hyökkäyksissä käytetyt menetelmät ja niihin osallistuneet tekijät ja onko tilanne tällä hetkellä hallinnassanne. Haluaisin myös tietää, käsittelevätkö yhdysvaltalaiset ja kansainväliset viranomaiset myös tätä ongelmaa.
<SPEAKER ID="464" NAME="José Manuel Barroso">
komission puheenjohtaja. - (EN) Minulla ei ole mitään suoraa tietoa vuodoista eikä siitä, missä määrin vuodoissa oli luottamuksellisia ja yksityisiä tietoja. Olen pahoillani siitä, että minulla ei ole henkilökohtaista tietoa asiasta - minulla ei ole mitään tekemistä tämän tapauksen kanssa.
<P>
On totta, että tapaus on nostanut esiin hyvin tärkeitä turvallisuuteen liittyviä kysymyksiä. Olimme käsitelleet joitakin näistä ongelmista ennen WikiLeaks-tapausta, ja olen kertonut teille joistakin komission aloitteista. Olen varma, että Atlantin toisella puolella ollaan myös huolestuneita tästä asiasta, joten siksi uskon, että meidän olisi tehtävä yhteistyötä verkkoturvallisuuden parantamiseksi unohtamatta hetkeksikään perusoikeuksia - sillä ilmaisunvapaus on meille Euroopan unionissa pyhä oikeus - samalla kun on selvää, että tietosuoja ja yksityisyys kuuluvat myös perusoikeuksiin.
<P>
Meidän on saavutettava oikea tasapaino, ja sen vuoksi meidän on kaikissa aloitteissamme otettava huomioon nämä kaksi periaatetta, joiden yhteensovittaminen on joskus vaikeaa mutta siitä huolimatta erittäin tärkeää.
<SPEAKER ID="465" NAME="Puhemies">
(EN) Hyvät parlamentin jäsenet, luettelossa oli 21 nimeä, mutta vain 14:llä teistä oli mahdollisuus saada puheenvuoro. Olen hyvin pahoillani, mutta nimet esitettiin luettelon järjestyksessä.
<P>
Kyselytunti on päättynyt.
