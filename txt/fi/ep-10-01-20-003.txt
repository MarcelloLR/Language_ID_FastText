<CHAPTER ID="003">
Espanjan puheenjohtajakauden ohjelma (keskustelu)  
<SPEAKER ID="007" NAME="Puhemies">
(PL) Esityslistalla on seuraavana neuvoston esittely Espanjan puheenjohtajakauden ohjelmasta.
<SPEAKER ID="008" NAME="José Luis Rodríguez Zapatero">
neuvoston puheenjohtaja. - (ES) Arvoisa puhemies, arvoisa puheenjohtaja Barroso, hyvät parlamentin jäsenet, aluksi käsittelen lyhyesti valtiota, joka on kärsinyt murhenäytelmästä: Haitia.
<P>
Tiedän, että kaikki Euroopan unionin toimielimet, kiertävä puheenjohtaja, komissio, neuvosto ja Euroopan parlamentti, haluavat osoittaa myötätuntonsa, solidaarisuutensa ja sitoumuksensa valtiolle, joka kärsii, ihmisille, joiden elämää kuolema, hävitys ja väkivalta raatelevat köyhyyden ja selkkausten värittämän historian jälkeen.
<P>
On harvoja tapauksia, joissa voimme osoittaa sen, mitä me voimme eurooppalaisina tehdä, tavalla, jolla aiomme toimia Haitin murhenäytelmässä. Aiomme osoittaa sitoumuksemme maailman tapahtumille ja eniten kärsiville valtioille.
<P>
Olemme heti kiertävän puheenjohtajuuden alusta alkaen pyrkineet yhteistyössä komission ja korkean edustajan kanssa toimimaan Haitin katastrofissa. Viime maanantaina kokoontui kehitysyhteistyöministerien neuvosto ja ensi maanantaina kokoontuu Eurooppa-asioista vastaavien ministerien neuvosto suunnittelemaan nopeaa toimintaa apuna ja humanitaarisena yhteistyönä kaikilla rintamilla Haitin tulevaisuuden turvaamiseksi. Olen vakuuttunut siitä, että kansainvälisen yhteisön toiminta on vahvaa, yhteistä toimintaa ja että Euroopan unioni pääsee tilanteen tasalle. Haitin murhenäytelmää koskevassa toiminnassa siellä kärsivien ihmisten pitäisi olla pääosassa, ja toivon ja luotan siihen, että me teemme kaiken mahdollisen, jotta saamme täydellisen elvytyksen käyntiin. Eurooppalainen yhteiskunta ja ennen kaikkea syvään juurtuneet vakaumuksemme vaativat sitä.
<P>
Arvoisa puhemies, minulle on kunnia kertoa täällä teille kiertävän puheenjohtajan Espanjan tärkeimmät painopistealueet seuraavan kuuden kuukauden aikana. Se on enemmän kuin kunnia, se on suuri kunnia. Se on suuri kunnia, koska puhun sellaisen valtion puolesta, joka juhlii seuraavan kuuden kuukauden aikana silloiseen Euroopan yhteisöön liittymisen 25-vuotispäivää.
<P>
Puhun eurooppalaisen ja EU-myönteisen valtion puolesta, sellaisen valtion puolesta, joka on 25 viime vuoden aikana kokenut huomattavan muutoksen edistyksenä ja hyvinvointina suurelta osin Euroopan unionin jäsenyyden ansiosta. Eurooppa oli sukupolvien unelma, monien espanjalaissukupolvien unelma. Kyseessä oli unelma demokratiasta, maailmalle avautumisesta, edistyksestä, hyvinvoinnista, hyvinvointivaltiosta ja vapaudesta. Sen me olemme nähneet Euroopassa, sen Eurooppa on meille tuonut ja sen me olemme tuoneet Eurooppaan.
<P>
25 vuotta myöhemmin olemme edelleen lojaaleja Euroopalle ja sitoutuneita unioniin, eikä ole sen voimakkaampaa tapaa olla lojaali EU:lle ja sitoutunut siihen kuin noudattaa velvollisuutta tehdä sitoumuksia ja aloitteita ja antaa ehdotuksia. Niin me haluamme tehdä seuraavan kuuden kuukauden aikana.
<P>
Niistä tulee kuusi muutoksen kuukautta, koska me otamme kiertävän puheenjohtajuuden vastaan taloudellisessa murroksessa, jonka on aiheuttanut vakavin rahoituskriisi 80 vuoteen. Tämä on myös poliittisen muutoksen aikaa. Sen aiheuttaa Lissabonin sopimus, joka muuttaa tavan, jolla Euroopan unionia hallitaan. Tämä on muutoksen aikaa ulkosuhteissa, koska globalisaation ilmiö kasvaa ja maailmassa on uusia nopean talouskasvun maita. Tämä on muutoksen aikaa myös suhteessa, joka EU:lla on oltava kansalaistensa kanssa, jotta voidaan toteuttaa kaikki, mikä on kirjattu Lissabonin sopimukseen. Siitä tulee siksi muutoksen aikaa erityisesti kahdessa asiassa: ensinnäkin nykyisessä vakavassa talouskriisissä ja toiseksi Lissabonin sopimuksen ja sen uusien institutionaalisten suhteiden alalla.
<P>
Talouskriisistä sanoisin seuraavaa. Tiedämme, että se on paljon vakavampi kriisi kuin mitä olemme kokeneet 80 vuoteen, ja tiedämme, että aivan kuten silloin näin valtavaa maailmanlaajuisen tuotannon ja kansainvälisen kaupan laskua ei ole muulloin tapahtunut. Tunnemme vakavat seuraukset, joita se aiheuttaa maailmalle ja Euroopan unionille. Työttömien määrä on kasvanut kahdeksalla miljoonalla, joista monet ovat itse asiassa kotimaassani. Kriisi on vaikuttanut julkiseen talouteen ja siten myös rahoitusvakauteen, mikä on pakottanut meidät ja pakottaa edelleen ryhtymään nopeasti yhteistyöhön. Se on saanut meidät suunnittelemaan muutoksia EU:n taloudessa ja tuotantokapasiteetissa sekä kilpailukyvyn parantamista koko unionissa.
<P>
Meidän on jatkettava finanssipoliittisten elvytystoimien käyttöä siihen saakka, että elpyminen todellisuutta. Meidän on sitouduttava vakaussopimukseen ja noudatettava vuoteen 2013 ulottuvia komission ohjeita. Meidän on myös luotava vuoteen 2020 ulottuva talousstrategia, jota komissio valmistelee ja josta on kiertävän puheenjohtajan Espanjan mukaan tultava keskeinen asia seuraavan kuuden kuukauden aikana.
<P>
Me tunnemme Euroopan unionin vahvuudet ja heikkoudet. Tiedämme, että 1990-luvun puolivälistä alkaen olemme menettäneet talouskasvun kapasiteettia, talouskasvun mahdollisuuksia. Tiedämme, että 1990-luvun puolivälistä alkaen olemme menettäneet tuottavuutta kilpailijoinamme toimiviin suuriin talouksiin verrattuna. Tiedämme myös, että meillä on vaikeuksia joillakin erityisalueilla, jotka määrittelevät kasvumme, kilpailukykymme ja innovointimme tulevaisuuden globalisoituneessa maailmassa.
<P>
Meillä on kuitenkin myös vahvuuksia, ja meidän olisi muistettava ne. Vahvuutemme ovat selvät: osuutemme koko maailman BKT:stä on lähes kolmannes. Olemme kiistatta suurin viejä ja Yhdysvaltojen jälkeen toiseksi tärkein tekijä tutkimuksen, kehityksen ja innovoinnin alalla. Osuutemme koko maailman kehitysavusta on 60 prosenttia, mikä on Euroopan unionin suuri vahvuus.
<P>
Mitä Espanja pitää ensisijaisina tavoitteina EU:n talouden vahvuuksien uudistamisessa ja kestävään kehitykseen perustuvan talouden luomisessa kilpailukyvyn, ympäristön ja yhteiskunnan näkökulmasta? Mainitsen neljä pääasiaa, joita haluan edistää ja jotka olisi sisällytettävä 2020-strategiaan. Tiivistän ne toteamalla, että talouden alalla Euroopan unionin on luotettava itseensä. Sen on edistettävä talousliittoa ja yhteistyötä ja aloitettava se jäsenvaltioiden vastuuntunnosta mutta varmistettava myös, että yhteisön toimielimet, erityisesti komissio, saa uutta valtaa johtaa ja saavuttaa tavoitteet.
<P>
Hyvät kuulijat, kymmenen viime vuoden aikana energiariippuvuutemme on kasvanut yhdeksän prosenttiyksikköä, ja se on yksi tärkeimmistä aloista, joilla meidän on edistyttävä ja tehtävä muutoksia. Energiariippuvuus on kasvanut 44 prosentista 53 prosenttiin koko Euroopan unionissa. Kyseiset yhdeksän prosenttiyksikköä tarkoittavat täsmälleen 64 miljoonaa euroa, jotka lähetämme Euroopan unionina vieraisiin maihin. Tiedättekö, mitä kyseinen rahamäärä vastaa? Se vastaa käytännössä samaa rahamäärää, jonka kaikki Euroopan unionin valtiot käyttävät julkisina investointeina tutkimukseen, kehitykseen ja innovointiin. Meidän on muutettava energiariippuvuuttamme ja vähennettävä sitä, koska muuten taloutemme haavoittuvuus lisääntyy.
<P>
Mitä meidän on tehtävä? Energia-alalla on saavutettu edistystä, muttei sellaista edistystä, jota me haluamme. Meidän on luotava pysyvästi energian sisämarkkinat, jotka vahvistavat koko unionia ja unionin taloutta. Tarvitsemme sen toteuttamiseen kahta keskeistä osatekijää: energiayhteyksiä, koska vuoden 2002 odotuksia ei ole saavutettu, sekä yhteistä sääntelyjärjestelmää, jolla energian sisämarkkinoita vahvistetaan.
<P>
Jos onnistumme toteuttamaan energiayhteydet Etelä-, Itä- ja Pohjois-Euroopassa ja jos asetamme sen ensisijaiseksi tavoitteeksi ja annamme valtuudet komissiolle, näemme energiariippuvuutemme vähenevän ja kannustamme kehittämään uusiutuvia energialähteitä, jotka luonnostaan edellyttävät muunnettavuutta energian jakelussa.
<P>
Hyvät kuulijat, EU:sta ei tule taloudellisesti kilpailukykyisintä aluetta, ennen kuin se ryhtyy käsittelemään määrätietoisesti energiayhteyksien ja sisämarkkinoiden kaikkia ratkaisevia näkökohtia.
<P>
Toinen päätavoite: mikä luo eniten kasvua ja innovointia nykyaikaisessa yhteiskunnassa? Investoiminen tietoyhteiskuntaan ja uuteen teknologiaan, joka on muuttanut lähes kaiken maailmassa. 40 prosenttia Euroopan talouden tuottavuuden kasvusta johtuu tieto- ja viestintätekniikasta. Olemme eurooppalaisina johtajia tällä alalla, koska meillä on johtavia yrityksiä, mutta meillä ei ole digitaalisia sisämarkkinoita. Haluamme ryhtyä toteuttamaan digitaalisia markkinoita. Mitä siihen vaaditaan? Siihen vaaditaan rajojen poistamista, ja se tarkoittaa sitoutumista uuden sukupolven verkkoihin ja sähköisen kaupan helpottamista. Sähköinen kauppa kasvaa joka päivä kaikissa maissa, mutta se ei ole vieläkään mahdollista useiden maiden välillä.
<P>
Jos edistymme digitaalisilla markkinoilla, helpotamme sisällön luomista ja vahvistamme immateriaalioikeuksia. Aiomme varmistaa myös sen, että innovointi, jonka tieto- ja viestintätekniikka tuo talouden kaikille aloille, saa aikaan tuloksia tuottavuudessa erittäin nopeasti. Muistutan, että kyseessä on ala, jolla on eniten mahdollisuuksia innovointiin, tuottavuuden kasvuun ja vakaiden työpaikkojen luomiseen.
<P>
Kolmas ala on talous tai kestävä kehitys. Annan yhden esimerkin siitä, mitä me pidämme painopisteenä ilmastonmuutoksen hillitsemisessä. Haluamme käynnistää komission kanssa suunnitelman kehittää sähköautoja ja edistää sitä. Ajoneuvoteollisuus käy läpi suuren muutoksen, joka on jo alkanut. Jos sitoudumme kyseisellä teollisuudenalalla eurooppalaisina yhteiseen sähköautoja koskevaan näkemykseen ja strategiaan, edistämme energiariippuvuutemme vähentämistä. Edistämme myös ilmastonmuutoksen hillitsemistä ja teknistä innovointia, jonka sähköautot epäilemättä tarjoavat ja joka myös liittyy suoraan tieto- ja viestintätekniikka-alaan.
<P>
Euroopan unionin tarvitseman kestävän talouden ja taloudellisen elvyttämisen neljäs keskeinen osatekijä on koulutus, erityisesti yliopistokoulutus, joka on tutkimuksen foorumi.
<P>
Kymmenen viime vuoden aikana EU ei ole onnistunut lisäämään huippuyliopistojen määrää 100 parhaan yliopiston joukossa. Meidän on saatettava Bolognan prosessi päätökseen. Meidän on edistettävä, helpotettava ja tarjottava Euroopan yliopistoja ja eurooppalaista tutkimusta koskevia odotuksia, koska ne ovat epäilemättä liikkeellepaneva voima tulevaisuudessa. Emme kilpaile enää maiden kesken vaan eurooppalaisina ja EU:na, koska muut tekijät ovat Kiinan, Intian, Yhdysvaltojen ja nopean talouskasvun maiden kokoisia.
<P>
Jos emme hyödynnä täysin 500 miljoonan asukkaan taloudelle tuottamaa synergiaa, mikä tarkoittaa kymmeniätuhansia yrityksiä valtavine mahdollisuuksineen ja miljoonia työntekijöitä, joiden on saatava entistä parempaa koulutusta, emme ole tulevaisuudessa todellisia johtavia toimijoita innovoinnin ja tekniikan tuoman taloudellisen hyvinvoinnin alalla globalisoituvassa maailmassa. Olemme katselijoita, emme johtavia toimijoita. Tie eteenpäin on unioni: lisää yhteistä talouspolitiikkaa, lisää integraatiota, lisää yhteisiä näkemyksiä, lisää EU:ta. Ei lisää rajoja, vaan rajojen poistamista, ei jakamista vaan kokoamista, näkemys unionista, joka edistää kilpailukykyä, integraatiota ja innovointia.
<P>
Luotamme siihen, että komissio laatii 2020-strategian, jonka on sisällettävä myös keskustelua tulevaisuuden yhteisestä maatalouspolitiikasta, joka on keskeinen politiikanala ympäristönsuojelun, elintarvikkeiden turvallisuuden ja monien unionin kansalaisten tulojen kannalta. Olemme vakuuttuneita siitä, että keskustelussa, jota käydään Eurooppa-neuvostossa ja komissiossa, sekä tietysti vuoropuhelussa Euroopan parlamentin kanssa on luotava 2020-strategia, joka sisältää vakavaa hallinnointia ja vaativia tavoitteita ja jossa keskitytään aloille, jotka juuri mainitsin.
<P>
Taloudellinen muutos ja poliittinen muutos sekä muutos unionin hallinnossa. Lissabonin sopimuksella perustetaan uusia instituutioita: neuvoston pysyvä puheenjohtaja ja ulkoasioiden korkea edustaja. Se vahvistaa Euroopan parlamenttia, eurooppalaisen demokratian sydäntä, ja vahvistaa myös komissiota.
<P>
Voin antaa täällä parlamentissa, joka edustaa kaikkia unionin kansalaisia, sitoumuksen siitä, että kiertävä puheenjohtajavaltio Espanja on lojaali uusille instituutioille ja tekee niiden kanssa yhteistyötä. Haluamme, että kyseiset instituutiot saavat sen merkityksen, joka niillä on sopimuksessa: eli Euroopan unionin on toimittava siten, että neuvoston pysyvä puheenjohtaja voi edustaa Euroopan unionia ja suorittaa kaikki tehtävänsä yhdessä korkean edustajan kanssa.
<P>
Tiedämme, että tämä kuuden kuukauden kausi on ensimmäinen todiste siitä, miten uusi institutionaalinen rakenne toimii, ja me tuemme myös vahvistettua komissiota ja Euroopan parlamenttia, joka toimii entistä enemmän Euroopan unionin poliittisena keskuksena. Me teemme niin, ja minä toivon, että meidän katsotaan kauden lopussa toimineen tyydyttävästi, koska sitoumuksemme on erittäin luja. Euroopan unionia hallitsee moni voima, ja niillä on oltava yhteinen tekijä, joka on yhteistyöhaluinen lojaalius. Näin me aiomme toimia.
<P>
Arvoisa puhemies, hyvät kuulijat, muutoksia tapahtuu myös ulkosuhteiden alalla, eivätkä ne johdu pelkästään korkean edustajan mukaantulosta ja Euroopan ulkosuhdehallinnon käynnistämisestä. Muutoksia tapahtuu myös siksi, että globalisaation ja muutosten yhteydessä meillä on määrätietoinen kuuden kuukauden ohjelma. Kerron teille, mitä ulkosuhteita koskevat tavoitteemme ovat kaikissa huippukokouksissa, jotka pidämme.
<P>
Ensinnäkin yhteinen turvallisuus, toiseksi energia, kolmanneksi kaupan ja teknologian siirron avaamisen edistäminen ja laajentaminen sekä neljänneksi kehitysapu, jonka alalla Euroopan unioni on tärkeä eettinen johtaja maailmassa.
<P>
Seuraavan kuuden kuukauden aikana käymme vuoropuhelua näistä tavoitteista Pohjois- ja Etelä-Amerikan kanssa, Välimeren alueella, Afrikassa ja Aasiassa sekä muiden, unioniin kuulumattomien Euroopan valtioiden kanssa. Vuoropuheluun osallistuu kanssamme suuri osa mantereista ja alueista tiiviillä aikataululla pidettävissä kansainvälisissä huippukokouksissa, joissa me tietysti teemme täysimääräistä yhteistyötä neuvoston puheenjohtajan ja komission kanssa - koska me teemme tärkeitä sopimuksia seuraavan kuuden kuukauden aikana - ja myös Euroopan parlamentin kanssa.
<P>
Muutoksia taloudessa, politiikassa ja näkemyksessä, ulkopoliittisissa näköaloissa uusien toimijoiden ja globalisaation seurauksena. Totesin pari minuuttia sitten, että talouden lisäksi EU:n on luotettava itseensä ulkopolitiikan alalla. Minun on sanottava, että EU:n on luotettava itseensä siten, että ulkopolitiikassa on otettava huomioon EU:n edut ja se, miten niitä puolustetaan. Naapuruussuhteista on tehtävä painopistealue. Minun mielestäni meidän on asetettava entistä kunnianhimoisempia tavoitteita ja luotava entistä tiiviimpiä suhteita, koska siten suuri osa EU:n eduista tulee hoidetuksi.
<P>
Muutokset, joita me koemme ja joita me haluamme viedä eteenpäin uudistuksilla, vaikuttavat myös unionin kansalaisiin. Lissabonin sopimuksella halutaan eurooppalaisten tahdon mukaisesti saada kansalaiset tuntemaan olevansa lähellä EU:n toimielimiä. Sopimuksessa halutaan, että kansalaiset näkevät unionin "omana unioninaan" ja EU:n heitä lähellä olevana hallituksena. Sen saavuttamiseksi aiomme käynnistää uusia välineitä ja edistää niitä seuraavan kuuden kuukauden aikana.
<P>
Niistä ensimmäinen on kansalaisten lainsäädäntöaloite, joka on erittäin tärkeä Euroopan parlamentille. Toinen on se, että me haluamme tällä vaalikaudella yhdessä komission kanssa edistää kansalaisten tärkeintä oikeutta, johon Euroopan unioni voi keskittyä, eli naisten ja miesten tasa-arvoa. Edistyneimpiä, täydellisimpiä yhteiskuntia, joissa ihmisoikeudet ja hyvinvointi on parhaiten toteutettu, ovat ne, joissa saavutetaan paras tasa-arvo naisten ja miesten välillä. Ne ovat yhteiskuntia, jotka ovat kaikkein aktiivisimpia ja sitoutuneimpia torjumaan sukupuoleen perustuvaa väkivaltaa ja naisten huonoa kohtelua, mikä on sopimatonta ja sietämätöntä Euroopan unionin kaltaisessa edistyneessä yhteiskunnassa. Siksi me ehdotamme uusien oikeussuojajärjestelmien perustamista EU:n turvaamistoimenpiteillä ja laajentamalla mahdollisimman paljon suojelua sukupuoleen perustuvan väkivallan vitsaukselta, josta suuri osa EU:n yhteiskunnista kärsii.
<P>
EU:n kansalaisten on myös tiedettävä neuvottelujemme, ehdotustemme ja aloitteidemme pohjalta, että sosiaalinen yhteenkuuluvuus ja sosiaalinen osallisuus ovat vastauksena EU:ssa esiintyvään köyhyyteen unionin luovuttamattomia piirteitä ja että demokratian ohella tärkeimpiä eurooppalaisen identiteetin osatekijöitä ovat hyvinvointi ja sosiaalinen yhteenkuuluvuus. Talouden 2020-strategian on siksi, kuten totesin aikaisemmin, oltava taloudellisesti, sosiaalisesti ja ympäristön kannalta kestävä.
<P>
Sosiaalisen kestävyyden saavuttamiseksi ehdotan, että teemme EU:ssa uuden tärkeän sosiaalisen sopimuksen yritysten ja työntekijöiden välillä, tärkeän sosiaalisen sopimuksen 2020-strategian kehittämisessä. Sosiaalinen vuoropuhelu ja sosiaalinen sopimus tekivät EU:sta vahvan sen perustamisen aikaan, heikkoina kausina ja nyt uudistumisen ja muutoksen aikana, vakavan talouskriisin jälkeen; sosiaalinen sopimus voisi olla tärkeä liikkeelle paneva voima niiden tavoitteiden takana, joita me asetamme itsellemme tehokasta hallintoa varten.
<P>
Arvoisa puhemies - lopettelen nyt - hyvät kuulijat, kiitän vielä kerran Espanjan puolesta kaikkia Euroopan unionin valtioita sekä erityisesti niitä, jotka edistivät yhdentymistämme ja kehitystämme. Toistan vielä, että olemme sitoutuneet Eurooppaan ja Euroopan unioniin, elämäntapaan mutta myös tapaan ajatella ja tuntea. Se käsittää ajattelun, joka tukee demokratiaa, tasa-arvoa, ihmisoikeuksia ja rauhaa sekä tunteen, että yhteiselo, kansojemme, toiveidemme ja historiamme yhdistäminen, on antanut meille mahdollisuuden elää rauhassa keskenämme, ja tänään ja huomenna se voi antaa meille mahdollisuuden jatkaa elämää vaurauden, hyvinvoinnin ja ihanteiden alueella.
<SPEAKER ID="009" NAME="José Manuel Barroso" LANGUAGE="ES">
Arvoisa Espanjan pääministeri, seuraavan kuuden kuukauden aikana Espanja toimii neuvoston kiertävänä puheenjohtajana. Espanja on maa, jolla on pitkä eurooppalainen perinne ja voimakas sitoumus Eurooppaan, sen hallinnossa ja kaikissa poliittisissa voimissa sekä yleisessä mielipiteessä, ja pääministeri José-Luis Rodríguez-Zapatero, jonka EU-kokemus on kiistatonta.
<P>
Euroopan integraation institutionaaliset koneet käyvät täysillä, kunhan Euroopan parlamentin luottamusäänestys uudesta komissiosta antaa näille kahdelle toimielimelle vahvan, vakaan perustan etenemiselle kunnianhimoisen poliittisen ohjelman mukaisesti. Toivon, että äänestys toimitetaan pian.
<P>
Ensinnäkin tänä Haitille erittäin murheellisena aikana haluan vahvistaa täydellisen solidaarisuutemme ja tahtomme auttaa sen kansaa ja kaikkia maanjäristyksen uhreja. Järkyttävä maanjäristys on ollut mielessämme 12. tammikuuta lähtien, ja käynnistimme välittömästi toimet kaiken mahdollisen avun tarjoamiseksi. Komissio voi tällä hetkellä käyttää 130 miljoonaa euroa, ja Euroopan unionin ja sen jäsenvaltioiden kaikki välitön apu on yli 222 miljoonaa euroa, pois luettuna pelastuspalveluapu. Komissio voi käyttää vielä 200 miljoonaa euroa pitkäaikaisena apuna. Voin vakuuttaa teille, että komissio ja Euroopan unioni osoittavat toimintakeskeisen solidaarisuuden arvot ja periaatteet.
<P>
Haiti on Karibian valtio. Korostan siksi sitä, että Espanjan kuuden kuukauden puheenjohtajakaudella on erittäin kunnianhimoinen ulkosuhteita koskeva ohjelma. Muistutan siitä, että Latinalainen Amerikka ja Karibian alue ovat painopistealueita Espanjan puheenjohtajakaudella. Olen varma siitä, että voimme luottaa Espanjan erityiskutsumukseen sen varmistamisessa, että toukokuussa Madridissa Latinalaisen Amerikan ja Karibian maiden kanssa pidettävä huippukokous on menestys Latinalaiselle Amerikalle ja EU:lle.
<P>
(EN) Siirryn nyt tulevien viikkojen ja kuukausien poliittisiin painopistealueisiin.
<P>
Kaikki viittaa määrätietoiseen ja yhtenäiseen EU:n toimintaan. Epäonnistunut isku Detroitin lennolla muistutti meitä siitä, että meidän on toimittava yhdessä, jos aiomme vastata turvallisuusuhkiin. Kööpenhaminan kokous muistutti meitä siitä, että maailmanlaajuinen yhteisö ei ole automaattisesti yhtä kunnianhimoinen kuin EU: kuten olemme tehneet G20-keskusteluissa, meidän on pyrittävä edelleen myönteiseen ja eteenpäin suuntautuvaan kansainväliseen prosessiin. Vain yhtenäisenä EU:na me voimme vaikuttaa globalisaatioon.
<P>
Meidän on kuitenkin tarkasteltava taloutemme tilannetta. Tiedämme kaikki, että EU:n talous on arassa vaiheessa. Määrätietoisella toiminnalla on onnistuttu välttämään pahin. Meillä on kuitenkin edelleen se riski, että työttömyys jatkaa kasvuaan, ja meidän on tehtävä arvio siitä, milloin siirtää painopiste julkisten talouksien elvyttämiseen.
<P>
Samalla meidän on opittava kriisistä. Ymmärrämme täysin, että globalisaatio on todellisuutta ja että meidän on käytettävä sitä eduksemme. Olemme osoittaneet, että sosiaaliturvajärjestelmämme ovat pystyneet vastaamaan poikkeusolosuhteisiin ja tarjoamaan uusia turvaverkkoja. Olemme nähneet myös yksin toimivien jäsenvaltioiden selvät rajoitukset sekä sen, että koordinoitu Euroopan unionin toiminta toi tuloksia EU:lle mutta sai myös aikaan odottamattoman maailmanlaajuisen vastauksen G20:ltä.
<P>
Nyt meidän on muotoiltava oikea tulevaisuus EU:lle, sen taloudelle ja yhteiskunnalle. Ennen kriisiä kohtaamamme haasteet ovat edelleen olemassa, ja pikemminkin vahvistuneet: miten käsitellä ikääntymisen, väestökehityksen seurauksia, miten säilyttää kilpailukyky globalisoituneessa maailmassa, miten varmistaa siirtyminen entistä kestävämpään talouteen, vain muutama mainitakseni.
<P>
Luotan kuitenkin EU:n valmiuksiin. Uskon, että taloudella, joka on rakentamassa uudelleen vahvuuksiaan, on todellinen mahdollisuus suunnata energiansa uudelleen. Yhteiskunta, joka on osoittautunut vahvaksi talouskriisissä, on sellainen, joka voi katsoa luottavaisena tulevaisuuteen. Eurooppalainen talousjärjestelmä, jonka kestävyys johtuu sisämarkkinoista, kilpailusäännöistä ja eurosta, tarvitsee nyt näitä avuja edistämään elpymistä.
<P>
Näen seuraavat kuusi kuukautta ponnahduslautana kunnianhimoisten tavoitteiden asettamiselle, tavoitteille, jotka olen esittänyt poliittisissa suuntaviivoissani ja joista me keskustelimme viime syksynä täällä Euroopan parlamentissa.
<P>
Siitä tulee Eurooppa 2020 -strategia. Meidän on muokattava taloutemme perusteellisesti uudelleen, jotta voimme vastata tulevaisuuden haasteisiin. On sovittava muutosohjelmasta Euroopan parlamentin, jäsenvaltioiden ja työmarkkinaosapuolten ja laajemminkin yhteiskuntien kanssa. On tarjottava selvä suunta kohti kilpailukykyistä, innovatiivista, kestävää, sosiaalisesti osallistavaa markkinataloutta, joka voi menestyä maailmanlaajuisilla markkinoilla.
<P>
Eurooppa 2020 -strategian on tarjottava keskipitkän aikavälin näkemystä ja lyhyen aikavälin toimintaa. Mitä enemmän voimme muotoilla välittömiä toimiamme päästäksemme kohti pitkän aikavälin tavoitteitamme, sitä enemmän saamme etumatkaa tulevaan kasvuun ja työllisyyteen, joka on meidän tärkein tavoitteemme.
<P>
Tarkistetulla Lissabonin strategialla onnistuttiin pääsemään yhteisymmärrykseen siitä, miten rakenneuudistus ruokkii suoraan kasvua ja työllisyyttä. Puhun nyt aivan suoraan: kriisi on hävittänyt monia etuja ja myös puutteita esiintyi. Totuus on se, että olemme vieläkin kaukana kilpailijoistamme tutkimustoiminnassa, koulutusinvestoinneissa ja huipputeknologiassa.
<P>
Meidän on nyt käytettävä Eurooppa 2020 -strategiaa, jotta voimme luoda uusia kasvun lähteitä ja hyödyntää sisämarkkinoiden potentiaalia talouden edistämiseksi. Se tarkoittaa tiedon ja luovuuden käyttöä todellisen arvon luomiseksi talouksissamme, innovoinnin vapauttamista ja sen markkinoille saattamisen edistämistä tieto- ja viestintätekniikasta esimerkiksi uusiin energialähteisiin ja puhtaisiin teknologioihin. Se tarkoittaa oikeiden taitojen opettamista ihmisille tulevaisuudessa ja työmarkkinoita, jotka ovat valmiita tarttumaan työpaikkojen luomisen mahdollisuuksiin, sekä toiminnan kohdistamista suuriin ongelmiin, kuten nuorisotyöttömyys.
<P>
On selvää, että olemme nyt hätätilanteessa yhteiskunnan ja työttömyyden näkökulmasta. Se edellyttää voimakasta keskittymistä Euroopan unionilta. Meidän on määriteltävä EU:ssa yhdessä toimet, joilla kansallisia toimia täydennetään siten, että niillä on myönteinen sosiaalinen vaikutus.
<P>
Se tarkoittaa myös tulevaisuuteen suuntautunutta taloutta - kestävää ja resursseja tehokkaasti käyttävää taloutta - joka on myös tuottavaa ja innovatiivista. EU:n valtavat teolliset voimavarat on suunnattava uudelleen, jotta saamme uranuurtajan edun tulevaisuuden markkinoilla. EU:n on kuitenkin voitava säilyttää vakaa, nykyaikainen ja kilpailukykyinen teollisuusperusta. Kriisi tarkoittaa sitä, että meidän on enemmän kuin koskaan käytettävä jokainen investoitu euro mahdollisimman tehokkaasti. Tietysti meidän on myös saatettava päätökseen rahoitusmarkkinoita koskeva uudistuksemme, jotta ne saadaan takaisin talouden palvelukseen, eikä päinvastoin.
<P>
Se sisältää myös pk-yrityksiä suosivan lähestymistapamme. Pk-yritykset ovat ala, joka voi luoda lisää työpaikkoja Euroopan unionissa, ja me teemme niille ja niiden työntekijöille palveluksen, jos vähennämme hallinnollista taakkaa ja sovellamme entistä parempaa ja älykkäämpää sääntelylähestymistapaa.
<P>
Yhteen liitetyissä talouksissamme meillä kaikkia kiinnostaa se, mitä tapahtuu jäsenvaltioissa ja EU:ssa, yhdestä jäsenvaltiosta toiseen. Nykyinen kriisi osoittaa meille maailmanlaajuisen keskinäisen riippuvuuden seuraukset mutta myös kielteiset vaikutukset, joita yhden maan erityistilanteella voi olla koko euroalueelle.
<P>
Niinpä Eurooppa 2020 -strategialla on luotava vahvat koordinointimekanismit, yhteinen näkemys ja tehokas eurooppalainen johtajuus. Kiitän pääministeri Zapateroa selvästä sitoutumisesta eurooppalaiseen lähestymistapaan talouspolitiikan alalla, hänen sitoumuksestaan yhteisön asioihin ja hänen sitoumuksestaan Euroopan komission rooliin tässä näkemyksessä ja näkemyksen toteuttamisessa. Me voimme tuottaa tuloksia EU:n kansalaisille vain eurooppalaisella lähestymistavalla, eurooppalaisella näkemyksellä ja eurooppalaisilla välineillä
<P>
Tästä tulee yksi Eurooppa 2020 -strategian erityispiirteistä: talouspolitiikan vahvistettu koordinointi, jossa komissio käyttää sopimuksen tarjoamia uusia mahdollisuuksia, mukaan luettuna euroaluetta koskevat mahdollisuudet.
<P>
Tästä näkemyksestä haluaisin keskustella teidän kanssanne tulevina viikkoina, koska yksi asia, jonka olemme oppineet Lissabonin strategiasta, on se, että EU:n talousstrategia tarvitsee Euroopan poliittisen yhteisön ja työmarkkinaosapuolten täydellisen sitoutumisen. Selvyyden vuoksi totean, että menneisyydessä, jotkut kansalliset poliitikot ovat vastustaneet Lissabonin strategian vahvoja hallintomekanismeja. Toivon, että maailmanlaajuisesta ja eurooppalaisesta keskinäisestä riippuvuudesta saatujen opetusten jälkeen - kaikkien kriisin antamien opetusten jälkeen - kaikki EU:n hallitukset tunnustavat nyt tarpeen Eurooppa 2020 -strategiaan ja täysin koordinoituun ja yhdenmukaiseen toimintaan talouspolitiikassa, kuten Lissabonin sopimuksen 120 ja 121 artiklassa määrätään.
<P>
Lopuksi kerron vielä, että pidän Eurooppa 2020 -strategiaa keinona viedä kansalaisille luottamusta ja toivoa. Emme saa peitellä sitä, että EU, kuten suurin osa teollisuusmaista, käy läpi pitkän hitaan kasvun kauden, jos emme toimi. Vaihe, jossa "tilanne pahenee ennen parantumista" on todennäköisesti takanamme, mutta paraneminen on hidasta. Meidän on käsiteltävä talouden todellista ongelmaa, joka on se, että EU:n mahdollinen kasvu voi hidastua, jos emme toimi nyt yhdenmukaisesti ja tehokkaasti. Kansalaisten, olivat he kotitalouksia tai yrittäjiä, pitäisi tuntea, että Euroopan unioni on osa ratkaisua heidän vaikeuksiinsa ja huoliinsa. Minulle Eurooppa 2020 -strategia on ennen kaikkea myös vastaus siihen. Se tarkoittaa Eurooppa-hankkeen yhdistämistä kansalaisten konkreettisiin tarpeisiin.
<P>
Siksi suhtaudun myönteisesti myös aloitteeseen järjestää epävirallinen Eurooppa-neuvoston kokous 11. helmikuuta, jotta voimme aloittaa keskustelut valtion tai hallituksen päämiesten kesken. Pidän erittäin tärkeänä myös sitä, että etsimme tilaisuuksia puhua näistä asioista täällä parlamentissa - Euroopan parlamentin kanssa - ennen kuin komissio esittää luonnoksensa Eurooppa 2020 -strategiaksi ja sen jälkeen. Siksi olen keskustellut asiasta neuvoston ja Eurooppa-neuvoston puheenjohtajan kanssa. Minun mielestäni meillä pitäisi olla vähintään kolmivaiheinen lähestymistapa: valtion tai hallituksen päämiesten epävirallinen Eurooppa-neuvosto keskustelua varten, kevään Eurooppa-neuvosto ensimmäisiä tärkeitä ehdotuksia varten ja kesäkuun Eurooppa-neuvosto suuntaviivojen hyväksymistä varten, niin että meillä on aikaa keskustella asioista laajasti ja siten, että Euroopan parlamentti osallistuu keskusteluun aktiivisesti.
<P>
Olen tänään keskittynyt talouspolitiikkaan, koska pidän sitä kiireellisimpänä asiana. Se ei tietenkään täytä koko ohjelmaa. Tulevien viikkojen ja kuukausien haasteet ovat moninaiset. Mainitsen vain yhden monista esimerkeistä: Kööpenhaminan ilmastokokouksen seuranta. Vaikka me tarvitsemme vähän aikaa siihen, että pohdimme yhdessä oikeaa strategista suuntaa kansainväliselle prosessille, emme saa vähentää kunnianhimoamme Euroopan unionin jo tekemien sitoumusten osalta.
<P>
Meidän pitää myös tehostaa toimintaamme sisäpolitiikalla, joka koskee taloutemme teollisuusperustan uudenaikaistamista ja parantamista, uusien puhtaiden tekniikoiden innovointia ja kehittämistä, energiatehokkuutta ja energiavarmuutta, asettamalla tämä kysymys EU:n muutosvetoisen toimintaohjelman kärkeen.
<P>
Euroopan unionin edut turvataan maailmanlaajuisesti parhaiten siten, että Euroopan unioni on valmis toimintaan ja sillä on selvä näkemys tulevaisuudesta ja päättäväisyyttä näkemyksen toteuttamiseksi. Mitä yhtenäisemmin ja tehokkaammin toimimme kotona, sitä enemmän asiamme saa kannatusta kansainvälisesti.
<P>
Odotan innostuneena yhteistyötä tämän parlamentin kanssa, jotta Espanjan puheenjohtajakaudesta tulee menestys ja jotta seuraavat kuusi kuukautta vievät meitä kohti yhteisiä tavoitteitamme, jotka koskevat Eurooppaa ja Euroopan unionia, joka on lähempänä kansalaisiamme ja jossa Eurooppamme saa selviä tuloksia.
<P>
(Suosionosoituksia)
<SPEAKER ID="011" NAME="Puhemies">
(PL) Kiitos, puheenjohtaja Barroso. Ennen kuin pyydän parlamentin poliittisten ryhmien puheenjohtajia puhumaan, korostan vielä kerran Rodriguez Zapateron esittelemän näkemyksen merkitystä. Se on näkemys siitä, miten Euroopan unionia kehitetään yhteisömenetelmän pohjalta. Kiitos teille, pääministeri Zapatero, myös siitä, että korostitte Euroopan parlamentin roolia, joka on kasvanut huomattavasti Lissabonin sopimuksen voimaantulon myötä, ja juuri yhteistyö Eurooppa-neuvoston, ministerineuvoston ja Euroopan parlamentin välillä muodostaa tulevaisuudessa perustan toimielinten väliselle rakenteelle ja tasapainolle Euroopan unionissa.
<P>
Tänään suunnittelemme rooliamme useaksi vuodeksi eteenpäin. Kaikki ei perustu sopimuksiin. Sen takia se, mitä tapahtuu Espanjan puheenjohtajakaudella, on erittäin tärkeää, koska se luo poliittiset tavat, jotka määrittävät työtapamme sekä Euroopan unionin tehokkuuden. Espanjan puheenjohtajakausi on erityisen merkittävä Euroopan parlamentille, ja olen kiitollinen näkemyksestä, joka on hyvin pitkälle samansuuntainen kuin parlamentin näkemys.
<P>
Kiitän puheenjohtaja Barrosoa siitä, että hän esitteli Euroopan komission näkökannan. Komissio toimii edelleen samalla kokoonpanolla kuin aikaisemmin, mutta korostan nyt erittäin voimakkaasti sitä, että meillä on Euroopan komissio, se ei ole uusi komissio, mutta sen eteen tehdään töitä kaiken aikaa. Kiitän puheenjohtaja Barrosoa erityisesti siitä, että hän esitteli 2020-strategian ja tavan, jolla sitä koordinoidaan. On erittäin tärkeää, miten me koordinoimme 2020-strategiaa tulevaisuudessa - senkin on perustuttava yhteisömenetelmään. Kiitos paljon.
<P>
Pyydän nyt poliittisten ryhmien puheenjohtajia esittämään kommenttinsa ja huomautuksensa.
<SPEAKER ID="012" NAME="Joseph Daul" LANGUAGE="FR">
Arvoisa puhemies, hyvät naiset ja herrat, talous, sosiaaliala, ilmasto ja energia ovat puheenjohtajavaltio Espanjan tärkeimmät painopistealat, ja ne ovat syystäkin EU:n huomion keskipisteessä. Siksi Van Rompuyn ensimmäinen päätös on minun mielestäni myönteinen. Tarkoitan taloutta ja ilmastonmuutosta käsittelevän Eurooppa-neuvoston kokoon kutsumista ja nyt tietysti myös Haitia koskevaa strategiaa - te puhuitte tästä asiasta ja se on sellainen, jossa EU:n on mielestäni näytettävä sydäntään ja osaamistaan, ja teidän on toimittava sen varmistamiseksi, että neuvosto toimii näkyvämmin Haitissa.
<P>
Siksi keskustelu, jonka te itse, pääministeri Zapatero, käynnistitte mahdollisesta EU:n talouden hallinnosta, on myös myönteinen asia huolimatta siitä ja ehkä jopa sen takia, että asiasta vallitsee tällä hetkellä erilaisia mielipiteitä. Se on tavallista, ja hyvät kuulijat, emme saa pelätä puhua EU:ssa politiikasta isolla P:llä, ja meidän on oltava rehellisiä itsellemme.
<P>
Emme saa pelätä tärkeitä keskusteluja, ja kiitän teitä, neuvoston puheenjohtaja, puheenvuorostanne, koska talous- ja sosiaalipolitiikka on tärkein keskustelunaihe, se, joka kiinnostaa eniten kansalaisia ja joka vaatii meiltä toimintaa lyhyellä, keskipitkällä ja pitkällä aikavälillä. Kuten puheenjohtaja Barroso totesi, nyt on oikea aika nostaa esiin kysymys unionin jäsenvaltioiden taloudellisista tavoitteista. Kyse on itse asiassa EU:n ja sen sosiaalimallin selviytymisestä.
<P>
Pääministeri Zapatero, te tiedätte mitä taloudelliset vaikeudet ovat. Espanjassa on lähes 20 prosentin ennätystyöttömyys, ja julkisen talouden vaje on lähes 11 prosenttia. On todettava, että teidän maanne on vaikeuksissa. Suhtaudun siksi myönteisesti teidän tahtoonne palauttaa kasvu ja luoda työpaikkoja puheenjohtajakautenne tärkeimpinä tavoitteina. Ollakseni rehellinen, puheenjohtaja Zapatero - totesin että meidän on kerrottava totuus - en kuitenkaan ole varma siitä, että ratkaisut, joita te ja teidän poliittinen ryhmänne ehdotatte kriisin lopettamiseksi ja sosiaalisen Euroopan toteuttamiseksi, ovat kaikkein parhaat.
<P>
Euroopan kansanpuolue (kristillisdemokraatit) katsoo, että kriisin loppumista ja työpaikkojen luomista ei saavuteta lisäämällä julkisia menoja vaan taloutta, verotusta ja ympäristöä koskevalla järjestelmällä, joka suosii yrityksiä, erityisesti pk-yrityksiä. Ajattelen erityisesti pk-yrityksiä maidemme ja alueidemme työllisyyskysymyksessä. Sosiaalista yhteenkuuluvuutta, jota kriisi sekä joidenkin johtajien epäpätevyydestä maksettuja bonuksia ja palkkioita koskevat skandaalit ovat rajusti koetelleet, ei voida rakentaa käsiteollisuuden varaan vaan kestävälle kasvulle, joka hyödyttää mahdollisimman monia ihmisiä.
<P>
Lopuksi sanon neuvostolle, kiertävälle tai pysyvälle puheenjohtajalle, virallisesti, että Lissabonin sopimuksen myötä ajat ovat muuttuneet. Neuvoston ja Euroopan parlamentin on nyt työskenneltävä tiiviissä yhteistyössä ja tasavertaisina. Tämä uusi suhde vaatii luonnollisesti oikeuskäytäntöä - ja luotan siihen että oikeudelliset asiantuntijamme soveltavat innokkaasti uutta sopimusta - mutta myös molemminpuolista poliittista luottamusta ja symbolisia eleitä. Toistan tässä yhteydessä toiveeni, että neuvoston puheenjohtaja osallistuu säännöllisesti spontaanien kysymysten vaihtoon ja vastaa Euroopan parlamentin jäsenille, kuten komission puheenjohtaja Barroso on tehnyt kuukausien ajan ja kuten te olette itse tehnyt tänä aamuna pääministeri Zapatero. Teillä on kuusi kuukautta aikaa juurruttaa tämä periaate.
<P>
Toivotan neuvoston puheenjohtajalle menestystä tulevana kuutena kuukautena, ja toivon, että onnistumme yhdessä viemään EU:ta eteenpäin tänä aikana. Toivotan teille onnea.
<SPEAKER ID="013" NAME="Martin Schulz">
S&D-ryhmän puolesta. - (DE) Arvoisa puhemies, puheenjohtajavaltio Espanjalla on kunnianhimoinen ohjelma, jonka te kuvailitte meille, pääministeri Zapatero. Mainitsitte neljä painopistealuetta, energiavarmuuden parantamisen, investoimisen tietotekniikkaan, koulutuksen lisäämisen ja EU:n talouden hallinnon perustamisen, joilla varmistetaan se, että kyseiset painopistealueet voidaan myös panna täytäntöön. Se on oikea lähestymistapa ja vie EU:n uuteen vaiheeseen.
<P>
Tämän mantereen kohtaamat haasteet eivät tarkoita sitä, että parlamentin istuntoja tai huippukokouksia pidetään toinen toisensa perään. Olemme pitäneet menneisyydessä monia huippukokouksia. Huippukokouksilla ei ratkaista ongelmia, vaan kuvataan ne. Meidän on annettava jäsenvaltioiden ratkaista ongelmat.
<P>
(Suosionosoituksia)
<P>
Reaktiot ehdotukseenne talouden hallinnosta osoittavat, että juuri tässä ongelma piilee. Miksi Lissabonin strategia epäonnistui? Sen täytäntöönpano ei ollut mahdotonta. Ei, sen täytäntöönpano oli mahdollista. Lissabonin strategia epäonnistui siksi, että jäsenvaltiot eivät halunneet pitää omia lupauksiaan. Uusi lähestymistapa, raikas tuulahdus, jonka haluatte tuoda EU:n politiikkaan tällä kunnianhimoisella ohjelmalla, on siksi oikea.
<P>
Vanhat rakenteet, joita meillä on ollut tähän saakka, muistuttavat minua jotenkin Don Quijoten kauniista hevosesta, Rosinantesta, joka kuvitteli olevansa kilpahevonen. Todellisuudessa se oli vanha luuska. Emme tee niistä 2000-luvun Rosinantea. Sen takia me tarvitsemme uusia lähestymistapoja, ja siksi olette oikealla tiellä.
<P>
EU:n on otettava käyttöön joitakin Espanjan mallin piirteitä. Syy siihen, miksi - ja sanon tämän vain kerran - me sosialistit tuemme teitä erityisesti on se, että pidämme hallitustanne Espanjassa eteenpäin katsovana hallituksena. Olette onnistuneet huomattavasta oppositiosta huolimatta ja rohkeasti antamaan maallenne valtavan sysäyksen eteenpäin uudenaikaistamisessa. Kunnioitamme teitä sen takia erittäin paljon.
<P>
(Suosionosoituksia)
<P>
Jos toimitte EU:ssa yhtä energisesti ja päättäväisesti, tartutatte uudenaikaistamisen EU:hun. Mielestäni valtion päämieheltä on rohkeaa sanoa esimerkiksi, että avioliitossa esiintyvä väkivalta ei ole kansallinen ongelma mutta ongelma, joka koskettaa koko yhteiskuntaa kaikkialla, ja että me EU:ssa, kehittyneessä, sivistyneessä yhteiskunnassa emme saa pitää naisiin kohdistuvaa väkivaltaa pienenä rikkeenä, vaan ihmisoikeusrikkomuksena ja sitä se on.
<P>
(Suosionosoituksia)
<P>
Innokkuuden palauttaminen politiikkaan, mitä me tarvitsemme EU:ssa, liittyy läheisesti odotuksiimme, jotka kohdistuvat puheenjohtajakauteenne, pääministeri Zapatero. Lisäisin siksi sen, että me tarvitsemme EU:ssa myös enemmän taloudellista valvontaa. Annan teille esimerkin, joka kuvaa sitä, että sosiaalinen yhteenkuuluvuus katoaa yhteiskunnasta, koska valvontaa tai siihen vaadittavaa rohkeutta ei ole riittävästi.
<P>
Kun puhumme rahoitusmarkkinoiden ja pankkijärjestelmän sääntelystä, meidän on mainittava myös se tosiasia, että samat pankit, jotka vuosi sitten saivat satoja miljardeja euroja valtion rahaa varmistaakseen selviytymisensä, eivät nyt käytä rahaa luotonantamiseen vaan keinotteluun käyttäen veronmaksajien rahoja huikeiden voittojen tekemiseen. Se murentaa ihmisten luottamusta talousjärjestelmään. Se tuhoaa sosiaalisen yhteenkuuluvuuden. Se osa teidän ohjelmastanne, jolla rahoitusmarkkinoiden valvonta lopultakin pannaan täytäntöön, on siksi tärkeä osatekijä, jota me sosialistit tuemme täysin.
<P>
(Suosionosoituksia)
<P>
Euroopan parlamentin sosialistien ja demokraattien ryhmä antaa tukensa puheenjohtajavaltiolle, pääministeri Zapatero. Katson, että esittämänne ohjelma on lähestymistapa, joka antaa todellista syytä toivoon. Toivon myös, että komissio toimii yhtä tehokkaasti ja samaan poliittiseen suuntaan kuin puheenjohtajavaltio. Teemme kaikkemme, jotta komissio pääsee oikealle tielle seuraavan kuuden kuukauden aikana ja sen jälkeen, koska uskomme, että puheenjohtajavaltioiden troikan 18 kuukauden puheenjohtajakausien jälkeen ohjelma ei vaihdu täysin joka kuudes kuukausi vaan että saamme sen sijaan jatkuvuutta.
<P>
Siksi voitte luottaa sosialistien ja demokraattien tukeen nykyisen troikan alkaneen kuuden ja sitä seuraavan kahdentoista kuukauden puheenjohtajakausien aikana. Toivotan teille onnea, pääministeri Zapatero.
<P>
(Suosionosoituksia)
<SPEAKER ID="014" NAME="Guy Verhofstadt" LANGUAGE="FR">
Arvoisa puhemies, hyvät parlamentin jäsenet, meillä on Espanjan puheenjohtajakaudella itse asiassa kaksi painopistealuetta. Uskon, että teilläkin on itse asiassa kaksi painopistealuetta. Vaikka tulevana kuutena kuukautena nostetaan esiin monia kysymyksiä, meidän mielestämme painopistealueita on kaksi.
<P>
Ensinnäkin on Lissabonin strategian jälkeinen EU 2020 -strategia. Uskon joka tapauksessa, että tämä nimi on sopivampi, sillä loppujen lopuksi ihmiset eivät tee enää eroa Lissabonin sopimuksen ja Lissabonin strategioiden välillä. Se on siksi jo suuri edistysaskel. Meidän on kuitenkin oltava vakavia tässä parlamentissa.
<P>
Peruskysymyksenä ei ole tietää, halutaanko vähentää työttömyyttä vai lisätä innovointimenoja. Olemme siitä yhtä mieltä. Teimme sopimuksen vuonna 2000, teemme sopimuksen vuonna 2010, ja teemme sopimuksen jälleen vuonna 2020 ja 2030. Ei, kysymys koskee eri asiaa: lyhyesti sanottuna, ovatko neuvosto ja jäsenvaltiot valmiita muuttamaan menetelmää, joka epäonnistui Lissabonin strategiassa. Viittaan avoimeen koordinointimenetelmään, hieno ilmaus, mikä tarkoittaa sitä, että jäsenvaltiot eikä unioni tekevät päätöksen ja että sitten vain verrataan eri jäsenvaltioiden tuloksia.
<P>
Aivan kuin unionista olisi tullut OECD. Tämä on tilanne: julkaistaan asiakirja toisensa jälkeen.
<P>
(Suosionosoituksia)
<P>
Arvoisa puheenjohtaja, ensimmäiset julistuksenne ovat rohkaisseet minua melkoisesti: "kyllä me muutumme", te sanotte. Asioiden on muututtava; me tarvitsemme keppiä, me tarvitsemme porkkanaa. Tarvittaessa meidän on käytettävä seuraamuksia. Älkää kuitenkaan - sanon tämän suoraan teille ja Moratinosille - antako Saksan valtiovarainministerin lannistaa teitä, vaikka tämä arvosteli oikopäätä ehdotuksianne.
<P>
Se on kuitenkin hyvä merkki! Ei voida toisaalta sanoa esimerkiksi, että Kreikka ei ponnistele tarpeeksi, että toiset valtiot ponnistelevat tarpeeksi eivätkä kuitenkaan onnistu antamaan komissiolle ja Euroopan unionille resursseja ja välineitä, joita ne tarvitsevat puuttuakseen asioihin. Asia on niin tai näin. Molempi vaihtoehto ei ole mahdollinen.
<P>
Kannustan teitä siksi eteenpäin tällä tiellä, ja voin kertoa teille, että koko Euroopan parlamentti tukee teitä yhdessä komission kanssa, kun te kohtaatte niitä, jotka yhä torjuvat tarpeen tehostaa Lissabonin menetelmää.
<P>
Toinen painopistealueeni on pyrkiä löytämään toinen strategia ilmastonmuutoskysymyksessä Kööpenhaminan kokouksen jälkeen. Meidän on tunnustettava, että lähestymistapamme epäonnistui. Meidän on sanottava se, meidän on tunnustettava se. Ei ole mitään järkeä sanoa "kyllä me olimme oikeassa, se oli oikea menetelmä", ja niin edelleen. Ei, kyseessä ei ollut oikea menetelmä. Strategia oli huono, koska tulos oli huono. Siksi strategiaa on muutettava.
<P>
Itse ehdotan, että hyväksymme strategian, joka perustuu kolmeen osatekijään. Ensimmäinen kyseisistä osatekijöistä on se, että Euroopan unioni nimittää "ilmastonmuutostsaarin", jolla on valtuudet neuvotella 27 jäsenvaltion puolesta, toisin kuin mitä tapahtui Kööpenhaminassa, jossa meillä oli Tanskan pääministeri, Ruotsin pääministeri, komission puheenjohtaja, Nicolas Sarkozy, Angela Merkel, te itse ja Gordon Brown.
<P>
Se tarkoittaa sitä, että siellä oli ainakin kahdeksan eurooppalaista poliittista johtajaa, jotka halusivat neuvotella. Pöydän ääressä ei kuitenkaan ollut riittävästi tilaa! Siellä oli tuskin tilaa Barack Obamalle. Siellä oli eteläafrikkalainen, brasilialainen, intialainen, kiinalainen sitten Obama ja kaiken lisäksi kahdeksan eurooppalaista. Miten voi olettaa sopimista yhteisestä kannasta ja sitten sen välittämistä toisille tällaisissa olosuhteissa?
<P>
Tehdään sitten niin kuin WTO; se toimii WTO:ssa. Siellä on henkilö, joka on vastuussa asioista ja joka neuvottelee koko Euroopan unionin puolesta, mikä tuottaa tuloksia. Tarvitsemme samaa EU:ssa, jos haluamme välttää Kööpenhaminan tapahtumien toistamisen.
<P>
(Suosionosoituksia)
<P>
Meidän on kuitenkin katsoakseni oltava realisteja. Meidän on oltava realisteja tässä asiassa. Tarvitsemme kolmenvälisen sopimuksen Yhdysvaltojen, EU:n ja Kiinan kesken. Sen on oltava tavoitteena. Kaikki strategiat, jotka koostuvat siitä, että sanotaan "kyllä, katsotaan", ja joilla ei ole liittolaisia Yhdistyneissä Kansakunnissa, eivät hyödytä mitään tulevaisuuden maailmassa. Tulevaisuuden maailma kuuluu imperiumeille, ja meidän on oltava imperiumi.
<P>
Se tarkoittaa sitä, että meidän on oltava pöydässä. Kenen kanssa? Yhdysvaltojen ja Kiinan kanssa. Me kolme tarvitsemme sopimusta; ei aleta uneksia ties kuinka monen valtion haalimisesta yhden ohjelman ympärille. Loppujen lopuksi meidän on liittouduttava Yhdysvaltojen kanssa. Meidän on löydettävä yhteiset linjat Yhdysvaltojen kanssa. Yhteiset linjat voidaan mielestäni löytää päästökauppajärjestelmästä. Meillä se on, ja Yhdysvallat seuraa meitä, jos pääsemme siitä sopimukseen. Se antaa meille yhteiset linjat, joiden avulla voimme neuvotella yhdessä kiinalaisten kanssa.
<P>
Siinä, arvoisa puhemies, olivat kaksi painopistealuetta Espanjan puheenjohtajakaudelle, ja olen vakuuttunut siitä, että pääministeri Zapatero tekee tästä päättäväisyydellään erittäin tärkeän ja tehokkaan puheenjohtajakauden.
<P>
(Suosionosoituksia)
<SPEAKER ID="015" NAME="Daniel Cohn-Bendit">
Verts/ALE-ryhmän puolesta. - (FR) Arvoisa pääministeri Rodríguez Zapatero, arvoisa puheenjohtaja Barroso, kommentoin aluksi Haitin tilannetta. Muistan, että vuonna 2006 Euroopan komission jäsen Michel Barnier ehdotti, että EU:hun perustetaan sosiaalisen suojelun toimisto, joille olisi annettu nimeksi EuropeAid. Se tapahtui Barroson komission aikana. Jos meillä olisi nyt EuropeAid, EU olisi jo paljon näkyvämmin esillä Haitissa. Arvoisa puheenjohtaja, toteuttakaa Barnier'n ehdotus. Näette, etten ole nurkkakuntainen.
<P>
Käsittelen seuraavaksi sitä, mitä sanoitte EU:n tulevaisuudesta. Jatkan toisella aiheella, jota Guy Verhofstadt käsitteli. Puhuitte kasvusta mutta minkä kasvusta? Minkälaisesta kasvusta? Koska yksi kriisin, ympäristökriisin syistä - sillä kriisejä oli useita eikä vain yksi - oli tuotannon kasvu, joka oli samalla tuhoisaa. Siksi jos emme keskustele EU:ssa kasvun laadusta ja sisällöstä, me vain toistamme menneisyyden virheitä. Siinä on jo yksi pohdinnan aihe.
<P>
Toinen aihe, jota meidän on käsiteltävä, koskee sitä, mitä te sanoitte kasvusta ja sopimuksesta, esimerkiksi energiariippuvuutta vastaan. Yksi energiariippuvuuden torjunnan pilareista on energiansäästö. Meidän on kehitettävä EU:ssa suuri sopimus eurooppalaisista investoinneista energiansäästöön. Ympäristössä on kyse energiansäästöstä, miljardien investoinneista ja samalla työpaikkojen luomisesta. Älkää siis unohtako: uusiutuvat energialähteet, mutta uusiutuvat energialähteet, joihin liittyy energiansäästöä. Tässä asiassa pyydän Euroopan unionia päättämään nyt 20 prosentin energiansäästöjen sijasta 30 prosentin energiansäästöstä vuoteen 2020 mennessä. Me voimme tehdä sen, jos haluamme.
<P>
Sitten toinen asia; puhuitte sähköautoista. Oikein hyvä! Sen lisäksi on vielä toinenkin asia: liikenne ei koske vain autoja. On olemassa suuri hanke, jota voitaisiin kehittää EU:ssa. On ollut Airbus ja TGV. Miksi ei kehitetä suurta eurooppalaista raitiovaunuhanketta? Kaikkialla Euroopassa tarvitaan raitiovaunujen uudistamista, Keski-Euroopassa, etelässä, Latinalaisessa Amerikassa, itse asiassa kaikkialla! Se on työllisyyden lähde, ja osaa autoteollisuudesta ei voida pelastaa. Tällä tavoin voitte antaa sille toisen liikenteeseen liittyvän tehtävän. Eurooppalainen raitiovaunuhanke on myös ratkaisu liikenteen ilmasto-ongelmiin.
<P>
Toisaalta puhuitte syystäkin koulutuksesta ja Bolognan prosessista. Hienoa! Ongelmana Bolognan prosessissa on kuitenkin se, että sitä on muutettu alkuperäisestä tarkoituksestaan. Sen sijaan että EU:ssa olisi tasa-arvoinen korkeakoulutus, EU:n korkeakoulutuksesta on tehty kouluopetusta, eivätkä yliopistot ole enää tutkimuksen ja pohdiskelun keskuksia vaan oppimistehtaita. On laadittu opetussuunnitelmia, joita opiskelijat eivät pysty noudattamaan. Jos te siis haluatte jatkaa Bolognan prosessia, meidän on ensin otettava askel taaksepäin ja kyseenalaistettava kaikki opetussuunnitelmat, jotka liittyvät Bolognan prosessiin. Vastauksen näkee kaikkialla Euroopassa yliopistokaupunkien kaduilla, missä opiskelijat protestoivat mutta eivät eurooppalaista koulutusta vastaan, vaan korkeakoulutuksen tason laskua näennäisesti eurooppalaisen idean nimessä.
<P>
Lopuksi käsittelen eurooppalaista sosiaalista sopimustanne. Eurooppalainen sosiaalinen sopimus sekä sosiaali- ja ympäristösopimus. Pyytäkää yritykset, ammattiyhdistykset ja tärkeimmät ympäristöjärjestöt pöydän ääreen. Sosiaaliturva ei toimi ilman ympäristönsuojelua. Se on uusi ajatus ja, oikeiston jäsenille, tämä on yksi hyvistä ajatuksista, joita Sarkozylla oli Ranskassa; sen nimi oli Grenelle tai pyöreä pöytä ympäristöstä. Uskon, että nyt on aika saada myös ympäristöä käsittelevä Bryssel ja tuoda kaikki työmarkkinaosapuolet ja ympäristöjärjestöjen tärkeimmät edustajat yhden pyöreän pöydän ääreen. Jos lähdette sille tielle, pääsemme sopimukseen ja EU on ratkaisu. Välineet meidän on kehitettävä yhdessä.
<SPEAKER ID="016" NAME="Timothy Kirkhope" LANGUAGE="EN">
Arvoisa puhemies, olen tyytyväinen siihen, että tänä Euroopan unionille ratkaisevana aikana Espanja toimii neuvoston puheenjohtajana.
<P>
Kreikan ja Portugalin ohella Espanjan jäsenyys Euroopan yhteisössä oli varhainen esimerkki tavasta, jolla EU voisi kannustaa ja tukea uutta demokratiaa - tie, jota monet muut ovat seuranneet menestyksekkäästi vuodesta 1989.
<P>
Espanjalaiset Euroopan parlamentin jäsenet kaikista puolueista ovat antaneet tärkeän panoksen tämän parlamentin toimintaan ja toimineet tärkeissä viroissa parlamentissa ja poliittisissa ryhmissämme. Heidän vaikutuksensa on ollut merkittävä, ja tässä yhteydessä annan tunnustusta erityisesti ystävällemme Jaime Mayor Orejalle, yhdelle parlamentin vaikutusvaltaisimmista henkilöistä.
<P>
Puheenjohtajuus alkaa kriittisenä hetkenä Euroopan unionille, ja toivotan kaudelle kaikkea hyvää mutta tunnustan, että minulla on epäilykseni. Se kompastui ensimmäisinä päivinään. Ehdotus, jonka mukaan pelkän taloudellista kehitystä koskevien suunnitelmien koordinoinnin sijasta Euroopan unionin pitäisi voida luoda pakollinen talouspolitiikka, johon liittyy sääntöjä laiminlyöviä jäsenvaltioita koskevia seuraamuksia ja korjaavia toimenpiteitä, on erittäin huolestuttava.
<P>
Se heijastaa erittäin vanhanaikaista sosialistista talouspolitiikan johtamistapaa, eikä sillä voida ratkaista 2000-luvun ongelmia. Puuttumatta Espanjan politiikkaan Yhdistyneessä kuningaskunnassa on sanonta, jonka mukaan omat asiat hoidetaan kuntoon ensin. Sosialismi ei sitä tee.
<P>
Tarvitsemme talouspolitiikkaa, jossa kunnioitetaan jäsenvaltioiden oikeuksia, kannustetaan parhaiden käytäntöjen vaihtoon ja keskitytään tuomaan EU:lle lisäarvoa; politiikkaa, jossa puolustetaan sisämarkkinoiden etuja ja laajennetaan niitä edelleen; politiikkaa, jossa luodaan ilmasto, jossa yrittäjät ja yritykset voivat menestyä ja luoda työpaikkoja, nostaa elintasoamme ja vahvistaa yhteiskuntaa.
<P>
Me EKR-ryhmässä toivomme, että 2020-aloitteella luodaan puitteet kestävään kehitykseen perustuvalle kilpailukykyiselle EU:n taloudelle, ja me olemme laatineet omat lisäehdotuksemme, joiden toivomme auttavan viemään tätä keskustelua eteenpäin.
<P>
Käsittelen seuraavaksi ulkopolitiikkaa. Tiedän, että sille on annettu painoarvoa puheenjohtajan ohjelmassa, mutta minun on puhuttava yhdestä asiasta, joka mainittiin mutta mielestäni ilman riittävää painotusta. Se asia on Iran. Iranin laitonta, julmaa ja vaarallista hallitusta on käsiteltävä voimakkain ottein. Jos olemme tosissamme ydinaseiden leviämisen estämisessä, Iranin hallituksen on ymmärrettävä, että vaikka Iranilla on oikeus kehittää ydinenergiaa rauhanomaisiin tarkoituksiin, sen ei sallita pettää muuta maailmaa, kun se pyrkii hankkimaan ydinaseita. Hallitukseen, joka turvautuu murhiin ja väkivaltaan oman kansansa sortamiseksi, kansan, jolta vietiin sen valitsema hallitus, ei kerta kaikkiaan voida luottaa, ja meidän on ryhdyttävä toimiin.
<P>
Puheenjohtajavaltio Espanjalla on tiivis ohjelma. Ryhmämme arvioi objektiivisesti sen ehdotuksia ja aloitteita. Jos Espanja ehdottaa edistyksellistä politiikkaa talouskasvun elvyttämiseksi, ilmastonmuutoksen hillitsemiseksi, yksilön vapauden ja vastuun vahvistamiseksi ja kannustaa yhteistyöhön kansainvälisesti, silloin kuin yhteisiä etuja esiintyy, kaikki nämä ovat aloja, joilla EU voi tarjota etuja pikemmin kuin luoda taakkoja.
<P>
Jos Espanja toimii näin, niin sillä on meidän tukemme.
<SPEAKER ID="017" NAME="Willy Meyer" LANGUAGE="ES">
Tervetuloa, pääministeri Rodríguez Zapatero. Valitettavasti ryhmäni katsoo, että ohjelmanne ei ratkaise perusongelmia. Meidän mielestämme tämän puheenjohtajakauden perusvaatimuksena olisi ollut nykyisen talouspolitiikan korjaaminen puuttumalla julkisesti talouteen ja tietysti sääntelemällä markkinoita progressiivisella finanssipolitiikalla.
<P>
Espanjan ja EU:n taantuma ja työttömyysluvut, jollaisia ei ole nähty sitten 1930-luvun, ovat seurausta siitä, ettei ole puututtu markkinoihin eikä strategisiin tuotannon aloihin, kuten rahoitusalaan. Tästä näkökulmasta ohjelmassanne ei valitettavasti ole mitään uutta. Työtuloista rangaistaan ja pääomatuloja suositaan, koska finanssipolitiikkaa ei ole yhdenmukaistettu ja Euroopan sosiaalinen malli puretaan osana palvelujen vapauttamista.
<P>
Sopimuksen 43 ja 49 artikla tarjoavat mallin, joka suosii markkinoita ja markkinoiden vapautta työntekijöiden oikeuksien sijasta, ja kuten kaikki tiedätte, Euroopan yhteisöjen tuomioistuimen tuomiot laillistavat jo sosiaalisen polkumyynnin. Se on nykytodellisuutta. Siksi ohjelmanne tämä osa, joka on meille tärkeä, ei valitettavasti muuta mitään eikä tuo mitään uutta. Toisin sanoen ohjelma on ristiriidassa sen iskulauseen kanssa, jota te käytitte Espanjan puheenjohtajakaudesta: "innovatiivinen Eurooppa".
<P>
Tässä asiassa innovaatioita ei näy. Jatkuvuutta löytyy, koska Barroso valittiin, mitä me vastustimme - vaikka te tietysti annoitte hänelle tukenne - ja me katsomme, että tämä jatkuvuus vahingoittaa eurooppalaista mallia.
<P>
Ulkopolitiikassa emme katso, että meidän on lisättävä sotilaallista kapasiteettia. Haitin katastrofista näytetyt kuvat, joissa käytettiin taisteluhelikoptereita ja merijalkaväkeä, ovat meille vahingollisia. Ne ovat vahingollisia! Niitä ei tarvita, kun tapahtuu sellainen katastrofi kuin Haitissa. Tarvitsemme pelastuspalvelua. Tarvitsemme lääkäreitä, arkkitehteja ja ihmisiä lievittämään murhenäytelmän tuskaa.
<P>
Lopuksi Marokon kanssa pidettävä huippukokous, pääministeri Zapatero. Emme hyväksy Marokon edistyneen maan asemaa, samalla kun länsisaharalaisten ei anneta harjoittaa itsemääräämisoikeuttaan ja heitä vainotaan jatkuvasti, toistan, Marokon viranomaiset vainoavat heitä jatkuvasti. Emme ole samaa mieltä huippukokouksesta. Katsomme, että pitäisi järjestää eurooppalainen huippukokous, joka koskee länsisaharalaisten itsemääräämisoikeutta.
<P>
Israelin tapauksessa meidän on oltava paljon tiukempia naapuruuspolitiikassa ja varmistettava se, että assosiaatiosopimuksen 2 artiklaa noudatetaan osana naapuruuspolitiikkaa, koska Israel rikkoo jatkuvasti kansainvälistä lakia.
<SPEAKER ID="018" NAME="Marta Andreasen">
EFD-ryhmän puolesta. - (EN) Kiitos, arvoisa puhemies. Pääministeri Zapatero, olen kuunnellut kiinnostuneena ehdotuksianne Espanjan puheenjohtajakaudelle ja voin vain toivottaa teille onnea. Viittaan nyt todellisuuteen.
<P>
Edustan Kaakkois-Englantia, ja monet äänestäjäni - yhdessä muiden EU:n kansalaisten kanssa - ovat kärsineet jo kauan kaupunkirakentamista koskevista väärinkäytöksistä Välimeren rannikolla ja Espanjan muissa osissa. Euroopan parlamentti on hyväksynyt kolme mietintöä, joissa Espanjan viranomaisia kehotetaan ryhtymään toimiin, mutta muutaman poliitikon saamaa tuomiota ja uuden maalain antamista lukuun ottamatta mihinkään erityistoimiin ei ole ryhdytty haitoista kärsivien ihmisten puolustamiseksi.
<P>
Äänestäjilläni on monenlaisia ongelmia. Berkshirestä kotoisin olevat Len ja Helen Prior joutuivat dramaattiseen tilanteeseen, kun he näkivät talonsa purettavan, koska viranomaiset sanoivat, että sen rakentamisessa oli rikottu rantalakia. Samoin Berkshirestä kotoisin oleva Doreen Snook Alicantessa ja Lohmann Lanzarotella eivät voi asua ostamissaan taloissa, koska asianmukainen infrastruktuuri ja palvelut puuttuvat.
<P>
Espanjan kansalaisena häpeän sitä, mitä kotimaassani tapahtuu. Olen erittäin huolestunut Espanjan matkailualan tulevaisuudesta nyt, kun lehdistö kirjoittaa kyseisten ihmisten huonosta kohtalosta.
<P>
(ES) Pääministeri Zapatero, puhun teille nyt äidinkielelläni, joka on myös omani.
<P>
Kyseiset henkilöt eivät ole rikkaita, he ovat tavallisia ihmisiä, jotka ovat käyttäneet työnsä hedelmiä ostaakseen talon maasta, jossa on leuto ilmasto ja hyviä ihmisiä, paikan, jossa asua eläkkeellä. Heidän on pitänyt epäoikeudenmukaisesti maksaa lakimiehille ja muille asiantuntijoille, jotta he voivat puolustaa itseään tuomioistuimissa, ilman suuriakaan onnistumisen mahdollisuuksia.
<P>
(EN) Euroopan unioni on vakuuttanut kansalaisilleen, että se on olemassa ylläpitääkseen rauhaa Euroopassa. Tuoko se rauhaa Eurooppaan kuvailemassani tilanteessa?
<P>
Kerrotte meille, että aiotte johdattaa EU:n ulos kriisistä. Jos ette pysty ratkaisemaan ongelmaa, johon viittaan, miten uskottavasti voitte ratkaista Euroopan talouskriisin? Pääministeri Zapatero, me haluamme ratkaisun nyt. Haluamme, että ihmiset voivat asua ostamissaan taloissa. Jos se ei ole mahdollista, heille on taattava oikeudenmukainen korvaus, jolla he voivat ostaa vastaavan kiinteistön.
<P>
Euroopan parlamentti on vain uhannut estää tukien maksun Espanjalle, mutta voin vakuuttaa teille, että jos tilannetta ei ratkaista Espanjan puheenjohtajakaudella, teen kaikkeni, jotta uhkaus toteutetaan.
<SPEAKER ID="021" NAME="Francisco Sosa Wagner" AFFILIATION="NI">
(ES) Olen iloinen ollessani tässä erityisessä foorumissa Espanjan pääministerin kanssa, jota olen arvostanut erittäin paljon siitä lähtien kun hän oli vahva oikeustieteen opiskelija.
<P>
Uskon, että Euroopan unionin kiertävä puheenjohtajuus on sattumalta antanut maalleni parhaan mahdollisen tilaisuuden osoittaa jälleen kerran, että Espanja haluaa toimia EU:ssa merkittävässä roolissa.
<P>
Kuten pääministeri totesi, EU:hun liittyminen oli Espanjan kansan unelma diktatuurin pitkinä vuosina. Siksi me olemme erityisen onnellisia ollessamme täällä ja nautimme kokemuksesta, koska me tiedämme, hyvät kuulijat, että täällä edustamamme jäsenvaltioiden unioni on ainoa vastaus ongelmiin, joita maailma kohtaa, koska perinteiset valtiot eivät pysty löytämään tehokkaita ratkaisuja.
<P>
EU:n on erittäin tärkeää löytää paikkansa määrittelemällä itsensä ja arvot, jotka se loi vallankumouksien kehdossa, viisaidensa kirjoittamissa kirjoissa ja kansojensa huudoissa. Kyseiset arvot ovat vapaus, tarkoituksenmukaisuus, sekularismi ja solidaarisuus. Siksi tiedän, arvoisa puheenjohtaja, että te haluatte saada mahdollisimman paljon irti tästä mahdollisuudesta panna Lissabonin sopimus käytäntöön.
<P>
Olen samaa mieltä ehdottamistanne tavoitteista, vaikka jotkut niistä ovat epämääräisiä eikä niissä onnistuta erottamaan satunnaisia asioita perusasioista. Yksi tavoitteista, joka koskee ilmastonmuutosta, panee minut ajattelemaan, että komission täytäntöön panema EU-politiikka on oikea, vaikka se epäonnistui Kööpenhaminassa. Tärkeää on se, että monen kansakunnan päästöt on pysäytettävä, koska miljardien maan asukkaiden ei pitäisi kärsiä rikkaiden yhteiskuntien itsekkyydestä.
<P>
Korostaisin enemmän ihmisoikeuksien puolustamista maailmassa. Kun Euroopan unionia syytetään byrokraattiseksi organisaatioksi, jolla ei ole sielua, ihmiset unohtavat, että sen sielu on perusoikeuskirja. Tässä suhteessa uskon, että puheenjohtajavaltio Espanjan pitäisi toimia seuraavasti: sen ei pitäisi järjestää Marokon huippukokousta ennen kuin Marokko sitoutuu noudattamaan Länsi-Saharaa koskevia päätöslauselmia, jotka tulevat Yhdistyneiltä Kansakunnilta, elimeltä, johon te olette vedonnut muissa yhteyksissä.
<P>
Kuubassa ja Iranissa teidän pitäisi edistää yhteisiä toimia hallitusta vastustavien järjestöjen tunnustamiseksi täällä eilen käydyn keskustelun mukaisesti. Jos oikeudet ovat sielu, EU:n sielu, rohkenen muistuttaa teitä siitä, että te korostatte sitä, aivan kuten totesitte puheessanne, että EU:n selkäranka on yhteinen energiapolitiikka. Ilman sitä kaikki viivästyy ja jopa kansainvälinen politiikka uhkaa haihtua savuna ilmaan.
<P>
Lopuksi muistutan teitä siitä, ettette unohda sitoumustanne antaa Ceutan ja Melillan kaupungeille samanlainen asema kuin useimmilla syrjäisillä alueilla.
<P>
Viimeiseksi, arvoisa pääministeri Zapatero, hyvä ystäväni José Luis, toivotan teille menestystä vahvan, federaalisen EU:n hyväksi, johon me kumpikin uskomme.
<SPEAKER ID="022" NAME="José Luis Rodríguez Zapatero">
neuvoston puheenjohtaja. - (ES) Arvoisa puhemies, aluksi kiitän niiden puheiden sävystä ja sisällöstä, jotka on tänä aamuna pidetty eri parlamenttiryhmien puolesta.
<P>
Puhun kaikkein tärkeimmistä asioista ja aloitan Joseph Daulista. Kiitos sanoistanne, jotka koskevat talouden hallinnon, yhteisen talouspolitiikan myönteistä vaikutusta. Nostitte esiin kysymyksen siitä, mikä tällaisen talouden hallinnon, talouspolitiikan tavoite on, tai, jos sallitte ilmaisun, tarjositte ideologista yritelmää sosiaalidemokraattisen idean tai hankkeen mahdollisista edellytyksistä. Kuulin erityisesti teidän ilmaisevan vastahakoisuutenne umpimähkäiseen julkisten menojen kasvattamiseen ja kiinnostuksenne yrityksiä suosivaan ympäristöön.
<P>
Haluan selventää yhden asian. Se ei juurikaan liity puheeseeni, mutta liittyy paljonkin poliittiseen vakaumukseeni. Tuen voimakkaasti vakaussopimusta. Kannatan voimakkaasti budjettitasapainoa koko syklin ajan. Kannatus on niin vahvaa, että ensimmäisenä neljänä vuotenaan, ennen talous- ja rahoituskriisiä, hallituksella, jonka pääministeri olin ja olen edelleen, oli valtiontalouden ylijäämä ja se vähensi vajettaan 32 prosenttiin BKT:stä. Olen siksi käännynnäinen. Vaje ja ylijäämä ovat välineitä, jotka riippuvat talouden syklistä. Nyt minä, kuten suurin osa EU:n hallituksista, olen kannattanut finanssipoliittista elvytystoimenpidettä, joka aiheuttaa valtiontalouden vajetta, ja julkiset menot ovat kasvaneet hieman, koska yksityiset investoinnit ovat hidastuneet. Se ei ole ideologinen ongelma. Se on todellinen ongelma. Rahoituskriisi tarkoitti sitä, että yksityiset investoinnit ja yksityinen luotonanto hidastuivat ja pysähtyivät. Vaikuttaa järkevältä, että ainoa tapa korvata jollakin tavalla talouden hidastuminen oli julkisen elvytystoimi. Asia on korjattava, mikäli olosuhteet sallivat, ja meidän on palattava vakaussopimukseen.
<P>
Kuten muillakin valtioilla, kotimaallani tulee olemaan ja itse asiassa sillä on jo suuri valtiontalouden alijäämä. Voin kuitenkin vakuuttaa teille, että kotimaani täyttää komissiolle vuotta 2013 koskevat sitoumuksensa ja palaa vakauden tielle, joka merkitsee 3 prosentin alijäämää. Sen saavuttamiseksi, kuten komissio tietää, meillä on säästösuunnitelma, tiukka julkisen talouden vakauttamissuunnitelma. Se on valtiontaloudelle tiukka, ja me panemme sen täytäntöön.
<P>
Olen samaa mieltä siitä, että meidän on luotava ympäristö, joka suosii yrityksiä, taloudellista aktiivisuutta, aloitteellisuutta ja kilpailua. Itse asiassa puheessani puolustin voimakkaasti yhteisiä energiamarkkinoita ja EU:n digitaalisia markkinoita. Se tarkoittaa sitä, että taloudellista vapautta, aloitteellisuutta ja kauppaa edistetään eurooppalaisten välillä energia-alalla ja kilpailua edistetään, koska se alentaa hintoja ja edistää teknistä innovointia. Digitaalisella puolella, johon olen tänään keskittynyt, luotamme tulevaisuuteen sikäli kun edistämme sähköistä kaupankäyntiä ja kaikkien viestintäteknologian nykyisin luomien tuotteiden siirtoa. Viestintäteknologia edustaa yhä suurempaa osaa bruttokansantuotteesta.
<P>
Ehdotuksemme, ja suunnitelmamme, on siksi se, että 2020-strategiassa suositaan EU:ta ilman kaupan esteitä, kilpailua, innovointia ja yrittäjäystävällistä ympäristöä EU:ssa. Hallitusten on myös mahdollisimman pitkälle toimittava niin, etteivät ne korjaa ympäristöjä yritystoiminnan takana, mutta niiden on puututtava asioihin, jotta voidaan korjata ympäristöt, jotka ovat suosineet keinottelua, joko rahoituskeinottelua tai kiinteistökeinottelua. Se on eri asia. Joskus erityisten ajatusten takia keinottelua edistetään tahallisesti tai tahattomasti rahoitusalalla tai kiinteistöalalla. Espanja on joutunut sen uhriksi, kuten jotkut kansalaiset, muutkin kuin britit. Se on hallituksen tahto, sen toimivallan rajoissa. Teidän tulisi tietää, että Espanjassa toimivaltaa on jaettu keskushallituksen lisäksi itsehallintoalueille ja neuvostoille. On tietysti olemassa lakeja ja oikeuskäsittelyjä, mutta tiedän hyvin sen, mistä puhuitte ja me aiomme toimia.
<P>
Siispä: taloudellinen ympäristö, joka suosii yritystoimintaa, aloitteellisuutta ja innovointia mutta joka ei suosi rahoitus- ja kiinteistökeinottelua.
<P>
Kannatan tietysti järkevää verotaakkaa, enkä esitä mitään vastakkaista mallia, koska hallituksessa ollessani olen alentanut yritysten veroja, työntekijöiden tuloveroja ja henkilökohtaista verotusta. Kannatan interventionistisesta näkökulmasta sitä, mitä sen verotusta ja rahoitusasemaa koskeva ajattelutapa edustaa.
<P>
Sanoisin Joseph Daulille, että panen merkille hänen ryhmänsä, tämän parlamentin suurimman ryhmän kannan neuvoston puheenjohtajan - pysyvän puheenjohtajan - ja Euroopan parlamentin rooliin. Se on mielestäni tärkeä asia. Tuen kaikkia EU:n toimielimiä, suuria EU:n toimielimiä, joilla on sujuva suhde parlamentin kanssa. Tietysti sikäli kun haluamme laajentaa EU:ta, meidän on tehtävä Euroopan parlamentista entistä vaikutusvaltaisempi. Se on minun mielipiteeni.
<P>
Kiitos sanoistanne, Martin Schulz. Olen vakuuttunut siitä, että Euroopan unionin periaatteet liittyvät läheisesti sosiaalidemokratian periaatteisiin ja että sosiaalidemokratia on ollut vahva tekijä EU:n ajatuksen ja ihanteiden taustalla. Haluan vahvistaa - huolimatta muista ajatuksista, joiden soveltamisessa on ollut ongelmia - sitoumuksemme näkemykseen sosiaalisesta yhteenkuuluvuudesta, näkemykseen, jossa demokratian on oltava luonteeltaan sosiaalista.
<P>
Guy Verhofstadt, olen erittäin kiitollinen sanoistanne. Olen samaa mieltä käytännössä kaikesta mitä te sanoitte. Koordinoinnissa ja Lissabonin epäonnistumisessa avoin koordinointi epäonnistui. Me tiedämme sen. Tarkistimme sitä vuonna 2004, ja nyt joko otamme sen vakavasti tai vuonna 2020 me sanomme jälleen, ettei se toiminut. Hallinto vaatii yhteisömenetelmää. En tiedä, miksi jotkut teistä ovat yllättyneitä sanoista "seuraamukset" tai "vaatimukset". Euroopan unionin toimissa on monia päätöksiä, jotka sisältävät seuraamuksia. Jos direktiivejä tai vakaussopimusta ei noudateta, on luonnollista, että siitä seuraa seuraamuksia. Siispä se toimii. Euroopan parlamentin on ymmärrettävä, koska Euroopan unionin on ymmärrettävä, että asiat, joita olemme tehneet yhdessä, tuottavat hyviä tuloksia. Ne ovat asioita kuten euro, vakaussopimus ja sisämarkkinat, joita on kehitettävä ja syvennettävä, koska ne vauhdittavat kasvua ja kilpailukykyä.
<P>
Olen täysin samaa mieltä siitä, mitä ehdotitte Kööpenhaminan kokouksesta ja sen jälkeisestä strategiasta, uudesta strategiasta. Ajatus korkeasta viranomaisesta tässä asiassa on minusta mielenkiintoinen ja on totta, että Kööpenhaminan kokous ei tuottanut toivomiamme tuloksia. On totta, että EU:lla oli myönteinen kanta, mutta se ei ollut tulos.
<P>
Willy Meyer, kaikella kunnioituksella on joitakin asioita, joista emme ole samaa mieltä. Tietysti sen ohella, että Euroopan unionilla ei ole toimivaltaa esimerkiksi veropolitiikassa, en esittänyt konservatiivista ohjelmaa vaan pikemminkin uudistusohjelman. Se on ennen kaikkea ohjelma, jolla säästetään aikaa tulevaisuudessa, ennakoidaan tulevaisuutta, mikä on mielestäni paras tapa edetä edistyksellisen ohjelman kanssa. Edistyksellinen ohjelma on sellainen, jossa nähdään muutokset ja ennakoidaan ne ja jossa voidaan innovoida. Toivon, että Euroopan unioni pysyy ajan tasalla, ja luotan siihen.
<P>
Kunnioitan Marokkoa koskevaa kantaanne, mutta en ole siitä samaa mieltä. Pohjois-Afrikka, erityisesti Marokko, on strategisesti merkittävä Euroopan unionille. Varmistetaan se, että nykyaikaistamisprosessi etenee vuoropuhelulla ja yhteistyöllä, ja jätetään Länsi-Saharan konfliktin ratkaiseminen oikealle elimelle, Yhdistyneille Kansakunnille, joka toteuttaa toimia, joita Espanja luonnollisesti tukee ja kunnioittaa.
<P>
Haitin tapauksessa on totta, että me näemme usein helikoptereita tai hävittäjiä syventämässä konflikteja ja pommittamassa planeettamme eri alueita, ja niillä on vaikea paikka omassatunnossamme. Se on usein vaikeaa omalletunnollemme ja vakaumuksellemme, mutta minun on sanottava, että kun henkilökohtaisesti näen helikopterien ja merijalkaväen toimittavan ruokaa ja järjestystä ja pelastavan ihmishenkiä, se on suosionosoitusten arvoista.
<P>
(Suosionosoituksia)
<P>
Minulle henkilökohtaisesti se on suosionosoitusten arvoista. Jos EU:lla olisi nopean toiminnan joukot, niin kuin toivon että meillä tulee olemaan, tukisin Barnier'n ehdotusta. Kuten täällä on sanottu, niillä täytyy olla siviili- ja sotilasosatekijät, jotta voimme toimia mahdollisimman nopeasti niillä resursseilla, jotka meillä on käytössä.
<P>
Olen pannut merkille ehdotuksenne, Marta Andreasen. Haluan tietysti vahvistaa Vihreät / Euroopan vapaa allianssi -ryhmän edustajalle, että olen samaa mieltä monista ehdotuksista, jotka teitte puheessanne. Puhuin koko puheeni ajan kestävästä kasvusta, ympäristön kannalta kestävästä kasvusta. Olen kanssanne samaa mieltä siitä, että sähköauto on tai sen pitäisi olla jotain, mikä edistää toista liikennemuotoa. Panen merkille ehdotuksenne, että sosiaalisessa sopimuksessa ympäristön kannalta kestävän kehityksen pitäisi olla keskeinen ulottuvuus, ja minulla on tietysti syvään juurtunut vakaumus, että innovoinnin, kilpailukyvyn ja tuottavuuden tulevaisuus on niin kutsutussa "vihreässä taloudessa". Tulevaisuus on myös viestintätekniikan mahdollisuuksissa sekä tietysti yhteisessä näkemyksessä energiasta, kuten Sosa Wagner totesi, sillä se on keskeistä Euroopan unionin tulevaisuudelle.
<P>
Timothy Kirkhope, olen samaa mieltä siitä, mitä te sanoitte maanmieheni Mayor Orejan merkityksestä, mutta en ole samaa mieltä siitä, että tässä parlamentissa esittämissäni ajatuksissa, aloitteissa ja poliittisissa ehdotuksissa olisi mitään viitettä valvonnan tai keskittämisen lisäämiseen. Ei, se on poliittinen aloite, jotta sisämarkkinat voivat kasvaa ja kattaa entistä useampia aloja ja jotta kilpailukyky ja innovointi lisääntyvät. Meidän on liitettävä voimamme yhteen. Voimien liittäminen yhteen ei tarkoita valvontaa, yhdistäminen ei tarkoita johtamista. Päinvastoin voimien yhdistäminen on demokraattista, yhdistäminen edistää yhteistyötä.
<P>
Pitäisin vieläkin kielteisempänä sitä, että jatkaisimme 27 pienen, keskitetyn valvontajärjestelmän käyttämistä, sillä globalisoituneessa maailmassa se tarkoittaisi sitä, että toimijat, jotka kilpailevat kanssamme ja joilla on sisämarkkinat ja yhteinen politiikka, kuten Yhdysvallat, Kiina ja Intia, olisivat meitä edullisemmassa asemassa. Näemme, että jos emme tee tätä suurta muutosta eurooppalaisina ja pane täytäntöön uutta entistä yhteisöllisempää talouspolitiikkaa, Intia tai Kiina saa meidät kiinni tuotannon ja innovoinnin alalla hyvin lyhyessä ajassa.
<P>
Ei, meitä ei kiinnosta - jos sallitte minun sanoa niin kaikella kunnioituksella - valvonta tai interventionismi. Emme me siitä keskustele. Kun puhumme 2020-strategiasta ja hallinnosta, puhumme yhteisistä mahdollisuuksistamme, 500 miljoonan kansalaisen yhteisestä synergiasta mantereella, joka on onnistunut luomaan ja käynnistämään teollisen vallankumouksen, energian mahdollisimman hyvän hyödyntämisen ja suurimmat tieteelliset edistysaskelet. Jos kaikki nämä voimat yhdistetään, meillä on valmiudet toimia johtoasemassa sekä ylläpitää talousmalliamme ja hyvinvointimalliamme. Nämä ovat tavoitteet.
<P>
Tietysti - olen täysin samaa mieltä siitä - uskon, että Euroopan unionilla on selvä kanta Iraniin. Iranin on noudatettava kansainvälisiä sääntöjä ja kansainvälisen yhteisön sekä tietysti Euroopan unionin on vahvistettava vaatimus, että Iran noudattaa kansainvälisiä sääntöjä, jotka koskevat ydinaseiden leviämisen estämistä. Jaan huolenne ja tunteenne tässä asiassa.
<P>
Sosa Wagner, olen iloinen voidessani olla kanssanne tässä foorumissa, tässä suuressa toimielimessä, tänä aikana ja tässä keskustelussa. Olen pannut merkille ehdotuksenne. Olen täysin samaa mieltä kanssanne siitä, mitä te sanoitte energiasta, joka oli pitkälti puheeni pääaihe. Energia määrittelee pitkälti Euroopan unionin mahdollisuudet olla suuri manner poliittisesti ja taloudellisesti. Epäilemättä sikäli kun meillä on enemmän energiayhteyksiä ja vähemmän riippuvuutta, olemme vahvempia taloudellisesti ja poliittisesti.
<P>
Kuten hyvin tiedämme, energia on määrännyt historian kulun. Se on määrännyt sen, miten tietyt valtiot ovat hallinneet toisia. Se on tapahtunut energian hallinnalla ja käytöllä, mutta tietysti nyt on kyse myös energiansäästöstä.
<P>
Euroopan unioni tukee politiikkaa, aivan kuten se jatkaa tukemista seuraavan kuuden kuukauden aikana, jolla puolustetaan perusoikeuksia. Se tekee sen älykkäästi ja pyrkien varmistamaan edistyksen, silloin kun meillä on odotuksia ja toivoa, että se on mahdollista. Unioni tekee sen silloin, kun meistä tuntuu siltä, että käden ojentaminen on parempi vaihtoehto kuin oven sulkeminen. Siksi me pidämme huippukokouksen naapurimme Marokon kanssa. Me puolustamme aina ihmisoikeuksia.
<P>
Kaiken kaikkiaan, arvoisa puhemies, olen erittäin kiitollinen siitä, mitä parlamentin eri ryhmien kaikki puheenjohtajat sanoivat. Kunnioitan kaikkien kantoja. Panen merkille suorat, erityiset kysymykset, joita on esitetty kotimaastani, jota edustan erittäin ylpeänä ottaen huomioon sen, mitä me olemme saavuttaneet 25 vuotena, jolloin olemme olleet osa Euroopan unionia. Edustan kotimaatani myös erittäin nöyränä, koska me olemme täällä jakamassa, ja mielestäni paras tapa jakaa on tulla tänne nöyränä, valmiina yhdistymään, liittymään yhteen ja puolustamaan Euroopan unionin suurta ihannetta yhdessä.
<P>
(Suosionosoituksia)
<SPEAKER ID="023" NAME="José Manuel Barroso" LANGUAGE="FR">
Arvoisa puhemies, uskon, että on saavutettu yleinen yksimielisyys Espanjan puheenjohtajakauden painopistealueista siten, että tietyt vivahteet riippuvat tietysti eri poliittisten ryhmien kannasta, mutta on yksi asia, joka mainittiin useissa puheissa ja jota haluan käsitellä eli EU:n koordinointi tai yhdenmukaisuus riippumatta siitä, oliko kyseessä reaktiomme luonnonkatastrofiin Euroopan ulkopuolella vai reaktiomme ulkosuhteissa, esimerkiksi Kööpenhaminan kokouksen jälkeen, tai talouspolitiikassa. Tässä asiassa uskon, että meillä on ratkaisu, joka on Lissabonin sopimuksen soveltaminen. Meidän ei tarvitse mennä kovin kauas.
<P>
Humanitaarisissa kriiseissä toiminnasta meillä on kuuluisa Barnier'n raportti, joka on jo mainittu tänään. Kyse on raportista, jota minä ja tuolloinen kiertävä puheenjohtaja Itävalta pyysimme teidän kollegaltanne ja hyvältä ystävältäni Michel Barnier'lta. Hän ei ollut tuolloin komission jäsen, ja pyysin häntä omasta aloitteestani laatimaan kyseisen raportin.
<P>
Saimme raportin, jolla oli minun ja tuolloisen neuvoston puheenjohtajan tuki. Sen jälkeen sitä ei sovellettu, koska neuvosto ei sitä halunnut; tehdään se nyt selväksi. Siksi meidän on lisättävä yhdenmukaisuutta Euroopan unionin ulkoisissa humanitaarisissa toimissa.
<P>
Nyt uskon, että vastaus löytyy Lissabonin sopimuksesta. Meillä on korkea edustaja, joka on komission varapuheenjohtaja ja samalla ulkoministerineuvoston puheenjohtaja.
<P>
Siksi olen perustanut uudessa komissiossa uuden "kansainvälisen yhteistyön, humanitaarisen avun ja kriisinhallinnan" salkun. Siitä vastaa komission jäsen, tässä tapauksessa todennäköisesti nainen, jolle tämä on tärkein asia ja jonka on toimittava yhdessä korkean edustajan ja neuvoston kanssa niin, että meillä voi jonain päivänä uskoakseni olla todellinen ulkosuhdepalvelu mutta myös toimivaltaa kriisinhallinnan ja pelastuspalvelun alalla. Siinä kaikki ensimmäisestä kysymyksestä.
<P>
Toinen kysymys koskee kansainvälisiä neuvotteluja, esimerkiksi Kööpenhaminan kokouksen jälkeen. Minun on taas luettava Lissabonin sopimusta, koska uskon, että monet eivät ole lukeneet sitä. 17 artikla: "Yhteistä ulko- ja turvallisuuspolitiikkaa sekä muita perussopimuksissa määrättyjä tapauksia lukuun ottamatta se huolehtii unionin ulkoisesta edustuksesta".
<P>
Siten unionia edustaa ulkoasioissa komissio eikä Eurooppa-neuvosto. Epäilemättä siellä on valtion tai hallituksen päämiehiä, jotka edustavat omia valtioitaan. Kuka kuitenkin edustaa unionia ulkoasioissa yhteistä ulko- ja turvallisuuspolitiikka lukuun ottamatta? Komissio.
<P>
Siksi perustin ilmastotoimien salkun ja toivon, että komission jäsen, tässä tapauksessa nainen, saa tulevaisuudessa kaiken tuen, jota vaaditaan unionin edustamiseen Kööpenhaminan kokouksen jälkeisissä neuvotteluissa. Tehdään tämäkin asia selväksi.
<P>
Kolmas kysymys koskee talouspolitiikkaa. Tässäkin asiassa on luettava Lissabonin sopimusta. On niitä, joiden mukaan talouspolitiikka on täysin kansallinen asia. Se ei pidä paikkaansa. 120 artikla: "Jäsenvaltiot pitävät talouspolitiikkaansa yhteistä etua koskevana asiana ja sovittavat talouspolitiikkansa yhteen neuvostossa". 121 artiklan 2 kohta: "Neuvosto laatii komission suosituksesta ehdotuksen jäsenvaltioiden ja unionin talouspolitiikan laajoiksi suuntaviivoiksi ja antaa niistä kertomuksen Eurooppa-neuvostolle" ja niin edelleen - teidän on luettava koko artikla - "Turvatakseen jäsenvaltioiden talouspolitiikan tiiviimmän yhteensovittamisen ja niiden taloudellisen suorituskyvyn jatkuvan lähentymisen neuvosto valvoo komission antamien kertomusten perusteella jokaisen jäsenvaltion sekä unionin taloudellista kehitystä".
<P>
Se tarkoittaa yhteistä valvontaa. Sen lisäksi, ja tämä on uutta Lissabonin sopimuksessa, komissio voi nyt antaa erityisesti konkreettisia suosituksia, siteeraan sopimusta: "Jos todetaan, että jäsenvaltion talouspolitiikka ei ole laajojen suuntaviivojen mukaista tai että se voi vaarantaa talous- ja rahaliiton moitteettoman toiminnan, komissio voi antaa kyseiselle jäsenvaltiolle varoituksen". Se jatkuu: "Neuvosto voi komission suosituksesta antaa kyseiselle jäsenvaltiolle tarpeelliset suositukset".
<P>
Tämä on erittäin mielenkiintoista, koska myös Euroopan parlamentilla on valtaa tässä yhteydessä: "Neuvoston puheenjohtaja ja komissio antavat Euroopan parlamentille kertomuksen monenvälisen valvonnan tuloksista". Toisin sanoen meillä on mekanismi Lissabonin sopimuksessa - ei tarvitse keksiä mitään uutta.
<P>
(Esitettiin kommentti ilman mikrofonia.)
<P>
Ei, kyllä, tietysti, olen jo tehnyt sen. En tarvitse teidän tukeanne sanoakseni sen...
<P>
Totuus on se, että meillä on Lissabonin sopimuksessa, jos todella haluamme soveltaa sitä, välineet, joita tarvitsemme taataksemme koordinoinnin ja yhdenmukaisuuden ilman tarvetta poliittisiin tai ideologisiin jakoihin tässä asiassa. Siinä on näkemykseni - ja siksi minun on tänään täällä korostettava sitä, että tämä on ensimmäinen kerta, kun meillä on uusi kiertävä neuvoston puheenjohtaja Euroopan parlamentissa.
<P>
Puheenjohtajavaltio Espanjalla on suuri vastuu. Tämä on ensimmäinen kerta Lissabonin sopimuksen voimaantulon jälkeen, kun meillä on kiertävä puheenjohtaja. Sen lisäksi kuten pääministeri Zapatero sanoi - ja hänellä on minun täysi luottamukseni koska hän on sitoutunut EU:hun - uskon, että velvollisuutemme on soveltaa sopimusta kirjaimessa ja hengessä. Lissabonin sopimuksen kirjain ja henki ovat hyvin selviä.
<P>
Vahva EU! Vahva EU, ei toimielinten takia vaan sen takia että toimielimet voivat paremmin palvella kansalaisten todellisia etuja.
<P>
(Suosionosoituksia)
<SPEAKER ID="024" NAME="Puhemies">
(PL) Kiitos, puheenjohtaja Barroso. Olemme kaikki lukeneet Lissabonin sopimuksen, ja tiedämme, ettei siinä sanota kaikkea. Siksi on niin tärkeää, että me teemme yhdessä tulkinnan siitä mitä Lissabonin sopimuksessa sanotaan ja että suunnittelemme yhdessä työmme Euroopan unionissa useaksi vuodeksi eteenpäin.
<SPEAKER ID="025" NAME="Jaime Mayor Oreja" AFFILIATION="PPE">
(ES) Arvoisa Espanjan hallituksen pääministeri, haluan sanoa teille, että emme elä mitä tahansa kautta, emme elä mitä tahansa aikaa Euroopan unionin kannalta.
<P>
Se mitä te ja puheenjohtaja Daul sanoitte on totta: Euroopan unioni ja Euroopan kansat tietävät, että kriisi on suurin huolenaihe. On kuitenkin muistutettava myös täällä tänään, että ennen talouskriisiä eri vaaleissa, joissa oli alhainen äänestysprosentti, eurooppalaiset osoittivat myös merkkejä välinpitämättömyydestä ja etäisyydestä EU:n toimielimiin.
<P>
Siksi arvokriisi on puhjennut ennen Euroopan integraatiohanketta ja sen jälkeen. Sanon tämän teille, koska, kun Lissabonin sopimus antaa ilmeisen sysäyksen, meillä on ensimmäinen tilaisuus kaventaa kuilua EU:n kansalaisten ja toimielinten välillä.
<P>
Siksi me elämme - tai ainakin meidän pitäisi elää - siirtymä- ja muutosvaihetta, mihin te viittasitte. Sanon kuitenkin, että ensimmäinen haaste, joka meillä on edessämme, on voida löytää käännekohta prosessissa, jossa EU:n kansalaiset etääntyvät EU:n politiikasta.
<P>
Siirtymät ovat aina mahdollisuuksia. On olemassa myös riski, mutta luonnollisesti kannustan teitä kehittämään muutaman idean, jotka voidaan aina välittää kaikille kansalaisille. Sanonkin siksi, että muutos kaikkien EU:n toimielinten, kaikkien meidän, kansallisten hallitusten, parlamenttien ja poliitikkojen asenteessa on epäilemättä paljon tärkeämpää kuin itse Lissabonin sopimus. Lissabonin sopimuksen voimaantulo ei riitä sille, että me voimme puhua siirtymästä ja muutoksesta Euroopan unionissa ja Eurooppa-hankkeen kunnianhimoisissa tavoitteissa.
<P>
Siksi haluan sanoa teille, että tärkeimpänä tavoitteena on se, että kansalaiset ymmärtävät meitä paremmin, koska he eivät ymmärrä meitä. Kielemme on käsittämätöntä ja siksi meidän on tiedettävä miten sanoa se, että tämä on sinänsä ongelma ja haaste, niin että voimme lähentyä EU:n kansalaisia. Meidän on käytettävä paljon enemmän aikaa, paljon enemmän poliittista energiaa ja paljon enemmän poliittista pontta sen varmistamiseen, että EU:n kansalaiset voivat ymmärtää meitä.
<P>
Hyvät kuulijat, Lissabonin sopimuksen takia kaikista puheenjohtajakausista tulee erilaisia ja vaativia, ja ne vaativat meiltä enemmän uhrauksia ja anteliaisuutta kuin koskaan. Sanonkin siksi, että olen erittäin tyytyväinen voidessani sanoa täällä tänään, että Espanjan Partido Popular on tukenut Espanjan hallituksen tavoitteita EU:n puheenjohtajakaudelle tänä Euroopan unionille tärkeänä aikana.
<P>
Nyt meidän on sovellettava niitä oikein. Kerron teille, miten Espanjan puheenjohtajakautta ei pidä mitata. Sitä ei pidä mitata pitämiemme kokousten määrällä. Hyvän puheenjohtajan mitta eivät ole tavanomaiset puheet tai suuret sanat tai yleiset paikat. Sitä mitataan tuloksilla, tosiasioilla, valmiudellamme muuttaa asennettamme - kaikissa EU:n toimielimissä - ja valmiudellamme asettaa tärkeysjärjestykseen todelliset ongelmat, joita kansalaisilla on. Se on ainoa tapa, jolla todella lähennymme kaikkia eurooppalaisia.
<P>
(Suosionosoituksia)
<SPEAKER ID="026" NAME="Juan Fernando López Aguilar" AFFILIATION="S&amp;D">
(ES) Euroopan parlamentin - joka kuten sanoitte on parlamentti, jossa on laajin edustus ja joka on demokraattisesti vahvin koko Euroopan unionin historiassa - sosialistien valtuuskunnan puolesta toivotan lämpimästi tervetulleeksi Euroopan unionin espanjalaisen puheenjohtajan ja toivotan menestystä tänä ratkaisevana aikana.
<P>
Aika on ratkaiseva, koska lopultakin Lissabonin sopimus tulee voimaan. Se on ratkaiseva myös uusien instituutioiden takia: uusi komissio, neuvoston pysyvä puheenjohtaja ja Euroopan unionin korkea edustaja. Ennen kaikkea se on ratkaiseva, koska se antaa meille mahdollisuuden tehdä sen mitä on tehtävä Lissabonin sopimuksen ja uusien instituutioiden keinoin. On toimittava vakavimmassa kriisissä, jonka olemme nähneet 80 vuoteen ja jolla on vakavia taloudellisia mutta myös sosiaalisia vaikutuksia.
<P>
Kymmenen vuotta EU:n kansalaiset ovat katselleet institutionaalista keskustelua, ja 7. kesäkuuta kansalaiset valitsivat parlamentin, joka edustaa 500 miljoonaa ihmistä. Nuo ihmiset katsovat meihin, he odottavat meiltä jotain ja he vaativat meiltä vastauksia. He haluavat koordinointia ja valvontaa siellä missä hallinto oli puutteellista, ja vastauksena avoimuuden puutteeseen ja ahneuteen he haluavat palauttaa vastuun etiikan. Se, mitä he siksi haluavat meiltä, on nousta kriisistä ja nousta entistä parempana mutta uskollisena mallillemme.
<P>
Siksi uskon, että puheenjohtajavaltio Espanja on oikeassa aloittaessaan vahvistamalla arvoja: tasa-arvon merkitystä. Euroopan unioni rakentuu tasa-arvolle, tasa-arvolle lain edessä, mutta tasa-arvo on myös sosiaalimallin selkäranka. Sillä torjutaan syrjäytymistä ja syrjintää, suojellaan yhteiskunnan heikoimpia, sitoudutaan sukupuoleen perustuvan väkivallan torjuntaan ja EU:n turvaamistoimenpiteisiin. Se on myös tulevaisuuden keino innovoinnissa ja koulutuksessa, jotka ovat aina olleet tapa avata uusia mahdollisuuksia niille, joilla niitä ei tällä hetkellä ole.
<P>
Sen lisäksi puheenjohtaja on oikeassa sisällön suhteen ja on viitannut 2020-strategiaan, jossa tunnustetaan, että Lissabonin strategia ei toiminut ja siksi emme ole tyytyväisiä ja että meidän on sitouduttava innovoinnin lisäämiseen ja entistä parempiin energialähteisiin. Sitten ovat vielä Euroopan ulkosuhdehallinto, muutoksen aikaansaaminen Haitissa sekä vapauden, turvallisuuden ja oikeuden aluetta koskeva toimintasuunnitelma.
<P>
Jos sallitte, niin sanon vielä, että puheenjohtaja on oikeassa asenteessaan ja rohkeudessaan edistää muutosta kansallisten ennakkoluulojen edessä sekä...
<P>
(Puhemies keskeytti puhujan.)
<SPEAKER ID="027" NAME="Izaskun Bilbao Barandica" AFFILIATION="ALDE">
(ES) Kiertävä puheenjohtaja Zapatero, toivotan vilpittömästi onnea ja menestystä, koska siitä on hyötyä EU:lle ja sen kansalaisille.
<P>
Kriisissä tarvitaan globaalia ajattelua ja paikallista toimintaa, mutta teidän on liitettävä voimat yhteen kaikkien kanssa. Käyttäkää onnistuneesti paikallisia ja alueellisia malleja, sellaisia jotka perustuvat reaalitalouteen, julkisen ja yksityisen sektorin väliseen yhteistyöhön ja ihmisten läheisyyteen. Ottakaa mukaan alueet, rakentakaa päätöksentekoprosesseja niiden kanssa. Se tarkoittaa myös sitä, että sovelletaan Lissabonin sopimusta, joka antaa niille ensimmäistä kertaa roolin.
<P>
Unohdatte ohjelmassanne alueet, ettekä selvitä sitä miten toissijaisuuspöytäkirjaa sovelletaan. Ottakaa riskejä, innovoikaa mutta hankkikaa uskottavuutta, koska kukaan täällä ei usko teidän sanojanne sen jälkeen kun Espanja pienensi innovointibudjettiaan.
<P>
Olen tyytyväinen siihen, että tuette miesten ja naisten välistä tasa-arvoa, mutta ohjelmanne on kirjoitettu maskuliinissa; kielessä ei edes käsitellä sukupuolinäkökulmaa. Eikö se vaikuta pahalta oireelta?
<P>
Baskimaan asiassa kehotan teitä toimimaan rauhan hyväksi, antamaan tukenne tuottavalle taloudelle, edistämään baskien suurnopeusjunaa ja integroimaan verojärjestelmämme, poliisimme ja kielemme EU:n toimielimiin. EU rakennetaan tuomalla kansa, tieto, tahto ja poliittinen todellisuus yhteen. Se tarkoittaa parlamenttia, jolle, jos saan sanoa, olette laatineet ohjelmanne ja aikataulunne kehnosti ja liian myöhään ja joka ansaitsee sellaisen arvostuksen, jota en ole nähnyt edes virallisissa avajaisissa 8. tammikuuta.
<SPEAKER ID="028" NAME="Raül Romeva i Rueda" AFFILIATION="Verts/ALE">
(ES) Arvoisa pääministeri, tervetuloa. Pelkään kuitenkin, että puheenjohtajakauttanne uhkaa se vaara, että sitä pidetään poliittisena krokotiilina, sellaisena, jolla on suuri suu, joka ilmaisee suuria ajatuksia mutta jolla ei lopulta ole korvia kuunnella.
<P>
Lupaan, että mikään ei miellyttäisi minua enempää kuin voida onnitella teitä kuuden kuukauden kuluttua siitä, että olette toteuttaneet toimia, jotka antavat meille mahdollisuuden päästä kriisistä - mikä tarkoittaa käytännössä entistä suurempaa ja parempaa talouden hallintoa - ja että olette organisoineet Euroopan unionin uudelleen sosiaalisesta, ekologisesta ja demokraattisesta näkökulmasta.
<P>
Tänään minun on kuitenkin tunnustettava huoleni siitä seikasta, että puheenjohtajan ohjelmassa esimerkiksi kannustusohjelmia koskevat tavoitteet ovat epävarmoja ja viittaukset unionin talouden hallintoon ovat marginaalisia.
<P>
Sen lisäksi, jotta voimme toteuttaa todellisen verouudistuksen, joka sisältää EU:n varoja sosiaalipolitiikan luomiseksi ja jolla on selvästi vihreä, ekologinen ulottuvuus, meidän on tehtävä täysin selväksi, että saastuttajien täytyy maksaa ja se koskee myös niitä, jotka käyttäytyvät petollisella ja vastuuttomalla tavalla, oli kyse pankista, monikansallisesta yrityksestä tai veronkiertäjästä. Näen kuitenkin ehdotustenne arkuuden ja liian monet myönnytykset niille, jotka ovat häpeämättä pantannet yhteiskuntamme ja ympäristömme nykyisyyden ja tulevaisuuden.
<P>
On kuitenkin varmaa, että puheenjohtajakaudellenne on suunniteltu monia huippukokouksia, esimerkiksi Latinalaisen Amerikan tai Välimeren alueen kanssa, mutta haluan myös ilmaista huoleni kahdesta asiasta. Toinen on päätöksenne tarkistaa tuomioistuimen yleistoimivalta, sillä se heikentää meitä, kun kohtaamme kansanmurhia ja rikollisia vaikkapa Israelissa, Kiinassa tai Guatemalassa, ja toinen on se, että tapauksissa kuten Länsi-Sahara tai Kolumbia kauppasopimukset menevät ihmisoikeuksien puolustamisen edelle.
<P>
Lopetan onnittelemalla teitä ja antamalla tukeni yhdelle erityiselle asialle, naisten ja miesten tasa-arvolle. Kyllä vain, siinä asiassa teillä on mielestäni uskottavuutta, siinä näen mahdollisuuksia, siinä uskon teidän voivan tehdä perustavanlaatuista työtä, koska olette ansainneet sen monilla aloilla. Toivon ja luotan siihen - ja teillä on tulevaisuudessa tämän parlamentin tuki - että te tulette antamaan esimerkin monille muille valtioille, jotka ovat jäljessä tasa-arvon alalla.
<SPEAKER ID="029" NAME="Adam Bielan" AFFILIATION="ECR">
(PL) Arvoisa puhemies, pääministeri Rodríguez Zapatero, maanne on ottanut vastaan puheenjohtajuuden erityisen vaikeana aikana - viimeisessä vaiheessa, toivottavasti, pahinta talouskriisiä, joka on iskenyt mantereellemme 80 vuoteen. Siksi on täysin ymmärrettävää, että olette tehneet paluusta taloudelliseen kehitykseen ja työttömyyden torjunnasta tärkeimmät tavoitteenne seuraavaksi kuudeksi kuukaudeksi. Jos kuitenkin puhutte EU:n talouden kilpailukyvyn kasvusta, meidän on muistettava, ettei sitä saavuteta ilman talouden uudistusta ja ilman esimerkiksi yhteismarkkinoiden luomista tai ilman taloudellisen nationalismin torjuntaa esimerkiksi Ranskassa.
<P>
Olen iloinen siitä, että myös energiavarmuus on sisällytetty Espanjan tärkeimpiin tavoitteisiin. Pääministeri Zapatero, tulen Puolasta, jossa ymmärretään monia muita maita paremmin tarve monipuolistaa energiantuotannossa käytettävien materiaalien toimitukset, ja se tarkoittaa toimituslähteiden eikä vain toimituskanavien monipuolistamista, kuten venäläisen yrityksen Gazpromin lobbarit yrittävät vakuuttaa meille. Toivon, että kuudessa kuukaudessa voitte näyttää jotain todellista menestystä myös tällä alalla.
<P>
Lopuksi EU:n laajentuminen, jonka Moratinos aivan oikein tunnusti erittäin tärkeäksi asiaksi. Keskustelemme tänään, hetkenä jolloin tärkeä naapurimme Ukraina, joka on tärkeä naapuri myös energiavarmuuden näkökulmasta, on juuri suorittanut seuraavan kokeensa demokratiassa. Toivon, että kuuden kuukauden kuluttua voimme sanoa, että Ukraina on lähempänä Euroopan unionin jäsenyyttä.
<SPEAKER ID="030" NAME="Kyriacos Triantaphyllides" AFFILIATION="GUE/NGL">
(EL) Arvoisa puhemies, kuvaillessaan kuluttajille tärkeitä tavoitteita puheenjohtajavaltio Espanja omistaa kokonaiset kaksi riviä hallinto-ohjelmalle. Se kuvaa merkitystä, jonka puheenjohtaja antaa kuluttajasuojalle. Siksi me ihmettelemme, mitä puheenjohtaja aikoo tehdä kansalaisten oikeuksille. Aikooko se puolustaa niitä tarkistamalla ehdotettua täydellistä yhdenmukaistamista alaspäin vai rajoittaako se ilmoitettuja sitoumuksia?
<P>
Näkemyksen puute sosiaalialalla ei rajoitu vain kuluttajiin. Työttömyys nykyisen kriisin seurauksena iskee unionin kansalaisiin kovaa, ja he odottavat toimintaa. Erityisesti nuoret ovat ahdingossa. Puheenjohtaja vastaa edistämällä nuorten työllistyvyyttä harjoitteluohjelmilla, mikä lisää heidän hyväksikäyttöään ja yrittäjien ylisuuria voittoja. Kehotamme puheenjohtajavaltio Espanjaa tarkistamaan ohjelman, niin että kansalaisille voidaan turvata pysyviä työpaikkoja.
<SPEAKER ID="031" NAME="Rolandas Paksas" AFFILIATION="EFD">
(LT) Minäkin toivon, että Espanjan puheenjohtajakaudesta tulee menestys ja että esitettyjen tavoitteiden lisäksi Espanja kiinnittää huomiota myös ongelmaan, joka on nykyään erityisen ajankohtainen, eli ihmisoikeuksiin ja vapauksiin. Kun Liettuan parlamentti teetti tutkimuksen CIA:n vankiloista, paljastui, että toisessa valtiossa, Euroopan valtiossa oli rakennettu infrastruktuuria laittomille vankiloille. Euroopan unioni ja Yhdysvallat ovat maailmanpolitiikan ja -talouden kaksi kulmakiveä, liittolaisia ja kumppaneista, joilla on yhtäläiset oikeudet, mutta se ei tarkoita sitä, että CIA:n agenteilla on oikeus esiintyä herrana suvereeneissa valtioissa omalla takapihallamme. Katson, että Euroopan parlamentin olisi käynnistettävä uudelleen tutkimuksensa ihmisten laittomista luovutuksista ja vangitsemisista Euroopan valtioissa. Kyseisen tutkimuksen päätelmät olisi liitettävä asiakirjaan, jossa jäsenvaltioita velvoitetaan varmistamaan ehdoitta kaikkien kansalaisten oikeudet ja vapaudet.
<SPEAKER ID="032" NAME="Frank Vanhecke" AFFILIATION="NI">
(NL) Puheenjohtajavaltio Espanjan lausunnot maahanmuuttopolitiikasta sekä erityisesti rajavalvonnasta muuttuvat koko ajan merkillisesti. Erityisesti Espanjan vakaumus, että EU:n olisi säänneltävä kyseisiä asioita, kuulostaa tyhjältä puheelta, kun otetaan huomioon se, että Espanja suoritti äskettäin laittomien maahanmuuttajien joukkolaillistamisen, josta - sanotaanko - pohjoisemmat Euroopan valtiot myös maksavat pian hinnan ilman että ovat voineet vaikuttaa asiaan. Huomioni kiinnittyi myös siihen, että puheenjohtajavaltio Espanja jatkaa aktiivisen maahanmuuttopolitiikan puolustamista vakavan talouskriisin aikana, kun kukaan ei tiedä, kuinka monta miljoonaa eurooppalaista on työttömänä. Meidän on todellakin suljettava rajamme, lopetettava maahanmuutto ja tietysti annettava taloudellista tukea valtioille, jotka sitä tarvitsevat. Jatkuva laajamittainen maahanmuutto, jota te puolustatte, johtaa vain laajamittaisiin ongelmiin.
<SPEAKER ID="033" NAME="Werner Langen" AFFILIATION="PPE">
(DE) Arvoisa puhemies, pääministeri Rodríguez Zapatero, minun on onniteltava teitä kaunopuheisuudestanne. Mitä te kuitenkaan todella sanoitte? Mikä on teidän viestinne meille? Mikä on puheenne sisältö? Olen kuullut monia puheita - olette 32. hallituksen päämies jonka olen nähnyt - mutta olen harvoin kuullut mitään sisällöltään niin epämääräistä. Kun ajatellaan kriisiä, tulevaa huippukokousta, rahoitusmarkkinoiden sääntelyn vaatimaa kuria ja sitä, että neuvosto on jättänyt komission oman onnensa nojaan viime kuukausina, missä on strategianne?
<P>
Martin Schulzin on täytynyt olla eri huoneessa, jos hän suosittelee, että hyväksymme täällä Espanjan hallituksen mallin. Haluan tehdä yhden asian selväksi: EU:lla ei ole varaa 20 prosentin työttömyysasteeseen. Mikä Espanjan mallissa sitten on hyvää? Miten te olette reagoineet kriisiin? Miten te voitte koordinoida asioita täällä? Vaadimme teiltä johtajuutta. Sitten me tuemme teitä. Mitä kuitenkaan teemme jollain näin epämääräisellä? Tietysti me vastustamme avioliitossa esiintyvää väkivaltaa, kuka ei vastustaisi? Teidän ainoa konkreettinen ehdotuksenne oli sähköauto - ja muistaen kriisin ja huippukokouksen - onko se kaikki, mitä teille tulee mieleen, pääministeri Zapatero? Olen hämmästynyt myös siitä, että komission puheenjohtajan oli luettava teille Lissabonin sopimusta talouspolitiikan koordinaatiosta, ja te kuuntelitte hyvin tarkkaavaisesti, koska oli selvää, että te kuulitte sen ensimmäistä kertaa!
<P>
Voin sanoa teille vain sen, että teidän olisi noudatettava puoluetoverinne Almunian suosituksia. Hän torjui neuvoston vastustuksen vakaus- ja kasvusopimuksessa. Hän on esimerkki, jota teidän olisi seurattava. Auttakaa häntä varmistamaan vakaus- ja kasvusopimus. Auttakaa häntä tekemään niin, ja te saatte meidät puolellenne. Tällä epämääräisellä kuu taivaalta -lähestymistavalla me emme kuitenkaan edisty EU:ssa.
<SPEAKER ID="034" NAME="Hannes Swoboda" AFFILIATION="S&amp;D">
(DE) Arvoisa puhemies, arvoisa neuvoston puheenjohtaja, en usko, että Werner Langen kuunteli tarkasti, koska muuten hän olisi kuullut mainittavan selvän uudistusstrategian ja sosiaalisen sopimuksen. En ole yllättynyt, ettette kuullut mainintaa sosiaalisesta sopimuksesta, koska se on tärkeä osa strategiaa. Zapatero aivan varmasti mainitsi työttömyyden, mukaan luettuna hänen kotimaansa työttömyys. Työllisyys kaiken kaikkiaan huolestuttaa meitä. Hän ei kuitenkaan ole vastuussa siitä; vastuussa ovat ne, jotka ovat viime vuosina noudattaneet maksimaalisen sääntelyn purkamisen politiikkaa. Ne teidän joukossanne, jotka osallistuivat sen aiheuttamiseen, ovat vastuussa.
<P>
Sosiaalista sopimusta tarvitaan erityisesti nyt, koska me tiedämme - ja tämä on yksi asia jossa olitte oikeassa, vaikka vain osittain - että meidän on vakautettava talousarviot. Tiedämme kuitenkin myös, että sitä ei saa tehdä yhteiskunnan haavoittuvassa asemassa olevien jäsenten kustannuksella, koska tällä hetkellä on monia - tarvitsee vain lukea päivän lehtiä - joilla ei ole esimerkiksi työttömyysvakuutusta. Se ei ole murheellinen kohtalo vain kyseisille henkilöille, se vaikuttaa myös talouskasvuun, koska me tiedämme erittäin hyvin, että alempien sosiaaliluokkien ihmisillä on taipumuksena vähentää vastaavasti kulutustaan, ja yksi syy taloudellisen kehityksen ja talouskasvun vaarantumiseen on se, ettei kulutusta ei ole riittävästi. Jos emme suojele haavoittuvassa asemassa olevia yhteiskunnan jäseniä sosiaalisella sopimuksella, emme ole epäonnistuneet vain inhimillisyydessä vaan myös taloudellisen kehityksen aikaan saamisessa. Sen takia sosiaalinen sopimus on erittäin tärkeä.
<P>
Pääministeri Zapatero, erityisesti sosiaalisen sopimuksen alalla teillä on meidän täysi tukemme.
<SPEAKER ID="035" NAME="Ramon Tremosa i Balcells" AFFILIATION="ALDE">
(ES) Pääministeri Zapatero, viime syyskuussa komission jäsen Joaquín Almunia esiintyi Euroopan parlamentissa talous- ja raha-asioiden valiokunnalle. Raportoituaan Saksan viennin elpymisestä ja Ranskan kulutuksen kasvusta Almunia totesi, että kriisi olisi paljon pidempi ja syvempi Espanjassa.
<P>
Itse asiassa Euroopan komissio ennusti jatkuvaa työttömyyden kasvua ja valtiontalouden huomattavaa heikkenemistä Espanjassa lähivuosina, ja tänä vuonna on erittäin todennäköistä, että perheiden ja yritysten pankkiluotot vähenevät.
<P>
Kysyin komission jäsen Almunialta syyskuussa, miksi EU oli jo elpymässä ja miksi Espanja jatkaisi suohon vajoamista, ja hän vastasi sananmukaisesti, että "koska Espanjan hallitus ei toteuta uudistuksia, joista te ja minä olemme samaa mieltä". Kriisi on maailmanlaajuinen, mutta ratkaisut ovat paikallisia. Monet Euroopan valtiot tunnustivat kriisin nopeasti, toimivat nopeasti ja ovat jo elpymässä. Olette hukanneet kaksi vuotta, ettekä vieläkään tarjoa konkreettisia ratkaisuja.
<P>
Pääministeri Zapatero, olette katkaisseet Espanjan sosialistisen työväenpuolueen hienon perinteen EU:ssa. Felipe González oli esimerkillinen eurooppalainen sosiaalidemokraattinen uudistaja, mutta te olette paljon lähempänä vallankumouksellisia eteläamerikkalaisia populistipoliitikkoja. Uudistukset auttavat kansoja edistymään enemmän kuin vallankumoukset, ja EU on malli hyvästä käytännöstä tässä suhteessa. Tulkaa tänne nöyrästi oppimaan, älkääkä pyrkikö luennoimaan.
<P>
Kaksi erityistä kysymystä: milloin me voimme puhua katalaania tässä parlamentissa? Lopuksi, milloin Espanjan valtio purkaa kansainväliset sopimukset, jotka estävät lennot 23 maasta Barcelonan lentoasemalle?
<SPEAKER ID="037" NAME="Oriol Junqueras Vies" AFFILIATION="Verts/ALE">
(ES) Hyvää päivää, pääministeri Rodríguez Zapatero. Muutama vuosi sitten te vakuutitte meille, että Espanja on ohittanut Italian asukasta kohden lasketussa tuotannossa ja että se ohittaisi pian Ranskan. Kuitenkin nyt kansainvälisten luokituslaitosten mukaan Espanja johtaa Euroopan unionin köyhyysindeksiä 20 prosentin työttömyydellä ja 78 miljardin euron vajeella.
<P>
Mitä on tapahtunut, pääministeri Zapatero? Onko talouskuurinne EU:lle sama, jota sovelsitte Espanjassa?
<P>
Kyseistä vajetta ei kaiken lisäksi ole käytetty laajan viestintäinfrastruktuurin rakentamiseen. Milloin me, EU:n kansalaiset, hyödymme rautatierahtiakselista, joka yhdistää mantereen pohjois- ja eteläosan ja joka kulkee Välimeren rannikkoa pitkin?
<P>
Vajetta ei ole käytetty myöskään muutoksen edistämiseen tuotantomallissa. Miten me eurooppalaiset voimme luottaa tahtoonne panna täytäntöön Euroopan digitaalistrategia, kun olette juuri alentaneet puoleen tutkimusbudjetin?
<P>
Lopuksi muistutan, että toisin kuin täällä edustettuna olevat EU:n jäsenvaltiot Espanja kieltäytyy yhä edelleen tunnustamasta Kosovoa. Miten kauan te aiotte käyttää hyväksenne kansainvälisen yhteisön kärsivällisyyttä ja kieltäytyä hyväksymästä itsemääräämisoikeudesta käytyä kansanäänestystä kansan demokraattisena tahtona?
<SPEAKER ID="038" NAME="Lajos Bokros" AFFILIATION="ECR">
(ES) On todella merkittävää ja myös symbolista, että sellaisen valtion pääministeri, jolla on nyt Euroopan unionin korkein työttömyysaste, puhuu työpaikkojen luomisen merkityksestä. Siitä syystä kysyn Espanjan hallituksen pääministeriltä, mitkä tarkalleen ottaen ovat tärkeimmät toimet, joilla saavutetaan työttömyyden vähentämistä koskeva tavoite Espanjan lisäksi EU:ssa.
<P>
Espanjan hallituksen ohjelma on erittäin kunnianhimoinen. Siinä pyritään omaksumaan uusi kasvu- ja työllisyysstrategia. Samalla siinä unohdetaan yhteisön Lissabonin ohjelma, jossa tavoiteltiin EU:n muuttamista maailman kilpailukykyisimmäksi alueeksi. Miten kukaan voi suunnitella uuden strategian ja valmistella sen kuukaudessa analysoimatta ensin syitä edellisen ohjelman epäonnistumiseen?
<SPEAKER ID="039" NAME="Ilda Figueiredo" AFFILIATION="GUE/NGL">
(PT) Arvoisa puhemies, tämän ajan pitäisi merkitä muodonmuutosta Euroopan unionin politiikassa ja painopistealueissa.
<P>
Työttömyys on saavuttanut hälyttävän tason, ja työttömiä on nyt yli 24 miljoonaa niin, että lisäystä oli yksin viime vuonna yli 5 miljoonaa. Tilanne on myös pahentanut köyhyyttä, joka koskee nyt yli 80 miljoonaa ihmistä. Tarvitsemme sosiaalista kehitystä ja edistystä koskevan sopimuksen, jolla pyritään tuotantoon, erityisesti maatalouden ja teollisuuden alalla, työllisyyteen oikeuksineen sekä sosiaaliseen osallisuuteen sen sijaan, että edelleen pidetään kiinni vakaussopimuksesta, johon liittyy vapautuksia ja uusliberalistisia määräyksiä, kuten neuvoston puheenjohtaja on tehnyt.
<P>
Kuten olemme jo nähneet, oli niitä, jotka edistivät epätasa-arvon kasvua, entistä suurempien voittoja tärkeimmille talouden ja rahoitusalan toimijoille. Samaan aikaan keskimäärin yli 21 prosenttia nuorista ei löydä työtä Euroopan unionista, joka viides lapsi elää köyhyydessä ja naisten syrjintä on jälleen kasvussa. Kaikki tämä huomioon ottaen haasteena on nyt lopettaa nykyinen politiikka...
<P>
(Puhemies keskeytti puhujan.)
<SPEAKER ID="040" NAME="Mario Borghezio" AFFILIATION="EFD">
(IT) Arvoisa puhemies, hyvät naiset ja herrat, Eurobarometri-indikaattorien mukaan Espanjassa on neljänneksi eniten asukkaita - 21 prosenttia - jotka elävät köyhyysrajan alapuolella, Latvian, Romanian ja Bulgarian jälkeen.
<P>
Näissä olosuhteissa ja ottaen huomioon tiedot, joita on julkaistu useassa yhteydessä eikä vähiten työttömyydestä, millaista maahanmuuttopolitiikkaa Espanja ehdottaa? Puheenjohtajavaltio Espanja sanoo, että se haluaa lisätä maahanmuuttoa.
<P>
Tällä hetkellä se vaikuttaa minusta melko ristiriitaiselta. Madridin näkökulmasta, miksi Espanjan ja EU:n jäsenvaltioiden - Espanja ei ole ainoa jolla on tällainen työttömyystilanne - on tuotava maahan uutta työvoimaa? Haluammeko uusia maahanmuuttajia, joilla ei ole kotia tai työtä? Haluammeko lisätä jo nyt huolestuttavan suurta ihmismäärää, joka elää köyhyysrajalla?
<P>
Uskon, että meidän on sen sijaan keskityttävä perustavoitteisiin maahanmuuton alalla, siihen että kotoutetaan ne maahanmuuttajat, jotka ovat jo maissamme ja pysäytetään...
<P>
(Puhemies keskeytti puhujan.)
<SPEAKER ID="041" NAME="Mario Mauro" AFFILIATION="PPE">
(IT) Arvoisa puhemies, hyvät parlamentin jäsenet, arvoisa pääministeri Zapatero. Tunnustan, että olen henkeen ja vereen konservatiivi ja valmistauduin tähän keskusteluun kuin härkätaisteluun; kuitenkin te olette puhunut tasa-arvosta ja ihmisoikeuksista sillä tavalla, että tunnistan nyt sen, mikä meitä yhdistää, enkä sitä, mikä meidät erottaa. Olette ollut varovainen matadori; minä olen varovainen härkä ja pysyn aitauksessani.
<P>
Haluan kuitenkin palata kahteen äärimmäisen rasittavaan kysymykseen panoksesta, jonka te voitte antaa Lissabonin sopimuksen täytäntöönpanon tulkintaan. Olette noudattaneet kotimaassanne toissijaisuusperiaatteen perusteella erilaisia politiikkoja ja tukeneet identiteettiä koskevia vaatimuksia, joita ovat esittäneet monet yhteisöt katalaaneista baskeihin ja valencialaisista galicialaisiin, eikä se ole tapahtunut kiistatta.
<P>
Miten aiotte nyt puolustaa toissijaisuusperiaatetta jäsenvaltioiden ja Euroopan unionin välisessä suhteessa, toisin sanoen miten aiotte reagoida jäsenvaltioiden tahtoon saada omat perinteensä, oma identiteettinsä, omat arvonsa tunnustettua, niin että Euroopan unionin perusperiaate - "moninaisuudessaan yhtenäinen" - vahvistuu?
<P>
Toinen kysymykseni koskee ulkoasioiden korkean edustajan tehtävää: Lissabonin sopimuksen jälkeen, kuka teidän, puheenjohtaja Van Rompuyn ja puheenjohtaja Barroson joukossa on vastuussa siitä, että kertoo Catherine Ashtonille, että tämän on 12 päivän jälkeen ehkä syytä astua lentokoneeseen ja lentää Haitiin? On aika, että Euroopan unionin ulkopolitiikalla on talousarvion lisäksi kasvot ja inhimillisiä valmiuksia tukemiseen, aivan kuten kansainvälisten järjestöjen johtajat ovat tehneet? Ellemme sitten sekoita Haitia Tahitiin.
<SPEAKER ID="042" NAME="Adrian Severin" AFFILIATION="S&amp;D">
(EN) Arvoisa puhemies, Espanja on ensimmäinen puheenjohtajavaltio Lissabonin sopimuksen jälkeen.
<P>
Tässä on ensimmäinen haaste. Meillä on sopimus, mutta me tarvitsemme asianmukaisia parannuksia ja vieläkin enemmän. Euroopan sosiaalinen sopimus ja Euroopan talouden hallinto voivat olla osa sitä "enempää", mutta kaikki nämä osat edellyttävät lisää EU:n taloudellisia resursseja ja jäsenvaltioiden veropolitiikan yhdenmukaistamista. Valitettavasti kansalliset hallitukset ovat aina heikentäneet tällaisia pyrkimyksiä.
<P>
Toivon, että puheenjohtajavaltio Espanja onnistuu lähentämään niitä enemmän kuin ennen.
<P>
Puheenjohtajavaltio Espanjan olisi selviydyttävä kahdesta Euroopan unionin suurimmasta ristiriidasta: paneurooppalaisten tarpeiden ja Euroopan kansallisten egoistien välisestä ristiriidasta sekä Länsi- ja Itä-Euroopan alueiden kehitystason välisestä ristiriidasta, jolla on poliittisesti arkaluontoiset seurauksensa. Poliittisesti arkaluontoiset asiat poikkeavat toisistaan kahdella alueella. Tunnetaan tarvetta EU:n lisäämiseen, mikä on hieman erilaista kahdella alueella sosiaalisen ja taloudellisen jakaantumisen seurauksena. Toivon, että puheenjohtajavaltio Espanja selviytyy siitä.
<P>
Nämä ovat todellakin haasteita, jotka vaativat jälleen enemmän resursseja ja parempaa poliittista yhtenäisyyttä. Siksi katson, että meidän tarvitsee vain lukea Lissabonin sopimus, joka on aivan oikeassa ja antaa meille mahdollisuuksia yhtenäisyyden lisäämiseen mutta...
<P>
(Puhemies keskeytti puhujan.)
<SPEAKER ID="043" NAME="Silvana Koch-Mehrin" AFFILIATION="ALDE">
(DE) Arvoisa puhemies, arvoisa puheenjohtaja Barroso, arvoisa neuvoston puheenjohtaja, Espanja toimii nyt Euroopan unionin puheenjohtajana neljättä kertaa. Tiedätte millaista on tehdä yhteistyötä Euroopan parlamentin kanssa monissa eri tilanteissa.
<P>
Meillä on nyt Lissabonin sopimus, joka merkitsee sitä, että Euroopan parlamentti on nyt keskeinen kumppani. Ohjelmassanne toteatte, että haluatte EU:n tulevan hyväksytyksi niiden keskuudessa, jotka antavat sille legitiimiyden, mikä tarkoittaa EU:n kansalaisia. Tavoite on hyvin kunniahimoinen. Ainoa keino saavuttaa se, ovat Euroopan kansalaisten edustajat toisin sanoen parlamentit. Siksi olen erittäin tyytyväinen kuullessani teidän sanovan, että kansallisten parlamenttien, EU:n jäsenvaltioiden parlamenttien, ja Euroopan parlamentin välinen yhteistyö on tällainen keino. Haluatte tuoda parlamentit lähemmäs toisiaan, jotta kansalaiset voivat lähentyä. Se on hyvä asia.
<P>
Teillä on tässä suhteessa suuri vastuu, koska te olette ensimmäinen puheenjohtaja Lissabonin sopimuksen voimaantulon jälkeen. Toiset puheenjohtajat käyttävät teitä esimerkkinä. Te teette tavallaan piirustukset. Toivon, että myöhempien puheenjohtajien on verrattava itseään teihin yhteistyörakenteiden osalta. Toivotan teille paljon menestystä.
<SPEAKER ID="044" NAME="Peter van Dalen" AFFILIATION="ECR">
(NL) Puheenjohtaja haluaa nopeuttaa liittymisneuvotteluja, myös Islannin kanssa. Ryhmäni ei vastusta kyseisen valtion liittymistä sinänsä mutta epävarmuus Icesave-lainojen takaisinmaksusta Yhdistyneelle kuningaskunnalle ja Alankomaille on tällä hetkellä liian suuri. Islanti ja Icesave ovat ottaneet suuria riskejä vuosien ajan. Vain taivas näytti olevan rajana, ja kulutus ja lainojen myöntäminen jatkui koko ajan. Kansainväliset elimet kuten Kansainvälinen valuuttarahasto varoittivat riskeistä, mutta turhaan, kyseinen käytös jatkui estoitta, kunnes taantuma iski. Merkillistä, että Islannin hallitus vuodattaa nyt krokotiilin kyyneliä. Seinällä on ollut kauan aikaa kirjoitus, että asiat menisivät pahasti pieleen. Ei vara venettä kaada. Lyhyesti sanottuna Islanti voi liittyä EU:hun, jos se täyttää kansainväliset velvoitteensa, ja on ilmoitettu selvästi se, miten ja milloin Icesave-lainat on maksettava takaisin. Se on ainoa tapa rakentaa luottamusta, jota liittyminen vaatii.
<SPEAKER ID="045" NAME="Miguel Portas" AFFILIATION="GUE/NGL">
(PT) Pääministeri Rodríguez Zapatero, tiedätte yhtä hyvin kuin minä, että tuotannon kasvu EU:ssa on hidasta ja vaisua tulevina vuosina. Se huomioon ottaen en ymmärrä, miksi te vaaditte vakaussopimuksen poisvetämistä sen alkuperäisessä muodossa tai julkisten menojen ja sosiaalimenojen supistamista.
<P>
Kysyisin teiltä myös jotain, minkä jätitte pois puheestanne. Miksi ette sanoneet mitään veroparatiiseista? Miksi ette sanoneet mitään siitä, että tietyt jäsenvaltiot vastustavat pankkisalaisuutta? Miksi ette sanoneet mitään todellisesta eurooppalaisesta aloitteesta rahoitustoimien verottamiseksi?
<P>
Lyhyesti sanottuna kysymys, jonka haluaisin esittää teille, on seuraava: miksi teidän sitoumuksenne eivät riitä tuomaan oikeutta talouteen, edes hiukan oikeutta talousasioihin?
<SPEAKER ID="046" NAME="Enikõ Gyõri" AFFILIATION="PPE">
(HU) Yhteisistä tavoitteista haluaisin korostaa talouskriisistä selviytymistä ja uusien työpaikkojen luomista. Tiedämme kaikki, että joissakin maissa näkyy elpymisen merkkejä, mutta se ei näy yleisessä työllisyystilanteessa. Euroopan unionin kansalaiset tarvitsevat tosiasiassa työpaikkoja. Se on ainoa hyväksyttävä perusta Lissabonin strategian uudistamiselle. Meidän on varmistettava se, että uudessa EU 2020 -ohjelmassa ei toisteta Lissabonin strategian virheitä. Nyt me emme näe tekijöitä, jotka tekevät siitä erilaisen ja uskottavamman kuin edeltäjänsä. Tähän saakka olemme kuulleet vain iskulauseen kaltaisia tavoitteita, ja erittäin tiukan aikataulun sen hyväksymiseksi.
<P>
Jos Euroopan parlamentti osallistuu prosessiin tavalla, joka on oikeassa suhteessa sen merkitykseen, prosessia on mahdotonta saada päätökseen toisen vuosineljänneksen loppuun mennessä. Tarvitsemme kypsän ja yhdenmukaisen ohjelman hätäisesti kyhätyn viestintäkampanjan sijasta. Pohditaanpa seuraavaa. Miten jaetaan vastuu jäsenvaltioiden ja unionin välillä? Miten valvotaan strategian täytäntöönpanoa? Kenen me haluamme hyötyvän uudesta strategiasta? Miten unioni edustaa kaikkien alueiden etuja, eikä vain tiettyjen teollisuudenalojen, yritysten tai maiden etuja? Miten koheesio- ja rakennepolitiikka yhdenmukaistetaan? Kun toimitaan paineen alla, ei ole aikaa vastata näihin kysymyksiin. Hätäisyys näkyy laadussa.
<P>
Kiinnitän huomionne kahteen EU:ta koskevaan asiaan, jotka kuuluvat tulevan puheenjohtajavaltion Unkarin tavoitteisiin. Ensimmäinen on yhteisen vesihuoltostrategian laatiminen, sillä vesi on yhteinen aarteemme. Käsite Tonavasta vihreänä käytävänä liittyy tähän. Toinen tavoite on auttaa EU:n alueita. Meidän on hyödynnettävä kyseisten yhteisöjen vahvuuksia.
<SPEAKER ID="047" NAME="Marita Ulvskog" AFFILIATION="S&amp;D">
(SV) Kiitos vahvasta sosiaalisesta toimintaohjelmasta - saatte sille täyden tukemme. Minulla on kaksi kysymystä. Ensimmäinen koskee Kööpenhaminan huippukokousta. Se epäonnistui, ja kysymyksenä on nyt se, miten voimme saada takaisin aloitteen ilmastonmuutoksen hillitsemisessä. Voiko Espanja viitoittaa tietä Meksikossa tehtävälle sitovalle ilmastosopimukselle, jossa emme kasvata maailman köyhien ja rikkaiden maiden välistä kuilua? Onko mahdollista esimerkiksi yrittää varmistaa ilmastoaloitteille rahoitusta, jota ei oteta tavallisista köyhyyden torjumiseen tarkoitetusta EU:n avusta? Se olisi tärkeä asia, jota puheenjohtajavaltio Espanjan olisi käsiteltävä.
<P>
Sosiaalinen sopimus kuulostaa erittäin mielenkiintoiselta. Siinä on kuitenkin vakava ongelma: enää ei ole järkevää tasapainoa EU:n työntekijöiden ja työnantajien välillä. Meillä on työntekijöiden lähettämistä koskeva direktiivi, joka on järkyttänyt tasapainon ja joka vaarantaa sosiaalisen sopimuksen. Palkkojen polkemista ja raakaa hyväksikäyttöä esiintyy liikaa.
<SPEAKER ID="048" NAME="Diana Wallis" AFFILIATION="ALDE">
(EN) Arvoisa puhemies, kiitän pääministeriä vilpittömästä ja eurooppalaisesta puheesta Espanjan puheenjohtajakauden avajaisiksi. Tällä hetkellä ollaan yleensä kohteliaita, ja kollegani tietävät, että olen aina erittäin kohtelias, mutta minun on palattava asiaan, joka koskee monia Yhdistyneen kuningaskunnan ja muiden EU:n jäsenvaltioiden kansalaisia, joilla on ongelmana se, että he ovat menettäneet kotinsa Espanjassa.
<P>
En lähesty sitä edellisen puhujan tavoin EU:n vastaisesta näkökulmasta. Lähestyn sitä EU-myönteisestä näkökulmasta, ja tämä parlamentti on kerta toisensa jälkeen laatinut mietintöjä ja pitänyt kuulemisia vetoomusvaliokunnassa. Ongelma koskee EU:ta. Se koskee vapaata liikkuvuutta. Se koskee unionin kansalaisuutta. Se koskee EU-oikeutta, yksityisoikeutta.
<P>
Olen pahoillani, pääministeri. Annoitte monta hienoa kommenttia Euroopan kansalaisuudesta ja oikeudenmukaisuudesta ja rehellisyydestä. Toivon todellakin, arvoisa pääministeri, että voitte kääntää kyseiset kommentit niille Euroopan kansalaisille, jotka ovat menettäneet kotinsa ja säästönsä kotimaassanne sellaisen asian takia, olen pahoillani tästä, joka vaikuttaa hallinnolliselta väärinkäytökseltä.
<SPEAKER ID="049" NAME="Evžen Tošenovský" AFFILIATION="ECR">
(CS) Arvoisa pääministeri, puheenjohtajakautenne ohjelmassa mainitsitte myös liikennettä käsittelevässä luvussa Galileo-hankkeen. Galileo-hanke on yksi Euroopan unionin suurimmista ja monimutkaisimmista hankkeista. Espanjan puheenjohtajakaudella kyseinen hanke pitäisi jo siirtää täytäntöönpanovaiheeseen. Pyydän teitä kiinnittämään lisää huomiota kyseiseen hankkeeseen, joka on monimutkainen teknisesti ja taloudellisesti, koska rahoitusta ei ole täysin selvitetty. Uskon, että puheenjohtajavaltio Espanjan ansiosta kyseinen ohjelma pannaan onnistuneesti täytäntöön ja koko hanke lähtee käyntiin. Se on valtava tehtävä puheenjohtajavaltio Espanjalle, koska sen jälkeen tulee muita erittäin merkittäviä hankkeita innovoinnin, televiestinnän ja muiden vastaavien asioiden alalla.
<SPEAKER ID="050" NAME="Corien Wortmann-Kool" AFFILIATION="PPE">
(NL) Arvoisa puhemies, arvoisa neuvoston puheenjohtaja, puheenjohtaja Barroso, komission jäsen Almunia, minäkin toivon keskittymistä EU 2020 -strategiaan, sillä EU:n tarve toimia kansalaisten ja heidän työpaikkojensa hyväksi on suurempi kuin koskaan nyt kriisin aikaan. Olette ilmoittaneet, että EU 2020 on ensisijaisen tärkeä ala, mutta puheenjohtajakautenne avajaisissa Madridissa annoitte joitakin kiistanalaisia lausuntoja ja saitte osaksenne paljon arvostelua, vaikka on tosiasiassa tärkeä velvollisuus saada jäsenvaltiot laulamaan samoista nuoteista ja se vaatii diplomatiaa. Haittaatteko te, puheenjohtajavaltio Espanja, ehkä puheenjohtaja Van Rompuyn työtä näillä lausunnoilla? Lissabonin sopimuksen mukaisena lainsäätäjänä ja Euroopan parlamentin tärkeänä kumppanina pitäisikö teidän ehkä toimia nyt lainsäädäntöohjelman hyväksi? Eikö teidän työnne ole - ja se on myös teidän ohjelmassanne - varmistaa päättäväinen rahoitusmarkkinoiden sääntely? Loppujen lopuksi tässä suhteessa Euroopan parlamentti oli pettynyt rahoitusvalvontaa koskevaan kompromissiin, jonka neuvosto teki viime joulukuussa. Pitäisikö teidän ehkä keskittää energiaanne paljon enemmän tähän ja myös sisämarkkinoihin, joilla on paljon parannettavaa? Se on erittäin tärkeää pk-yrityksille, työpaikkoja luovalle voimalle.
<P>
EU 2020 -strategian alalla Euroopan kansanpuolue (kristillisdemokraatit) haluaa tietysti nähdä myös lopun jäsenvaltioiden vapaudelle, ja erityisten ehdotusten sijasta - tässä katson myös puheenjohtaja Barrosoon - vakaan, avoimen hallintorakenteen, jossa kunnioitetaan toissijaisuusperiaatetta. Brysselin toimivalta ei ulotu esimerkiksi eläkeikään. Pitäisikö Brysselissä tehdä päätöksiä työmarkkinoiden tai koulutusjärjestelmien uudistamisesta jäsenvaltioissa? Toimitaan päättäväisesti, mutta kunnioitetaan myös toissijaisuusperiaatetta.
<SPEAKER ID="051" NAME="Monika Flašíková Beňová" AFFILIATION="S&amp;D">
(SK) Ohjelma, jonka olette esitelleet on erittäin kunnianhimoinen - se voi antaa Euroopan unionille mahdollisuuden edistyä huomattavasti ja, koska minulla on ollut tilaisuus tavata useita hallituksenne jäseniä, tiedän, että he ovat ammatillisesti erittäin päteviä ja hyvin valmistautuneita panemaan ohjelman täytäntöön - onnitteluni.
<P>
Odotan erityisen kiinnostuneena yhteistyötä oikeusministerin ja sisäministerin kanssa, koska se on ala, johon minä keskityn Euroopan parlamentin sosialistien ja demokraattien ryhmän varapuheenjohtajana. Meillä on edessämme paljon työtä ja monia toimia, mukaan luettuna ne, jotka mainittiin eilisessä istunnossamme ja jotka liittyvät pääasiassa oikeus- ja sisäasioihin, joita puheenjohtajavaltio Espanja on päättänyt käsitellä hyvin rohkeasti.
<P>
Kysymyksiä on paljon, ja Euroopan unionin kansalaisten perusoikeuksien alalla tarvitaan monia ratkaisuja, mukaan luettuna riita- ja rikosasioiden käsittelyihin osallistuvien henkilöiden materiaalia ja menettelyä koskevat oikeudet sekä suojelu EU:n politiikan sosiaalisen ulottuvuuden palauttamisessa. Meidän on kiinnitettävä huomiota asioihin, jotka liittyvät maahanmuuttoon ja turvapaikkoihin, ja...
<SPEAKER ID="052" NAME="Marian Harkin" AFFILIATION="ALDE">
(EN) Arvoisa puhemies, yksi muutoksista, joista pääministeri puhui tänä aamuna, on kansalaisaloite. Minusta on todella sopivaa, että yksi valtioista, joiden kansalaiset äänestivät "kyllä" perustuslaille, on valtio, joka aloittaa Lissabonin sopimuksen täytäntöönpanon. Itse asiassa monesti kun kampanjoin Irlannissa Lissabonin sopimusta koskevan "kyllä"tuloksen puolesta, viittasin Espanjaan ja Espanjan kansaan.
<P>
Poliitikkoina meillä on vastuumme varmistaa, että samalla kun kansalaiset tuntevat kansalaisaloitteen todelliset mahdollisuudet, he tuntevat myös sen rajoitukset. Tiedämme, ettei kyse ole vain miljoonasta allekirjoituksesta missä tahansa asiassa. Asian on kuuluttava unionin toimivaltaan, emmekä me saa luvata enempää kuin mitä voimme toteuttaa.
<P>
Toiseksi mainitsitte tänä aamuna elintarviketurvan, arvoisa pääministeri. Olen tyytyväinen nähdessäni, että edistytte maatalousneuvostossa elintarvikkeiden toimitusketjun toiminnan parantamisessa. Elintarviketurvaa ei voida taata eikä taata, elleivät maanviljelijämme voi ansaita kohtuullisia ja järkeviä vakaita tuloja.
<P>
Lopuksi onnittelut teille, arvoisa pääministeri, aloitteestanne torjua sukupuoleen perustuva väkivalta; odotan kiinnostuneena yksityiskohtia.
<SPEAKER ID="053" NAME="Marian-Jean Marinescu" AFFILIATION="PPE">
(RO) Aloitan ilmaisemalla toiveeni, että huolimatta ohjelman varsin yleisestä luonteesta puheenjohtaja Espanja saavuttaa konkreettisia tuloksia kesäkuun loppuun mennessä.
<P>
Olen tyytyväinen siihen, että puheenjohtaja on kiinnostunut eurooppalaisen tutkimusalueen kehittämisestä ja tutkijoiden liikkuvuuden varmistamisesta. Kuitenkin aikana, jolloin työmarkkinoilla on rajoituksia, kyseistä tehtävää on vaikea toteuttaa. Toivon, että työministerien epävirallisessa kokouksessa tämän kuun lopussa saadaan erityisiä tuloksia tällä alalla.
<P>
Ohjelma sisältää myös Euroopan laajuisia liikenneverkkoja koskevien toimintaohjeiden tarkistuksen. Olisi toivottavaa, että tarkistuksessa otettaisiin huomioon Tonava-strategia, joka on, vaikka sitä ei mainitakaan suoraan puheenjohtajan ohjelmassa, Euroopan komission sitoumus vuodeksi 2010.
<P>
Energia-alalla olisi toivottavaa kehittää eurooppalaista energiatehokkuutta koskevaa toimintasuunnitelmaa ja hyväksyä vuosien 2010-2014 energiaa koskeva toimintasuunnitelma. Edellä mainitun osalta katson, että tarkistuksessa olisi ehdotettava myös rahoitusta erityisesti siihen tarkoitukseen, että rakennuksista tehdään energiatehokkaita. Euroopan elvytyssuunnitelma on sisältänyt Euroopan unionin osallistumisen Nabucco-kaasuputken rahoitukseen. On Euroopan unionin etujen mukaista, että rahoitus jatkuu myös vuosien 2010-2014 energiaa koskevassa toimintasuunnitelmassa.
<P>
Itäisestä kumppanuudesta on syytä todeta, että Euroopan unionin suhteet Ukrainaan ovat erittäin tärkeät. Käytän tätä tilaisuutta myös pyytääkseni teiltä, ettette unohda Etelä-Kaukasian aluetta, joka on tärkeä vaihtoehtoinen energialähde Euroopan unionille, tai Moldovan tasavaltaa, joka tarvitsee EU:n apua siirtymävaiheessa demokratiaan.
<SPEAKER ID="054" NAME="Gianluca Susta" AFFILIATION="S&amp;D">
(IT) Arvoisa puhemies, hyvät parlamentin jäsenet, arvoisa pääministeri Zapatero, kiitos suuresta sitoumuksesta, jonka teette tällä vaalikaudella mainitsemissanne asioissa, vaikka tämä ei olekaan enää aika luetella uusia hyödyllisiä asioita vaan toteuttaa käytännön toimia EU:n elvyttämiseksi.
<P>
Meidän on vietävä päätökseen institutionaalisten rakenteiden määrittelyn kausi ja käsiteltävä tärkeitä kysymyksiä, jotka edelleen estävät EU:ta kilpailemasta tasaveroisesti kansainvälisten kumppanien kanssa. Meidän on tiedettävä voiko Euroopan unioni lähitulevaisuudessa saada paikan Yhdistyneissä Kansakunnissa, voiko se saada Euroopan unionina paikan G20-kokouksessa, haluaako se verotuksen yhdenmukaistamista ja sosiaalista yhdenmukaistamista ja mitä resursseja se haluaa laittaa EU:n talouden kiertoon, niin että EU voi todella tehdä sitä, mitä muut kansainväliset kilpailijat ovat tehneet.
<P>
Meidän on tultava tänne - ja sanon tämän myös puheenjohtaja Barrosolle - konkreettisten elvytystoimien kanssa, koska kuuden kuukauden kuluttua, emme näe samoja tuloksia kuin olemme nähneet aikaisemmissa kokemuksissa. Haluamme tietää myös, onko vihdoin tullut aika, jolloin, kuten Kissinger sanoi 30 vuotta sitten, maailman suuret johtajat tietävät mihin numeroon soittaa, kun he haluavat keskustella jonkun EU:n edustajan kanssa, eikä vain ottaa yhteyttä jäsenvaltioihin.
<P>
Kyse on EU:n arvovallasta, joka juontuu Lissabonin sopimuksesta, mutta myös Euroopan sosiaalisesta mallista, perusdemokratiasta, jota me Euroopan parlamentin sosialistien ja demokraattien ryhmän jäsenet vaadimme ponnekkaasti ja jolle me haluamme perustaa kansalaisten tulevan hyvinvoinnin.
<SPEAKER ID="055" NAME="Paulo Rangel" AFFILIATION="PPE">
(PT) Arvoisa puhemies, pääministeri Rodríguez Zapatero, puheenjohtaja Barroso, haluan tehdä selväksi sen, että täällä kuulluissa puheissa on ollut tiettyjä epäselvyyksiä, erityisesti talousasioissa. Tavoitteet ja ilmoitetut tavoitteet ovat järkeviä, mutta joitakin epäselvyyksiä jää jäljelle. Varsinkaan työttömyyden torjuntaan ei ole konkreettisia toimia. Varauksestani huolimatta, keskityn puheessani institutionaalisiin kysymyksiin.
<P>
Puheenjohtajavaltio Espanja puhuu paljon kansalaisaloitteesta sekä ulkosuhdehallintojärjestelmän nopeasta perustamisesta. Tällä hetkellä katson, että institutionaalisella tasolla jonkinlainen lausunto suhteesta muihin toimielimiin olisi myös tärkeä, koska olemme Lissabonin sopimuksen alkuvaiheessa.
<P>
Pidän tärkeänä myös sitä, että neuvosto ja puheenjohtajavaltio Espanja osoittavat selvästi halua tehdä yhteistyötä komission ja Euroopan parlamentin kanssa, jotta saadaan selville, miten komission ja parlamentin suhteet toimivat Lissabonin sopimuksen yhteydessä, sillä puheenjohtajavaltio Espanjalla on nyt ainutlaatuinen tilaisuus luoda ennakkotapauksia.
<P>
Se, mitä puheenjohtajavaltio Espanja tekee edellä mainituissa suhteissa komissioon ja Euroopan parlamenttiin ja itse Eurooppa-neuvoston puheenjohtajaan, osoittaa selvästi jotain, mikä nähdään Lissabonin sopimuksen menestyksenä.
<P>
Haluaisinkin saada selvempiä tietoja siitä, millaisena te näette kiertävän puheenjohtajan, komission, Euroopan parlamentin ja neuvoston puheenjohtajan suhteiden rakenteen.
<SPEAKER ID="056" NAME="Alejandro Cercas" AFFILIATION="S&amp;D">
(ES) Arvoisa pääministeri Zapatero, tervetuloa, onnea ja kiitos puheestanne. Kiitos ennen kaikkea viittauksesta Euroopan sosiaaliseen peruskirjaan. Lopultakin joku neuvostossa ymmärtää, ettei EU:ta voida rakentaa ilman työntekijöitä eikä varsinkaan työntekijöitä vastaan.
<P>
Lopultakin joku neuvostossa alkaa ymmärtää, että meillä on vakava ongelma ja miljoonia pettyneitä ihmisiä, sekä kauppajärjestöjä, jotka katsovat että ne on pidetty ulkona Euroopan yhdentymisprosessista, jossa otetaan huomioon vain liiketoiminnan näkökohta, jossa on kadotettu poliittisen kunnianhimo ja jolla on tuskin mitään sosiaalisia tavoitteita.
<P>
Kaksi toimenpidettä on myrkyttänyt suhteen Euroopan parlamentin ja ammattiyhdistysliikkeen kanssa. Toinen on työntekijöiden liikkuvuus koko Euroopassa, joka uhkaa kansallisia sosiaalimalleja, ja toinen on työaikadirektiivi, joka uhkaa historiallisia saavutuksia sekä ammatillisen elämän ja työelämän yhteensovittamista.
<P>
Arvoisa pääministeri, te olette puhunut kuudesta muutoksen kuukaudesta. Muuttakaa menettelyt, muuttakaa kurssi. Ette voi muuttaa kaikkea vaan hakea uuden reitin, jota EU tarvitsee, koska EU tarvitsee työntekijöitä eikä ole mahdollista rakentaa vain taloudellista EU:ta; sen on oltava myös poliittinen ja sosiaalinen EU.
