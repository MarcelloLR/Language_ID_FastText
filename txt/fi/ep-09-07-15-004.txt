<CHAPTER ID="004">
Eurooppa-neuvoston tulokset (18. ja 19. kesäkuuta 2009) - Puheenjohtajavaltio Tšekin toimintakausi (keskustelu) 
<SPEAKER ID="013" NAME="Puhemies">
(PL) Esityslistalla on seuraavana yhteiskeskustelu seuraavista asioista:
<P>
Eurooppa-neuvoston selonteko ja komission julkilausuma Eurooppa-neuvoston tuloksista (18.-19. kesäkuuta 2009)
<P>
toimintakautensa päättävän neuvoston puheenjohtajavaltion Tšekin julkilausuma.
<P>
Toivotan tässä yhteydessä Tšekin tasavallan pääministerin Jan Fischerin tervetulleeksi. Toivotan myös lämpimästi tervetulleeksi Euroopan komission puheenjohtajan José Manuel Barroson.
<P>
Käsillämme on toimintakautensa päättävän neuvoston puheenjohtajavaltion Tšekin julkilausuma. Haluan sanoa aluksi muutaman sanan. Avasimme eilen Euroopan parlamentin seitsemännen vaalikauden. Annoitte minulle tehtävän, vastuun, suuren etuoikeuden ja kunnian toimia Euroopan parlamentin puhemiehenä seuraavan kahden ja puolen vuoden ajan. Kiitän teitä tänään, toisena päivänä, vielä kerran erittäin lämpimästi luottamuksesta, jonka olette asettaneet minuun. Teen kaikkeni vakuuttaakseni teille, että päätöksenne oli oikea.
<P>
Vuoden 2009 ensimmäisellä puoliskolla puheenjohtajana toimi toinen valtio ryhmästä, joka liittyi Euroopan unioniin vasta viisi vuotta sitten. Meillä on siksi tilaisuus yhdistyä entistä voimakkaammin ja lähestyä toisiamme. Tiedämme, että puheenjohtajakausi oli vaikea kriisin ja myös energiaongelmien takia. Myös Gazassa oli kriisi. Meillä oli myös Euroopan parlamentin vaalit. Kuitenkin, kuten tiedätte, Euroopan parlamentin vaalien aikana on vähemmän yhteyksiä puheenjohtajavaltion, Euroopan parlamentin ja Euroopan komission välillä. Tänään me haluamme kuulla toimintakautensa päättävältä puheenjohtajavaltio Tšekiltä, miten se näkee kuluneet kuusi kuukautta ja mitä päätelmiä ja yleisiä kommentteja sillä on siitä, mitä meidän olisi tehtävä tulevaisuudessa.
<P>
Pyydänkin Tšekin tasavallan pääministeriä puhumaan ja kertomaan mielipiteensä kuuden viime kuukauden puheenjohtajakaudesta ja siitä, mitä tulevaisuudessa pitäisi tapahtua.
<SPEAKER ID="014" NAME="Jan Fischer">
neuvoston puheenjohtaja. - (CS) Arvoisa puhemies, hyvät parlamentin jäsenet, minulle on suuri kunnia voida tervehtiä teitä viiden vuoden vaalikautenne avajaisissa. Tšekin puheenjohtajakausi on päättynyt ja uusi Euroopan parlamentti on juuri aloittamassa toimintaansa. Onnittelen teitä valituksi tulemisesta ja siitä, että äänestäjät ovet antaneet teille kotimaissanne valtuudet edustaa heitä tässä tärkeässä EU:n toimielimessä. Onnittelen Jerzy Buzekia siitä, että hänet on valittu Euroopan parlamentin puhemieheksi, sekä kaikkia eilen valittuja varapuhemiehiä ja toivotan teille kaikille menestystä tärkeässä työssänne ja kaikkien niiden ajatusten toteuttamisessa, joiden kanssa aloitatte työnne Euroopan parlamentissa.
<P>
Puheenjohtajavaltio Tšekki esittää päätelmänsä kuuden kuukauden Eurooppa-neuvoston puheenjohtajuudesta eri parlamentille kuin se, joka toimi siinä vaiheessa, kun Tšekki otti tehtävän vastaan. Se ei tietenkään muuta mitään siinä, miten arvioimme puheenjohtajakauttamme. Päinvastoin, pidän sitä pikemminkin vahvistuksena EU:n politiikan jatkuvuudelle. Samalla tavoin käsittelemällä maailmanlaajuisen talouskriisin vaikutuksia sekä energiakysymyksiä ja energiavarmuutta uusi puheenjohtajavaltio Ruotsi pyrkii edelleen täyttämään kaksi päätehtävää, joiden parissa me työskentelimme. Tämän vuoden alkupuolisko jää Euroopan unionin historiaan aikana, jolloin monimutkainen taloudellinen ja poliittinen tilanne aiheutti vaativia haasteita. Osasimme odottaa joitakin kyseisistä haasteista, erityisesti jo täysimittaisen talouskriisin jatkumista ja tarvetta saattaa loppuun EU:n institutionaalinen uudistus. Toiset haasteet olivat odottamattomia ja jotkut täysin odottamattomia, kuten Gazan selkkaus ja Venäjän kaasutoimitusten kriisi Tšekin puheenjohtajakauden ensi hetkillä. Kykymme hoitaa puheenjohtajuutta joutui sitten koetukselle, mikä johtui tietysti tapahtumista kotimaan politiikassa, missä Tšekin tasavalta vaihtoi hallitusta juuri, kun kaksi kolmasosaa puheenjohtajakaudesta oli kulunut. Toisin kuin monet muut, en katso, että Tšekin tasavallan poliittinen kriisi vahingoitti vakavasti koko EU:ta, vaikka olenkin samaa mieltä siitä, että hallituksen kaatuminen oli valitettavaa. Uskon kuitenkin vakaasti siihen, että hoidimme puheenjohtajakauden hallinnon kangerteluitta ja että onnistuimme täyttämään ensisijaiset tehtävämme - EU:n ohjelmaan perustuvat suunnitellut tehtävät - ja käsittelemään odottamattomia ajankohtaisia kysymyksiä jatkuvalta pohjalta ja täysin sitoutuneesti. Se johtui myös siitä, että Tšekin tasavallan asiantuntijaryhmät toimivat kaikki erittäin sitoutuneesti, uskollisesti ja sataprosenttisen ammattimaisesti. Se johtui myös siitä, että Tšekin tasavalta sai täysimääräistä tukea komissiolta hallituksen vaihdon jälkeen. Hyödyin henkilökohtaisesti komission puheenjohtajan José Manuel Barroson tuesta ja sain tuolloin myös voimakasta tukea - jos sallitte minun lisätä henkilökohtaisen huomautuksen - eri jäsenvaltioiden edustajilta. Siitä oli paljon apua tuohon aikaan sekä Tšekin hallitukselle että minulle henkilökohtaisesti.
<P>
Haluaisin todeta, etten aio tehdä mitään filosofisia tai poliittisia analyysejä. En halua arvioida EU:n johtajuuden poliittisia ulottuvuuksia tai vakuuttavuutta sen suhteen, onko kyseessä pieni vai suuri jäsenvaltio, vanha vai uusi jäsenvaltio, enkä sitä, mitkä ovat poliittisen tai byrokraattisen hallituksen hyödyt ja haitat puheenjohtajavaltiossa. Jätän sen muille ja totean nyt vain, että asianmukainen ja avomielinen analyysi edellyttää tiettyä etäisyyttä sekä tunteiden ja lyhyen aikavälin etujen siirtämistä syrjään. Tästä eteenpäin vältän suuria sanoja ja paatosta. Keskityn mieluummin pelkkiin tosiasioihin, joiden tukena ovat tarvittaessa tilastot - sillä tilastot ovat loppujen lopuksi elinikäinen ammattini ja mahdollisesti jopa intohimoni - tai siihen mitä Tšekkoslovakian tasavallan ensimmäinen presidentti Tomáš Garrigue Masaryk kutsui pieniksi jokapäiväisiksi tehtäviksi. Kuten tiedätte, Tšekin tasavalta nimitti puheenjohtajakauden kolmea tärkeintä painopistealaa kolmeksi E:ksi: talous (economy), energiapolitiikka ja EU:n rooli maailmassa. Olosuhteet ovat mielestäni osoittaneet selvästi, että ne olivat erittäin ajankohtaisia, perusteltuja aiheita eikä niiden ajankohtaisuus rajoitu mitenkään vuoden 2009 alkupuoliskoon. Kyseiset alat vaativat tulevaisuudessa edelleen kaikkien yhteisiä ponnisteluja, jotta unioni voi pitää puolensa myös epävakaina aikoina ja tukea kansalaisiaan - mikä on tärkein syy sen olemassaoloon. Nämä ovat painopistealoja, jotka panevat yhdentymisen ajatuksen koetukselle ja osoittavat käytännössä sen, miten uskollisia me olemme arvoille, joita kunnioitettiin yhteisön syntyvaiheessa ja jotka määrittelevät EU:n yhteiseksi vapauden, turvallisuuden ja hyvinvoinnin alueeksi. Valitsimme moton "esteetön Eurooppa" edustamaan kyseistä ponnistusta symbolisesti. Talouskriisi koetteli vakavasti uskollisuuttamme yhdentymisen ajatukselle ja lisäsi vielä entisestään puheenjohtajavaltio Tšekin moton merkitystä. Viimeisen puolen vuoden aikana pidettyjen keskustelujen tulokset ja Eurooppa-neuvoston päätelmät osoittavat, että 27 jäsenvaltiota läpäisivät kokeen kirkkaasti. Tšekin puheenjohtajakaudella käänsimme selkämme protektionismille ja sovimme yhteisestä ja koordinoidusta lähestymistavasta kriisin vaikutusten käsittelyyn sekä EU:ssa että kansainvälisesti.
<P>
Samalla tavoin onnistuimme täyttämään tehtävän, josta moni ei uskonut meidän suoriutuvan: toimielinuudistuksen. Tšekin tasavalta ratifioi itse onnistuneesti Lissabonin sopimuksen parlamentin kummassakin kamarissa. Se oli selvä ja vakuuttava poliittisen tahdon ilmaus ja avasi mahdollisuuden uskottavalle ratkaisulle Irlannin takuiden kysymyksessä. Uskon vakaasti siihen, että Eurooppa-neuvoston kesäkuun kokouksessa hyväksyttyjen takuiden ansiosta on hyvinkin mahdollista, että myös Irlanti ratifioi Lissabonin sopimuksen, niin että se voi tulla voimaan vuoden 2009 loppuun mennessä. Puheenjohtajavaltio Tšekki suhtautui myös vakavasti tehtävään, joka liittyy uuden Euroopan parlamentin valintaan, eli käynnisti prosessin uuden komission nimittämiseksi seuraavalle vaalikaudelle 2009-2014. Kesäkuun Eurooppa-neuvoston kokouksessa saavutettiin selvä poliittinen yksimielisyys José Manuel Barrososta seuraavan komission puheenjohtajaehdokkaana. Puheenjohtajavaltio Tšekin ja uuden puheenjohtajavaltion Ruotsin valtuudet neuvotella Euroopan parlamentin kanssa luovat edellytykset institutionaalisen jatkuvuuden ylläpitämiselle. Kaiken kaikkiaan puheenjohtajavaltio Tšekki on onnistunut saavuttamaan konkreettisia tuloksia tai näkyvää edistystä kaikilla kolmella painopistealalla. Lainsäädännön alalla neuvottelut yli 80 konkreettisesta toimenpiteestä saatettiin menestyksekkäästi päätökseen, mikä on ennen kaikkea jäsenvaltioiden ja EU:n toimielinten, erityisesti Euroopan parlamentin, tiiviin yhteistyön ansiota. Muun kuin lainsäädännön alalla saavutettiin myös huomattavaa menestystä, mukaan luettuna ulkopolitiikan ja energiakriisin hoitaminen vuoden alussa, protektionististen pyrkimysten torjuminen, ratkaisevat toimet EU:n talouden tukemiseksi, energiahuollon monipuolistamista koskevat toimet ja ilmastonsuojelu sekä Euroopan unionin keskeisten kumppanien kanssa käytävien neuvottelujen tulokset.
<P>
Yksittäisistä painopistealoista tärkeimpänä tehtävänä talouden alalla oli käsitellä maailmanlaajuisen kriisin vaikutuksia ja panna edelleen täytäntöön Euroopan talouden elvytyssuunnitelmaa yhtenä tärkeimmistä välineistä taloudellisen hyvinvoinnin palauttamiseksi. Läpäisimme kokeen myös toimilla, jotka hyväksyttiin pankkialan vakauttamiseksi. Käyttöön ottamamme toimet ovat tehokkaita. Vakuuksilla ja pääomapohjan vahvistamisella jäsenvaltiot tarjosivat pankeille potentiaalista tukea, joka oli yli 30 prosenttia Euroopan unionin BKT:stä. Energia-alaa ja internetin laajakaistayhteyksiä koskevasta 5 miljardin euron hankepaketista saavutettu kompromissi ja toimet yhteisen maatalouspolitiikan tehokkuuden tarkastamiseksi toivat myönteisen viestin kevään Eurooppa-neuvoston kokouksesta. Sopimus unionin jäsenvaltioiden osuudesta 75 miljardin euron lainaan Kansainvälisen valuuttarahaston resurssien lisäämiseksi oli erittäin merkittävä maailmanlaajuisen talouskriisin torjumisessa. Tšekin puheenjohtajakaudella EU antoi komission voimakkaalla tuella tärkeän panoksen G20-kokouksen erinomaisille valmisteluille ja onnistuneelle kululle Lontoossa, missä saatiin aikaan sopimus Kansainvälisen valuuttarahaston resurssien huomattavasta lisäyksestä ja muille kansainvälisille elimille jaettavista resursseista maailmanlaajuisen taantuman vaikutusten torjumiseksi. EU sai myös vahvan aseman huippukokouksessa kevään Eurooppa-neuvoston kokouksessa hyväksyttyjen yhteisten päätelmien ansiosta. Tällä tavoin EU vahvisti tahtonsa olla voimakas maailmanlaajuinen toimija. Kuten totesin aikaisemmin, kaikkia toimia, joilla Tšekin puheenjohtajakaudella pyrittiin hoitamaan kriisiä, on tarkasteltava sitä vasten, että protektionismi torjutaan yhdessä selvästi.
<P>
Lainsäädäntötoimien alalla puheenjohtajavaltio Tšekki onnistui elvytyssuunnitelman puitteissa saavuttamaan yksimielisyyden mahdollisuudesta soveltaa alennettuja ALV-kantoja työvoimavaltaisiin paikallisesti tuotettuihin palveluihin. Kyseisellä sopimuksella annetaan huomattava panos työllisyyden ylläpitämiseen talouden kaikkein haavoittuvimmilla aloilla, ja sen pitäisi auttaa erityisesti pk-yrityksiä. Rahoitusmarkkinoiden sääntelyn ja valvonnan muutokset edustavat uutta lukua ponnisteluissa nykyisen rahoitus- ja talouskriisin torjumiseksi. Tšekin puheenjohtajakaudella saavutettiin merkittävää edistystä luottamuksen palauttamisessa. Saimme päätökseen neuvottelut kaikista keskeisistä lainsäädäntöehdotuksista, jotka puheenjohtajavaltio asetti tavoitteekseen. Niistä tärkein oli Solvenssi II -direktiivi vakuutusten, luokituslaitosten ja muiden sääntelyn alalla. Asetusta ja rahoitusmarkkinoiden valvontaa koskevassa haastavassa keskustelussa päästiin sopimukseen uudistuksen perustekijöistä, minkä pitäisi luoda vakautta jäsenvaltiotasolla ja yksittäisten rahoituslaitosten ja niiden sääntöjen tasolla. Kesäkuun Eurooppa-neuvoston kokouksessa vahvistettiin komission omaksuma suunta. Komission suunnitelmille annetun tuen pitäisi johtaa konkreettisiin lainsäädäntöehdotuksiin, jotka laaditaan ja hyväksytään tämän vuoden syksyllä.
<P>
Energiapolitiikka, puheenjohtajavaltio Tšekin toinen painopisteala, joutui kovaan koetukseen heti puheenjohtajuuden ensi päivinä. Samaan aikaan näimme, ettei aina ole järkevää käsitellä energiakriisin ongelmia väliaikaiselta pohjalta, koska kriisejä esiintyy puolen vuoden välein. Meidän olisi sen sijaan toteutettava järjestelmällisiä toimia, niin että EU:n energiatoimitukset voivat olla varmalla ja kestävällä pohjalla. Tšekin puheenjohtajakaudella me toteutimme toimia energiavarmuuden edistämiseksi keskittyen toimiin, joilla monipuolistetaan energialähteitä ja toimitusreittejä niin kutsutulla eteläisellä käytävällä. Energiatehokkuuden tukeminen, joka sisältyi Euroopan aluekehitysrahastoa koskeviin tarkistettuihin asetuksiin, antaa myös merkittävän panoksen energiavarmuuteen. Sen avulla voidaan tehdä investointeja energiatehokkuuden lisäämiseen ja uusiutuvien energialähteiden käyttöön asuinrakennuksissa. Se tarjoaakin yhteyden puheenjohtajavaltio Ruotsiin, jolla energiatehokkuus on yhtenä painopistealana. Koko EU:n toiminnassa vaadittava jatkuvuus on jälleen ilmeistä tässä asiassa. Lopuksi muistutan, että maaliskuun ja kesäkuun neuvostot vahvistivat täysin sen, ettei olisi järkevää hylätä kunnianhimoisia tavoitteitamme, jotka koskevat kasvihuonekaasujen vähentämistä tai kehitysmaiden lievennys- ja sopeutumistoimien rahoitusta. Samalla esitimme selvät painopistealat ja tavoitteet, jotka on täytettävä ennen ensi joulukuussa Kööpenhaminassa pidettävää YK:n ilmastonmuutoskokousta, jotta EU voi puolustaa kantaansa johtajana ilmastonmuutoksen hillitsemisen alalla.
<P>
Puheenjohtajavaltio Tšekin kolmas painopisteala - tai kolmas "E" - oli EU maailmassa, ja tapahtumat osoittavat selvästi, miten tärkeää on se, että EU kehittää ja noudattaa yhteistä ulkopolitiikkaa. Sille saatiin selvä vahvistus Tšekin puheenjohtajakaudella. Samalla kun EU onnistui ratkaisemaan kaasukriisin yhtenäisyyden ansiosta, toinen kriisi vuoden alussa, Gazan kriisi, osoitti jälleen, että jos EU haluaa olla todellinen maailmanlaajuinen toimija, sen on opittava puhumaan yhdellä äänellä. Kumpikin kriisi tapahtui samalla puheenjohtajakaudella, mikä osoittaa, että tärkeämpää kuin se, kuka itse asiassa johtaa EU:ta, on kaikkien 27 jäsenvaltion yhtenäisyys. Puheenjohtajavaltio Tšekki onnistui käynnistämään itäinen kumppanuus -ohjelman, joka on jatkoa naapuruuspolitiikalle, tällä kertaa idän suuntaan. Tšekin puheenjohtajakauden tärkeimpänä ulkopoliittisena tavoitteena oli EU:n laajentumisprosessin jatkaminen. Se sisälsi pääasiassa Länsi-Balkanin maiden jäsenyysmahdollisuudet. Alueen tilanteen takia puheenjohtajavaltiolla oli rajoitetusti liikkumavaraa. Huolimatta liittymisneuvottelujen katkeamisesta Kroatian kanssa saavutettiin edistystä viisumivapautta koskevassa prosessissa. Olen esittänyt lyhyen ja asiapitoisen yhteenvedon puheenjohtajavaltio Tšekin tärkeimmistä tavoitteista ja niiden toteutumisesta. Yksityiskohtaisempia tietoja on tietysti saatavissa, ja olen nyt itsekin vastaamassa teidän kysymyksiinne ja kommentteihinne.
<SPEAKER ID="015" NAME="José Manuel Barroso">
komission puheenjohtaja. - (FR) Arvoisa puhemies, arvoisa pääministeri, hyvät parlamentin jäsenet, vasta valitun Euroopan parlamentin ensimmäinen täysistunto on ainutlaatuinen poliittinen hetki. Se aloittaa vaalikauden, joka vaikuttaa satojen miljoonien unionin kansalaisten elämään ja kokonaisen mantereen kohtaloon.
<P>
Onnittelen vilpittömästi vasta valittuja Euroopan parlamentin jäseniä. Teidän läsnäolonne tässä parlamentissa on tulosta suurimmasta kansainvälisen demokratian toimenpiteestä, mikä maailmassa on koskaan nähty. Toivotan teille menestystä tälle vaalikaudelle.
<P>
EU:n kohtaamat haasteet ja ne haasteet, joita sen on otettava vastaan lähivuosina, ovat valtavat. Ensinnäkin nyt on talous- ja rahoituskriisi, joka vaatii meitä jatkamaan järjestelmällistä koordinointia, jonka olemme käynnistäneet. Kriisillä on sosiaaliset kustannukset, jotka ovat meille tärkeä painopisteala. Ilmastonmuutosta on torjuttava, ja on siirryttävä ympäristöystävälliseen ja kestävään talouteen, joka näyttää meille tarvittavan poliittisen suunnan.
<P>
Kaikki nämä haasteet ovat leimanneet juuri päättynyttä Tšekin puheenjohtajakautta. Onnittelen pääministeri Fischeriä ja hänen edeltäjäänsä Mirek Topolánekiä erityisen vaikean kauden aikana saavutetuista tuloksista. Kiitän heitä ja koko heidän ryhmäänsä erinomaisesta yhteistyöstä sisäisistä poliittisista vaikeuksista huolimatta.
<P>
Korostaisin myös Tšekin puheenjohtajakauden poliittista merkitystä. Ensimmäistä kertaa valtio, joka vain muutama vuosi sitten oli Varsovan liiton jäsen, on vastannut vapauden ja solidaarisuuden eurooppalaisesta hankkeesta. Tämä on erittäin tärkeä näkökohta, joka osoittaa kuinka pitkälle olemme edistyneet EU:ssa.
<P>
Tšekin puheenjohtajakauden aikana olemme saavuttaneet käytännössä joitakin vaikuttavia tuloksia: 54 tekstiä on hyväksytty yhteispäätösmenettelyllä. Niistä mainitsen erityisesti sopimuksen monista rahoitusmarkkinoiden sääntelytoimista ja 5 miljardista eurosta Euroopan elvytyssuunnitelman yhteydessä, ja tiedätte varsin hyvin miten kovasti me, komissio ja Euroopan parlamentti, olemme saaneet taistella sen saavuttamiseksi. Mainitsen myös Euroopan globalisaatiorahaston tarkistuksen. Olen tyytyväinen energian ja liikenteen sisämarkkinoiden kehitykseen.
<P>
Kaikilla näillä aloilla komissio antoi kunnianhimoisia ehdotuksia, joita tämä parlamentti tuki. Olen tyytyväinen viimeisimmän Eurooppa-neuvoston kokouksen yksimieliseen tukeen suunnitelmalle, jota komissio ehdotti rahoitusmarkkinoiden valvonnasta. Nyt meillä on laajamittainen yksimielisyys, jollaista kukaan ei voinut toivoa muutama kuukausi sitten, kun osallistuin kokoukseen korkean tason asiantuntijoiden kanssa de Larosièren johdolla. Se antaa meille mahdollisuuden johtaa kansainvälisen rahoitusjärjestelmän uudistusta. Sen lisäksi osallistuimme samassa hengessä G20-kokukseen Lontoossa saaden aikaan erittäin tärkeitä päätöksiä.
<P>
Lainsäädäntötyön lisäksi puheenjohtajavaltio Tšekki on voinut myös vastata poliittisiin haasteisiin, joista jotkut ovat erittäin arkaluonteisia, todellakin äärettömän vakavia. Meidän on täytynyt selvittää Ukrainan ja Venäjän välinen kaasukriisi, joka on jälleen kerran korostanut EU:n tarvetta vahvistaa energiavarmuuttaan. Kuuden viime kuukauden aikana olemme edistyneet paljon, esimerkiksi kehittämällä Itämeren alueen yhteenliitäntäsuunnitelman.
<P>
Toissapäivänä osallistuin Turkin ja neljän jäsenvaltiomme - Itävallan, Unkarin, Bulgarian ja Romanian - Nabucco-hankkeen allekirjoittamistilaisuuteen, ja siellä oli läsnä monta valtiota, joista toivomme tuovamme kaasua tulevaisuudessa. Hanke on todella eurooppalainen, ja olen ylpeä siitä, että komissio on voinut toimia siinä välittäjänä, koska kaikki osapuolet ovat pitäneet kyseistä tehtävää välttämättömänä.
<P>
(EN) Arvoisa puhemies, Tšekin puheenjohtajakaudella tapahtui myös erittäin tärkeää kehitystä Lissabonin sopimuksen alalla. Viimeisin Eurooppa-neuvoston kokous sopi tarvittavista takuista, jotka antavat Irlannin hallitukselle mahdollisuuden järjestää toinen kansanäänestys täysin vakuuttuneena siitä, että Irlannin kansan huolenaiheita on käsitelty tyydyttävästi. Ei unohdeta sitä, että myös Tšekin senaatti saattoi päätökseen parlamentaarisen ratifioinnin Tšekin puheenjohtajakaudella, mikä nostaa 26:een niiden jäsenvaltioiden määrän, jotka ovat hyväksyneet sopimuksen parlamentissa.
<P>
Puheenjohtajavaltio Tšekki on nyt antanut viestikapulan puheenjohtajavaltio Ruotsille, mutta EU kohtaamat haasteet jatkuvat ja ulottuvat paljon pidemmälle kuin yksi puheenjohtajakausi.
<P>
Eurooppa-hanke on aina suuntautunut pitkälle aikavälille. Edistymme, kun teemme ryhmätyötä. Ryhmässä jokainen jäsen on elintärkeä onnistumisen kannalta: neuvostolla, komissiolla ja Euroopan parlamentilla on kaikilla tärkeä osansa yhteisten eurooppalaisten tavoitteiden saavuttamisessa unionin kansalaisten palveluksessa.
<P>
EU, jota meidän on edelleen rakennettava yhdessä, on vahva EU, avoin EU, solidaarisuuden EU. Se on EU, joka tarjoaa kansalaisille kaikki mahdollisuudet; EU, joka rakentuu kokonaiselle mantereelle ja hyödyntää täysin sisämarkkinoidensa mahdollisuudet, jotka ovat elintärkeitä kuluttajille ja pk-yrityksille; osaamisen ja innovaation EU; EU, jossa kunnioitetaan ympäristöä ja varmistetaan energiavarmuus; EU, joka lähestyy maailmanlaajuisia toimijoita kumppanuuden hengessä yhteisiin haasteisiin vastaamiseksi.
<P>
Nyt maailmanlaajuisen kriisin aikana tarvitsemme vahvaa EU:ta enemmän kuin koskaan - ja vahva EU tarkoittaa yhtenäistä EU:ta, joka on valmis tarttumaan omaan kohtaloonsa ja muokkaamaan sitä. Toimitaan yhdessä - Euroopan parlamentti, neuvosto, komissio - ja osoitetaan, että unionin kansalaisten odotukset ovat turvassa meidän käsissämme ja että heidän vapautta, oikeutta ja solidaarisuutta koskevat toiveensa eivät jää huomiotta.
<P>
(Suosionosoituksia)
<SPEAKER ID="017" NAME="Ádám Kósa">
PPE-ryhmän puolesta. - (HU) Arvoisa puhemies, hyvät parlamentin jäsenet, olen erittäin liikuttunut, kun seison täällä Euroopan parlamentissa ensimmäisenä kuurona henkilönä, joka voi puhua teille äidinkielelläni, Unkarin viittomakielellä. En tee niin vain itseni ja kuurojen yhteisön puolesta vaan kaikkien epäedullisessa asemassa olevien henkilöiden puolesta. Minusta alkaa nyt tuntua siltä, että kuulun Euroopan yhteisöön, jossa jopa vähemmistöt voivat menestyä. Otetaan esimerkiksi Robert Schuman, joka oli Alsace-Lorrainesta ja josta tuli EU:n perustajaisä 50 vuotta sitten. Äskettäin päättyneen Tšekin puheenjohtajakauden lopulla tapahtui valitettavasti käänne, johon haluaisin kiinnittää uuden puheenjohtajavaltion Ruotsin huomion. Kaksi viikkoa sitten Slovakian parlamentti hyväksyi asetuksen, jolla rajoitetaan vakavasti maassa asuvien vähemmistöjen oikeutta käyttää omaa kieltään. Viittomakielen käyttäjänä katson velvollisuudekseni puolustaa eurooppalaisten oikeutta käyttää omaa kieltään ja sen merkitystä. Siinä on syy siihen, miksi aion työskennellä täällä Euroopan parlamentissa. Haluan kuitenkin välittää viestin kaikille Euroopan unionin kansalaisille. Haluan EU:n, jossa kaikille on taattu oikeus elää omaa elämäänsä täysimääräisesti ja hyödyntää mahdollisuutensa. Haluan EU:n, jossa kuurot henkilöt, joita minä tai kuka tahansa vammainen henkilö edustaa, todella nauttivat yhtäläisistä mahdollisuuksista. Kiitän erityisesti Euroopan kansanpuolueen (kristillisdemokraatit) ryhmän puheenjohtajaa Joseph Daulia siitä, että hän antoi minulle mahdollisuuden puhua teille tänä erityisenä päivänä. Se osoittaa myös sen, että EU:ssa on todellakin kyse monimuotoisuudesta, suvaitsevaisuudesta ja yhtäläisistä mahdollisuuksista.
<SPEAKER ID="018" NAME="Libor Rouček">
S&D-ryhmän puolesta. - (CS) Arvoisa pääministeri Fischer, arvoisa komission puheenjohtaja Barroso, hyvät parlamentin jäsenet, tämän vuoden tammikuussa varoitin tätä parlamenttia siitä, että Tšekin puheenjohtajakausi ei olisi helppo ja että se olisi todennäköisesti erittäin epävakaa kausi. Syynä pelkoihini olivat Tšekin hallituskoalition epävakaus, hallituksen ja opposition erimielisyydet sekä hallituksen ja presidentin kiistat. Totean lyhyesti, että Tšekin presidentin Václav Klausin puhe tälle parlamentille valitettavasti vahvisti pelkoni epävakaudesta ja osoitti, että puheenjohtajakaudesta todellakin tulisi epävakaa, eikä vain siksi että hallitus hajosi. Siitä huolimatta jotkut asiat ovat menestyneet kuuden viime kuukauden aikana, mutta eivät kaikki. Myönteisistä puolista mainitsen energiapolitiikan, johon viitattiin aikaisemmin. Katson, että puheenjohtajavaltio Tšekki onnistui erittäin hyvin kaasukriisin ratkaisemisessa tämän vuoden tammikuussa. Nabucco-sopimuksen allekirjoittaminen, jonka José Manuel Barroso mainitsi, oli myös puheenjohtajavaltio Tšekin tekemän työn ansiota. Valitettavasti talouskriisin hoitaminen ei täyttänyt EU:n ja Euroopan parlamentin odotuksia. Muistellaanpa vain Tšekin entisen pääministerin Topolánekin puhetta, kun hän lähetti Yhdysvaltain presidentin Obaman helvettiin talouspolitiikkansa kanssa.
<P>
Siitä huolimatta kiitän lopuksi pääministeri Fischeriä erityisesti Tšekin puheenjohtajakauden pelastamisesta. Kesäkuun huippukokous todisti sen, sillä huippukokouksen koko ohjelma pantiin menestyksekkäästi täytäntöön. Kiitän myös satoja tšekkiläisiä virkamiehiä Brysselin lisäksi kaikissa Tšekin ministeriöissä. Mielestäni kyseiset virkamiehet tekivät erinomaista ja ammattimaista työtä eikä heitä voida pitää vastuussa siitä, mitä tapahtui Tšekin politiikassa.
<SPEAKER ID="019" NAME="Alexander Graf Lambsdorff" LANGUAGE="DE">
Arvoisa puhemies, onnittelen teitä aluksi valintaanne johtaneesta vaalituloksesta. Toivotan teille menestystä seuraavan kahden ja puolen vuoden kaudelle. Ymmärsin jopa viimeisen pyyntönne noudattaa puheaikoja ilman kuulokkeita.
<P>
Arvoisa pääministeri, edeltäjällänne ei ollut helppo tai myönteinen alku. Painopiste asetettiin aivan oikein energiaan, talouteen ja ulkosuhteisiin, mutta kuten niin usein elämässä käy, se mitä tapahtuu todellisuudessa, on joskus kovin erilaista kuin se, mitä olemme suunnitelleet. Gazan selkkauksessa neuvoston puheenjohtaja meni suoraan asiaan ilman, että oltiin sovittu yhteisestä EU:n lähestymistavasta. Venäjän ja Ukrainan kaasukiistassa miljoonat ihmiset joutuivat palelemaan, ennen kuin hallituksenne otti askeleen eteenpäin ja toimi välittäjänä onnistunein tuloksin.
<P>
Arvostelusta huolimatta menestyitte myös muilla aloilla. On puheenjohtajavaltio Tšekin kestävä saavutus, että Euroopan unioni ei tehnyt sitä virhettä, että sortuisi protektionismiin, kuten tapahtui 1930-luvulla. Se oli ja on edelleen todellinen uhka. Tässä asiassa puheenjohtajavaltio otti selvän linjan erityisesti kilpailusta vastaavan komission jäsenen tuella. Monet ihmiset haluavat käyttää kriisiä uuden taloudellisen nationalismin edistämiseksi. Se olisi katastrofi. Liberaalidemokraateille Euroopan yhteisön perustamissopimuksen mukainen vapaa ja oikeudenmukainen kilpailu on tie kasvuun ja hyvinvointiin.
<P>
Kuitenkin jotta kansalaisemme hyväksyisivät vapaan kilpailun, he haluavat olla varmoja siitä, että säännöt ovat kaikille samat. Kilpailun vääristyminen, markkinoilta sulkeminen, valtion omien yritysten suosiminen - kaikki tällainen ei johda kriisin päättymiseen vaan suoraan umpikujaan. Puheenjohtajakaudellaan Tšekin tasavallan piti uutena jäsenvaltiona perustellusti kehottaa monia vanhoja jäsenvaltioita palaamaan järjestykseen, mikä oli valitettavasti tarpeellista sen takia, että kansainvälisiä markkinoita ei saa heikentää ja sääntöjä on noudatettava.
<P>
Puheenjohtajavaltio Tšekin hallitus osoittautui lopulta avuttomaksi Prahan linnasta tulevan jatkuvan häirinnän ja epäluottamuslauseäänestyksen edessä. Sen kaatuminen kesken puheenjohtajakauden oli ennennäkemätöntä. Koko Eurooppa katsoi hämmästyneenä Prahaan. Tällä teolla Tšekin poliittinen luokka teki karhunpalveluksen omalle maalleen ja EU:lle.
<P>
Arvoisa pääministeri, olette kuitenkin osoittanut, että politiikassa samoin kuin jalkapallossa peli voi vielä kääntyä, vaikka vaihtoja ei ole tehty ennen jatkoaikaa. Kesäkuun Eurooppa-neuvoston kokouksessa tavoitteeksi asetettiin rahoitusmarkkinoiden valvonnan tarkistaminen. Nyt komission tehtävänä on viedä aloitetta eteenpäin päättäväisesti. Olette neuvotelleet takuut Irlannille, niin että 2. lokakuuta pidettävä kansanäänestys on toivottavasti menestys. Jäsenvaltiot ovat virallisesti sopineet ehdokkaasta komission puheenjohtajaksi ja ovat siten vastanneet ryhmämme tärkeään pyyntöön.
<P>
Arvoisa pääministeri, olette henkilökohtaisesti tehnyt hyvää työtä ja saanut osaksenne paljon kunnioitusta. Tšekin ensimmäinen puheenjohtajakausi ei kuitenkaan saane historiankirjoissa sitä paikkaa, jonka olimme kaikki toivoneet sen saavan. Se, mitä meidän kuitenkin pitäisi muistaa, on teidän mottonne: "esteetön Eurooppa".
<SPEAKER ID="020" NAME="Rebecca Harms">
Verts/ALE-ryhmän puolesta. - (DE) Arvoisa puhemies, arvoisa pääministeri, arvoisa komission puheenjohtaja, ei ole helppoa arvioida edistystä, joka olisi pitänyt saavuttaa Tšekin puheenjohtajakaudella. Olen kovasti yrittänyt tehdä sen ryhmäni puolesta, mutta sitä minkä olisimme halunneet nähdä - eli että puheenjohtajavaltio Tšekki olisi vastannut haasteisiin - ei tosiasiassa tapahtunut.
<P>
Rahoituskriisistä voin todeta, että kun kokoonnumme tänne kesäloman jälkeen syyskuussa, olemme puhuneet vaaditusta uudesta rahoitusmarkkinoiden sääntelystä kokonaisen vuoden, mutta emme ole edistyneet käytännössä mihinkään. On annettu paljon lausuntoja, joiden tarkoituksena on rauhoittaa kansalaisia, mutta paljoakaan ei ole tosiasiassa tehty.
<P>
Talouskriisin alalla Euroopan elvytyssuunnitelma - minusta on melkein kiusallista, että se mainitaan niin usein - on kuitenkin vain näennäinen ohjelma, jonka avulla voimme puhua Euroopan elvytyssuunnitelmasta, mutta siitä puuttuu todellinen sisältö. Siinä on vain 5 miljardia euroa, ja sitten käydään merkityksetöntä kiistelyä siitä, miten kyseiset 5 miljardia euroa pitäisi käyttää. Mielestäni se ei ole ylpeydenaihe. Ei ole käsitelty vakavasti ohjelmaa, jonka parissa olemme työskennelleet kovasti, eli energiatehokkuuden parantamista EU:ssa koskevaa johdonmukaista ohjelmaa, joka varmistaisi miljoonia työpaikkoja.
<P>
Siirryn nyt ilmastokriisiin ja minun tuskin tarvitsee pyytää vihreitä poliitikkoja arvioimaan tämän alan politiikkaa. Yhdistyneiden Kansakuntien johtava ilmastomuutoksesta vastaava virkamies Ivo de Boer ja Ban Ki-moon painottivat meille Bonnissa pidetyn viime kokouksen jälkeen, että mikään maailman valtio, joka on väittänyt ottavansa johtavan roolin tässä maailmanlaajuisessa politiikassa ilmastokriisin ratkaisemiseksi, ei ole tehnyt sitä, mitä tosiasiassa olisi tarvittu. Jos otamme EU:n energiapolitiikan mitaksi sille, mitä me eurooppalaiset todella haluamme tehdä, en usko, että voimme pitää aina kilpailukykyistä strategiaa, joka ilmenee selvästi North Stream- ja Nabucco-hankkeiden yhteydessä, lähtökohtana yhteiselle tulevaisuuteen suuntautuneelle EU:n energiapolitiikalle.
<P>
Miksi niin? Mistä se johtuu? Uskon, että tämän asian arvostelu ei kohdistu oikeastaan teihin, pääministeri Fischer. Valtio, jossa ryhmäni puheenjohtaja Cohn-Bendit vieraili kantaen EU:n lippua repussaan antaakseen sen presidentille, oli todellisuudessa heikko. Valitettavasti, puheenjohtaja Barroso, vaikka usein puhutaan teidän vahvuudestanne, missä se oli silloin, kun neuvoston puheenjohtaja oli heikko? Emme nähneet siitä mitään todisteita.
<P>
(Suosionosoituksia)
<SPEAKER ID="021" NAME="Jan Zahradil">
ECR-ryhmän puolesta. - (CS) Arvoisa pääministeri, arvoisa komission puheenjohtaja, minulle on suuri kunnia puhua tänään ensimmäisenä puhujana monista uusista konservatiiviryhmistä ja myös tšekkiläisenä Euroopan parlamentin jäsenenä Tšekin puheenjohtajakaudesta. Puhun kuitenkin Euroopan parlamentin jäsenenä enkä vain kapeasta kansallisesta perspektiivistä. Samalla puhun ryhmäni edustajana ja siksi otan huomioon sen poliittiset painopisteet. Minulla on jo ollut tilaisuus puhua täysistunnossa tammikuussa, kun Tšekin pääministeri Topolánek esitteli täällä Tšekin puheenjohtajakauden painopistealat, ja puhun myös tänään, kun Tšekin pääministeri Fischer antaa raporttinsa Tšekin tasavallan saavutuksista. En mainitse tätä sattumalta. Haluaisin kiinnittää huomionne siihen, että Tšekin hallitus on onnistunut säilyttämään puheenjohtajavaltion poliittisen ja organisatorisen jatkuvuuden huolimatta hallituksen kaatumisesta, mikä oli pelkästään sisäpoliittisten tekijöiden tulos. Annan tässä kohdassa tunnustusta pääministerin puheen sävylle, koska se oli tismalleen puheenjohtajavaltio Tšekin äänensävy, asiallinen ja tulossuuntautunut. Mielestäni jotkut kriittisistä arvioista perustuivat tiettyjen Euroopan parlamentin edustajien tai mediahenkilöiden subjektiivisiin tunteisiin eivätkä ne edistäneet mitenkään kovasti kehuttua EU:n yhteenkuuluvuutta, vaan ne kuuluivat sen sijaan yksityisiin poliittisiin kampanjoihin, jotka oli suunnattu kotimaan kansalaisille.
<P>
Palaan nyt puheenjohtajavaltio Tšekin kolmeen painopistealaan. Talouden osalta korostan jälleen kerran sitä, että Tšekin tasavalta on onnistunut estämään uhkaavan kansallisten protektionististen toimien aallon, joka olisi heikentänyt vakavasti Euroopan yhdentymisen perusarvoja ja erityisesti yhtenäismarkkinoiden periaatteita. Energiapolitiikan alalla kysymys varmoista ja jatkuvista toimituksista osoittautui hyvin valituksi aiheeksi. Tšekin puheenjohtajakauden ensipäivinä kaasutoimituksia koskeva kriisi ratkaistiin menestyksekkäästi, mutta on tietysti muistettava se, että todellinen edistys asiassa edellyttää pitkän aikavälin strategisia toimia, mukaan luettuna toimitusten monipuolistaminen ja energian sisämarkkinoiden vapauttaminen. Kolmannen painopistealan, EU:n ulkosuhteiden symbolisesta näkökulmasta korostan huippukokouksia tärkeiden maailmanlaajuisten toimijoiden kanssa. Niitä olivat EU:n ja Yhdysvaltojen huippukokous, jossa vahvistettiin transatlanttisten suhteiden perustavanlaatuinen merkitys, EU:n ja Venäjän huippukokous sekä EU:n ja Kiinan huippukokous. Korostan vielä itäisen kumppanuuden aloitteen ja sen täytäntöönpanon merkitystä. Kaiken kaikkiaan uskon Tšekin puheenjohtajakauden kokonaisuudessaan osoittavan, että keskikokoiset valtiot ja niin kutsutut uudet jäsenvaltiot voivat hoitaa tällaisen tehtävän hyvin ja kunniakkaasti.
<SPEAKER ID="023" NAME="Miloslav Ransdorf">
GUE/NGL-ryhmän puolesta. - (CS) Sanoisin, että Tšekin puheenjohtajakauden pelasti itse asiassa Fischerin hallitus ja pääministeri Fischer itse. Korostan sitä, että Tšekki toimi puheenjohtajavaltiona kaksikymmentä vuotta niiden poliittisten muutosten jälkeen, joita tiedotusvälineissä kutsutaan vapautumiseksi, mutta meillä on ollut myös kaksikymmentä vuotta lunastamattomia lupauksia, koska osaamisen taso julkisten asioiden hallinnoinnissa on romahtanut Tšekin tasavallassa. Totean vielä, että tästä näkökulmasta Fischerin hallitus on ollut miellyttävä yllätys. Hän on pääministeri ja mies, joka kieltäytyy valehtelemasta. Hänen nimensä tuli tietooni ensimmäisen kerran, kun hän vastusti tilastotietojen väärentämistä Tšekin tasavallassa. Hän on mies, joka välttää suuria sanoja, joita olemme kuulleet useilta puheenjohtajilta, ja joka toimii harkiten. Mielestäni on erittäin hyvä asia, että tällainen mies lopulta ryhtyi johtamaan puheenjohtajavaltio Tšekkiä. Koska nyt on kulunut 500 vuotta Calvinin syntymästä - hän syntyi Ranskassa 10. heinäkuuta 1509 - haluan sanoa, että ainoa asia, joka todella pelastaa meidät tästä vaikeasta tilanteesta, johon liittyy kaksi kriisiä... (Puhemies keskeytti puhujan.)
<SPEAKER ID="024" NAME="Nigel Farage">
EFD-ryhmän puolesta. - (EN) Arvoisa puhemies, puheenjohtajavaltio Tšekki on noudattanut valitettavan tuttua kaavaa: jatkuvuus, lisää samaa asiaa, jatkuva ilmastonmuutosta koskeva pakkomielle ja jatkuva vimma antaa uutta lainsäädäntöä. Sanoitte, että Tšekin puheenjohtajakaudella on käsitelty lainsäädäntöä 18 uudella alalla, ja vaikutatte tyytyväiseltä siihen. Katson, että olisi jo korkea aika ottaa pari askelta taaksepäin ja todeta, että meillä on Euroopan unionissa ylisäännelty malli, josta on meille vähän hyötyä taantuman syövereissä.
<P>
Tilanne kuitenkin jatkuu entisellään. Tuitte ajatusta Barrososta varmana puheenjohtajana ilman asianmukaista kilpailua, mutta eniten minua kiinnosti Lissabonin sopimus. Ratifioitte sopimuksen oman parlamenttinne kamareissa, ettekä tietenkään ajatelleet järjestää oman valtionne kansalaisille kansanäänestystä mielipiteen ilmaisemiseksi. Kun puhuitte Irlannista, aloin todella kiinnostua. Sanoitte haluavanne uskottavan politiikan Irlannille toista kansanäänestystä varten ja niinpä tuotitte kyseiset takuut, ja siinä ne nyt ovat - takuut oikeudesta elämään, verotuksesta, turvallisuudesta ja puolustuksesta.
<P>
Kyseisellä asiakirjalla ei ole minkäänlaista lainvoimaa. Asiakirja ei ole sen paperin arvoinen, jolle se on kirjoitettu. Olette käynnistäneet häpeällisen yrityksen huijata irlantilaiset äänestämään Lissabonin sopimuksen puolesta tulevassa kansanäänestyksessä. Tietysti puheenjohtaja Barroso on tukenut teitä tässä asiassa. Hän ei koskaan kunnioita demokraattisten kansanäänestysten tulosta, pidettiin ne Ranskassa, Alankomaissa tai Irlannissa. Hän sanoo, että meidän on jätettävä ne huomiotta ja jatkettava eteenpäin. Kyse on vallasta. Kyse on hänestä ja siitä, että EU:n toimielimet saavat lisää valtaa jäsenvaltioiden kustannuksella. Toivon, että irlantilaiset kertovat teille kaikille minne voitte mennä toisessa kansanäänestyksessä, joka pidetään 2. lokakuuta - ja he voivat hyvinkin tehdä niin!
<P>
(Vaihtelevia reaktioita)
<P>
En kuitenkaan halua olla ilkeä, koska Tšekin puheenjohtajakaudella oli yksi hieno, valoisa, innostava hetki, jolloin kaikki me, jotka uskomme kansallisvaltioihin, demokratiaan ja jotka uskomme aidosti oikeusvaltioperiaatteeseen, pystyimme tulemaan tänne parlamenttiin ja olemaan ensi kertaa minun aikanani ylpeitä siitä, että olemme osa tätä Euroopan parlamenttia. Viittaan tietysti Václav Klausin vierailuun. Mikä loistava puhe se olikaan: hän tuli tähän istuntosaliin ja sanoi suorat sanat ja muistutti siitä, että Euroopan parlamentin jäsenet ja EU:n johtajat eivät kuuntele Euroopan kansoja - jolloin 200 teistä nousi ylös ja käveli pois salista. Joten kiitämme ainakin Václav Klausia erittäin paljon kuudesta viime kuukaudesta.
<P>
(Suosionosoituksia)
<SPEAKER ID="025" NAME="José Manuel Barroso">
komission puheenjohtaja. - (EN) Arvoisa puhemies, haluaisin esittää kysymyksen. En arvostele asiaa, mutta onko lippujen esillä pitäminen sallittua tässä istuntosalissa?
<P>
(Vastalauseita. Nigel Farage piti esillä Yhdistyneen kuningaskunnan lippua.)
<P>
Koska jos se on sallittua, haluaisin asettaa esille Euroopan unionin lipun, jos saan tehdä niin.
<P>
(José Manuel Barroso asetti pöydälleen Euroopan unionin lipun. Suosionosoituksia.)
<SPEAKER ID="026" NAME="Andreas Mölzer" AFFILIATION="NI">
(DE) Arvoisa puhemies, Euroopan yhdentymisen kannalta on epäilemättä hyvä asia, että yksi EU:n uusista jäsenvaltioista, tässä tapauksessa Tšekin tasavalta, toimi neuvoston puheenjohtajana. Vähemmän hyvä asia on kaaos, johon puheenjohtajavaltio on meidät osaltaan johtanut.
<P>
Emme tietenkään voineet odottaa täydellisyyttä uudelta jäsenvaltiolta, jolla on vähän kokemusta EU:sta, mutta voisimme odottaa sentään hienoista ymmärtäväisyyttä. Puheenjohtajakauden alun taideskandaalia ei voida panna Prahan hallituksen syyksi, mutta neuvoston puheenjohtajavaltiota voidaan pitää täysin vastuullisena ponnettomasta reaktiosta ja siitä, että taideteokset säilyivät esillä.
<P>
Poliittinen johtajuus näkyy kuitenkin erityisesti vaikeuksien käsittelyssä ja kriisinhallinnassa. Erityisesti tässä suhteessa oli huomattavia puutteita: 20 päivää kestänyt energiakriisi Euroopassa Venäjän ja Ukrainan kaasukiistan aikana olisi voitu ratkaista tavalla tai toisella; Lähi-idän kriisi hoidettiin mielestäni vähintäänkin kömpelösti. Jos Yhdysvaltojen ohjuskilpi Tšekin tasavallassa ei ollut tarpeeksi paha asia, puheenjohtajavaltion riippuvuus Yhdysvalloista kävi myös ilmi esimerkiksi tavasta, jolla Israelin hyökkäystä Gazaan väheksyttiin puolustustoimena.
<P>
Prahan johtajat arvostelivat ja lykkäsivät Lissabonin sopimustakin vain ponnettomasti. Sen takia menetimme tärkeän tilaisuuden tuoda lisää demokratiaa takaisin Euroopan unioniin.
<P>
Se, että Slovenian ja Kroatian välillä ei lopulta päästy sopimukseen merirajasta, on myös erittäin valitettavaa. Kroatia on loppujen lopuksi valmistautunut EU:hun liittymiseen yhtä hyvin kuin kymmenen uutta jäsenvaltiota olivat liittymisensä aikaan. Päinvastoin se voi olla jopa paremmin valmistautunut. Mielestäni vieläkin valitettavampaa on se, että Ruotsi ei halua jatkaa sovitteluyrityksiä. Kroatia ei ole ansainnut sitä.
<P>
Kaiken kaikkiaan päätelmämme Tšekin puheenjohtajakauden onnistumisesta ovat melko ristiriitaiset.
<SPEAKER ID="027" NAME="Jan Fischer">
neuvoston puheenjohtaja. - (CS) Hyvät parlamentin jäsenet, vastaan erittäin lyhyesti neuvoston ja entisen puheenjohtajavaltion Tšekin puolesta. Ensinnäkin - henkilökohtaisesti - parlamentin ilmapiirin kokeminen riippumatta siitä, oliko kyseessä Tšekin parlamentti vai Euroopan parlamentti, on aina hyvä oppitunti miehelle, joka on pohjimmiltaan asiantuntija ja jolla on vahva akateeminen tausta. Se on oppitunti siitä, miten erilaisia ajatukset voivat toisinaan olla Euroopan yhdentymisen nopeudesta ja tehokkuudesta tai EU:n luonteesta. Kaikki se vain heijastaa teidän näkemystenne erittäin laajaa kirjoa ja mielestäni se on olennainen osa todellista demokratiaa. Kiitän siksi teitä mielipiteidenne ilmaisusta ja myös kriittisistä ehdotuksista, joita olette esittäneet täällä.
<P>
En halua kommentoida Ádám Kósan puheenvuoroa yksityiskohtaisesti, mutta katson, että siitä heijastui mottomme "esteetön Eurooppa" merkitys ja toivon, että EU noudattaa tulevaisuudessakin tätä mottoa. Uskon vakaasti siihen, että toimet, joilla pyritään lievittämään erittäin vakavan talous- ja rahoituskriisin vaikutuksia, olivat asianmukaisia ja järkeviä siihen aikaan, kun ne hyväksyttiin. Täällä on arvosteltu rahoitusmarkkinoiden sääntelyn vauhtia. Olemme hyväksyneet alalla perustavanlaatuisia toimia, ja niistä sovittiin erittäin vakavan, haastavan ja ristiriitaisen keskustelun jälkeen. Yksityiskohtien kanssa tasapainoiltiin aivan kesäkuun Eurooppa-neuvoston kokoukseen saakka, ja tulos ei ehkä miellyttänyt kaikkia, koska täällä on niitä, jotka pitävät maailmaa ylisäänneltynä. Olemme kuitenkin valmiita komission lainsäädäntöehdotukseen rahoitusmarkkinoiden sääntelystä ja pankkivalvonnasta eurooppalaisessa muodossa tänä syksynä. Se, ettei protektionismia ole esiintynyt on - toistan sen - erittäin tärkeää, kuten sekin että olemme onnistuneet noudattamaan solidaarisuuden periaatetta erityisesti niitä valtioita kohtaan, joissa talous on joutunut suurimpiin vaikeuksiin.
<P>
Tapaan presidentti Klausin tänä iltana ja kerron hänelle Euroopan parlamentin jäsenen kiitokset. Muutoin Lissabonin sopimuksen ratifiointi Tšekin tasavallassa on tietysti edennyt täysin Tšekin perustuslain mukaisesti. Sopimus ratifioitiin parlamentin kummassakin kamarissa, ja odotamme tasavallan presidentin allekirjoitusta. Toivon, että se on lopullinen, ratkaiseva ja oikea. Se, ettei Tšekin tasavallassa järjestetty kansanäänestystä sopimuksen ratifioinnista, on kokonaan Tšekin sisäinen asia ja täysin Tšekin perustuslain mukaista. Ei sen enempää sisäpolitiikasta.
<P>
Kiitän monia puhujia, jotka ylistivät puheenjohtajavaltio Tšekin saavuttamaa jatkuvuuden tasoa. Henkilökohtaisesti pidin sitä suurena haasteena hallitukselleni ja minulle itselleni. Se oli koetus uudelle hallitukselle ja kaikille ministereille ja asiantuntijaryhmille, ja kaikki läpäisivät kokeen kirkkaasti - kuten huomautin jo omassa puheenvuorossani ja kuten tietyt Euroopan parlamentin jäsenet myönteisesti totesivat. Pidin omaa kolmasosaani puheenjohtajakaudesta henkilökohtaisena haasteena ja olen iloinen siitä, että puheenjohtajavaltio Tšekki on selvinnyt siitä kunnialla.
<SPEAKER ID="028" NAME="Zuzana Roithová" AFFILIATION="PPE">
(CS) Arvoisa komission jäsen, arvoisa neuvoston puheenjohtaja, hyvät parlamentin jäsenet, olen ylpeä siitä, että Tšekin puheenjohtajakausi jää historiaan mallina joustavasta, ammattimaisesta, puolueettomasta ja hyvin valmistellusta hallinnosta. Uhmaten eurooppalaisten tiedotusvälineiden umpimähkäistä arvostelua ja Tšekin oppositiota tšekit onnistuivat saattamaan päätökseen sopimukset kymmenistä lainsäädäntönormeista. Tšekit onnistuivat siinä taukoon mennessä - ennen kuin Euroopan parlamentin vaalikausi päättyi vaaleja varten. Sopimukset sisälsivät esimerkiksi verkkovierailun, energiapaketin ja kriisin torjuntaa koskevat toimet. Loppujen lopuksi tšekit onnistuivat ratkaisemaan pähkinän alemman arvonlisäverokannan käyttöönotosta työvoimavaltaisissa palveluissa, mikä edistää kasvua ja kriisin torjuntaa. Tšekit onnistuivat myös auttamaan Venäjän öljy- ja kaasutoimitusten jatkamista Eurooppaan, pääsemään sopimukseen eteläisestä Nabucco-kaasuputkesta ja valmistelemaan sen allekirjoitusta varten yhdessä komission puheenjohtajan kanssa.
<P>
Valitettavasti Tšekin tasavalta jää EU:n historiaan esimerkkinä poliittisesta epävakaudesta, koska sosiaalidemokraatti Paroubek asetti oman kunnianhimonsa EU:n etujen edelle ja junaili - yhdessä useiden takinkääntäjien kanssa - Tšekin hallituksen kaatamisen puolivälissä onnistunutta puheenjohtajakautta. Kiitän pääministerien Topolánekin ja Fischerin työryhmiä sekä Tšekin edustustoa Brysselissä kovasta työstä EU:n ja Tšekin tasavallan etujen ajamiseksi. Työryhmät osoittivat, etteivät edut sulje toisiaan pois, edes kriisin aikana. Sen lisäksi ne vakuuttivat muun muassa Ranskan presidentin siitä, että protektionismi on kirosana. Onnittelen teitä ja meitä kaikkia siitä.
<P>
Pyytäisin nyt puheenjohtajavaltio Ruotsia käynnistämään välittömästi keskustelut Tšekin kansalaisia koskevien Kanadan viisumivaatimusten poistamisesta. Uskon, että niissäkin keskusteluissa onnistutaan. Loppujen lopuksi solidaarisuus on Euroopan unionin suurin vahvuus.
<SPEAKER ID="029" NAME="Edite Estrela" AFFILIATION="S&amp;D">
(PT) Arvoisa puhemies, pääministeri Fischer julisti, että Tšekin puheenjohtajakausi oli erittäin onnistunut. Pääministeri Fischer, minun on valitettavasti sanottava, etten ole samaa mieltä. Pääministeri ei ole siitä vastuussa, mutta Tšekin puheenjohtajakausi ei perustunut lainkaan yhteisymmärrykseen. Mainitsen ensimmäiseksi taideteoksia koskevan kiistan, ristiriidat, joka suosi taiteilijoita muttei puheenjohtajavaltiota. Sitten oli sisäpoliittinen epävakaus, joka vahingoitti Euroopan unionin imagoa tai toisin sanoen kaikkia meitä. Pääministeri Fischer, onko totta, että Tšekin tasavalta onnistui ratifioimaan Lissabonin sopimuksen mutta että siitä puuttuu edelleen presidentti Václav Klausin allekirjoitus? Olemme kaikki samaa mieltä myös siitä, että euroskeptinen presidentti puheenjohtajakaudella ei auta meitä lainkaan. Tšekin presidentti antoi monia viestejä euroskeptisyydestä ennen kaikkea kieltäytymällä käyttämästä EU:n lippua. Tärkeämpää on kuitenkin se, ettei hän ole allekirjoittanut Lissabonin sopimusta. Se kertoo kunnioituksen puutteesta meitä kaikkia ja eurooppalaisia kohtaan.
<P>
Puheenjohtajavaltio Tšekki oli erityisen väärässä äitiyslomaa koskevasta direktiivistä. Tiedän mistä puhun, koska olin kyseisestä mietinnöstä vastaava esittelijä. Puheenjohtajavaltion osallistuminen kyseiseen asiaan oli äärettömän kielteistä, ja sitä avusti merkittävästi Astrid Lulling, joka boikotoi äänestystä mietinnöstäni. Puheenjohtajavaltio Tšekki vastusti äitiysloman pidentämistä 20 viikkoon ja isyyslomaa, joka on erittäin tärkeä sen varmistamiseksi, että miehet ja naiset jakavat perheen vastuut ja edistävät siten sukupuolten välistä tasa-arvoa.
<P>
Arvoisa pääministeri, miehiä tarvitaan kotona aivan yhtä paljon kuin naisia tarvitaan työmarkkinoilla. Miehillä on aivan yhtä suuri oikeus nähdä lastensa kehittyvän kuin naisilla on nauttia uramenestyksestä. Arvoisa pääministeri, älkää aliarvioiko naisten oikeuksia tai osaamista.
<SPEAKER ID="030" NAME="Bairbre de Brún" AFFILIATION="GUE/NGL">
(GA) Arvoisa puhemies, ihmisten enemmistö äänesti viime vuonna Lissabonin sopimusta vastaan, koska uskottiin, että voidaan saavuttaa parempi EU: EU, joka on demokraattinen ja vastuullinen; EU, joka edistää työntekijöiden oikeuksia, joka puolustaa julkisia palveluja ja joka hakee myönteistä roolia maailmassa.
<P>
Meille kerrotaan, että Eurooppa-neuvosto on hyväksynyt paketin oikeudellisesti sitovia takuita, joilla käsitellään Irlannin kansan huolenaiheita, mutta se, mitä on saatu aikaan, on vain Lissabonin sopimuksen selvennys. Se ei muuta millään tavoin runkoa tai sisältöä.
<P>
Kun äänestämme tästä asiasta lokakuussa, äänestämme täsmälleen samasta sopimuksesta, joka hylättiin viime vuonna - ilman muutoksia, ilman lisäyksiä, ilman poistoja. Täsmälleen samasta Lissabonin sopimuksesta, jonka 53 prosenttia äänestäjistä hylkäsi.
<P>
Tarvitsemme uuden perussopimuksen uutta aikakautta varten.
<SPEAKER ID="031" NAME="Mario Mauro" AFFILIATION="PPE">
(IT) Arvoisa puhemies, hyvät parlamentin jäsenet, olen kiitollinen puheenjohtajavaltio Tšekille sen ponnisteluista, jotka voidaan kenties tulkita tarkaksi vertauskuvaksi tilanteesta, jossa toimielimemme ovat tällä hetkellä.
<P>
Tunnustamme kaikki, että Euroopan unioni on ainoa mahdollinen foorumi joidenkin kohtaamiemme haasteiden kohtaamiseen. Kukaan ei kuvittele, että esimerkiksi Malta tai Italia, jolla on 5 000 kilometriä rantaviivaa, voi ratkaista maahanmuutto-ongelman, aivan kuten monet muuta maat eivät voi ratkaista energiatoimituksiin liittyviä ongelmia.
<P>
Juuri puheenjohtajavaltio Tšekin tapahtumat - eli kamppailu suurten sisäpoliittisten vaikeuksien ja erilaisen EU:ta koskevan tulkinnan kanssa - auttavat meitä ymmärtämään sen, mitä meitä pyydetään tekemään. En ole tuonut mukanani lippuja tänä aamuna, mutta tiedän varmasti, että tunnen epäluottamusta tylsämielistä kansallismielisyyttä kohtaan ja myös sellaisia byrokraattisia hirviöitä kohtaan, jotka voivat vahingoittaa vakavasti poliittista kokemustamme ja saada meidät unohtamaan, mitä meitä pyydetään saavuttamaan.
<P>
Totuus on se, että maksamme päättämättömyyden hintaa. Maksamme järkyttävää hintaa siitä, ettei meillä ollut rohkeutta tehdä päätöksiä, jotka ovat nyt tärkeitä päätöksiä, ja se heijastuu ehkä myös siihen, ettei meillä ole nyt voimaa kohdata välittömiä olosuhteita, jotka liittyvät erittäin vaikean uuden parlamenttikauden alkuun.
<P>
Uskon kuitenkin, että meillä on huomattava tilaisuus. Jotkut menestyivät toisia paremmin vaaleissa, mutta tiedämme kaikki varmasti, että emme voi vastata haasteisiin, ellemme toimi yhdessä. Katson siksi, että meidän on otettava vastuumme ja annettava toimielimille voimaa, jotta ne voivat elvyttää yhteytensä kansalaisiimme, koska yksi asia on varma: maksamme suurimman hinnan siitä, että joudumme ylipäätään maksamaan, koska se johtaa kansalaistemme vieraantumiseen, he ottavat etäisyyttä meidän ihanteisiimme.
<SPEAKER ID="032" NAME="Jiří Havel" AFFILIATION="S&amp;D">
(CS) Arvoisa pääministeri, arvoisa puhemies, arvoisa komission puheenjohtaja, hyvät parlamentin jäsenet, olemme kokoontuneet tänne arvioimaan edellistä puheenjohtajavaltiota. Puheenjohtajavaltiolla oli kahdet kasvot. Ei unohdeta kumpaakaan niistä, vaikka on asioita, jotka luultavasti mieluiten unohtaisimme. Monet täällä ovat valittaneet sitä, ettei puheenjohtajavaltio Tšekki toiminut riittävän aktiivisesti rahoituskriisin ratkaisemiseksi. Toiset muistavat presidentti Klausin kiistellyn puheen parlamentissa. Toiset taas valittavat Barack Obaman kriisiohjelman tahditonta kuvaamista tieksi helvettiin. Tšekin puheenjohtajakauteen liittyy kuitenkin myös selvää edistystä. Muistellaan vaikka ympäristöpakettia ja Lissabonin sopimuksen hyväksymisen edistymistä. Puheenjohtajavaltiolla Tšekillä oli kahdet kasvot ja symbolisesti sillä oli kaksi pääministeriä. Tänään menestyksekkäämpi heistä seisoo edessänne. Arvoisa pääministeri, kiitän teitä ja hallitustanne ponnisteluistanne ja kiitän EU:n ja Tšekin virkamiehiä heidän tekemästään työstä. Hyvät parlamentin jäsenet, mielestäni Tšekin tasavallan pääministeri ansaitsee kunnon aplodit.
<SPEAKER ID="033" NAME="Joe Higgins" AFFILIATION="GUE/NGL">
(EN) Arvoisa puhemies, tätä parlamenttia hallitsee kyyninen suuri koalitio, johon kuuluvat eurooppalaisen kapitalismin pääpuolue PPE ja sosiaalidemokraatit, jotka ovat naamioituneet vasemmistoksi, mutta jotka todellisuudessa panevat täytäntöön samaa uusliberalistista ohjelmaa, jolla työntekijät pakotetaan maksamaan kansainvälisen kapitalismin nykyinen kriisi.
<P>
Nyt tämä suuri koalitio haluaa pakottaa irlantilaiset ja eurooppalaiset Lissabonin sopimukseen, koska se edustaa uusliberalistista ohjelmaa - mukaan luettuna työntekijöiden oikeuksien heikentäminen - ja edistää militarisointia ja aseteollisuutta. Irlantilaisille annetut niin sanotut takuut eivät muuta mitään, eivät merkitse mitään ja ovat epäolennaisia.
<P>
Islantilaisena sosialistina haastan kyseisen koalition. Haastan puhemies Buzekin, puheenjohtaja Barroson, Martin Schulzin ja Guy Verhofstadtin: tulkaa Irlantiin syyskuussa, keskustelkaa meidän kanssamme työntekijöistä koostuvan yleisen edessä siitä, miksi heidän pitäisi tukea teidän Lissabon-hankettanne, joka on täysin heidän etujensa vastainen.
<P>
(GA) Valmistautukaa kiivaaseen Lissabonin sopimuksen vastaiseen kampanjaan Irlannissa. Edustamme miljoonia eurooppalaisia, joilla ei ollut mahdollisuutta äänestää Lissabonin sopimusta vastaan. Sopimus ei hyödytä EU:n kansalaisten enemmistöä vaan byrokraatteja, suuria yrityksiä ja aseteollisuutta.
<SPEAKER ID="036" NAME="Manfred Weber" AFFILIATION="PPE">
(DE) Arvoisa puhemies, arvoisa pääministeri, arvoisa komission puheenjohtaja, hyvät parlamentin jäsenet, tämän keskustelun aikana monet ovat ilmaisseet puheenjohtajavaltio Tšekille kiitollisuutensa siitä, että se on onnistunut saattamaan hallinnollisesti valmiiksi muutaman hankkeen toimikautensa loppuun mennessä.
<P>
Pohdin vakavasti sitä, onko odotuksistamme todellakin tullut niin vaatimattomia? Toimimme politiikan alalla. Se, mitä me todella odotamme vuosikymmeniin suurimmassa talouskriisissä, johon liittyy ympäristöhaasteita, on puheenjohtajavaltio, joka osoittaa johtajuutta ja näkemystä. Sitähän me tosiasiassa odotamme. Olemme nähneet, että hallinnollinen työ on saatu valmiiksi sellaisissa kysymyksissä, jotka ovat edelleen käsiteltävänä toimikauden lopussa. Olisin todellakin odottanut enemmän.
<P>
Arvoisa pääministeri, jos tapaatte presidentti Klausin tänä iltana, kertokaa hänelle, että hänellä oli kuluneen kuuden kuukauden aikana tilaisuus osoittaa EU:lle Tšekin kansallinen identiteetti ja suvereenius vahvalla johtajuudella. Hän tietenkin korosti kansallisen suvereeniuden merkitystä täällä parlamentissa. Valitettavasti hän jätti tilaisuutensa käyttämättä.
<SPEAKER ID="037" NAME="Mairead McGuinness" AFFILIATION="PPE">
(EN) Arvoisa puhemies, meillä on vain minuutti aikaa, joten jätän kohteliaisuudet väliin. Puolustan teitä omaa irlantilaista kollegaani Joe Higginsiä vastaan. Muistutan Joe Higginsiä siitä, että te, työssänne solidaarisuusliikkeessä, puolustitte työntekijöitä ja heidän oikeuksiaan, ja katson, että historiallisten tosiasioiden pitäisi näkyä tässä parlamentissa. Pienet kiistat eivät ole paha asia, mutta on aika erikoista, että tänä aamuna meillä on Nigel Farage toisella puolella ja Sinn Féin ja Joe Higgins toisella puolella - oikeiston ja vasemmiston äärilaidat - vastustamassa Lissabonin sopimusta.
<P>
Sen pitäisi olla riittävän hyvä syy meille muille antaa "kyllä"ääni Lissabonin sopimukselle ja hyvä syy irlantilaisille äänestäjille, jotka tekevät päätöksensä 2. lokakuuta, kuunnella ääniä, jotka kehottavat heitä äänestämään "ei", ja kuunnella tarkasti mitä ne edustavat, ja sitten kuunnella järjen ääntä ja pohtia sitä seikkaa, että Euroopan unioni on kohdellut Irlantia hyvin ja Irlanti on kohdellut Euroopan unionia hyvin ja että pysymme edelleen Euroopan sydämessä tukemalla Lissabonin sopimusta.
<SPEAKER ID="038" NAME="Jean-Pierre Audy" AFFILIATION="PPE">
(FR) Arvoisa puhemies, arvoisa pääministeri Fischer, arvoisa puheenjohtaja Barroso, teidän puheenjohtajakautenne, pääministeri Fischer, osoittaa jälleen kerran, miten tärkeää on saada nopeasti pysyvä puheenjohtaja Euroopan unionille. Sen lisäksi siitä määrätään Lissabonin sopimuksessa.
<P>
Vaikutatte varsin hiljaiselta, pääministeri Fischer, ja haluaisinkin tietää mielipiteenne troikan ohjelmasta, jonka hallituksenne allekirjoitti kesäkuussa 2008 Ranskan ja Ruotsin kanssa. Haluamme kuulla tätä asiaa koskevasta Ruotsin työohjelmasta sekä erityisesti kolmesta muusta asiasta: Dohan ohjelmasta, vuosituhannen kehitystavoitteista ja Välimeren unionista.
<P>
Mikä on teidän arvionne tästä välineestä, pääministeri Fischer, ja miten arvioitte troikkaa, joka on jo ensimmäinen merkki Euroopan unionin pysyvästä puheenjohtajasta.
<SPEAKER ID="039" NAME="Zoltán Balczó" AFFILIATION="NI">
(HU) Arvoisa puhemies, hyvät parlamentin jäsenet, lyhyt, napakka sananvaihto ryhmän puheenjohtajan Faragen ja puheenjohtaja Barroson välillä oli erittäin valaiseva EU:n tulevaisuutta koskevan näkemyksen kannalta. Siinä kävi räikeästi ilmi, että Lissabonin sopimukselle viitoitetun reitin lopullisena päämääränä on kansallisvaltioiden hävittäminen, mikä selittää sen, miksi puheenjohtaja Barrosoa ärsyttää nähdä kansallislippu tässä istuntosalissa. Jaamme tietysti saman yhteisen eurooppalaisen tavoitteen. Niin tehdessämme haluamme kuitenkin tehdä selväksi, että sen sijaan, että julistamme täällä annettua iskulausetta "moninaisuudessaan yhtenäinen", tavoittelemme yhteistyötä moninaisuudessa, mikä tarkoittaa sitä, että kannatamme kansallisvaltioiden säilyttämistä. Siinä ovat ne puitteet, joissa haluamme tehdä työtä yhtenäisen Euroopan puolesta.
<SPEAKER ID="040" NAME="Elmar Brok" AFFILIATION="PPE">
(DE) Arvoisa puhemies, totean jälleen kerran, että pääministeri Topolánekista ja pääministeri Fischeristä riippumattomista syistä neuvoston puheenjohtajavaltio menestyi paremmin kuin miltä näyttää, ja kiitän myös Saša Vondraa puheenjohtajakauden valmistelemisesta.
<P>
Lisään vielä yhden asian, ja se on vastaus Joe Higginsille. Lissabonin sopimus on monialainen sosiaalilauseke. Se antaa meille lisää sosiaalisia oikeuksia ja perusoikeuskirjan. Jos emme saa tätä sopimusta, meillä on EU, jossa on vähemmän sosiaalisia oikeuksia. Katson, että tämä asia pitäisi tehdä selväksi, niin että irlantilaisille ei kerrota enempää valeita. Meidän pitäisi kertoa heille totuus. Ilman Lissabonin sopimusta meille jää Nizzan sopimus ja vähemmän sosiaalisia oikeuksia EU:ssa. Siksi meidän pitäisi lopettaa tuo kauhea kampanja ja kertoa irlantilaisille totuus.
<P>
(Suosionosoituksia)
<SPEAKER ID="041" NAME="Bernd Posselt" AFFILIATION="PPE">
(DE) Arvoisa puhemies, haluaisin muistuttaa, että puheenjohtajavaltio Tšekin saavutukset ovat suuremmat kuin sen saama tunnustus mutta että puheenjohtajakausi oli myös erittäin vaihteleva. Ensiluokkaiset virkamiehet ja erinomaiset ministerit, kuten Karel Schwarzenberg, Saša Vondra, Ondřej Liška ja muut, sekä pääministeri Fischer ovat tehneet erinomaista työtä. Kiitänkin heitä siitä. Tšekillä on vain yksi ongelma, ja se on presidentti Klaus, joka on vahingoittanut maataan vakavasti horjuttamalla tietoisesti ja tahallisesti menestyksekästä puheenjohtajakautta. Kiitän pääministeri Fischeriä mestarillisesta tavasta, jolla hän torjui sen, meni itse Brysselin huippukokoukseen ja päätti onnistuneesti neuvoston puheenjohtajakauden.
<SPEAKER ID="042" NAME="Jan Fischer">
neuvoston puheenjohtaja. - (CS) Arvoisa puhemies, hyvät parlamentin jäsenet, tällä kertaa vastaukseni on todellakin erittäin lyhyt. Kiitän teitä puheenvuoroistanne. Ne ovat osoittaneet jälleen kerran mielipiteiden moninaisuuden ja erilaisten ajatusten laajuuden EU:ssa; miten vaikeaa ja samalla tarpeellista on etsiä jonkinlaista yhteistä nimittäjää ja yhteistä ääntä. Uskon kuitenkin, että moninaisuus elvyttää mannertamme ja yhdentymisprosessia ja että se kuuluu tänne. Viette epäilemättä kantanne, analyyttiset näkemyksenne ja arvionne mukananne täältä, ja ehkä minun asiani ei ole vakuuttaa teitä muusta, koska tämä ei ole akateeminen keskustelu. Hallitukseni ja - sanottakoon se - edellinen hallitus todellakin tekivät kaiken mahdollisen puheenjohtajakautemme ohjelman toteuttamiseksi ja teimme sen sinnikkäästi huolimatta edistyksestä, jonka Tšekin tasavalta saavutti ratifioimalla Lissabonin sopimuksen. Haluan tehdä sen täysin selväksi. Arvostan troikkaa, johon kuuluvat Ranska, Tšekin tasavalta ja Ruotsi, ja troikan työtä erittäin paljon. Pystyimme tekemään erittäin tiivistä yhteistyötä päivittäisissä tapahtumissa. Kyseessä on mekanismi, joka edistää huomattavasti jatkuvuutta ja puheenjohtajuuden siirtämistä, ja arvostan sitä erittäin paljon. Tšekin tavoitteista ja siitä, miten teknokraattinen puheenjohtajavaltio oli, miten se osoitti johtajuutta, näkemystä tai muuta, totean olevani varma siitä, että kausi alkoi EU:ta koskevalla näkemyksellä ja ohjelmalla ja että Tšekki myös onnistui toteuttamaan ohjelman. Teidän tehtävänne on arvioida missä määrin se saavutettiin. Omalta osaltani olen edelleen vakuuttunut siitä, että tällä puheenjohtajakaudella saavutettiin tavoitteet, vaikka arvostelua esiintyy aina ja joillakin aloilla me - syystä tai toisesta - emme saavuttaneet kaikkia tavoitteitamme. Kiitän teitä vielä kerran keskustelusta ja kriittisistä huomioistanne ja kiitän kaikkia teitä, jotka osoititte ymmärtämystä ja arvostusta poliittisella ja henkilökohtaisella tasolla. Toivotan teille menestystä työstänne.
<SPEAKER ID="043" NAME="José Manuel Barroso">
komission puheenjohtaja. - (EN) Arvoisa puhemies, keskustelussa esitettiin joitakin konkreettisia kysymyksiä.
<P>
Ensinnäkin komissio pahoittelee sitä, että Kanada on ottanut käyttöön viisumivaatimuksen, joka koskee Kanadaan matkustavia Tšekin kansalaisia. Keskustelin asiasta Kanadan pääministerin kanssa viime G8-kokouksen yhteydessä. Odotan toimen olevan väliaikainen ja toivon, että viisumivapaus Tšekin tasavallan ja Kanadan välillä saadaan pian.
<P>
Pyysin komission jäsentä Barrot'ta tapaamaan Tšekin virkamiehiä ja keskustelemaan asiasta pian ja olen ymmärtänyt, että ensimmäinen kokous komission virkamiesten ja Tšekin ulkoministeriön virkamiesten välillä pidettiin Brysselissä eilen. Tältä pohjalta komissio tutkii tilanteen huolellisesti ja raportoi asiasta vastavuoroista viisumivapautta koskevassa kertomuksessa, joka julkaistaan todennäköisesti syyskuussa 2009. Kuulemme yhteistyössä Tšekin hallituksen kanssa Kanadan viranomaisia, jotta saamme lisätietoja syistä heidän päätöksensä takana, ja teemme kaiken tarpeellisen viisumivapaan matkustamisen palauttamiseksi.
<P>
Rahoitusmarkkinoiden sääntelyssä ja valvonnassa, jota myös käsiteltiin keskustelussa, on tietysti vielä tehtävää eli se, mitä Eurooppa-neuvosto hyväksyi yhteisymmärryksessä de Larosièren raportin pohjalta - teetätin raportin tuolla korkean tason ryhmällä - mutta meidän on myös otettava huomioon saavutettu edistys.
<P>
Euroopan parlamentti ja neuvosto ovat hyväksyneet komission ehdotukset, jotka koskevat pääomavaatimuksia, talletustakuita, luottoluokituslaitoksia ja vakuutusalan Solvenssi-direktiiviä. Komissio on esittänyt lainsäädäntöä, joka koskee hedgerahastoja ja pääomasijoituksia sekä arvopaperistamista ja palkkioita pankkialalla. Nyt Euroopan parlamentin ja neuvoston on hyväksyttävä ne - mikäli ne niin tahtovat - nopeasti.
<P>
Toinen keskustelussa mainittu asia oli protektionismin vastustaminen. Itse asiassa se oli erittäin tärkeä aihe 1. maaliskuuta pidetyssä Eurooppa-neuvoston kokouksessa. Vuoden 2008 jälkimmäisellä puoliskolla Euroopan unionissa esiintyi vaarallisia pyrkimyksiä sisäisiin protektionistisiin toimiin. Mielestäni on reilua todeta, että puheenjohtajavaltio Tšekki ja monet jäsenvaltiot tekivät selväksi, ettemme voi hyväksyä tällaista sisämarkkinoiden pirstomista, joten kyseisinä kuukausina käydyt keskustelut olivat erittäin tärkeää kehitystä.
<P>
Lopuksi totean arvostelusta, joka koskee Lissabonin sopimuksen ratifiointia parlamentissa, etten ymmärrä miten joku, joka on valittu parlamenttiin, voi kyseenalaistaa sopimuksen ratifioinnin parlamentissa. Parlamentti on demokratian perusta ja parlamentin ratifiointi on yhtä legitiimi kuin kansanäänestys.
<P>
(Suosionosoituksia)
<SPEAKER ID="044" NAME="Puhemies">
(EN) Totean vielä kerran Tšekin tasavallan pääministerille: kiitos paljon puheenjohtajakaudesta, yhteenvedosta ja osallistumisestanne täällä tänään pidettyyn keskusteluun.
<P>
(PL) Keskustelu on päättynyt.
<P>
(Istunto keskeytettiin klo 10.35 ja sitä jatkettiin klo 10.40.)
<P>
Kirjalliset lausumat (työjärjestyksen 149 artikla)
<SPEAKER ID="102" NAME="João Ferreira  " LANGUAGE="PT">
Maailma on kohdannut yhden vakavimmista kapitalismin kriiseistä, ja sillä on vakavia seurauksia työntekijöille ja ihmisille yleensä.
<P>
EU:ssa tämän kriisi on seurausta uusliberalistisesta politiikasta, jota harjoitetaan yhä edelleen. Kyseinen politiikka on kirjattu perussopimuksiin ja niin kutsuttuun Lissabonin strategiaan, jota Lissabonin sopimuksella yritetään institutionalisoida sekä syventää ja laajentaa. Sen sijaan että käsittelisi asianmukaisesti kriisin syitä, neuvosto toistelee kriisin aiheuttaneen politiikan peruslinjoja, mikä merkitsee huolestuttavaa ja vastuutonta yritystä jatkaa kyseistä politiikkaa kaikista todisteista huolimatta. Sen seurauksena neuvosto tukee
<P>
pyrkimystä hyväksyä Lissabonin sopimus, nyt petoksen keinoin, mihin kuuluu se, että täsmälleen sama asia, jonka irlantilaiset jo kerran hylkäsivät, esitetään jonakin erilaisena;
<P>
pääoman vapaata ja sääntelemätöntä liikkuvuutta ja offshore-rahoituskeskusten olemassaoloa;
<P>
markkinoiden vapauttamista, julkisten palvelujen yksityistämistä ja talouden kasvavaa keskittymistä rahoitustoimintaan;
<P>
työsuhteiden sääntelyn purkamista, palkkojen alentamista, hyväksikäytön tehostamista ja joustoturvan puolustamista;
<P>
työttömyyden torjunnan epäonnistumista ohjaamalla valtavia rahamääriä rahoitusalan tukemiseen kiinnittämättä samaa huomiota tuotantosektoriin.
