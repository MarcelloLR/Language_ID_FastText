<CHAPTER ID="006">
Kansalaisaloite (keskustelu) 
<SPEAKER ID="095" NAME="Puhemies">
(EN) Esityslistalla on seuraavana Zita Gurmain ja Alain Lamassouren perussopimus-, työjärjestys- ja toimielinasioiden valiokunnan puolesta laatima mietintö ehdotuksesta Euroopan parlamentin ja neuvoston asetukseksi kansalaisaloitteesta - C7-0089/2010 -.
<SPEAKER ID="096" NAME="Zita Gurmai">
esittelijä. - (EN) Arvoisa puhemies, EU:n kansalaisaloite on ainoalaatuinen tilaisuus. Ensimmäistä kertaa EU:n kansalaiset voivat yhdistyä ja antaa meidän saada kuulla, yhdellä lujalla äänellä, jos heidän mielestään me, EU:n päätöksentekijät, emme tee työtämme asianmukaisesti tai jätämme tärkeitä asioita huomiotta.
<P>
Tarvitsemme sitä kipeästi. Kun vain 42 prosenttia Euroopan parlamentin vaaleissa äänioikeutetuista ihmisistä todella käyttää aikaansa äänestämiseen, kaikki uudet EU:n välineet - erityisesti kansalaisaloitteen kaltainen väline - ovat erittäin tärkeitä. Ymmärrämme kuitenkin, että kansalaisaloitteeseen liitetyt suuret odotukset voivat johtaa pettymykseen ja turhautumiseen. Voimme välttää sen asetuksella, jossa säädetään sen turvallisesta ja tehokkaasta käytöstä, ja voimme auttaa kuromaan umpeen sitä kuuluisaa kuilua meidän ja EU:n kansalaisten välillä. Haluaisin toivottaa myös kansalaiset tervetulleiksi tänne.
<P>
Me kaikki, Alain Lamassoure, Diana Wallis, Gerald Häfner ja minä, olemme tietoisia kantamastamme valtavasta vastuusta. Keskusteluissa otettiin esiin monia seikkoja, ja meidän piti perustaa työmme kaikkien vahvaan kompromissihenkeen. Meillä oli onnea saada tähän hyvät kumppanit, jotka osoittivat järkevää joustavuutta ja joilla oli samat tavoitteet kuin parlamentin esittelijöillä, eli sopimuksen aikaansaaminen mahdollisimman pian, ja jotka pitivät yllä työmme korkeaa laatua ja varmistivat, että vuosi Lissabonin sopimuksen jälkeen meillä on asetus perussopimuksen eniten kansalaisiin perustuvasta säännöksestä.
<P>
Haluaisin kiittää komission jäsentä Šefčovičia ja puheenjohtajavaltio Belgiaa, erityisesti ministeri Chastelia, ja heidän ryhmiään. Emme saa myöskään unohtaa puheenjohtajavaltio Espanjaa, joka edisti asian etenemistä aivan prosessin alussa.
<P>
Tänään esittelemme teille kompromissitekstin, jota komissio tekee ja jonka myös Coreper-neuvosto on hyväksynyt. Jos me päätämme tukea sitä ja jos neuvosto hyväksyy sen - kuten toivomme - asetus voi tulla voimaan 1. tammikuuta, ja se on sovellettavissa 12 kuukautta myöhemmin vuonna 2012
<P>
Olemme tyytyväisiä voidessamme sanoa, että parlamentin keskeiset vaatimukset hyväksyttiin keskusteluissa. Aloitteen hyväksyttävyyden tarkistaminen perustuu selkeisiin vaatimuksiin rekisteröintihetkellä, eikä sen jälkeen, kun on jo kerätty monia allekirjoituksia. Jotta voidaan varmistaa, että aloitteet ovat hyvin perusteltuja ja että niillä on eurooppalainen ulottuvuus, aloitteen rekisteröimiseksi olisi perustettava vähintään seitsemästä jäsenvaltiosta tulevasta seitsemästä jäsenestä koostuva kansalaistoimikunta.
<P>
Sen lisäksi, että kansalaistoimikunta vähentää vaaraa leikkimielellä esitetyistä aloitteista, siitä on kiistämättömiä etuja myös järjestäjille. Jos kansalaisaloitteen alullepanijat ovat järjestäytyneitä prosessin alussa, heillä on verkosto ja monia kieliversioita aloitteestaan. Heidän olisi huomattavasti helpompaa saada kerättyä miljoona allekirjoitusta.
<P>
Selvää on, että vaikka kansalaistoimikuntaa koskeva vaatimus näyttäisi alustavasti rajoitukselta, todellisuudessa se järkevöittäisi loppumenettelyä. Komissio auttaa aloitteen järjestäjiä tarjoamalla käyttäjäystävällisen oppaan ja perustamalla yhteyspisteen. Jos aloitteeseen onnistutaan keräämään miljoona allekirjoitusta, asianmukaiset jatkotoimet taataan, mukaan luettuna julkinen kuuleminen parlamentissa.
<P>
Asetuksen tarkistaminen on olennaisen tärkeää, koska tämä välinen on ensimmäinen laatuaan. Meidän ehdotustemme kannalta se on erittäin hyödyllistä sen vaikean kysymyksen osalta, miten allekirjoitukset tarkistetaan. Jäsenvaltioiden on tehtävä se, mutta me kehottamme niitä vaatimaan mahdollisimman vähän henkilötietoja. Jäsenvaltioilla voivat soveltaa tiettyä joustavuutta valitessaan, mitä tietoja missäkin maassa vaaditaan, mutta olen iloinen voidessani sanoa, että monet niistä aikovat pärjätä vähemmillä tiedoilla kuin alun perin suunniteltiin. Meidän mielestämme kompromissitekstin mukainen asetus on kansalaisystävällinen, eikä sillä luoda vaivalloisia velvoitteita järjestäjille eikä aiheuteta heille turhautumista.
<SPEAKER ID="097" NAME="Alain Lamassoure" LANGUAGE="FR">
Arvoisa puhemies, Euroopan unioni avautuu tänään osallistuvalle demokratialle. Se ei ole vielä suoraa demokratiaa, kansalaiset eivät tee päätöksiä itse, mutta he kuitenkin saavat oikeuden kysyä suoraan, julkisesti, valtavana joukkona, niiltä, jotka tekevät päätöksiä EU:ssa, hallitustensa ja vaaleilla valittujen edustajiensa yli.
<P>
Tästä lähtien kansalaisilla on samat poliittista aloitetta koskevat valtuudet kuin tällä ministerineuvostolla ja Euroopan parlamentilla. Olemme hyötyneet, kuten Zita Gurma sanoi, komission jäsenen Šefčovičin ja hänen ryhmiensä tekemästä erinomaisesta valmistelutyöstä ja puheenjohtajavaltio Belgian älykkäästä ja tehokkaasta tuesta.
<P>
Parlamentin osalta tämä teksti on neljän esittelijän työn tulosta, neljän joukon, te mukaan luettuna, arvoisa puhemies. Läsnäolonne on meille kunnia.
<P>
Halusimme saada aikaan mahdollisimman yksinkertaisen, mahdollisimman kansalaisystävällisen menettelyn yleisölle. Kuka voi osallistua? Kansalaiset, eli luonnolliset henkilöt, kaikki kansalaiset, myös, mahdollisesti vaaleilla valitut edustajat, mutta vain EU:n kansalaiset. Perussopimus ei jätä siitä mitään epäilyä.
<P>
Oikeus osallistua kansalaisaloitteeseen on jälleen yksi uusi erioikeus, jonka kansalaiset saavat koko EU:ssa. Kuka voi käynnistää aloitteen? Tarvitaan vain seitsemän kansalaista järjestelytoimikuntaa, ei 300 000:a, kuten komissio ehdotti, eikä 100 000:a, kuten neuvosto suunnitteli, seitsemän kansalaista seitsemästä eri maasta, mikä tarkoittaa neljäsosaa jäsenvaltioista.
<P>
Keneltä voi saada tietoja, jos haluaa käynnistää aloitteen? Komissio julkaisee itse oppaan kansalaisaloitteesta ja perustaa erikoistuneen yhteyspisteen. Millainen menettely on? Erittäin yksinkertainen. Yksi pyyntö aloitteen rekisteröimiseksi ja sen hyväksyttävyyden tarkistamiseksi. Entä hyväksyttävyyden perusteet? Perussopimukset, koko perussopimus eikä mitään muuta kuin perussopimus, mukaan luettuna perusoikeuskirja. Mitä tukea aloitteeseen voidaan käyttää? Mitä tahansa tukea: poliittista, taloudellista, paikallista, kansallista, eurooppalaista, kansainvälistä, etujärjestöjä, kansalaisjärjestöjä, kirkkoja ja niin edelleen.
<P>
On vain yksi ehto: täydellinen avoimuus. Niiden, joita pyydetään allekirjoittamaan, on tiedettävä, mitä aloitteen takana on. Kansalaisten on siis kannettava vastuunsa. Minkälaiset ovat allekirjoitusten keräämisen muodollisuudet? Uskomattoman yksinkertaiset. Allekirjoitukset paperilla mutta myös Internetin kautta. Tietysti vain jäsenvaltiot voivat valvoa niitä, mutta olemme olleet huolellisia, kuten Zita Gurmai sanoi, ja varmistaneet, että lomakkeet yhdenmukaistetaan mahdollisimman hyvin.
<P>
Pitkällä aikavälillä on todellinen yksi eurooppalainen järjestelmä, joka on otettava käyttöön kaikissa 27 jäsenvaltiossa, ja kolmannes jäsenvaltioista on jo valmistautunut siihen.
<P>
Lopuksi, mitä ovat poliittiset tulokset? Tässä kohdassa parlamentti on ollut hyvin vaativa. Perussopimuksen mukaisesti komissio on todellakin ainoa, joka voi päättää, seuraako menestyksellistä aloitetta lainsäädännöllinen jatkotoimi. Komissiota on siksi suojattava poliittiselta painostukselta, jolla pyritään lisäämään lainsäädäntöä, kun unioni jo muutenkin sääntelee liikaa. Kansalaisia on kuitenkin samaan aikaan suojeltava vaaralta, että mitään poliittisia jatkotoimia ei tule, jos komissio katsoo täydentävän lainsäädännön epäasianmukaiseksi. Siksi luodaan kaksi uutta oikeutta hyödyttämään menestyksellisten aloitteiden laatijoita: oikeus esittää komissiolle aloitteensa ja oikeus julkiseen kuulemiseen, joka voidaan järjestää itse Euroopan parlamentissa.
<P>
Lyhyesti, tässä meillä on yksinkertainen, innovatiivinen ja demokraattinen menettely. Nyt on kansalaisten vuoro puhua.
<P>
(Suosionosoituksia)
<SPEAKER ID="098" NAME="Gerald Häfner">
vetoomusvaliokunnan lausunnon esittelijä. - (DE) Arvoisa puhemies, kuten kaikessa politiikassa, EU:n politiikassakaan ei saa jättää kansalaisia ulkopuolelle, toimia heidän päidensä yli tai vehkeillä heidän selkänsä takana. EU:n politiikan on oltava kansalaisten tekemään, sitä on tehtävä kansalaisille ja kansalaisten avulla. Haluamme kuroa umpeen kuilun kansalaisten ja politiikan ja kansalaisten ja toimielinten välillä. Sen aikaansaamiseksi tarvitsemme menettelyjä, joiden nojalla kansalaiset voivat osallistua päätöksentekoon ja ilmaista mielipiteensä. Olemme onnistuneet luomaan enemmän demokratiaa Euroopan unionissa mutta emme ole tehneet tarpeeksi saadaksemme kansalaiset osallistumaan tehokkaammin päätöksiin ja EU:n keskusteluihin. Tämän päivän päätös eurooppalaisen kansalaisaloitteen käyttöönotosta saa sen aikaan. Olemme käyneet ankaria neuvotteluja ja olemme saaneet aikaan monia huomattavia parannuksia.
<P>
Hyvät kollegat, jos katsotte asiakirjaa, josta tänään äänestämme, näette, että aina, kun siinä on lihavoitua tekstiä, ja Alain Lamassoure on juuri myös viitannut tähän, se on meidän ehdottamaamme tekstiä, joka korvaa neuvottelujen tulokset, komission alkuperäisen luonnoksen. Huomaatte, että olemme kirjoittaneet uudelleen kaksi kolmasosaa tekstistä ja esittäneet huomattavia parannuksia asiakirjaan, jonka komissio innostuneena toimitti meille. Mainitsen vain tärkeimmät kohdat. Olemme alentaneet esteitä huomattavasti. Erityisesti siten, että allekirjoituksia tarvitsee kerätä vain neljäsosasta jäsenvaltioista eikä kolmasosasta. Meistä olisi tietysti parasta, jos allekirjoituksia kerättäisiin kaikkialta EU:sta, mutta puhumme nyt vähimmäistasoista. Tärkeintä on se, että olemme onnistuneet poistamaan miltei kokonaan esteen, joka uhkasi aivan alusta alkaen olla erittäin epäonnistunut ja jossa vaadittiin, että hyväksyttävyys tarkistettaisiin 300 000 allekirjoituksen jälkeen ennen kuin kansalaiset voisivat jatkaa uusien allekirjoitusten keräämistä. "Miltei kokonaan" tarkoittaa, että olemme esittäneet ajatusta, että kansalaistoimikunta on mukana alusta alkaen, millä varmistetaan, että kaikkiin komission saamiin viesteihin, joiden otsikkokentässä lukee kansalaisaloite, ei tarvitse soveltaa täysimääräistä hallinnollista menettelyä. Aloitteiden on oltava kohtuullisen vakavasti otettavia. Toisin sanoen kaikkien, jotka haluavat kerätä miljoona allekirjoitusta, on ensin saatava ehdotukseensa mukaan ainakin seitsemän maata.
<P>
Olemme esittäneet suurempaa avoimuutta ja pakollista kuulemista prosessin lopussa. Nämä kuulemiset järjestetään Euroopan parlamentissa parlamentin ja komission läsnä ollessa. Ne ovat kansalaisten tilaisuus selittää huolensa. Se on valtava askel eteenpäin. Emme ole taistelleet tästä omasta puolestamme vaan - emmekä saa ikinä unohtaa sitä - EU:n kansalaisten puolesta, heidän oikeuksiensa puolesta ja tehokkaamman ja yksinkertaisemman prosessin puolesta, jotta kansalaiset voivat osallistua EU:hun.
<P>
On joitakin asioita, joita emme ole saaneet aikaan, ja monet niistä ovat nyt vasemmiston esittämissä tarkistuksissa. Neuvottelut on nyt joka tapauksessa saatettu loppuun. Olemme saaneet neuvoston ja komission kanssa sopimuksen aikaan. Meidän piti antaa periksi joissakin kohdissa, mutta toinen puoli on myös tehnyt valtavia myönnytyksiä, ja me tiedämme, että tarkistuksissa on enemmän kyse ulkonäöstä eikä niinkään sisällöstä. Se tarkoittaa, että tulosten muuttamiseen ei ole tilaisuutta. Voimme tehdä sen kuitenkin tarkistuksen aikana kolmen vuoden kuluttua.
<P>
Haluaisin kiittää kaikkia mukana olleita, myös työntekijöitä, sihteeristöjä, yhteisesittelijöitä, komissiota ja neuvostoa, erittäin tehokkaasta yhteistyöstä. Mielestäni tällainen valiokuntien ja ryhmien rajat ylittävä yhteistyö voisi olla mallina tulevaisuudelle. Yleisesti haluaisin nähdä kansalaisten EU:n, jossa kansalaiset katsovat olevansa osa EU:ta ja jossa he osallistuvat aktiivisemmin kuin aiemmin.
<SPEAKER ID="099" NAME="Puhemies">
(EN) Haluaisin vain sano, että minulle oli suuri kunnia olla mukana parlamentin ryhmässä sellaisessa, mikä minun mielestäni on valtavan vaikuttava EU:n kansalaisten puolesta.
<SPEAKER ID="100" NAME="Olivier Chastel">
neuvoston puheenjohtaja. - (FR) Arvoisa puhemies, arvoisa komission jäsen, arvoisat parlamentin jäsenet ja erityisesti esittelijät, yksi tärkeimmistä Lissabonin sopimuksen lupauksista oli tuoda EU lähemmäs kansalaisiaan.
<P>
En usko, että minun tarvitsee nyt luetteloida esimerkkejä, jotka ovat osoittaneet meille, ennen Lissabonin sopimuksen allekirjoittamista joulukuussa 2009 ja sen jälkeen, miten välttämätöntä tällainen lähentyminen on. Siksi ei ole yllättävää, että kaikki toimenpiteet, joilla edistetään tavoitetta saada kansalaiset kiinnostumaan Euroopan yhdentymisestä ja osallistumaan siihen, ovat ensisijaisia tavoitteita kaikille toimielimille, myös neuvostolle.
<P>
Olen siksi erityisen iloinen, että voin puhua teillä asetuksesta, jolla pannaan täytäntöön kansalaisaloite, tämä Lissabonin sopimuksen lippulaiva-aloite, jolla parannetaan kansalaisten osallistumista päätöksiin EU:n tasolla.
<P>
Tämä asetus oli, tietenkin, yksi neuvoston puheenjohtajavaltion Belgian ensisijaisista tavoitteista, koska voi olla, että tämä kansalaisaloite on sopivin symboli Lissabonin sopimuksen jälkeiselle kansalaisen asemalle unionissa. Kansalaisaloitteen avulla, kuten esittelijät ovat jo sanoneet, miljoona EU:n kansalaista voi esittää komissiolle lainsäädäntöehdotuksen, komission on tutkittava se ja esitettävä mielipiteensä siitä.
<P>
Meidän pitäisi pysähtyä hetkeksi arvioimaan tätä aloitetta, jota olemme tänään panemassa täytäntöön ja joka on vasta ensimmäinen vaihe, kuten Alain Lamassoure on sanonut, ylikansallisen tason osallistuvaa demokratiaa. Se ei siten ole vain ensimmäinen EU:n tasolla, se on aivan yksinkertaisesti ensimmäinen maailmanlaajuisesti.
<P>
Palatkaamme lainsäädäntökysymykseen, josta keskustelemme tänään. Olen tyytyväinen kompromissiin, joka tästä asetuksesta saatiin aikaan kolmen toimielimen välisissä neuvotteluissa, ja suhtaudun, tietysti, myönteisesti yhteistyöhenkeen ja kompromissitahtoon, joka vallitsi kaikissa kolmessa toimielimessä koko neuvottelujen ajan.
<P>
Haluaisin tietysti myös kiittää henkilökohtaisesti perussopimus-, työjärjestys- ja toimielinasioiden valiokunnan ja vetoomusvaliokunnan esittelijöitä Zita Gurmaita, Alain Lamassourea, Diana Wallisia ja Gerald Häfneriä heidän ponnistuksistaan ja rakentavasta osuudestaan tämän asetuksen laatimisessa.
<P>
Olen siksi erityisen tyytyväinen AFCO-valiokunnan maanantaiseen äänestykseen, jossa vahvistettiin toimielinten hyväksymä teksti. Jos tulevassa äänestyksessä vahvistetaan sama AFCO-valiokunnassa ratifioitu teksti, voimme pitää tätä ensimmäisen käsittelyn sopimusta mallina nopeasta ja tehokkaasta EU:n tason lainsäädännöstä. Ja miten voisimme tässä yhteydessä olla ylistämättä myös komission jäsentä Šefčovičia hänen saatavuudestaan ja aktiivisuudestaan.
<P>
Lyhyesti, minun mielestäni me olemme tässä asiassa kaikki hyötyneet monista neuvottelupöydässä ilmaistuista mielipiteistä. EU:n kansalaiset ovat osoittautuneet näiden kolmenvälisten neuvottelujen ja tämän sopimuksen voittajiksi.
<P>
Olen vakuuttunut siitä, että toimielinten välillä aikaansaatu kompromissi on hyvä, ei vain siksi, että kukin toimielin on onnistunut saamaan aikaan sen, mikä sille on ollut tärkeintä, kuten juuri sanottiin, vaan myös siksi, että siitä on tuloksena hyvä asetus, jonka nojalla kansalaisaloitteita voidaan esittää joustavasti ja tehokkaasti.
<P>
Neuvoston puolesta pidän myönteisenä kahden muun toimielimen halua ottaa huomioon tarpeet ja rajoitukset, joita jäsenvaltioilla on niille lankeavan tehtävän täyttämisessä eli allekirjoitusten tarkistamisessa, allekirjoitusten, joiden on tietysti oltava aitoja, ja sen varmistamisessa, että niiden keräämiseen ei liity petosta tai manipulointia.
<P>
Jäsenvaltioille piti lisäksi antaa riittävästi aikaa mukauttaa kansallisen lain toimenpiteitä, joita tarvitaan asetuksen soveltamiseksi. Ymmärrän tietysti parlamentin huolen siitä, että kansalaisaloite on pantava täytäntöön mahdollisimman pian, ja olen siitä samaa mieltä. Toisaalta on selvää, että jos tätä aloitetta aiotaan kehittää oikeaan suuntaan, kansallisia toimenpiteitä on oltava, ja on jätettävä riittävästi aikaa, jotta ne voidaan hyväksyä voimassa olevien sääntelypuitteiden mukaisesti.
<P>
Neuvosto on todellakin aina katsonut, että kansalaisaloitteen pitäisi, osansa kansalaisten osallistumista EU:n päätöksiin, liittyä tiiviisti toiseen osaan eli Euroopan parlamentin vaaleihin.
<P>
Lopuksi, yhteenvetona, olen tyytyväinen neuvotteluissa aikaansaatuun kompromissiin, ja voin tietysti vain suositella, että hyväksytte sen huomisen äänestyksessänne, ja toivon kansalaisaloitteelle kaikkea sitä menestystä, jonka sen odotetaan saavan. Huomaan, että ensimmäisiä aloitteita laaditaan jo, ja toivon, että monet aloitteet antavat uutta vauhtia ja uusia ajatuksia Euroopan yhdentymiselle.
<P>
Haluaisin vain vielä kerran sanoa paljon kiitoksia kaikille yhteistyöstänne tämän asian osalta.
<P>
(Suosionosoituksia)
<SPEAKER ID="101" NAME="Puhemies">
(EN) Paljon kiitoksia johtajuudestanne puheenjohtajakauden aikana tämän aikaansaamiseksi.
<SPEAKER ID="102" NAME="Maroš Šefčovič">
komission varapuheenjohtaja. - (EN) Arvoisa puhemies, myös minä olen hyvin tyytyväinen voidessani olla luonanne tänä aamuna, koska olemme saaneet yhdessä erittäin hyviä asioita aikaan. Vain vuosi Lissabonin sopimuksen voimaantulon jälkeen käymme keskustelua kansalaisaloitetta koskevan asetuksen tulevasta antamisesta. Kuten Alain Lamassoure sanoi, otamme käyttöön täysin uuden osallistuvan demokratian tason, jolla täydennetään edustuksellista demokratiaa, jonka nojalla toimimme Euroopan unionissa.
<P>
Mutta ensimmäisen kerran tarjoamme kansalaisille innovatiivista tapaa ilmaista toiveensa, toimia vuorovaikutuksessa toimielinten kanssa ja muokata Euroopan unionin ohjelmaa. Se on mielestäni erittäin tärkeää keinona laajentaa EU:n alaa. Se on hyvin tärkeää tuodessa enemmän eurooppalaisia aiheita kansallisiin pääkaupunkeihin ja luodessa EU:n laajuista keskustelua. Me kaikki tiedämme, että Euroopan unioni tarvitsee tätä erittäin paljon.
<P>
Jotta toteuttaa käytännössä Lissabonin sopimuksen ja kansalaisaloitteen meille tarjoamat edut, meidän on luotava selkeä menettely. Julkisista kuulemisista ja Euroopan parlamentin kuulemisista kävi hyvin selväksi, että tarvitsemme menettelyn, joka olisi helppo, ymmärrettävä, käyttäjäystävällinen ja tasapainoinen. Mielestäni olemme saavuttaneet tämän tavoitteen. Se on todella niiden perusteellisen keskustelujen ansiosta, joita kävimme, hyvin usein täällä Euroopan parlamentissa. Haluaisin kiittää teitä kaikki monien kuulemisten järjestämisestä, ei vain perussopimus-, työjärjestys- ja toimielinasioiden valiokunnassa ja vetoomusvaliokunnassa vaan myös useimmissa poliittisissa ryhmissä, koska nämä kuulemiset ovat olleet hyvin tärkeitä kaikille meille. Voin vakuuttaa teille, että ne olivat erittäin tärkeä inspiraation ja uusien luovien ajatusten lähde, ja loppujen lopuksi ne auttoivat meitä parantamaan komission alkuperäistä ehdotusta.
<P>
Arvostan myös innovatiivista tapaa, jolla Euroopan parlamentti käsitteli tätä aloitetta. Meillä oli neljä esittelijää kahdesta eri valiokunnasta. Alain Lamassoure kutsui heitä neljän joukoksi. Minun on sanottava, että se oli hyvin mukava joukko. Oli ilo työskennellä teidän kaikkien kanssa. Minulle oli saada uusi luova panoksenne yhteiseen ajatteluumme, koska jokainen teistä lähestyi aihetta eri näkökulmasta ja toi siihen oman kokemuksensa siitä, miten komission alkuperäistä ehdotusta parannetaan. Arvostan sitä todella paljon.
<P>
Tämän uuden innovatiivisen lähestymistavan ansiosta saimme aikaan laajan yksimielisyyden Euroopan parlamentin kanssa. Olen erityisen tyytyväinen erittäin selkeään äänestystulokseen AFCO-valiokunnassa.
<P>
Yksi esittelijöitä tulleista merkittävistä ajatuksista oli se, miten meidän pitäisi seurata kansalaisaloitetta. Luulen, että ajatus siitä, että asianmukaisen korkean tason komission edustajan olisi otettava aloitteen käynnistäjät vastaan sen menestyksellisen loppuunsaattamisen jälkeen, tuli Euroopan parlamentilta. Ajatus, kuulemisten järjestämisestä pakollisena vaiheena, jonka aikana voisimme keskustella aloitteen tavoitteista laajemmin, tuli myös tästä salista.
<P>
Haluaisin korostaa, että olemme hyvin iloisia ja tyytyväisiä siitä, että nämä julkiset kuulemiset järjestetään puolueettomalla maaperällä, täällä Euroopan parlamentissa, koska siten varmistetaan, että komissio ei joudu epämukavaan asemaan joutuessaan olemaan samaan aikaan sekä tuomari että valamiehistö. Komissio on noissa kuulemisissa edustettuna asianmukaisen korkealla tasolla, mahdollisuuksien mukaan asiasta vastaavan komission jäsenen tai pääjohtajan ominaisuudessa, ja se seuraa keskustelua tarkkaavaisesti.
<P>
Haluaisin vakuutta teille ja teidän kauttanne EU:n kansalaisille, että me komissiossa olemme ehdottoman tietoisia sen merkityksestä ja arvosta, että miljoona kansalaista tukee tiettyä ehdotusta. Käsittelemme sitä kunnioittaen ja erittäin huolellisesti.
<P>
Ainoa valitettava asia tässä keskustelussa on se, että meidän on odotettava jonkin aikaa ennen kuin kansalaisaloitetta voidaan käyttää täysimääräisesti. Meidän on kuitenkin tunnustettava, että jos haluamme tarjota kansalaisillemme parempaa palvelua, meidän on muutettava joitakin sisäisiä sääntöjä jäsenvaltioissa ja meidän on kehitettävä ohjelmistoa sähköistä keruujärjestelmää varten. Olen kuitenkin varma, että teemme sen säädetyssä ajassa ja että EU:n kansalaisilla on mahdollisuus käyttää tätä aloitetta mahdollisimman pian.
<P>
Arvostan siksi suuresti sitä, että pyrimme sopimukseen ensimmäisessä käsittelyssä, koska sen ansiosta kansalaisemme voivat käyttää tätä uutta välinettä paljon nopeammin kuin alun perin odotettiin.
<P>
Haluaisin kiittää jälleen kerran erinomaisesta yhteistyöstä kaikkia esittelijöitä, Zita Gurmaita, puhemiestämme, Diana Wallisia, Gerald Häfneriä ja Alain Lamassoure. Kuten sanoin, he kaikki antoivat hyvin uusia ja hyvin merkittäviä ajatuksia tehdäkseen tästä ehdotuksesta paremman kuin komission alkuperäinen ehdotus.
<P>
Haluaisin myös kiittää henkilökohtaisesti Olivier Chastelia, koska hän on osoittanut valtavan kykynsä rakentaa yksimielisyyttä. Tiedän, miten vaikeaa se oli neuvostossa, miten monia eroavaisuuksia hänen piti yhdistää, ja hänen ponnistustensa ansiosta ja puheenjohtajavaltio Belgian erinomaisen työn ansiosta meillä on nyt tämä laaja yksimielisyys myös neuvostossa.
<SPEAKER ID="103" NAME="Róża Gräfin von Thun und Hohenstein" LANGUAGE="PL">
Arvoisa puhemies, haluaisin kiittää esittelijöitä vilpittömästi siitä, että he ovat laatineet tekstin, josta aiomme tänään äänestää. Toivon, että annamme tämän mekanismin kansalaisten käyttöön tänään ja että komissio kehittää sitä edelleen. Olen, tietysti, samaa mieltä. Siitä on tehty niin yksinkertainen kuin mahdollista. Se, mistä aiomme nyt äänestää, on tulos kompromissista - joskus vaikeasta kompromissista - ja ymmärrän todella, että Alain Lamassoure ja muut esittelijät ovat saaneet, meidän puolestamme, aikaan tuloksen, joka on käytännöllinen ja toteuttamiskelpoinen. Pidän itse valitettavana sitä, että meidän piti luopua säännöksestä, jolla annetaan 16-vuotiaiille oikeus allekirjoittaa aloite, mutta tuen tekstiä neuvotellussa muodossa, koska olen varma, että enempää ei pitäisi viivytellä ja että aloite olisi annettava kansalaisten käyttöön.
<P>
Olen itse asiassa varma, että olemme luomassa nyt tätä järjestelmän toista osaa, jotta voimme saada aikaan jotakin, jonka tässä salissa on monta kertaa sanonut edesmennyt Bronisław Geremek - Eurooppa on yhtenäinen, ja nyt on eurooppalaisten vuoro olla aktiivisia. Otamme tänään rakentavan askelen siihen suuntaan. Emme kirjoita tässä raamattua. Kolmen vuoden kuluttua tänään ehdotettuja menettelyjä voidaan tarkastella ja parantaa edellyttäen, että niitä on käytetty, mihin kannustan ihmisiä voimakkaasti.
<SPEAKER ID="104" NAME="Kinga Göncz">
kansalaisvapauksien sekä oikeus- ja sisäasioiden valiokunnan lausunnon valmistelija. - (HU) Arvoisa puhemies, yhtenä LIBE-valiokunnan edustajana haluaisin liittyä niihin, jotka onnittelevat esittelijöitä, ja haluaisin kiittää komissiota sen työstä, sekä komission jäsentä Šefčovičia ja neuvoston puheenjohtajaa Chastelia heidän työstään neuvostossa, koska he edistivät huomattavasti tämän vakaan ja toteuttamiskelpoisen tekstin luomista, joka on todella askel kohti yksinkertaistamista, ja uskon, että se saa laajan tuen. Keskustelut olivat tiiviitä, ja monia hyviä ehdotuksia esitettiin. Hyvien ehdotusten suuri määrä myös merkitsi, että ne oli vahvistettava, tehtävä lopullisesta ehdotuksesta mahdollisimman käyttäjäystävällinen. Miljoonan allekirjoituksen kerääminen on valtava saavutus, ja se vaatii valtavan määrän työtä. Haluaisimme tavoittaa myös ne, jotka eivät voi toimia verkossa vaan ilmaisevat mielipiteensä mieluummin paperilla. Olisimme tyytyväisiä, jos saisimme palautetta, ja olisimme tyytyväisiä, jos voisimme ratkaista kaikki prosessissa esiin nousevat ongelmat mahdollisimman pian. On selvää, että EU hyötyy huomattavasti tästä välineestä.
<SPEAKER ID="105" NAME="Cecilia Wikström" LANGUAGE="SV">
Arvoisa puhemies, ennen Lissabonin sopimuksen hyväksymistä koskevaa päätöstä poliitikot puhuivat lämpimästi mahdollisuudesta, jonka kansalaisaloite tarjoaisi. Nyt meidän on varmistettava, että siitä tulee voimakas demokratiauudistus eikä paperitiikeri.
<P>
Olin kansalaisvapauksien sekä oikeus- ja sisäasioiden valiokunnan lausunnon valmistelija ja olin iloinen voidessani esittää ehdotuksia, joilla asioita helpotetaan kansalaisten kannalta. Halusimme esimerkiksi saada nuoret osallistumaan ja siksi ehdotimme 16 vuoden ikärajaa aloitteen esittämiselle. Päätöksenä oli 18 vuoden ikäraja, mitä voin pitää valitettavana, mutta puhumme silti edelleen nuorista. Pidensimme myös aikarajaa 24 kuukauteen. Nyt siitä on tullut 12 kuukautta, mutta olen kuitenkin tyytyväinen, että meillä on kompromissi, koska olen pääosin myönteinen henkilö.
<P>
Toisaalta panemme merkille, että aloitteen esittäjiltä vaaditaan valtavasti työtä, mutta toivon, että otamme haasteen vastaan ja varmistamme, että kansalaisaloite otetaan vastaan kunnioittavasti ja rakentavassa ja myönteisessä hengessä EU:n toimielimissä.
<P>
Lopuksi haluaisin kiittää kaikkia kollegoitani erinomaisesta yhteistyöstä tämän merkittävän aloitteen osalta.
<SPEAKER ID="106" NAME="Íñigo Méndez de Vigo">
PPE-ryhmän puolesta. - (ES) Arvoisa puhemies, Euroopan kansapuolueen (kristillisdemokraatit) ryhmä aikoo äänestää innokkaasti tämän mietinnön puolesta, ja haluaisin onnitella esittelijöitä, komissiota ja neuvostoa tästä sopimuksesta.
<P>
Hyvät kollegat, keksimme 1980-luvulla käsitteen "demokratiavaje". Sillä tarkoitimme, että Euroopan unionin päätökset tehtiin vain ministerineuvostossa komission ehdotusten perusteella ja että parlamenttia vain kuultiin.
<P>
Parlamentti on taistellut 1980-luvulta asti, Maastrichtin, Amsterdamin ja Nizzan sopimusten, perustuslakisopimuksen ja Lissabonin sopimuksen avulla tukkiakseen tuon demokratiavajeen, ja katson, että Lissabonin sopimuksen nojalla, parlamentin uusien valtuuksien ja kansallisten parlamenttien osallistumisen myötä, olemme saavuttaneet tuon tavoitteen.
<P>
Lisäämme tuohon saavutukseen tänään kansalaisaloitteen, joka valmistelukunnan työssä oli tulosta kansallisten parlamenttien ja Euroopan parlamentin välisestä vakaasta yhteistyöstä. Haluaisin muistuttaa tänään seuraavista nimistä: Jürgen Meyer, sosialidemokraattinen saksalaiskollegamme, ja Alain Lamassoure, jotka vastasivat tämän aloitteen tuomisesta valmistelukunnan täysistuntoon ja sen saamisesta hyväksytyksi.
<P>
Katson siksi, että olemme tehneet täyden ympyrän, arvoisa puhemies. Katson, että tänään, kun hyväksymme tämän aloitteen, olemme allekirjoittaneet kuolemantuomion "demokratiavajeen" käsitteelle.
<P>
Nyt on meidän vuoromme toimia vastuullisesti, hyvät kollegat, ja tänään meillä on myös tilaisuus tehdä niin. Unionin talousarvion hyväksymällä täytämme tehtävän, jota meiltä odotetaan: vastuullinen parlamentti, jolla on yhteispäätösvaltuudet.
<P>
Hyvät kollegat, mielestäni tämä on hyvä päivä EU:lle.
<SPEAKER ID="107" NAME="Enrique Guerrero Salom">
S&D-ryhmän puolesta. - (ES) Arvoisa puhemies, Democracy: The Unfinished Journey - Demokratia; loputon matka on nimenä tunnustetun analyytikon kirjassa teoreettisista ja käytännöllisistä muutoksista, joita nykyaikaisissa demokratioissa käydään läpi.
<P>
Olemme todellakin keskellä loputonta matkaa, jossa monet vaiheet ovat päättyneet, mutta olemme riskien epävarmuuden ja monien epäilyjen kaudella. Noiden epäilyjen joukossa on kuitenkin muutamia varmuustekijöitä.
<P>
Ensimmäinen on se, että rakenne, joka on kestänyt, on edustuksellinen demokratia: toimielimemme; ilman kansan tahtoon perustuvia vapaita parlamentteja demokratia ei olisi ikinä selvinnyt.
<P>
On kuitenkin myös totta, että demokratia tarvitsee nyt innovaatioita, uudistuksia ja muutoksia laatunsa parantamiseksi ja samalla niiden rakenteiden säilyttämistä, jotka ovat palvelleet meitä tähän asti, ja niiden perustojen lujittamista.
<P>
Minkälaisia muutoksia tarvitsemme? Meidän on edettävä kohti sellaista demokratiaa, joka laajenee osallistuvalle foorumille, jotta kansalaiset ovat enemmän kuin äänestäjiä joka neljäs tai joka viides vuosi. Tarvitsemme demokratiaa, jolla laajennetaan keskustelun alaa, jossa kansalaiset keskustelevat, perustelevat ja vaihtavat näkemyksiä, ja demokratiaa, joka lisää sosiaalista pääomaa, jossa ihmiset eivät ole enää eristyksissä ja jossa he voivat integroitua yhteiskuntaan. Tarvitsemme myös eurooppalaista ulottuvuutta tällaiselle demokratialle.
<P>
Mielestäni olemme saaneet sen aikaan antamalla lainsäädäntöä tästä kansalaisaloitteesta. Nyt ei ole enää kahta legitimiteetin tyyppiä vaan pikemminkin kaksi kansalaisten ääntä: yksi täällä parlamentissa ja toinen kansalaisaloitteessa. Se antaa meille vahvemman, osallistuvamman ja legitiimimmän demokratian.
<SPEAKER ID="108" NAME="Anneli Jäätteenmäki">
ALDE-ryhmän puolesta. - (FI) Arvoisa puhemies, haluan kiittää kaikkia yhteistyöstä. Tämä on ollut erinomaisen helppoa yhteistyötä. Kansalaisaloite on tervetullut lisä kansalaisvaikuttamiseen. Toivon, että se on merkittävä lisä poliittisen keskustelun herättäjänä. Kaikki aloitteet eivät ehkä saa taakseen riittävää kannatusta, mutta ne voivat tuoda uusia näkökulmia keskusteluun.
<P>
Parlamentti on halunnut tehdä kansalaisaloitteesta mahdollisimman helppokäyttöisen, ja tässä se on pääpiirteissään onnistunutkin. Erityisen iloinen olen siitä, että komission ja parlamentin on järjestettävä julkinen kuuleminen, kun miljoona allekirjoitusta on koossa. Tämä pakottaa EU:n toimielimet oikeasti kuuntelemaan, mitä allekirjoittajilla on ehdotettavana. Samalla komission on perusteltava mahdollinen kielteinen kantansa allekirjoittajille, ja perusteellisesti.
<P>
Arvoisa puhemies, olisin halunnut, että tämän kansalaisaloitteen olisivat voineet allekirjoittaa kansalaisten lisäksi myös kussakin maassa asuvat ihmiset, mutta tähän ei riittänyt kannatusta.
<P>
Kansalaisaloitteen merkitys nähdään vasta, kun se astuu voimaan. Toivon, että se tulee herättämään aikanaan laajempaa keskustelua EU-asioista kuin, mitä tänä päivänä on tapahtunut.
<SPEAKER ID="109" NAME="Indrek Tarand" LANGUAGE="ET">
Arvoisa puhemies, olen hyvin tyytyväinen, että tähän keskusteluun, joka vielä vähän aikaa sitten näytti olevan loppumaton tarina, on nyt löydetty ratkaisu. Aivan kuten tanssahtelu rakkaan Euroopan ulkosuhdehallintomme kanssa, myös tämä on vienyt liian kauan. Hidas valssaaminen voi saada selän särkemään, ja kumppani voi lopuksi pettyä. Tässä kumppani kuitenkin ei ole enempää eikä vähempää kuin kansalaisemme. Toivon, että uudenlainen demokratia onnistuu ja että emme petä kansalaistemme odotuksia. Minun mielestäni surullisinta koko tässä keskustelussa oli se, että liian usein osoitettiin epäluottamusta kansalaisia kohtaan, pelkoa, että kansalaiset esittäisivät järjettömiä ajatuksia. Pelko on perusteeton, kuten todellakin nähdään.
<P>
Arvoisa komission jäsen Šefčovič, haluaisin myös, että komissio alkaa luottaa enemmän omiin kansalaisiinsa. Viron edustajana haluan kiittää myös neuvosto, joka on säilyttänyt sähköistä allekirjoitusta koskevan vaihtoehdon, koska se on olennainen kansalleni. EU odottaa innokkaasti kansalaistensa luovia ajatuksia. Kiitos.
<SPEAKER ID="110" NAME="Emma McClarkin" LANGUAGE="EN">
Arvoisa puhemies, eurooppalainen kansalaisaloite on kipeästi kaivattu merkki EU:n sitoutumisesta, ja se on loistava tilaisuus lisätä EU:n demokraatista osallistumista ja vahvistaa yhteyksiä kansalaisten ja poliitikkojen välillä.
<P>
Vaikka velvoitetta passin numeron antamisesta sovelletaan edelleen kahdessa kolmasosassa jäsenvaltioita, minä ja muut ECR-ryhmän jäsenet olemme auttaneet tekemään kansalaisaloitteesta käyttäjäystävällisemmän poistamalla komission ehdottaman hirvittävän byrokraattisen kaksinkertaisen hyväksyttävyyden tarkistamisen ja varmistamalla, että kansalaisaloite annetaan kansanliikkeiden eikä vain suurten järjestäytyneiden eturyhmien käyttöön.
<P>
Nyt todella ruohonjuuritason aloitteilla on mahdollisuudet onnistua, vaikka niissä ei noudatettaisi eurooppalaisen federalismin henkeä. Mikä tärkeintä, komission on annettava selkeät syyt kansalaisaloitteen torjumiselle sekä kerrottava tarkasti, mitä jatkotoimia se suunnittelee menestyksellisille aloitteille. Avoimuus on tämän prosessin avain.
<P>
Euroopan unionin on jo korkea aika tunnustaa asianmukaisesti EU:n kansalaisten näkemykset ja kuunnella kansan ääntä. Suhtaudun toiveikkaasti siihen, että tämä järjestelmä saa aikaan suuremman demokratian ja demokraattisen vastuullisuuden tunteen Euroopan komissiossa ja että se innoittaa keskustelemaan EU:n tulevasta suunnasta.
<SPEAKER ID="111" NAME="Helmut Scholz">
GUE/NGL-ryhmän puolesta. - (DE) Arvoisa puhemies, arvoisa komission jäsen Šefčovič, hyvät kollegat, tänä aamuna on jo käynyt selväksi tulevaa Eurooppa-neuvostoa koskevan keskustelun aikana, että meillä on Euroopan unionissa legitimiteettiongelma. Sen juuret ovat pääasiassa siinä, että politiikassa ohitetaan aivan liian usein kansalaisten jokapäiväiset edut. He odottavat aivan oikein voivansa osallistua enemmän päätöksentekoon. Monissa EU:n jäsenvaltioissa järjestettävä protestit ovat tästä paljonpuhuva ilmaus. Eurooppalaisen kansalaisaloitteen, josta äänestämme tänään, käyttöönotto tarkoittaa, että ensimmäistä kertaa EU:n historiassa on olemassa väline, jonka avulla Euroopan kansalaiset voivat ilmaista odotuksensa ja vaatimuksensa suoraan, käynnistää aloitteita välittömästi, toteuttaa jatkotoimenpiteitä ja osallistua suoraan poliittiseen päätöksentekoon.
<P>
Nykyinen asetus on hyvä, mutta ryhmäni katsoo, että se olisi voinut ja sen olisi pitänyt olla vielä parempi. Se, käyttävätkö EU:n kansalaiset ja asukkaat todella kansalaisaloitetta, riippuu loppujen lopuksi meistä täällä parlamentissa. Miten vakavasti suhtaudumme itsellemme säätämäämme sitoumukseen tukea välttämätöntä avointa lähestymistapaa? Olemmeko valmiita ja pystyviä kolmen vuoden kuluttua haastamaan neuvoston ja komission aloitteen kehittämisestä edelleen? Asiat on jo esitetty nykyisessä asetuksessa, ja me haluamme äänestää näistä kohdista jälleen tänään. Kansalaisaloitteen arvoa ei mitata neuvoston ja komission välillä saavutettuna toimielinten välisenä kompromissina vaan siinä, käytetäänkö sitä todella. Se, että tämän päivän tulos on huomattavasti parempi - ja haluaisin kiittää erityisesti Zita Gurmaita, Diana Wallisia, Alain Lamassourea ja Gerald Häfneriä tiiviistä yhteistyöstä ja erittäin hyvästä edistyksestä tämän asetuksen hiomisessa - johtuu myös monista kansalaisyhteiskunnan jäsenistä, jotka ovat tehneet näkemyksillemme ja keskusteluillemme toistuvasti todellisuus- ja käytännöllisyystarkistuksia. Haluaisin myös käyttää tämän tilaisuuden kiittääkseni heitä.
<P>
Kehotan Euroopan kansalaisia tarttumaan tähän aloitteeseen.
<SPEAKER ID="112" NAME="Morten Messerschmidt">
EFD-ryhmän puolesta. - (DA) Arvoisa puhemies, sen jälkeen, kun Lissabonin sopimus tuli voimaan vuosi sitten, EU:n toimielimille on siirretty ennennäkemätön määrä valtaa, ja viime vuoden aikana olemme nähneet, miten erityisesti Euroopan parlamentti on pystynyt hyödyntämään tätä tilannetta - riisuen jäsenvaltioilta valtavan määrän valtaa.
<P>
Lissabonin sopimuksen voimaantulossa oli kaksi valonpilkahdusta. Yksi niistä oli kansalaisaloite. Ja myös siksi - sekä tanskalaisen puolueeni että Euroopan parlamentin ryhmäni puolesta - ryhdyin neuvottelemaan juuri siksi, että kansalaisaloite saataisiin käyttöön, sillä se oli kaikesta huolimatta pieni valonpilkahdus muuten niin hyvin pimeässä ja erittäin federalistisessa EU:ssa.
<P>
On ollut aloja, joilla olemme olleet eri mieltä. Monet esittelijät ovat jo maininneet, että joku haluaa laajentaa oikeutta antaa kansalaisaloite ihmisille, jotka eivät ole kansalaisia, ja joku muu haluaa voida päättää äänestysiästä muissa jäsenvaltioissa ja niin edelleen - jotakin, josta emme ole pystyneet sopimaan. Puitteet, joista nyt olemme sopineet, sisältävät kuitenkin myönteisiä osia, ja siksi, demokratian hengessä ja edistääksemme myönteisiä osia, joita kaikesta huolimatta Lissabonin sopimuksessa on, ryhmäni myös tukee tätä aloitetta.
<SPEAKER ID="113" NAME="Bruno Gollnisch" AFFILIATION="NI">
(FR) Arvoisa puhemies, hyvät kollegat, kansalaisaloite sellaisena kuin sitä on ehdotettu perussopimuksissa ja säädetty tällä asetuksella, on demokratian irvikuva. Ensinnäkin sillä saadaan ihmiset uskomaan, että eurokraatit kuulevat heidän äänensä huolimatta siitä, että eurokraatit kieltäytyivät järjestelmällisesti kuuntelemasta heitä, kun he tekivät kansanäänestyksen nojalla selväksi, että he eivät halunneet Euroopan supervaltion rakentamista. Aloittakaa siksi kuuntelemalla kansalaisia silloin, kun he sanovat ei tai kun he käskevät teitä lopettamaan.
<P>
Se on demokratian irvikuva myös hyväksyttävyyttä koskevien rajoitusten takia. Kansalaisaloitteissa on noudatettava perussopimuksia ja niiden taustalla olevia niin sanottuja periaatteita. Siksi perussopimusten sisältämien vapaan liikkumisen periaatteiden nimissä hylätään säälimättömästi kaikki pyynnöt talouksiemme suojelemiseksi, kieltäydytään jarruttamasta yhtään rahoitusmarkkinoiden globalisaatiota, jonka tuhoisista seurauksista me nyt kärsimme, siirtolaisvirtojen kääntämiseksi. Kaikki aloitteet, joilla pyritään pysäyttämään neuvottelut Turkin kanssa, saavat todennäköisesti saman kohtalon, ainakin mikäli pystymme pyytämään komissiota toimimaan mutta emme pyytämään sitä lopettamaan toimimista. Jos aloite saa riittävästi allekirjoituksia, komission ei tarvitse panna sitä täytäntöön vaan vain perustella päätöksensä. Se on todellinen demokratian irvikuva.
<SPEAKER ID="114" NAME="Mariya Nedelcheva" AFFILIATION="PPE">
- (FR) Arvoisa puhemies, haluaisin ensiksi kiittää esittelijöiden tekemän työn valtavaa määrää. Hyvät kollegat, Euroopan parlamentissa on joitakin ennakoimattomia hetkiä. Tänään on yksi niistä. Halusimme antaa kansalaisille selkeän, yksinkertaisen ja tehokkaan välineen saadaksemme heidät lähemmäs toimielimiä.
<P>
Ensiksi meidän on korostettava ponnistuksia, jotka on tehty menettelyn yksinkertaistamiseksi. Rekisteröintivaihe on nyt nopea ja selkeä. Velvollisuutemme on tiedottaa vaatimuksista, jotka aloitteen on täytettävä, jotta se voidaan rekisteröidä: unionin arvojen kunnioitus, komission valtuuksien kunnioitus perussopimusten soveltamisen osalta.
<P>
Toiseksi haluaisin kiinnittää huomionne jäsenvaltioiden yhden vuoden määräaikaan. Se, että ne täyttävät tämän määräajan ja takaavat tietosuojan, on vahva viesti kansalaisillemme.
<P>
Kolmanneksi haluaisin ilmaista tyytyväisyyteni kolmen kuukauden määräajasta, poliittista ja oikeudellisesti perusteista ja menettelystä, jota komission on noudatettava julkisten kuulemisten järjestämiseksi yhdessä parlamentin kanssa. Näiden kolmen kohdan perusteella voidaan varmasti sanoa, että pian EU:n kansalaisten käytössä on väline, joka on odotettua yksinkertaisempi, ensivaikutelmaa selkeämpi ja oletettavasti tehokkaampi.
<P>
Lopuksi, seuraan edelleen tarkkaavaisesti mahdollisia aloitetta rahoittavista poliittisista puolueista johtuvia turmiollisia vaikutuksia, uskon, että se on jotakin, mistä kansalaisemme voivat ehkä edelleen arvostella meitä. Luotan kuitenkin siihen, että jokainen meistä varoittaa nähtyään ensimmäiset merkit sen käyttämisestä puoluepoliittisiin tarkoituksiin, koska ennen kaikkea se on meidän sitoumuksemme, ja äänestämme sellaisen osallistuvan demokratian välineen puolesta, joka kuuluu vain kansalaisille.
<SPEAKER ID="115" NAME="Victor Boştinaru" AFFILIATION="S&amp;D">
(EN) Arvoisa puhemies, haluaisin aloittaa onnittelemalla teitä osuudestanne vetoomusvaliokunnan yhteisesittelijänä.
<P>
Kuten saatatte tietää, kansalaisaloite oli S&D-ryhmämme ensisijainen painopisteala. Ensiksi haluaisin onnitella kaikkia neljää yhteisesittelijää perussopimus-, työjärjestys- ja toimielinasioiden valiokunnasta ja vetoomusvaliokunnasta heidän yhteisestä työstään tämän merkittävän mietinnön laatimisessa sekä tavasta, jolla he neuvottelivat neuvoston ja komission kanssa saavuttaakseen niin hyvän tuloksen. Haluaisin myös mainita Euroopan komission varapuheenjohtajan, komission jäsenen Šefčovičin hyvin erityisen osan ja hänen valmiutensa, avoimuutensa ja sitoutumisensa neuvotteluihin sekä neuvoston että parlamentin kanssa.
<P>
Olen iloinen voidessani äänestää tänään vain muutama kuukausi menettelyn alkamisen jälkeen tästä ainoalaatuisesta ja keskeisestä Euroopan unionin osallistuvan demokratian välineestä. Euroopan parlamentti on edistänyt tätä tekstiä erittäin paljon. Kaksi kolmasosaa tekstistä tulee parlamentista, mikä osoittaa jälleen kerran sen kestävän sitoutumisen saada EU:n kansalaiset mukaan poliittiseen keskusteluun ja saada Euroopan unioni lähemmäs heitä.
<P>
Katson, että tämä asiakirja on tasapainoinen ja että se edistää yhteistä tavoitettamme, joka on merkittävän aseman antaminen kansalaisaloitteelle Euroopan unionin käytännön demokratiassa ja EU:n kansalaisten valmiuksien parantaminen EU:n politiikkaan vaikuttamiseksi. Tällä välineellä todellakin pyritään edistämään perusteellista keskustelua koko kansalaisyhteiskunnassa. Kuten ryhmämme on alusta alkaen korostanut, tämä väline on helppokäyttöinen ja yksinkertaiseksi suunniteltu sekä selkeä ja yksityiskohtainen turhautumisen ehkäisemiseksi.
<P>
Haluaisin kiittää teitä kaikkia hyvin paljon ja toivoa teille menestystä tämän merkittävän alun jälkeen.
<SPEAKER ID="116" NAME="Andrew Duff" AFFILIATION="ALDE">
(EN) Arvoisa puhemies, vastoin joidenkin puhujien oletuksia katson, että kansalaisaloitteen tarkoituksena oli aina, että sitä voitaisiin käyttää pyytämään komissiota ehdottamaan muutoksia perussopimuksiin.
<P>
Olen hyvin tyytyväinen siihen, että asetuksen 2 artiklassa toistetaan uskollisesti itse perussopimuksen 11 artiklan 4 kohdan sanamuoto. Komission ehdottaessa perussopimusten muuttamista komissio varmasti toimii laillisesti valtuuksiensa puitteissa, ja me kaikki tiedämme kokemuksesta, että on usein tarpeen muuttaa perussopimuksia, jotta niiden tavoitteet voidaan saavuttaa täysimääräisesti.
<P>
Kansalaisten pitäisi siis olla ylpeitä ja hyödyntää täysimääräisesti tätä jälkikansallisen demokratian uutta kokeilua.
<SPEAKER ID="117" NAME="Marek Henryk Migalski" AFFILIATION="ECR">
(PL) Arvoisa puhemies, kuten Emma McClarkin on sanonut, poliittinen ryhmämme tukee tätä järjestelmää, koska se on hyvä, ja se pitäisi hyväksyä äänestyksessä. Olen tyytyväinen, että järjestelmää koskevan työn aikana oli mahdollista poistaa monia huolta aiheuttaneita piirteitä. Muun muassa henkilötietojen suojaa on lisätty ja aloitteen tukemisen vähimmäisikää on nostettu 16 vuodesta 18:aan. Se on hyvä tulos.
<P>
Minulla on kuitenkin monia kriittisiä huomautuksia. Ensinnäkin, kuten kollegani Emma McClarkin sanoi, itse asiassa juuri komissio päättää, hyväksytäänkö aloite, joten kansan ääni riippuu edelleenkin virkamiehistä, vaikka he toimisivatkin vilpittömästi. Toinen asia on se, että olisi harkittava, ovatko aloitteeseen tarvittavat 300 000 ääntä ja jäsenvaltioiden neljäsosa, jonka on oltava edustettuna, liian matala kynnys. Puolassa tällainen aloite edellyttäisi 100 000 ihmisen allekirjoitusta. Koko Euroopan unionin paljon laajemmassa mittakaavassa - puolalaiset ovat vain kahdeksan prosenttia väestöstä - se on mielestäni kyseenalaista. Näistä epäilyksistä huolimatta järjestelmä ansaitsee tuen, ja Euroopan konservatiivit ja reformistit kannattavat sitä varmasti.
<SPEAKER ID="118" NAME="Bairbre de Brún" AFFILIATION="GUE/NGL">
(GA) Arvoisa puhemies, haluaisin aivan ensiksi kiittää sekä teitä että esittelijöitä. Esittelijöiden työ on huomattava parannus komission ehdotukseen.
<P>
Olen kuitenkin pettynyt siihen, että ehdotuksen joillakin näkökulmilla jätetään ulkopuolelle sellaiset ihmiset, joiden pitäisi olla mukana. Pyytäisin parlamenttia harkitsemaan vakavasti vetoomusvaliokunnassa suurella enemmistöllä hyväksyttyjä tarkistuksia, jotka olemme taas esittäneet täysistunnossa - tarkistukset 71, 72, 73 ja 74. Meidän pitäisi varmistaa erityisesti, että emme esitä EU:ssa asuville ihmisille, jotka eivät ole EU:n kansalaisia, että heidän näkemyksensä eivät ole tarpeellisia tai toivottavia. Vastaavasti, nuoria pitäisi kannustaa osallistumaan EU:n politiikkaan koskeviin asioihin.
<P>
Nykyisessä tilanteessa kaikki EU:n asukkaat - mukaan luettuna pitkäaikaiset asukkaat - eivät voi allekirjoittaa kansalaisaloitetta. Osallistuminen on avointa niille, joilla on EU:n kansalaisuus.
<P>
Tarkistuksilla 72 ja 73, jotka olemme esittäneet uudelleen täysistunnossa, pyritään siksi varmistamaan, että asukkaiden allekirjoitukset otetaan mukaan miljoonaan allekirjoitukseen, joilla vaaditaan, että komissio ryhtyy toimiin.
<SPEAKER ID="119" NAME="Daniël van der Stoep" AFFILIATION="NI">
(NL) Arvoisa puhemies, en ole varma, mitä ajatella kansalaisaloitteesta. Kansalaisten saaminen enemmän mukaan päätöksentekoon kuulostaa riittävän mukavalta, vaikka tietysti olisi parempi, että aivan samat ihmiset äänestäisivät Lissabonin sopimuksesta kansanäänestyksessä.
<P>
Minun mielestäni on sekä kyynistä että ironista kutsua vuoropuheluksi kansalaisten kanssa perussopimusta, joka on tungettu kansalaistemme kurkusta alas. Arvoisa puhemies, pelkään, että kansalaisaloite osoittautuu pelkästään jättiläismäiseksi näyteikkunaksi. Komissio voi olla ottamatta ehdotuksia huomioon. Euromyönteisen vasemmistoeliitin, joka tietysti edustaa EU:lle myönteistä kantaa, keppihevoset tietenkin hyväksytään.
<P>
Vai voiko komission jäsen vapauttaa minut näistä huolista? Oletetaan, että meillä olisi kansalaisaloite, jossa ehdotettaisiin neuvottelujen lopettamista Turkin kanssa tai tämän parlamentin lopettamista - mikä tietysti olisi suurenmoista. Suhtautuisiko komissio niihin sitten vakavasti? Haluaisin kuulla näkemyksenne siitä.
<P>
Arvoisa puhemies, Euroopan unionin kansalaisten luottamus on jo pohjalukemissa. Epäilen, että tällä kansalaisaloitteella tehdään hyvin vähän sen muuttamiseksi, eikä se itse asiassa huoleta minua, koska mitä useammat ihmiset tunnustavat Euroopan unionin kaatumisen, sitä parempi.
<SPEAKER ID="120" NAME="Anna Maria Corazza Bildt" AFFILIATION="PPE">
(EN) Arvoisa puhemies, kansalaisvapauksien sekä oikeus- ja sisäasioiden valiokunnan varjoesittelijänä olen ollut täysin sitoutunut auttamaan muovaamaan tätä uutta poliittisen aloitteen oikeutta EU:n kansalaisille, jotta ihmiset todella saisivat uusia mahdollisuuksia.
<P>
Tuen lopullista kompromissia ja onnittelen Alain Lamassourea. Aloitteesta tehdään käyttäjäystävällinen, yksinkertainen ja helppokäyttöinen kansalaisille. Suhtaudun erityisen myönteisesti avoimuuteen sekä poliittisen että taloudellisen tuen osalta. Pidän kuitenkin valitettavana, että rahoitus poliittisilta puolueilta ja ryhmiltä sallitaan ja että kansalliset poliitikot voivat käynnistää aloitteen.
<P>
En halua olla nyt ilonpilaaja, hyvät kollegat, mutta ollaan realisteja. On vaara, että demokraattista prosessia EU:ssa ei vain vauhditettaisi vaan myös ajettaisiin raiteiltaan ja että ääriliikkeet ja populistit voisivat käyttää kansalaisaloitetta hyväksi ja jopa kaapata sen.
<P>
Mielestäni meidän kaikkien on nyt kannettava yhteinen vastuumme ja varmistettava, että sitä todella käytetään kansalaisia varten. Kehotan jäsenvaltioiden vaaleilla valittuja poliitikkoja kunnioittamaan sitä, että heillä on edustuksellinen demokratia näkemystensä ilmaisemiseen ja että tämä aloite on kansalaisille. Kehotan komissiota tiedottamaan kansalaisille asianmukaisesti, jotta ei herätetä vääriä odotuksia, ja toimimaan ankarasti hyväksyttävyysperusteiden osalta.
<P>
Kehotan viestimiä tekemään osansa ja antamaan oikeaa tietoa ja jäsenvaltioita kunnioittamaan henkilötietoja, jotta ihmiset tuntevat olonsa riittävän luottavaiseksi osallistuakseen. Toivon todella, että voimme antaa kansalaisillamme mahdollisuuden osallistua tähän keskusteluun ja hyödyntää tätä välinettä.
<SPEAKER ID="121" NAME="Hannes Swoboda" AFFILIATION="S&amp;D">
(DE) Arvoisa puhemies, en ole minkään suoraan mukana oleva valiokunnan jäsen, mutta olen kuitenkin antanut esittelijällemme, Zita Gurmaille, täyden tukeni, ja haluaisin kiittää kaikkia esittelijöitä. Mielestäni olemme ottaneet huomattavan askelen eteenpäin Euroopan unionin demokratisoitumisprosessissa.
<P>
Tiedän, että monet ihmiset ovat huolissaan välineen mahdollisesta väärinkäytöstä. Meidän tehtävämme on kuitenkin ottaa huomioon kaikki kansalaisten huolet ja ongelmat politiikassamme, ja sitten he eivät voi käyttää kansalaisaloitetta väärin. Meidän tehtävämme on käyttää politiikkaa kansalaisaloitetta vastaan, jos katsomme, että he ovat menossa väärään suuntaan. Vastustus on varmasti hyödyllisempää kuin heidän jättämisensä huomiotta.
<P>
Toisin kuin Anna Maria Corazza Bildt, minun mielestäni on saatu aikaan hyvä kompromissi. Mielestäni poliittiset puolueet eivät saisi käyttää aloitevälinettä, koska poliittiset puolueet ja parlamentti ovat itse sitä. On tietysti ehdottoman oikein, että poliitikkoja ei pitäisi jättää keskustelun ulkopuolelle. Katson siksi, että tämä väline on askel oikeaan suuntaan.
<P>
Nyt poliittisten puolueiden on pantava täytäntöön oikeaa politiikkaa kansalaisten ja kansalaisaloitteen valvovan silmän alla, otettava huomioon kansalaisten toiveet ja huolet, tuotava ne parlamenttiin ja aloitettava kansalaisten kanssa vuoropuhelu aiempaa paljon laajemmin. Tällä välineellä myös pakotetaan poliitikot toimimaan järkevämmin ja muokkaamaan EU:ta niin, että se todella on kansalaisia lähellä eikä heistä kaukana, mistä monet ihmiset aivan oikein sitä arvostelevat.
<P>
Haluaisin jälleen kerran kiittää esittelijöitä ankarasta työstä. Katson, että tämän on huomattava edistysaskel demokratialle EU:ssa ja loppujen lopuksi se on sitä, minkä puolesta me parlamentissa taistelemme: demokraattisen Euroopan.
<SPEAKER ID="122" NAME="Tadeusz Cymański" AFFILIATION="ECR">
(PL) Arvoisa puhemies, haluaisin lisätä ääneni ilmaisemaan tukeni ja hyväksyntäni tälle järjestelmälle. Toisaalta, tiettyjen epäilyjen ja kommenttien ilmaiseminen ei kerro tuen puutteesta, vaan se heijastaa huolta siitä, että järjestelmää käytetään oikealla tavalla. Haluaisin tässä panna merkille, että monet mahdollisuudet, toiveet ja myös pelot, joista on puhuttu - muun muassa Marek Henryk Migalski on maininnut tämän - koskevat toivetta, että tätä välinettä, jota niin kipeästi tarvitaan ja joka tekee niin paljon vahvistaakseen ja laajentaakseen demokratiaa, ei käytetä käytännössä väärin.
<P>
Ristiriitaista kyllä, tätä välinettä voitaisiin helposti käyttää väärin käytännössä, eivätkä vain ääriliikkeet, vaan myös hyvin vahvat ja vaikutusvaltaiset eturyhmät, ja sanon tämän siksi, että katsomme, että miljoonan tukiäänen kynnys ei ole suuri kynnys, kun sitä verrataan unionin väestöpotentiaaliin. Jos panemme merkille, että päätös aloitteen hyväksymisestä tai hylkäämisestä riippuu kuitenkin suuressa määrin mielivaltaisesta arvioinnista, myös se saattaa saada aikaan vakavaa arvostelua itse kansalaisilta. Yhteenvetona katson, että meidän pitäisi nopeuttaa työtämme järjestelmän osalta ja tehdä siitä ensisijainen tavoite mutta että lisäksi järjestelmään olisi myös sovellettava perusteellista, huolellista ja järkevää analyysiä.
<SPEAKER ID="123" NAME="Diane Dodds" AFFILIATION="NI">
(EN) Arvoisa puhemies, seison täällä demokraattina ja ihmisenä, joka uskoo, että suurempaa osallistumista demokraattiseen prosessiin on kannustettava. Olkaamme rehellisiä, poliittisten päätöksentekijöiden ja kansalaisten välinen yhteys on poikki. Siksi on erittäin tärkeää, että tavallisen kansalaisen ääni kuuluu.
<P>
Kansalaisaloite on teoriassa vakaa käsite, mutta minun innokkuuttani hillitsee se, että komissiolla on edelleen huomattava valta. Emme voi jättää huomiotta sitä, että kansalaisaloitteen allekirjoitusten keräämistä koskeva mekanismi, vaikka osallistumiseen vaaditaankin enää neljännes jäsenvaltioista, voi tarkoittaa sitä, että kaikkien muiden paitsi suurten etujärjestöjen, jotka jo toimivat yleiseurooppalaisesti, on hyvin vaikeaa saada kokoon näitä vaadittuja allekirjoituksia. Tämän on oltava todella kansalaisten eikä kansalaisjärjestöjen väline.
<SPEAKER ID="124" NAME="Paulo Rangel" AFFILIATION="PPE">
(PT) Arvoisa puhemies, arvoisa komission jäsen, hyvät kollegat, arvoisa neuvoston jäsenet, halusin sanoa, että tämä kansalaisaloite on erittäin merkittävä edistysaskel Euroopan unionin perustuslaillisen luonteen tunnustamisessa. Vain perustuslaillinen kokonaisuus, riippumatta siitä, onko sillä kirjoitettua perustuslakia, voi antaa kansalaisilleen välineen, jolla on nämä valmiudet, ja tunnustan, että toimissamme on suuri arvo: arvo Euroopan unionin perustuslaillisesta luonteesta.
<P>
Halusin myös sanoa, että tämä on hyvin merkittävä askel kansalaisille ja kansalaisten väliselle solidaarisuudelle. Edellyttämällä neljäsosaa maista vähimmäisvaatimuksena aloitteen käynnistämiselle olemme myös luomassa yleiseurooppalaista ja paneurooppalaista liikettä, koska etujärjestöjen tai puolueiden etujen on paljon vaikeampaa hallita sitä. Toisin kuin mitä täällä on sanottu, se on paljon vaikeampaa, kun kansalaisten seitsemästä tai kahdeksasta maasta on allekirjoitettava tämä aloite, ja olen siksi vakuuttunut siitä, että se on myös tapa vahvistaa EU:n jäsenvaltioiden välistä solidaarisuutta, EU:n jäsenvaltioiden kansalaisten välistä solidaarisuutta, solidaarisuutta, joka tällä hetkellä, kaksi päivää ennen joulukuun Eurooppa-neuvoston kokousta, on niin ratkaiseva, solidaarisuutta, jota tarvitaan nyt enemmän kuin koskaan.
<SPEAKER ID="125" NAME="Roberto Gualtieri" AFFILIATION="S&amp;D">
(IT) Arvoisa puhemies, hyvät kollegat, menettely on demokratian pihvi, ja siksi kansalaisaloitteen täytäntöönpano ei ollut pelkkä tekninen harjoitus vaan siinä tehtiin olennaisia valintoja, joilla mahdollistettiin se, että kansalaisaloitteesta tehdään väline, jonka avulla on mahdollista auttaa rakentamaan tehokkaasti oikeaa eurooppalaista poliittista aluetta.
<P>
Parlamentti käytti epäilemättä erioikeuksiaan esimerkillisesti ja paransi huomattavasti alkuperäistä ehdotusta. Tärkeimmät tulokset on jo mainittu, eikä minun tarvitse muistuttaa teitä niistä. Haluaisin kuitenkin korostaa toista asiaa, jota ryhmämme edisti huomattavasti: eurooppalaiset poliittiset puolueet voivat myös edistää kansalaisaloitetta. Tämä tulos on erittäin merkittävä, koska eurooppalaisen demokratian kohtalo on sen ytimessä, koska todellinen kansainvälinen demokratia ei ole mahdollista ennen kuin eurooppalaiset poliittiset puolueet omaksuvat tehokkaan osan demokraattisessa prosessissa. Otamme tänään askelen eteenpäin siihen suuntaan, ja se on toinen syy, miksi tämä on suuri päivä Euroopan demokratialle.
<SPEAKER ID="126" NAME="Erminia Mazzoni" AFFILIATION="PPE">
(IT) Arvoisa puhemies, arvoisa komission jäsen, arvoisa neuvoston puheenjohtaja, hyvät kollegat, haluaisin kiittää kaikkia esittelijöitä heidän tekemänsä työn ajankohtaisuudesta ja saavutetusta hyvästä kompromissista. Haluaisin vetoomusvaliokunnan puheenjohtajana kiittää erityisesti Diana Wallisia ja Gerald Häfneriä sekä varjoesittelijöitä, jotka - muodostaen huomattavan ryhmän - pystyivät asianmukaisesti kanavoimaan kaikki vetoomusvaliokunnassa käydyssä keskustelussa esiin nousseet tunteet.
<P>
Mielestäni teimme työtä tiedostaen täysimääräisesti suorittamamme tehtävän arvon. Kansalaisaloite on todellakin merkittävä tavoite kansalaisten Euroopan, demokraattisen Euroopan ja todella osallistuvan Euroopan rakentamisprosessissa.
<P>
Me vetoomusvaliokunnassa teimme työtä pitäen tämän mielessä, tekemällä yhteistyötä perussopimus-, työjärjestys- ja toimielinasioiden valiokunnan kanssa ja soveltamalla työjärjestyksen 50 artiklalla säädettyä menettelyä. Kuten monet kollegat ja esittelijät ovat korostaneet, pyrimme tekemään menettelystä mahdollisimman käyttökelpoisen, taakattoman, avoimen ja tehokkaan.
<P>
Teimme työtä tämä mielessä pitäen säätääksemme velvoitteita komissiolle ja rajoittaaksemme arvioinnin soveltamisalaa esittämiemme hyväksyttävyyskriteerien osalta. Haluaisin vakuuttaa niille kollegoille, jotka ovat esittäneet oikeutettuja ja ymmärrettäviä huolia, että katoimme ne keskustelussa ja että moniin pyrimme tarjoamaan vastauksia.
<P>
Lopuksi, koska tämä aihe on lähellä sydäntäni, haluaisin korostaa sen merkitystä, että otetaan käyttöön kansalaisaloitteen edustajien julkinen kuuleminen, jonka komissio järjestää yhdessä Euroopan parlamentin kanssa. Vetoomusvaliokunnan puheenjohtajana haluaisin ilmaista tyytyväisyyteni, koska asiaankuuluvien osapuolten välisen sopimuksen nojalla tämä tehtävä parlamentissa osoitetaan luultavasti johtamalleni valiokunnalle.
<SPEAKER ID="127" NAME="Matthias Groote" AFFILIATION="S&amp;D">
(DE) Arvoisa puhemies, haluaisin ensiksi kiittää kaikkia, jotka ovat mahdollistaneet tämän, ja erityisesti aiempaa varapuhemiestä Sylvia-Yvonne Kaufmannia, joka teki paljon alustavaa työtä edellisen vaalikauden aikana varmistaakseen, että koittaisi päivä, jolloin eurooppalaisesta kansalaisaloitteesta tulisi totta.
<P>
Joskus EU:n kansalaisista tuntuu, että EU ja sen toimielimet ovat hyvin kaukaisia. Tämä väline, eurooppalainen kansalaisaloite, tuo toimielimet lähemmäs kansalaisia. Tämä on erinomainen väline, jolla vahvistetaan demokratiaa, saadaan ihmiset osallistumaan enemmän ja annetaan heille mahdollisuus tehdä aloite. Minun mielestäni muutaman seuraavan kuukauden aikana on kaksi tärkeää asiaa. Yksi on saatavuuden luominen, myös digitaalisen saatavuuden, kansalaisaloitteelle Internetissä siten, että sen käyttö on helppoa mutta myös turvallista. Toinen on se, että jos kansalaisaloite on menestyksellinen, siitä pitää seurata säädös. Kysymykseni komissiolle on siksi seuraava: Miten päätämme tulevaisuudessa, mitkä aloitteet johtavat säädökseen ja mitkä pelkkään kuulemiseen? Ehkä voisitte selittää tämän, arvoisa komission jäsen Šefčovič. Haluaisin myös kiittää teitä jälleen kerran työstänne ja neuvoston tekemästä työstä.
<SPEAKER ID="128" NAME="György Schöpflin" AFFILIATION="PPE">
(EN) Arvoisa puhemies, kansalaisaloitteen käynnistäminen on kiistatta yksi tärkeimmistä tapahtumista Euroopan yhdentymisprosessissa. Siinä on kyse vallan laadullisesta uudelleenjaosta Euroopan unionissa ja se saattaa tuottaa huomattavasti innovaatiota EU:n politiikkaan.
<P>
Kansalaisten asettamisella samalle tasolle parlamentin ja neuvoston kanssa tarjoamalla kansalaisille oikeuden kehottaa komissiota tekemään lainsäädäntöehdotus, on kauaskantoisia seurauksia. Yksi on se, että uudella säännöksellä mahdollistetaan kysymykset yhdestä peruspiirteestä, jolle koko yhdentymisprosessi perustuu - nimittäin sille, että se on alusta asti ollut eliitin johtamaa. Monissa suhteissa se on ollut menestyksellistä, mutta nyt on myös jonkin verran epäilyjä siitä, että ilman kansalaisten aktiivista tukea yhdentymisprosessi joutuu vaikeuksiin. On todellakin koko ajan selvempää, että kansalaisten mielestä EU on kaukainen, monimutkainen, läpinäkymätön. Heillä ei juuri ole ollut syytä sitoutua EU:hun, koska sen tekemiseen ei ole ollut keinoja.
<P>
Se kansalaisaloitteella korjataan. Siinä luodaan välinen, jolla voidaan kuroa EU:n ja kansan välinen kuilu umpeen. On kaikkien etujen mukaista, että väline toimisi ja että se toimisi mahdollisimman tehokkaasti.
<SPEAKER ID="129" NAME="Sylvie Guillaume" AFFILIATION="S&amp;D">
(FR) Arvoisa puhemies, hyvät kollegat, haluaisin ensiksi onnitella kaikkia esittelijöitä ja erityisesti kollegaani ja naapuriani Zita Gurmaita heidän erinomaisesta työstään tästä aiheesta.
<P>
Kansalaisaloitteen luominen on yksi kiinnostavimmista Lissabonin strategian innovaatioista. Minun mielestäni se on uusi kansalaisten käyttöön EU:n toimielimissä annettu lainsäädäntövaltuus.
<P>
Kun tunne unioniin kuulumisesta on edelleen liian heikko ja kun äänestämättä jättämistä erityisesti Euroopan parlamentin vaaleissa koskevat luvut ovat erityisen huolestuttavia, EU:n kansalaisista voi tämän uuden välineen nojalla tulla täysivaltaisia toimijoita EU:n demokratiassa. Tämä kysymys aiheuttaa lisäksi valtavaa mielenkiintoa ja selvää etua.
<P>
Siksi pelkästään kansalaisaloitteen mahdollisesti aiheuttamien riskien korostaminen antaisi väärän viestin. Vaikka on tietenkin välttämätöntä käsitellä tätä säännöstä asianmukaisesti, emme saa pelätä mahdollisesti kehittyviä keskusteluja.
<P>
Parlamentin ja neuvoston välinen kompromissi on täysin tasapainoinen ja kyse onkin, kun tämä teksti on hyväksytty, sen varmistamisesta, että tämä välinen tulee voimaan mahdollisimman pian, koska kansalaiset odottavat sitä meiltä ja koska tämä on merkittävä tilaisuus.
<P>
(Suosionosoituksia)
<SPEAKER ID="130" NAME="Carlo Casini" AFFILIATION="PPE">
(IT) Arvoisa puhemies, hyvät kollegat, perussopimus-, työjärjestys- ja toimielinasioiden valiokunnan puheenjohtajana haluan ennen kaikkea kiittää kaikkia valiokuntani jäseniä hyvästä työstä, erityisesti Alain Lamassoure ja Zita Gurmaita, jotka tekivät loistavaa työtä ja saavuttivat tavoitteen Lissabonin sopimuksen yhden merkittävimmän muutoksen täytäntöönpanosta.
<P>
Valiokunta kuunteli myös kaikkien kansallisten parlamenttien ja asiantuntijoiden lausunnot ja työskenteli tiiviissä yhteistyössä komission kanssa - mistä kiitän sydämellisesti komission jäsentä Šefčovičia - ja hyödynsi neuvoston halukkuutta sitoutua vuoropuheluun, mistä haluan kiittää puheenjohtaja Chastelia.
<P>
Työjärjestyksen 50 artiklan soveltaminen onnistui myös hyvin, ja pystyimme tekemään tehokkaasti työtä vetoomusvaliokunnan kanssa.
<P>
Minä itse tuin sitä, että asetuksen voimaantulolla olisi oltava vuotuinen määräaika, enkä ehdottomasti tehnyt sitä viivyttääkseni sen soveltamista vaan aivan päinvastoin, varmistaakseni, että sen ensimmäinen täytäntöönpano toteutetaan kattavasti ja tunnollisesti, jotta poikkeuksetta kaikki jäsenvaltiot voivat täyttää vaatimuksen osallistumista ja tarkistamista koskevien välineiden valmistelusta.
<P>
Mielestäni uuden järjestelmän suurin myönteinen vaikutus on siinä, että sillä lisätään tietoisuutta EU:n kansalaisuudesta, jota nyt täydennetään valtuuksilla osallistua lainsäädäntöprosessiin ja tarjotaan kannustimia. Olen myös varma, että näillä säädetyillä mekanismeilla taataan kansalaisten helppo osallistuminen ja estetään samalla väärinkäytökset.
<P>
Lopuksi, katson, että kun joulujuhlatkin ovat vain muutaman päivän päässä, tämän asetuksen hyväksyminen on mukava lahja EU:n kansalaisille ja itse EU:lle.
<SPEAKER ID="131" NAME="Jo Leinen" AFFILIATION="S&amp;D">
(DE) Arvoisa puhemies, olen tyytyväinen voidessani puhua perussopimus-, työjärjestys- ja toimielinasioiden valiokunnan seuraajani jälkeen, koska olen tukenut tätä hanketta kymmenen vuotta ja eurooppalainen kansalaisaloite otettiin perussopimuksen tekstiin miltei viime sekunnilla. Silloin tämän parlamentin ja kansallisten parlamenttien jäsenet esittivät aloitetta valmistelukunnassa. Tämä avaa uuden luvun kansalaisten ja EU:n toimielinten välisissä suhteissa. Me kaikki toivomme, että pienennetään kansan ja politiikan välistä kuilua EU:ssa. Kansalaisaloite ei ole lääke kaikkiin tauteihimme, mutta siitä voi olla suuri apu. Ennen kaikkea haluaisin EU:hun enemmän avoimuutta kansalaisten kannalta kiinnostavista ajankohtaisista asioista käytävän rajatylittävän keskustelun muodossa. Minun alallani, ympäristössä, mieleeni tulee monia aiheita, jotka voitaisiin ottaa Euroopan unionin asialistalle käyttämällä tätä välinettä ja erityisesti komission asialistalle, koska se toimii EU:n hallituksena tai toimeenpanoelimenä. Haluaisin myös kysyä komissiolta, miten se valmistautuu näihin tuleviin aloitteisiin. Emme saa tuottaa ihmisille pettymystä.
<P>
Haluaisin kiittää kaikkia ja erityisesti esittelijöitä Zita Gurmaita ja Alain Lamassourea erinomaisesta työstä.
<SPEAKER ID="132" NAME="RadvilMorkūnaitė-Mikulėnien" AFFILIATION="PPE">
(LT) Arvoisa puhemies, tämä on todella iloinen ja merkittävä päivä Euroopan parlamentille. Toivon todella, että hyväksymme tämän mekanismin, jonka avulla kansalaisemme voivat osallistua Euroopan unionin tulevaisuuden luomiseen, ei vain valitsemalla Euroopan parlamentin vaan myös osallistumalla aktiivisesti luomisprosessiin. On hyvin tärkeää, että kansalaisten ääni kuuluu. Muutama vuosi sitten minulla oli tilaisuus edustaa kymmeniä tuhansia Euroopan unionin kansalaisia, kun esitin vetoomuksen Euroopan parlamentille, ja olen hyvin tyytyväinen, että tuolloin Euroopan parlamentti antoi päätöslauselman vetoomuksen perusteella. On mahtavaa tuntea, että ääntäsi, kansalaisen ääntäsi, kuullaan Euroopan unionin toimielimissä. Euroopan komission ja kansalaisten välillä on oltava vuoropuhelua, eikä millään tilanteilla saa lannistaa kansalaisia. Tämä on askel kohti tiiviimpää yhteistyötä, ei vain toimielinten ja kansalaisten välillä, vaan myös itse kansalaisten kesken. Tässä on kyse tiettyjen ongelmien tunnistamisesta ja havaitsemisesta ja yhden ratkaisun tarjoamisesta niihin, mutta prosessin on oltava turvallinen ja avoin, ja meidän on sovellettava toissijaisuusperiaatetta.
<SPEAKER ID="133" NAME="Ioan Enciu" AFFILIATION="S&amp;D">
(EN) Arvoisa puhemies, haluan ensiksi onnitella Zita Gurmaita ja Alain Lamassourea tästä mietinnöstä. Suhtaudun kansalaisaloitetta koskevaan mekanismiin erittäin myönteisesti. Se on hyvin myönteinen ruohonjuuritason aloite. Se auttaa vähentämään huomattavasti kansan ja Euroopan unionin toimielinten välistä demokratiavajetta. Erityisesti sillä annetaan kansalaisille foorumi EU:n lainsäädäntöä koskevien ajatusten ilmaisemiseksi ja ehdottamiseksi. Sillä, että aloitteen allekirjoituksia on kerättävä vähintään neljäsosasta jäsenvaltioita, taataan, että aloite edustaa kaikkein yhteiskunnan osien ilmaisemaa tarvetta lainsäädäntöehdotukselle.
<P>
Lopuksi haluaisin korostaa, että täysimääräinen avoimuus on tärkeää aloitteen perustan ja järjestäjien taloudellisen tuen lähteiden osalta.
<SPEAKER ID="134" NAME="Izaskun Bilbao Barandica" AFFILIATION="ALDE">
(ES) Arvoisa puhemies, haluaisin onnitella esittelijöitä, koska heidän työnsä ansiosta eurooppalaiset miehet ja naiset saavat tilaisuuden muuttaa huolensa aloitteiksi Euroopan parlamentissa.
<P>
Tänään parannamme demokratiaa tuomalla päätöksentekoprosessit lähemmäs kansalaisia ja tekemällä niistä avoimempia ja tehokkaampia ja aina ihmisiin suuntautuvia.
<P>
Tämä asetus on osa Eurooppa 2020 -politiikkaa, ja se on perusväline yhteiskunnassa käytettävissä olevien tiedon ja lahjakkuuden hyödyntämiselle. Se edellyttää myös, että opimme uusia taitoja, jotta voimme olla poliittisina johtajina näkyvämpiä virtuaalisissa yhteisöissä, digitaaliyhteiskunnassa, ja johtaa sellaisella erilaisella tavalla, joka on lähempänä ihmisiä ja aiempaa inhimillisempää. Se on askel kohti poliittista innovaatiota, jonka on autettava meitä olemaan avoimempia ja palautettava ihmisten luottamus politiikkaan.
<P>
Lopuksi, kansalaisaloite on alueille tilaisuus saada tunnustusta, jota niillä ei tällä hetkellä unionin rakenteessa ole. Olen varma, että määrätietoisuuden ja mielikuvituksen avulla alueet voivat myös käyttää tätä mekanismia saamaan ehdotuksensa suoraan tähän parlamenttiin.
<SPEAKER ID="135" NAME="Oreste Rossi" AFFILIATION="EFD">
(IT) Arvoisa puhemies, hyvät kollegat, Lissabonin sopimukseen asti Euroopan unioni ei ollut avoin kansalaistensa pyynnöille osittain siksi, että sen kaksi tärkeintä toimielintä - komissio ja neuvosto - nimitetään eikä valita niin kuin parlamentti, ja myös siksi, että kansalaisten osallistumisesta ei ollut säännöstä.
<P>
Uuden perussopimuksen voimaantulon myötä EU:n kansalaiset voivat esittää aloitteita keräämällä riittävän määrän allekirjoituksia. Kannatamme periaatteessa asetusta, koska sillä parannetaan komission alkuperäistä tekstiä. Ehdotuksen hyväksymistä koskeva menettely yhdistetään rekisteröintimenettelyyn, ja sitä seuraa allekirjoitusten kerääminen ja tarkistaminen.
<P>
Mietintö on valitettavasti riittämätön, koska siinä ei ole mekanismia allekirjoitusten aitouden tarkistamiseksi. Se voisi johtaa väärennettyjen allekirjoitusten toimittamiseen ja siten heikentää aloitteen kansandemokraatista arvoa.
<SPEAKER ID="136" NAME="Andrew Henry William Brons" AFFILIATION="NI">
(EN) Arvoisa puhemies, kansalaisaloitteella on monia muotoja. Onko se vetoomus? Kyllä, mutta ei vapaasti laadittu. Vetoomuksen esittäjälle kerrotaan etukäteen, mitä hän voi pyytää, ja se on jotakin, mikä kuuluu komission toimivaltaan, ja mitä hän ei voi pyytää, ja se on jotakin, mikä komission mielestä ei ole tarpeeksi vakavaa tai joka on vastoin niin sanottuja EU:n arvoja.
<P>
Onko se kansanäänestys? Ehdottomasti ei. Sitä on kuvattu väärin esimerkkinä suorasta demokratiasta. Siinä ei kuitenkaan ole kysymys kaikki kansalaiset kattavasta kansanäänestyksestä. Vaikka kerättäisiin miljoona allekirjoitusta, komission ei tarvitse ryhtyä toimenpiteisiin.
<P>
Se ei edes ole todella kansalaisaloite. Tavalliset ihmiset eivät todennäköisesti järjestäydy itsekseen. Mielipiteen liikkeelle saaminen on helppoa vain voimakkaille intresseille. Se on ennen kaikkea näennäisdemokraattista kosmetiikka epädemokraattiselle toimielimelle.
<P>
Tarkoittaako se, että vastustamme sitä? Ei. Luotan siihen, että kyseessä olevat vastustajat käyttävät sitä mitätöidäkseen EU:n hankkeen.
<SPEAKER ID="137" NAME="Jarosław Leszek Wałęsa" AFFILIATION="PPE">
(PL) Arvoisa puhemies, eurooppalaisen kansalaisaloitteen on määrä olla väline, jonka avulla kansalaiset voivat osallistua aiempaa täysimääräisemmin unionin elämään, millä puolestaan on määrä vahvistaa Euroopan unionin ja sen kansalaisten välistä, selvästi puutteellista viestintää. Nimi, osoite, kansalaisuus ja allekirjoitus - olen täysin samaa mieltä siitä, että tämän pitäisi riittää varmistamaan, että allekirjoittanut henkilö on olemassa eikä ole allekirjoittanut kahdesti. Tunnistamista henkilöllisyysasiakirjojen nojalla koskevan vaatimuksen poisjättäminen - päätös, jota valitettavasti ei tehty - voi olla hyvin merkittävä kansalaisystävällistä välinettä luodessa.
<P>
Aikana, jolloin henkilötietojen suoja aiheuttaa erityistä huolta, henkilötunnusten kaltaisten luottamuksellisten henkilötietojen kerääminen voi estää monia kansalaisia allekirjoittamasta aloitetta. Virkamiehet, jotka ovat edistäneet henkilöasiakirjojen esittämistä koskevaa velvoitetta, eivät selvästikään ole käsittäneet tätä asiaa. Se, että EU:n kansalaisille annetaan mahdollisuus antaa ehdotuksia uudesta lainsäädännöstä yhteiskunnallisesti merkittävästä asiasta, on erittäin arvokas demokratian osa, ja minulle on kunnia saada olla mukana prosessissa, jossa tämä väline annetaan EU:n asukkaille.
<SPEAKER ID="138" NAME="Kriton Arsenis" AFFILIATION="S&amp;D">
(EL) Arvoisa puhemies, haluaisin kiittää esittelijöitä erinomaisesta työstä. Päätimme sisällyttää kansalaisten oikeuden pyytää komissiolta lainsäädäntöaloitteita EU:n perustuslakiimme, Lissabonin sopimukseen. Kansalaisemme ovat omaksuneet sen ja he ovat jo antaneet ensimmäisen aloitteen keräämällä yli miljoona allekirjoitusta. Heidän valitsemansa aihe koskee todella meitä kaikkia, aihe, josta jopa ilman allekirjoituksia, komission olisi laadittava aloite. He ovat ottaneet esiin kysymyksen EFSA:n riippumattomuudesta biotekniikan yritysten etujen osalta, aihe, jonka merkityksen komission jäsen Dalli myönsi, ja ovat pyytäneet viljoja koskevaa lykkäystä, kunnes voidaan perustaa luotettava valvontamekanismi tarkistamaan muuntogeenisten organismien vaikutus ihmisten terveyteen, luonnon monimuotoisuuteen ja elintarviketurvaan. Kehotan komissiota tarttumaan tähän aloitteeseen.
<SPEAKER ID="139" NAME="Constance Le Grip" AFFILIATION="PPE">
(FR) Arvoisa puhemies, myös minä haluaisin kiittää neljää esittelijäämme, jotka ovat tehneet loistavaa työtä ja jotka ovat tuoneet huomattavaa lisäarvoa Euroopan parlamentista komission ehdottamaan alkuperäiseen tekstiin.
<P>
Kansalaisaloite, jonka me Euroopan kansanpuolueen (kristillisdemokraatit) ryhmässä pian innokkaasti hyväksymme, on tärkeä edistysaskel, joka on peräisin Lissabonin sopimuksesta. Älkäämme erehtykö, tällä välineellä voidaan todella muuttaa EU:n poliittista maisemaa edellyttäen, että käytämme sitä sekä järkevästi että rohkeasti. Sillä voidaan edistää EU:n kansalaisten mahdollisuuksia osallistua suoraan EU:n poliittiseen keskusteluun. Sillä voidaan auttaa saamaan selville EU:n yleinen mielipide, eli niiden eurooppalaisten miesten ja naisten mielipide, jotka kokoontuvat yhteen keskustelemaan, jotka hyväksyvät yhteisen kannan, ja toimivat yhdessä todella eurooppalaisten asioiden puolesta. Älkäämme kuitenkaan tuottako kansalaisille pettymystä.
<P>
Vaatikaamme, että jäsenvaltiomme toteuttavat tarvittaessa nopeasti soveltamistoimenpiteet, älkäämme tuottako kansalaisillemme pettymystä, sillä EU:n demokratian vahvistaminen riippuu siitä.
<SPEAKER ID="140" NAME="Judith A. Merkies" AFFILIATION="S&amp;D">
(NL) Arvoisa puhemies, myös minä haluaisin onnitella kaikkia, erityisesti kansalaisiamme, ja odotan, että työskentelemme yhdessä rakentavasti.
<P>
On todellakin totta, että meidän on erityisesti varmistettava, että säilytämme matalan kynnyksen, ja se tarkoittaa, että pystyvät osallistumaan kansalaisaloitteeseen. Siksi on valitettavaa, että alle 18-vuotiailta nuorilta on evätty tämä mahdollisuus, koska he ovat juuri niitä ihmisiä, joiden me niin kovasti haluamme osallistuvan politiikkaan.
<P>
On myös valitettavaa, että olemme jättäneet jäsenvaltioiden päätettäväksi, voidaanko aloitteet laatia verkossa. Meidän ei enää voida varmastikaan odottaa työskentelevän papereiden kanssa näinä päivinä ja tänä aikana, kun Internet on osoittautunut erittäin tehokkaaksi välineeksi ihmisten järjestäytymisessä, sekä poliittisesti että heidän etujensa kannalta.
<P>
Mitä tarkalleen ottaen odotamme voivamme saavuttaa kansalaisaloitteella? En usko, että komissio pystyy sanomaan erittäin varhaisessa vaiheessa, ovatko tietyt ehdotukset, kuten ne, joita täällä on ehdotettu, esimerkiksi ehdotus parlamentin lopettamisesta, todella kansalaisaloite vai eivät. Mitä sille voidaan tehdä? Kuka kehittää näitä asioista ja milloin voidaan odottaa lainsäädäntöehdotusta?
<P>
Me poliitikot elämme lasitaloissa. Ihmiset voivat katsoa sisään ja nyt ihmiset voivat myös tulla käymään ja osallistua. Odotan rakentavaa yhteistyötä.
<SPEAKER ID="141" NAME="Puhemies">
(EN) Niille teistä täällä salissa, jotka halusitte osallistua keskusteluun catch-the-eye-menettelyn nojalla, on todettava, että en enää voi ottaa lisää puhujia, mutta muistutan teille, että voitte, työjärjestyksen nojalla, esittää kirjallisen lausuman, joka liitetään keskustelun sanatarkkaan istuntoselostukseen, joten kehotan teitä tekemään halutessanne niin.
<SPEAKER ID="142" NAME="Maroš Šefčovič">
komission varapuheenjohtaja. - (EN) Arvoisa puhemies, haluaisin ensiksi kiittää tämän parlamentin arvoisia jäseniä heidän valtavasta tuestaan tälle asetukselle. Haluaisin myös kiittää heitä erittäin positiivisesta eurooppalaisesta energiasta, joka tässä salissa on tämän keskustelun aikana säteillyt. Kuten tänä aamuna näimme, tämä vuosi on EU:lle sangen haastava, mutta mielestäni tämä keskustelu on osoittanut, että tämä päivän on erittäin hyvä päivä EU:n kansalaisille ja erittäin hyvä päivä EU:lle. Haluaisin korostaa, että komissio haluaa tämän merkittävän aloitteen onnistuvan ja että käsittelemme sitä erittäin rakentavassa hengessä.
<P>
Vastauksena joihinkin jäsenten esittämiin kysymyksiin haluaisin vakuuttaa, että aiomme auttaa järjestäjiä. Aiomme auttaa järjestämään yhteyspisteitä ja aiomme auttaa järjestämään neuvontapalveluja, joiden kautta annamme järjestäjille neuvontaa siitä, mikä on mahdollista ja mikä ei, minkälaisia asetuksia on valmisteilla, minkälaisia aloitteita järjestetään tai minkälaisia kilpailevia tai vastakkaisia ehdotuksia olemme saaneet muilta kansalaistoimikunnilta. Yritämme olla mahdollisimman käyttäjäystävällisiä ja kansalaisaloiteystävällisiä.
<P>
Suhtaudumme erittäin vakavasti Anna Maria Corazza Bildtin ja Carlo Casinin esittämiin huoliin. Siksi korostamme koko prosessin ajan, että tässä asetuksessa on tärkeää säilyttää toimielinten välinen tasapaino ja säilyttää komission yksinomainen aloiteoikeus, koska komissio on vastuussa kaikille kansalaisille - ei vain aloitteiden järjestäjille vaan myös yleiselle eurooppalaiselle edulle. Myös sitä meidän on seurattava tässä prosessissa.
<P>
Vastauksena Matthias Grootelle haluaisin vakuuttaa hänelle, että heti, kun eurooppalainen kansalaisaloite on menestyksellinen, noudatamme asetuksella säädettyä menettelyä. Vastaanotamme järjestäjät asianmukaisella tasolla - komission jäsenen tai pääjohtajan tasolla - sitten olemme läsnä korkeimmalla mahdollisella tasolla Euroopan parlamentin järjestämissä kuulemisissa. Kolmen kuukauden kuluessa esitämme tiedonannossa erittäin tarkat perustelut, jos haluamme jatkaa lainsäädäntöehdotuksiin, jos meidän on tutkittava asiaa enemmän tai, jos aloite osoittautuu liian kiistanalaiseksi, jos emme halua edetä antamaan ehdotuksia.
<P>
Toivon, että tämän uuden välineen avulla voimme käydä parempaa eurooppalaista keskustelua EU:ssa ja saada enemmän eurooppalaisia aiheita kansallisiin pääkaupunkeihin. Toivon, että kansalaisaloite on erittäin menestyksellinen hanke ja että huomaamme sen, kun tulevaisuudessa tarkistamme sen ensimmäisen kerran. Kiitos tuestanne.
<P>
(Suosionosoituksia)
<SPEAKER ID="143" NAME="Olivier Chastel">
neuvoston puheenjohtaja. - (FR) Arvoisa puhemies, arvoisat parlamentin jäsenet, haluaisin sanoa muutaman komission jäsenen Šefčovičin jälkeen.
<P>
Kuten keskustelu on osoittanut, tämä on kiehtova aihe. Jotkin kysymykset jäävät vastausta vaille, eikä kaikkia pelkoja ole saatu hälvenemään. Tämä on todellinen kompromissi.
<P>
Puhaltakaamme kansalaisaloitteeseen elämä. Arvioikaamme asetusta pitkällä aikavälillä, koska siten voimme tietysti kehittää sen mekanismia.
<P>
Kiitos jälleen yhteistyöstänne. Toivon kansalaisaloitteelle kaikkea hyvää.
<SPEAKER ID="144" NAME="Zita Gurmai">
esittelijä. - (EN) Arvoisa puhemies, haluaisin kiittää kollegoitani heidän puheenvuoroistaan. Olen hyvin iloinen, että enemmistö meistä kannattaa uuden tason lisäämistä EU:n demokratiaan.
<P>
On täysin luonnollista ja täysin odotettavissa, että tunnetaan pelkoa, mutta jos yritämme jotakin täysin uutta, emme voi vastata kaikkiin kysymyksiin ja tyynnyttää kaikkia pelkoja etukäteen. Olen kuitenkin vakuuttunut siitä, että tänään esittämässämme asetuksessa puututaan moniin niistä haasteista, jotka pystyimme kuvittelemaan asetuksen laadinnan aikana.
<P>
Meidän ei pitäisi pelätä tätä demokratian uutta tasoa. Kuuntelemme aiempaa selkeämmin EU:n kansalaisten ääniä, eikä meidän pitäisi pelätä sitä. Se on yksi pitkän aikavälin tavoitteista, eikö vain? Meidän ei pitäisi pelätä sitä, että kansalaisaloitetta ei käytetä perussopimuksen hengessä eikä siinä säädettyä tarkoitusta varten vaan väärin tai ei ollenkaan.
<P>
Olemme tehneet parhaamme vähentääksemme asetuksen riskiä, ja siinä meitä on auttanut Sylvia Kaufmann, joka laati ensimmäisen mietinnön kansalaisaloitteesta tässä parlamentissa. Haluaisin myös kiittää Maroš Šefčovičin ja Alain Lamassouren koko ryhmiä ja muita kollegoitamme. Haluaisin myös kiittää Euroopan unionin puheenjohtajavaltion Unkarin puolesta työskennellyttä ryhmää yhteistyöstä.
<P>
Haluaisin korostaa, että asetuksen täytäntöönpano on olennaisen tärkeää ja että siksi haluaisin tarjota apuni ja yhteistyöni tulevalle puheenjohtajavaltiolle Unkarille.
<P>
Olen vakuuttunut siitä, että tunnin päästä järjestettävässä äänestyksessä tuetaan EU:n toimielinten välillä aikaansaatua kompromissia. Se on ainoa tapa, jolla voimme antaa mukavan joululahjan EU:n kansalaisille: vakaan asetuksen eurooppalaisesta kansalaisaloitteesta. Ei anneta heidän odottaa enää pidempään.
<P>
Paljon kiitoksia huomiostanne, ja haluaisin toivottaa teille ja kaikille kansalaisille, jotka ovat olleet todistamassa tätä, hyvää joulua ja onnellista uutta vuotta.
<SPEAKER ID="145" NAME="Alain Lamassoure">
esittelijä. - (EN) Arvoisa puhemies, nyt kun kaikki on sanottu, jätän teille mielelläni viimeisen sanan tästä asiasta, jonka tunnette yhtä hyvin kuin minä.
<SPEAKER ID="146" NAME="Puhemies">
(EN) Keskustelu on päättynyt.
<P>
Äänestys toimitetaan pian.
<P>
Kirjalliset lausumat (149 artikla)
<SPEAKER ID="147" NAME="Elena Băsescu" LANGUAGE="RO">
Haluan onnitella mietinnön laatijoita valiokunnan äänestyksessä saavutetusta tuloksesta. Kansalaisaloitteella on suuri symbolinen arvo, ja se tarjoaa yhden tehokkaimmista tavoista vahvistaa demokratiaa EU:ssa. Uuden välineen on oltava kansalaisten mielestä helppokäyttöinen, saatavilla oleva ja uskottava. Haluaisin mainita, että neuvoston kanssa käytyjen neuvottelujen aikana Romania onnistui saamaan aikaan tasapainon aloitteen saatavuuden ja sen väärinkäytön estävien säännösten välille. Uusimmat tarkistukset sisältävät nähdäkseni nopeamman "hyväksyttävyyden" ehdotusten tarkistamisen osalta, alemman kynnyksen osallistuvien maiden määrälle ja helpomman vetoomusten allekirjoittamista koskevan prosessin. Haluaisin korostaa, miten tärkeää on säännellä tätä välinettä koko EU:ssa. Meidän on etsittävä ratkaisua, jolla edistetään suuren yleisön osallistumista. Siinä yhteydessä viestintätoimilla ja tiedotuskampanjoilla on merkittävä osa.
<SPEAKER ID="148" NAME="Dominique Baudis" LANGUAGE="FR">
Kansalaisaloitteen on vihdon määrä nähdä päivänvalo. Tällä ihmeellisellä demokraattisella innovaatiolla luodaan perusta uudelle EU:n kansalaisuudelle. Siitä tulee väline, jonka avulla EU:n kansalaiset voivat ilmaista suoraan huolensa asioista, jotka saattavat olla elintärkeitä yhteiselle tulevaisuudellemme. Toiminnan soveltamisala on yhtä tärkeää kuin unionin laajennettu toimivalta. Euroopan parlamentti kannustaa nopeaan ja tehokkaaseen täytäntöönpanoon. Aloite esitettiin ensimmäisen kerran Lissabonin sopimuksessa, ja EU:n toimielinten on vielä päästävä sopimukseen käytännön järjestelyistä. Aloitteen järjestämistä koskevilla ehdoilla, joiden parlamentti haluaa olla joustavia (miljoonaa ihmistä vähintään neljäsosasta jäsenvaltioista, mikä tarkoittaa tällä hetkellä seitsemää maata), annetaan kansalaisille kaikki, mitä he tarvitsevat pyytääkseen komissiota ehdottamaan uutta lainsäädäntötekstiä. Siitä tulee mahdollista ensi vuonna.
<SPEAKER ID="149" NAME="Piotr Borys" LANGUAGE="PL">
Lissabonin sopimuksen nojalla annoimme EU:n asukkailla kansalaisuuden. Seuraava askel on, että EU:n kansalaisille annetaan kansalaisaloite. On harvinaista, että lakia säätävä tai toimeenpaneva viranomainen siirtää osan valtuuksistaan kansalaisille. Se osoittaa suurta kypsyyttä. Se on meidän vastauksemme demokratiavajeeseen.
<P>
Työmme ei perustu vain edustukselliseen demokratiaan - se perustuu myös osallistuvaan demokratiaan. Aiempi kehityspolitiikka ja kansalaisten kuulemiset päätöksentekoprosessissa eivät ole aina vastanneet Euroopan unionin asukkaiden odotuksia. Kansalaisaloitteessa, joka on tulosta vaikeasta kompromissista, on ensin taattu täysi avoimuus. Toiseksi olemme yksinkertaistaneet koko järjestelmää. Olemme myös esittäneet innovaatiota siten, että tuenilmauksia on mahdollista antaa myös sähköisesti. Nyt meitä odottavat valtavat ponnistukset kansalaisaloitteen edistämisessä, ja komission ja parlamentin sekä jäsenvaltioiden on ryhdyttävä niihin. Meidän pitäisi myös miettiä, voivatko demagogiset tai populistiset ehdotukset uhata kansalaisaloitetta. En usko, että niin käy. Kaikkiin kansalaisten tahdon mukaisesti esitettyihin aloitteisiin liittyy komission ja parlamentin suurempi vastuu.
<SPEAKER ID="150" NAME="Zuzana Brzobohatá" LANGUAGE="CS">
Lissabonin sopimuksella on laadittu perusta uudelle eurooppalaiselle kansalaisaloitteelle, joka on tähän asti puuttunut Euroopan unionin päätöksentekoprosessista. Suhtaudun itse myönteisesti tähän tilaisuuteen, jolla vastataan toistuvaan arvosteluun siitä, että EU:n toiminnassa on demokratiavaje sen päätöksentekoprosesseissa. EU:n kansalaiset voivat tämän uuden välineen nojalla lähestyä komissiota suoraan ja pyytää sitä esittämään lainsäädäntöehdotuksen tietyn asian käsittelemiseksi. Sillä syvennetään EU:n kansalaisten ja EU:n toimielinten välistä suhdetta, koska sillä poistetaan tämä usein arvosteltu päätöksentekoprosessin demokratiavaje ja saadaan kansalaiset osallistumaan suoraan päätöksentekoon. Minun mielestäni kansalaisaloite saa EU:n toimielimet lähemmäs kansalaisia ja siten siinä noudatetaan toissijaisuusperiaatteet, joka on Euroopan unionin päätöksentekoprosessin perusperiaate. Haluaisin myös mainita, että alueiden komitea on sanonut, että alue- ja paikallisviranomaiset ovat kiinnostuneet kansalaisaloitteesta. Kyseiset elimet voisivat osallistua prosessiin järjestäjinä tai tukijoina; nehän ovat lähinnä EU:n kansalaisia. Se on vain yksi monista syistä, miksi kannatan kansalaisaloitteen käyttöönottoa.
<SPEAKER ID="151" NAME="Jim Higgins" AFFILIATION="PPE">
kirjallinen. - (EN) Haluan kovasti, että EU:n kansalaiset voivat hyötyä tästä voimakkaasta välineestä mahdollisimman pian, ja olen tyytyväinen nähdessäni lainsäädäntömenettelyn loppuvan vuosi Lissabonin sopimuksen voimaantulon jälkeen. Kansalaisaloite on Lissabonin sopimuksen keskeinen innovaatio. Sillä annetaan EU:n kansalaisille uusi oikeus, jonka nojalla miljoona kansalaista voi pyytää Euroopan komissiota ehdottamaan uutta EU:n lainsäädäntöä, millä EU saadaan lähemmäs kansalaisiaan. Kansalaisaloite on arvokas väline, jonka avulla kansalaiset voivat saavuttaa kunnianhimoisia tuloksia ryhmätyön avulla - se on eurooppalaisen hankkeen ydintä. Tällä aloitteella taataan, että toimielimet jatkavat edelleen työtä kansalaisten sydäntä lähinnä olevien asioiden parissa ja edistävät samalla rajatylittävää keskustelua EU:n asioista. Tämä on käynnissä olevaa työtä, ja komissio antaa joka kolmas vuosi kertomuksen aloitteen täytäntöönpanosta.
<SPEAKER ID="152" NAME="Martin Kastler" LANGUAGE="DE">
Tämän päivän äänestys eurooppalaisesta kansalaisaloitteesta on virstanpylväs demokratian lisäämiselle EU:ssa. Suhtaudun kompromissiin myönteisesti ja tuen sitä, koska Alain Lamassouren ja Zita Gurman laatima mietintö on ensimmäinen askel oikeaan suuntaan. Hyvät kollegat, emme saa pelätä sitä, että kansalaisilla on aiempaa enemmän mahdollisuuksia tahtonsa ilmaisemiseen. Meidän on annettava EU:n kansalaisille enemmän yhteispäätösoikeuksia, ei vain joka viides vuosi Euroopan parlamentin vaaleissa. Se edellyttää, rohkeutta, kestävyyttä ja voimaa. Rohkeutta palata aina uudelleen vuoropuheluun. Kestävyyttä, koska päätöksiä ei voida välttämättä tehdä nopeammin, ja voimaa, koska edustuksellisessa demokratiassamme on, lopultakin, minun mielestäni, enemmän osallistuvia tekijöitä. Tavoitteenamme on oltava vuoropuhelun lisääminen EU:ssa kansalaisten ja poliitikkojen välillä. Olen tyytyväinen, että etenemme tänään yhden askelen lähemmäs kansalaisten EU:ta eurooppalaisella kansalaisaloitteella. Olen vakuuttunut siitä, että jonakin päivänä me eurooppalaiset teemme yhteisiä eurooppalaisia päätöksiä kansalaisten päätösten muodossa.
<SPEAKER ID="153" NAME="Tunne Kelam" LANGUAGE="EN">
Miten EU saadaan lähemmäs kansalaisia ja miten kansalaiset saadaan lähemmäs EU:ta on ollut luultavasti yksi tärkeimmistä keskustelun aiheista Euroopan yhteisön perustamisesta alkaen. Euroopan tulevaisuutta käsittelevä valmistelukunta laati perustan nykyiselle Lissabonin sopimukselle ja antoi myös perustan kansalaisaloitetta koskevalle mekanismille. Meillä on se nyt pöydillämme konkreettisessa muodossa, ja hyvin lähitulevaisuudessa kaikilla EU:n kansalaisilla on mahdollisuus esittää heille tärkeitä asioita EU:n päätöksentekijöille. Tämä aloite on yksi vahvimmista toimenpiteistä EU:n kansalaisten yhdistämiseksi - aloite, joka edellyttää yhteistä toimintaa, yhteistyötä, koordinaatiota ja halua tehdä yhdessä työtä yhteisen eurooppalaisen tavoitteen eteen. Jokainen ääni yhteiskunnassa on tärkeä, mutta vain yhtenäinen ääni voi todella muuttaa asioita. Kehotan komissiota ja jäsenvaltioita edistämään tätä aloitetta ja varmistamaan, että se on helposti kaikkien käytettävissä. Suhtaudun erityisen myönteisesti ehdotukseen yhteisistä kuulemisista komission ja parlamentin kanssa. On erittäin tärkeää, että suoraan vaaleilla valittu Euroopan parlamentti on tiiviisti mukana ja se seuraa kansalaisten huolia ja kysymyksiä.
<SPEAKER ID="154" NAME="Ádám Kósa" LANGUAGE="HU">
On hyvin tärkeää, että kansalaisilla on mahdollisuus esittää aloitteita asioissa, jotka vaikutta eniten heidän elämäänsä, mahdollisimman pian, määritetyllä tavalla ja asianmukaisten puitteiden nojalla. Kuten hyvin tiedetään, johdan yhtä Unkarin pitkäaikaisinta vammaisten eturyhmää, yli sata vuotta vanhaa Unkarin kuurojen ja kuulovammaisten yhdistystä. Siellä tekemästäni työstä saamani kokemuksen perusteella uskaltaisin tällä hetkellä jo sanoa, että Alain Lamassouren ja Zita Gurmain työllä on konkreettisia vaikutuksia kansalaisaloitteiden muodossa. Minusta on erityisen valitettava, että "million4disability"hanke, jonka käynnisti vuonna 2007 Euroopan unionissa elävän 80 miljoonan vammaisen yhteisö ja jossa oli 1,35 miljoonaa aitoa allekirjoitusta, ei menestynyt. Kyseisestä aloitteesta olisi nyt vaikutuksia ja tuloksia, ja kiitän kaikkia heidän tämän osalta tekemästään työstä.
<SPEAKER ID="155" NAME="Sirpa Pietikäinen" AFFILIATION="PPE">
kirjallinen. - (FI) Kansalaisaloite on tervetullut lisä kansalaisvaikuttamiseen. Varsinaisen lakialoitteen ohella kansalaisaloitteella on tärkeä rooli poliittisen keskustelun herättäjänä.
<P>
Kansalaisaloitteen soveltamisala ei kuitenkaan ole vielä täysin selväpiirteinen. Euroopan kansalaisaloitteella pitäisi voida pyytää muutoksia EU:n perussopimuksiin. Lissabonin sopimuksen myötä komissiollakin on tässä kohdin esitysvaltaa. Siksi myös kansalaisaloitteella pitäisi olla aloitemahdollisuus. Sosiaalisten kysymysten alalla voi esimerkiksi nähdä aloitteita, joiden perustelut haetaan vaikkapa EU:n perusoikeuskirjasta. Keskustelua perussopimusten muutostarpeesta ei näin ollen pidä pysäyttää kansalaisaloitteen ahtaaseen tulkintaan, vaan siinä olisi oltava kansalaislähtöistä väljyyttä.
<SPEAKER ID="156" NAME="Cristian Dan Preda" LANGUAGE="RO">
Eurooppalaisen kansalaisaloitteen käynnistäminen osoittaa, että Euroopan unionin tuominen lähemmäs kansalaisiaan, mikä oli yksi ensisijaisista tavoitteista perussopimusten tarkistusprosessissa, joka johti Lissabonin sopimuksen hyväksymiseen, on enemmän kuin pelkkä abstrakti ilmoitus. Eurooppalainen kansalaisaloite edistää huomattavasti EU:n poliittisen järjestelmän demokratian lisäämistä ja sillä luodaan suora yhteys jäsenvaltioiden kansalaisten ja EU:n toimielinten välille. Parlamentin tekstissä täytetään vaatimukset siitä, että kansalaisille annetaan yksinkertainen, helposti käytettävissä oleva väline ja mahdollisuus kerätä allekirjoituksia sähköisesti osoittaa valmiutta mukautua nykyaikaisten yhteiskuntien todellisuuteen. Aloitteella tarjotaan EU:n poliittisille puolueille mahdollisuus muuttua kansalliset puolueet kokoavista rakenteista järjestöiksi, jotka saavat kansalaisten tahdon liikkeelle yhteisissä hankkeissa. Eurooppalaisen kansalaisaloitteen vaikutusta on kuitenkin mitattava eurooppalaisen mittakaavan lisäksi myös kansainvälisesti. Sitä, että tästä alkaen vähintään 24 750 Romanian kansalaista voi yhdistää voimansa ehdottaakseen kyseisiä aloitteita muiden vähintään neljäsosasta jäsenvaltioita tulevien kansalaisten kanssa, ei voida erottaa toisesta seikasta, eli siitä, että Romanian perustuslain mukaan tarvitaan vähintään 100 000 Romanian kansalaista esittämään lainsäädäntöaloite tiukasti kansallisissa puitteissa.
<SPEAKER ID="157" NAME="Algirdas Saudargas" AFFILIATION="PPE">
kirjallinen. - (LT) Olen tyytyväinen, että tuskin vuosi sen jälkeen, kun Lissabonin sopimus tuli voimaan, kansalaisaloitetta koskevasta asetuksesta on saatu aikaan sopimus. Tämä asetus on suuri saavutus demokratian periaatteiden vahvistamiseksi Euroopan unionissa. Miljoonalle kansalaiselle annetulla oikeudella aloittaa lainsäädäntöprosessi lisätään kiinnostusta EU:n politiikkaan ja osallistumista siihen. On hyvin tärkeää, että parlamentti onnistui yksinkertaistamaan menettelyjä aloitteiden esittämiseksi ja järjestämiseksi. Aloite on menestyksellinen vain, jos voidaan panna helposti täytäntöön ja jos se on kaikkien saatavilla. Sen on oltava selkeä ja ymmärrettävä, ja kansalaisten on voitava osallistua siihen ja haluttava tehdä niin. Toisaalta on myös välttämätöntä varmistaa tämän aloitteen järjestämisen ja rahoittamisen avoimuus, ja aloitteen on oltava itse kansalaisten eikä poliittisten tai muiden ryhmien mielenilmaus. Katson, että tämä tasapaino taataan sen asetuksen lopullisella tekstillä, josta tänään äänestämme. Yksi Lissabonin sopimuksen tavoitteista on saada kansalaiset lähemmäs Euroopan unionia ja kansalaisaloitteella autetaan saavuttamaan se perustamalla tämä uusi ja ainoalaatuinen kansalaisten osallistumista politiikkaan koskeva muoto.
<SPEAKER ID="158" NAME="Olga Sehnalová" LANGUAGE="CS">
Ehtojen asettaminen eurooppalaisen kansalaisaloitteen toiminnalle oli monimutkainen neuvottelu- ja kompromissiprosessi, jossa käytiin monia keskusteluja Euroopan parlamentin, komission ja neuvoston kesken. Voittoa tavoittelematon sektori oli myös mukana. Keskustelun aikana nousi esiin muutamia ongelma-aloja, kuten se, miten eurooppalainen ulottuvuus säilytetään aloitteessa, avoimuus, allekirjoitusten keruujärjestelmä ja muita menettelyyn liittyviä kysymyksiä. Tärkein asia on kuitenkin yleinen lähestymistapa kansalaisaloitteeseen. Jos haluamme hyödyntää mahdollisimman hyvin tätä uutta resurssia, emme saa pelätä avoimen keskustelun lopettamista ja sen panemista todella täytäntöön. Kyllä, on populistisia ja kiusallisia asioita, mutta siksi onkin niin tärkeää soveltaa rekisteröintiprosessia aloitteeseen ennen kuin allekirjoituksia kerätään. Tässä prosessissa arvioidaan, vastaavatko ehdotukset Euroopan unionin perusarvoja. Kulttuuri- ja koulutusvaliokunnan varjoesittelijänä suhtaudun myönteisesti aikaansaatuun kompromissiin, erityisesti sen osalta, että aloitteen rekisteröimiseen tarvittavien maiden määrää vähennetään neljäsosaan jäsenvaltioista, ja sen osalta, että Euroopan parlamentilla on aktiivinen asema menestyksellisiä aloite-ehdotuksia koskevassa julkisessa kuulemisessa. Olen tietysti sitä mieltä, että vaaleilla valituilla edustajilla pitäisi myös olla mahdollisuus osallistua aloitteiden järjestämiseen. Uskon lujasti, että eurooppalainen kansalaisaloite kehittyy tulevaisuudessa todellisen EU:n kansalaisuuden ilmentymäksi.
