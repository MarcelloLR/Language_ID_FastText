<CHAPTER ID=1>
Pöytäkirjan hyväksyminen
<SPEAKER ID=1 NAME="Puhemies">
Eilisen istunnon pöytäkirja on jaettu.
<P>
Onko huomautettavaa?

<SPEAKER ID=2 LANGUAGE="ES" NAME="Valdivielso De Cué">
Arvoisa puhemies, viittaan erääseen kirjeeseen, jonka parlamentin puhemiehen kabinetin yksiköt lähettivät minulle viime huhtikuun 20. päivänä vastauksena pyyntööni saada tietoja Areetassa, Álavan provinssissa sijaitsevan naapuriyhdistyksen tiedottajan esittämän vetoomuksen käsittelystä - olen syntynyt ja asun tuossa kylässä, joten olen hyvin kiinnostunut tästä asiasta. Tuo vetoomus merkittiin Euroopan parlamenttiin saapuneen postin luetteloon viime huhtikuun 12. päivänä, ja minulle ilmoitettiin, että tuo luettelo voitaisiin julkaista virallisesti maanantaina 3. toukokuuta, toissapäivänä, Euroopan parlamentin täysistuntoa avattaessa.
<P>
Olen käynyt läpi maanantain ja tiistain pöytäkirjat, eikä niissä mainita tätä asiakirjaa. Joku voi sanoa, ettei asia ole merkittävä, mutta nämä asiat ovat tärkeitä rakennemuutoksesta kärsivissä yhteisöissä, sillä tässä kylässä on ponnisteltu neljä vuotta sen hyväksi, että heidän asuinalueelleen rakennettava jätevedenpuhdistamo sijoitettaisiin 2 tai 3 kilometriä kauemmaksi pahan hajun välttämiseksi. Se on järkevä vetoomus, ja sitä pitäisi mielestäni käsitellä asiaankuuluvasti. Pyydän puhemieheltä, että tämä järkevä ja oikeudenmukainen vetoomus käsiteltäisiin mahdollisimman pikaisesti.

<SPEAKER ID=3 NAME="Puhemies">
Paljon kiitoksia, parlamentin jäsen Valdivielso. Selvitämme kaikki mainitsemaanne asiaan liittyvät seikat.

<SPEAKER ID=4 NAME="Trakatellis">
 Arvoisa puhemies, sain teidän yksiköiltänne kirjeen, jossa sanottiin, että minun ja muiden kollegoiden neuvostolle esittämiä kysymyksiä ei käsitellä tänään iltapäivällä sen vuoksi, että Kosovoa koskeva keskustelu olisi käyty eilen iltapäivällä.
<P>
Ensiksi, emme saaneet ryhmiltämme puheaikaa, jotta olisimme voineet esittää kysymyksen eilisessä keskustelussa.-Toiseksi, kuten pöytäkirjasta näkyy, kysymiämme asioita ei käsitelty eilisessä keskustelussa, niihin eivät puuttuneet ulkoministeri Fischer eikä komission jäsen van den Broek.Kysymyksemme koski Kosovon pommitusten ympäristö- ja terveysvaikutuksia, ja toivoisin kovasti, että tänään iltapäivällä, niin kuin etukäteen suunniteltiin, neuvoston kanssa keskusteltaisiin minun kysymyksestäni ja kollegoiden kysymyksistä, jotka tietenkin liittyvät asiaan. Minä kiitän ja toivon, että pyyntöömme suostutaan.

<SPEAKER ID=5 NAME="Puhemies">
Parlamentin jäsen Trakatellis, liitteen II osan A 2 kohdassa sanotaan, että kysymystä ei voida ottaa käsiteltäväksi, jos se koskee esityslistalla jo olevaa aihetta ja asianomainen toimielin, tässä tapauksessa siis neuvosto, osallistuu aiheesta käytävään keskusteluun. Ajankohtaisista asioista käytävässä keskustelussa on Kosovoa koskeva kohta, ja näin ollen emme voi tässä istunnossa, kuten emme voineet aiemmissakaan istunnoissa, ottaa käsiteltäviksi Kosovoa koskevia kysymyksiä yksinkertaisesti siitä syystä, ettei se työjärjestyksen mukaan ole sallittua.

<SPEAKER ID=6 LANGUAGE="EN" NAME="McKenna">
Arvoisa puhemies, kuten tiedätte, parlamentin jäsenet ovat vuosien kuluessa vastustaneet voimakkaasti kaikenlaista sensuuria, erityisesti kulttuurin sensuuria. He ovat myös voimakkaasti puolustaneet homoseksuaalien oikeuksia. Haluaisin tietää, miksi parlamentti kielsi erään lesbotaiteilijan näyttelyn. Tämä on erittäin karkeaa sensuuria, sille ei löydy perusteluja, ja haluaisin tietää, mikä oli teidän osuutenne tämän näyttelyn kieltämisessä. 1900-luvun lopulla ei missään nimessä voida hyväksyä sitä, että homoseksuaalin taiteilijan näyttely kielletään, eikä yksikään parlamentin jäsen saisi kannattaa sitä.

<SPEAKER ID=7 NAME="Puhemies">
Parlamentin jäsen McKenna, selitin jo maanantaina, että kvestorikollegio teki tämän päätöksen asiasta vastaavien yksikköjen suosituksen mukaisesti. Päätös ei liittynyt millään tavalla siihen, olivatko taulut homoseksuaalin maalaamia vai eivät - en ole tietoinen tästä asiasta -, vaan yksinkertaisesti siihen, että näyttelyn sisällön katsottiin loukkaavan joitakin parlamentin jäseniä ja siellä liikkuvia henkilöitä. Tämä oli päätöksen syy.

<SPEAKER ID=8 NAME="Morris">
 Arvoisa puhemies, palaan samaan kysymykseen, joka koskee mahdollista köyhdytetyn uraanin käyttöä Serbiassa ja Kosovossa. Pyyntö koski sitä, että erityistä kysymystä käsiteltäisiin kyselytunnilla, erityistä kysymystä eikä yleisluonteista huomiota, jonka neuvoston puheenjohtaja eilen meille antoi. Kysymykseen, joka koski köyhdytetyn uraanioksidin käyttöä Kosovossa tai Serbiassa, ei vastattu. Voitteko näin ollen vakuuttaa meille, että meille annetaan tilaisuus saada jonkinlainen vastaus tähän erittäin tärkeään kysymykseen?

<SPEAKER ID=9 NAME="Puhemies">
Te tiedätte aivan hyvin, että kysymysten täytyy olla kirjallisia. Voimme ottaa suullisen kysymyksen mukaan tähän istuntoon, koska esityslistallamme on Kosovoa koskeva aihe. Olisitte voinut pyytää ryhmänne puolesta puhuneita jäseniä esittämään kysymyksen. Elleivät he katso sitä tarpeelliseksi, en voi tehdä yhtään enempää.
<P>
Pöytäkirja hyväksyttiin.

<CHAPTER ID=2>
Euroopan parlamentin puhemiehen julkilausuma - Parlamentin IV vaalikauden  päättyminen
<SPEAKER ID=10 NAME="Puhemies">
Arvoisa neuvoston puheenjohtaja, arvoisa komission puheenjohtaja, arvoisat parlamentin jäsenet, tämän viikon istunto, parlamentin vaalikauden viimeinen istunto, on myös viimeinen istunto toimikaudellani parlamentin puhemiehenä. On siis tullut tilinpäätöksen aika: on aika tehdä tiliä teille, hyvät kollegat, ja teidän kauttanne kaikille Euroopan unionin kansalaisille, joita olen näiden 2, 5 vuoden aikana yrittänyt palvella.
<P>
Teille joulukuussa 1996 osoittamassani kirjeessä, jossa pyysin teidän tukeanne, puhuin teille viidestä haasteesta, jotka unionilla ja näin ollen myös parlamentilla oli edessään. Viidestä huomattavasta haasteesta 2, 5 vuoden aikana:
<P>
Ensiksi: tuolloin meneillään olleen hallitusten välisen konferenssin saattaminen päätökseen. Parlamentti suoriutui siitä voittaneena, vahvistuneena ja eurooppalaisia paremmin palvelevana toimielimenä.
<P>
Toiseksi: laajentumisneuvottelujen aloittaminen. Parlamenttimme on aina edistänyt niitä aktiivisesti ja seuraa niitä tiiviisti; se on aina tähdännyt siihen, että neuvottelut koskisivat kaikkia jäsenehdokasmaita ja että erot johtuisivat ainoastaan kunkin maan sopeuttamistahdista.
<P>
Kolmanneksi: euron käyttöönotto. Olemme osallistuneet siihen aktiivisella ja rakentavalla tavalla ja huolehtineet siitä, ettei siirtyminen uuteen valuuttaan tapahtuisi kuluttajien kustannuksella, olemme valvoneet sitä, että Euroopan keskuspankin uudet johtokunnan jäsenet saisivat tarvittavan valmiuden ja riippumattomuuden, ja olemme tarjonneet kaikkien eurooppalaisten parlamentille riittävästi rahapolitiikkaan liittyviä tietoja.
<P>
Neljänneksi: rahoitusnäkymien ja Agenda 2000: n tarkistaminen. Olemme edistäneet sitä ratkaisevalla tavalla sellaisin ehdotuksin ja tarkistuksin, joiden tavoitteena on säilyttää yhteisön säännöstö ja parantaa sitä. Olen sitä mieltä, että lukuisten toimivaltaisten valiokuntien työtä on koordinoitu ja neuvoston ja komission kanssa on tehty yhteistyötä esimerkillisellä tavalla.
<P>
Viidenneksi: toimielimemme valmistautuminen seuraaviin Euroopan parlamentin vaaleihin; vaaleihin, joissa ei valita yhteisön toimielinten köyhää serkkua vaan parlamentti, josta kansalaiset voivat nähdä, että sillä on ensimmäistä kertaa paljon valtaa ja kykyä käyttää sitä.
<P>
Unionin toimielinten välinen tasapaino on itse asiassa muuttunut sellaiseksi, mihin Maastrichtin ja Amsterdamin sopimuksissa pyrittiin: toisin sanoen olemme saaneet sellaisen komission, jonka nimittäminen ja poliittinen toiminta ei perustu enää vain neuvoston luottamukseen vaan ratkaisevalla tavalla parlamentin luottamukseen. Luottamukseen, jota ei saavuteta ikuisiksi ajoiksi, vaan jonka on säilyttävä koko vaalikauden ajan. Komission on koko ajan vastattava parlamentille ja annettava sille varauksetta ja vastaan panematta kaikki tarvittavat tiedot, niin että parlamentti voisi hoitaa valvontatehtävänsä.
<P>
Vuosien ajan on vaadittu, että unionin toimielimet olisivat demokraattisempia. Älkäämme nyt pelästykö tai vaatiko takaisin entistä toimielinten välistä tasapainoa: se ei enää kelpaa. Demokratia edellyttää sitä, että Euroopan kansalaisten entistä suurempi halu saada tietää edustajiensa välityksellä, mitä tapahtuu, ja kussakin tapauksessa joko hyväksyä tai hylätä se, muutetaan teoiksi. Juuri näin, eikä toisin, parlamentti on tehnyt.
<P>
Puhuin teille tuossa ehdokkuutta koskeneessa kirjeessä myös sisäisistä uudistuksista ja parlamentin jäsenten yhtenäisestä ohjesäännöstä. Viime vuosina on hyväksytty lukuisia uudistuksia, jotka koskevat parlamentin toimintaa:
<P>
rahoitusta koskevia sääntöjä ja varainhoitoa on parannettu; -parlamentin hallinnon esimiestasoja on uudistettu ja kaikilla tasoilla on otettu käyttöön uusia ylennys- ja liikkuvuusjärjestelmiä; -naisten osuus on kasvanut johtavissa viroissa, vaikka se ei vielä olekaan kasvanut siinä määrin kuin olisin toivonut; -hallinnollisten päätösten avoimuutta on ryhdytty sääntelemään oikeusasiamiehen pyynnöstä; -olemassa olevat säännöt on koottu ja niitä on selkiytetty, jotta parlamentin jäsenet ja virkamiehet tietäisivät vastaisuudessa oikeutensa ja velvollisuutensa sellaisten selkeiden sääntöjen mukaisesti, joiden avulla estetään mielivaltaisuus ja ystävien suosiminen.Niin ikään on onnistuttu tyydyttävällä tavalla ratkaisemaan Brysselissä sijaitseviin rakennuksiimme liittyvät tekniset ja rahoitukselliset ongelmat, ja näin on toteutettu edeltäjieni pyrkimys saada parlamentin jäsenille entistä toimivammat ja keskitetymmät toimitilat. Luotan siihen, että tässä onnistuttaisiin myös Strasbourgin rakennuksen osalta, niin että seuraava vaalikausi voitaisiin aloittaa siellä. Tämän viimeaikaisen vakaan kiinteistöpolitiikan ansiosta parlamentin jäsenille on voitu antaa uusia tietotekniikkavälineitä ja -ohjelmia, jotka tarjoavat heille paljon suoremmat yhteydet kansalaisiin kuin ennen.
<P>
Parlamentin jäsenten ohjesäännön osalta on tehtävä erittäin selväksi - ja sen vuoksi halusin muistuttaa, että siitä puhuttiin tuossa kirjeessä -, että kyse on parlamentin pyrkimyksestä eikä missään nimessä, kuten jotkut väittävät, neuvoston sanelemasta asiasta. Nimenomaan parlamentti pyysi tuota ohjesääntöä koskevan oikeusperustan sisällyttämistä Amsterdamin sopimukseen ja onnistui siinä. Nimenomaan parlamentti antoi jo ennen perustamissopimuksen voimaantuloa neuvoston käsiteltäväksi erittäin monimutkaisen tekstin, joka sisälsi mahdollisimman avoimesti kaikki meidän tilanteeseemme liittyvät seikat, myös ne, joista päättäminen on aina kuulunut toimivaltaamme.
<P>
On oltava tyytyväinen siihen, että neuvosto on päättänyt osallistua tähän dynaamiseen prosessiin, jota mielestäni ei voida pysäyttää, ja nähnyt paljon vaivaa saadakseen aikaan yksimielisyyden jäsentensä välillä, mutta meille ehdotettu teksti sisältää joitakin muotoon ja asiasisältöön liittyviä seikkoja, jotka täytyy korjata, ettei perusperiaatteita rikottaisi. Tarkoitan tässä kaikkien jäsenten yhtäläistä verotusta koskevaa periaatetta, johon voidaan sallia siirtymäpoikkeuksia muttei koskaan pysyviä poikkeuksia; parlamentin jäsenten työvuosinaan parlamentissa ja sen ulkopuolella saavuttamien eläkeoikeuksien kunnioittamista tai muita yksityiskohtia, joita ei ole tarpeen luetella tässä.
<P>
Joka tapauksessa on selvää, ettemme aio lakata vaatimasta yhtenäistä ohjesääntöä emmekä ole toivoneet tätä ohjesääntöä hyväksyäksemme lisien tai matkakulujen valvontaan liittyviä toimia ja vähentääksemme näitä huomattavasti. Harvat toimielimet tai elimet - kansalliset tai muut - pystyvät tekemään unionissamme tällaisia päätöksiä motu propio , kuten me olemme tehneet.
<P>
Kaikkien näiden uudistusten perimmäisenä tavoitteena oli ja on - ja kansalaisten on syytä tietää myös tämä - lisätä parlamentin tehokkuutta ja avoimuutta ja jättää seuraavan vaalikauden jäsenille perinnöksi sellainen parlamentti, joka on valmis ottamaan menestyksekkäästi vastaan institutionaalisen tehtävänsä ja sen haasteen, joka johtuu kansalaistemme entistä suuremmasta huomiosta meitä kohtaan.
<P>
Näiden 2, 5 vuoden tilinpäätös on siis positiivinen. Valoisien hetkien lisäksi on kuitenkin ollut myös varjoisia hetkiä. Ei olisi oikein sivuuttaa tässä kaikkein kipeintä epäonnistumistamme: emme onnistuneet siinä, että toistuvat varoituksemme Kosovoa uhkaavasta murhenäytelmästä olisi otettu huomioon. Joudumme nyt todistamaan kauhun vallassa, miten nuo vihan mustat pilvet, joista varoitimme, ovat lopulta päästäneet valloilleen sorron, verenvuodatuksen ja väkivallan murhenäytelmän. Meidän täytyy todistaa, miten emme ole pystyneet estämään kansanmurhaa sopivien rauhan välineiden puuttuessa.
<P>
Voimme keskittyä auttamaan uhreja. Autamme heitä koko ajan, ja meidän on jatkettava näitä humanitaarisia toimia vielä pitkän aikaa. Se ei kuitenkaan riitä. On välttämätöntä alkaa jo valmistella rauhaa ja tehdä yhteistyötä alueen maiden kanssa, jotta voisimme rakentaa vakaan yhteistyöjärjestelmän niiden välille ja edistää sellaista kehitystä, jonka ansiosta ne voisivat liittyä mahdollisimman pian sellaiseen unioniin, joka perustuu erilaisuuden kunnioittamiseen ja niiden kulttuurisen ja inhimillisen rikkauden ja monimuotoisuuden huomioon ottamiseen.
<P>
Sellaiseen unioniin, jossa ei saa olla tilaa syrjinnälle, rasismille eikä muukalaisvihalle, sellaisille viruksille, joilla on aina taipumus puhjeta uudestaan ja joille ei saa antaa armoa, sillä tilaisuuden tullen ne johtavat jälleen väkivaltaan, kärsimykseen ja kuolemaan. Parlamenttimme on ollut - ja on aivan varmasti edelleenkin - kaikkein aktiivisimpia tässä taistelussa.
<P>
Arvoisat parlamentin jäsenet, ryhdyin tekemään henkilökohtaista tilinpäätöstä, ja olenkin tehnyt kollektiivisen tilinpäätöksen. Se koskee sitä, mitä te kaikki olette tehneet, mihin olette pyrkineet ja mitä olette saaneet aikaan kaikkien parlamentin palveluksessa olevien sihteeristön virkamiesten, freelancerien, parlamentin avustajien, kaikkien aktiivisella ja uskollisella yhteistyöllä. Pyydän, että osoittaisitte kiitollisuutenne kaikkia heitä kohtaan suosionosoituksin.
<P>
Suosionosoituksia
<P>
Erityisen tunnustuksen ansaitsevat ne kollegat, jotka siirtyvät tämän jälkeen uusille urille politiikassa tai omassa elämässään. Parlamentti saa kiittää heitä heidän omistautumisestaan ja älykkyydestään. He ovat olleet rakentamassa sellaista Eurooppaa, joka on entistä demokraattisempi ja entistä lähempänä kansalaisia. On oikein kiittää heitä siitä.
<P>
Arvoisat parlamentin jäsenet, minulla on ollut etuoikeus saada johtaa parlamentin työtä täysin vakuuttuneena siitä, että parlamentin entistä vahvempi ja näkyvämpi asema Euroopan kansalaisten elämässä on paras keino pienentää unionin demokratiavajetta. Elinvoimaista demokratiaa ei ole olemassa ilman elinvoimaista parlamenttia, eikä elinvoimaista parlamenttia ole olemassa, ellei se herätä täytäntöönpanoelimessä epäilyksiä tai suuttumusta.
<P>
Näihin kahteen ja puoleen vuoteen on siis sisältynyt paljon jännitteitä ja vaikeita neuvotteluja. Olen pyrkinyt selvittämään ne päättäväisesti, vaivoja ja ponnisteluja säästelemättä, lainkaan järkähtämättä silloin, kun on täytynyt puolustaa parlamentin päätöksiä ja toimintaa. En ole koskaan ajatellut sitä, miellyttäisinkö muita toimielimiä vai en parlamenttia puolustaessani vaan yksinkertaisesti sitä, että se on velvollisuuteni. Minulle on lapsesta lähtien opetettu, että ainoastaan näin voi harjoittaa kunniallisesti politiikkaa, ja olen yrittänyt olla unohtamatta sitä.
<P>
Päätän, arvoisat parlamentin jäsenet, niin kuin aloitinkin runsaat kaksi vuotta sitten kiittämällä teitä tuestanne ja myös kritiikistänne. Katson olevani demokraatti, ja sen vuoksi suhtaudun kritiikkiin sellaisena kuin se on: se on tarkoitettu avuksi eikä loukkaukseksi. Mielestäni on järkevää kallistaa korvansa kritiikille ja sulkea ne imartelulta.
<P>
Tietäni on siivittänyt rakkaus Eurooppaan. Tuo rakkaus on saanut aikaan sen, että 50 vuoden takaisesta utopiasta on suurelta osin tullut totta. Sellainen Eurooppa, jota meidän on edelleen rakennettava samanlaisella rakkaudella entistä yhtenäisemmäksi, vauraammaksi, vapaammaksi ja solidaarisemmaksi. Paljon kiitoksia.
<P>
Voimakkaita suosionosoituksia

<SPEAKER ID=11 LANGUAGE="NL" NAME="Martens">
Arvoisa puhemies, kiitokset teille tästä tasapainosta, jonka olette saanut aikaan ja josta olette puhunut parlamentissa. Mielestäni me voimme sanoa - kuten painotitte -, että parlamentti on kehittynyt tämän vaalikauden aikana oikeaksi parlamentiksi. Puhemieskautenne suuri täyttymys on epäilemättä Amsterdamin sopimus. Teidän panoksenne, sinnikkyytenne sekä myös uskottavan vakaumuksenne ansiosta olette yhteistyössä monien tämän parlamentin jäsenten kanssa saavuttanut sen, että tämä parlamentti saa lainsäädännässä todellista toimivaltaa yhteispäätösmenettelyssä. Kaikki tässä parlamentissa tietävät, että ilman teidän panostanne tätä tulosta ei olisi koskaan saavutettu. Samalla Euroopan parlamentti, meidän parlamenttimme, on kehittynyt Euroopan unionin poliittiseksi toimielimeksi, joka on välttämätön ja joka on harjoittanut poliittista valvontaansa hyvin voimakkaasti ja itsenäisesti. Pidän tätä erityisen tärkeänä kehityksenä, joka myös luo demokraattista tasapainoa suhteessa Euroopan unionin kahteen muuhun poliittiseen toimielimeen.
<P>
Olette jatkanut tämän parlamentin uudistamista, joka alkoi edeltäjänne Klaus Hänschin johdolla. Se on aiheuttanut teille kaikenlaisia hankaluuksia. Se ei myöskään ole ollut monessa suhteessa lainkaan yksinkertainen tehtävä ja ennen kaikkea siksi, että neuvosto ei ole aina ymmärtänyt riittävän hyvin tämän uudistuksen tärkeyttä ja mutkikkuutta ja että mielestäni neuvosto ei ole myöskään ollut riittävän tietoinen asioista erityisesti viime aikoina, kun me emme sallineet vapaan parlamentin tiettyjen periaatteiden loukkaamista. Arvoisa puhemies, tämä uudistus ei kuitenkaan ole vielä päättynyt, ja se on teille epäilemättä pieni pettymys. Kuitenkin mielestäni paljon tärkeämpää kuin kaikki tämä, on se, että olette toiminut lähtökohtananne eurooppalainen vakaumuksenne eikä jonkinlainen käytännöllinen reaalipolitiikka. Euroopan rakentaminen, jolla pyritään rauhaan, sovintoon ja solidaarisuuteen Euroopan kansojen välillä, on epäilemättä ihanteenne ja jopa elämänne päämäärä. Sallinette minun lisätä tähän oman henkilökohtaisen elementin. Vakaumuksenne on periytynyt isältä pojalle. En unohda koskaan sitä, kun puolueeni nuorena puheenjohtajana osallistuin 70-luvun alussa isänne kanssa vaikeissa olosuhteissa kokoukseen eräässä Madridin elokuvateatterissa, jossa oli läsnä vain vähän väkeä, mutta jo silloin teimme isänne johdolla selväksi elämänkatsomuksemme sekä kristillisdemokraattisten arvojen ja periaatteiden ihanteet ja vakaumuksen sekä erityisesti myös vakaumuksen pyrkiä federalistiseen Eurooppaan. Tämän tunnistaa myös teistä.
<P>
Arvoisat kollegat, tämän vaalikauden aikana on toiminut kaksi puhemiestä, jotka eivät mielestäni ole kantaneet hallitusvastuuta, mutta jotka ovat työskennelleet täällä ja joista on tullut suuria tässä parlamentissa. Nämä kaksi persoonallisuutta ovat edustaneet meitä neuvostossa uskottavalla ja tehokkaalla tavalla. Olen kotimaani pääministerinä havainnut, kuinka parlamentin puhemiehet saavat joskus olla vain muutaman minuutin mukana Eurooppa-neuvoston kokouksessa. Näin ei onneksi enää ole. Te molemmat, Klaus Hänsch ja José María Gil-Robles, olette edustaneet ja puolustaneet parlamenttiamme hyvin uskottavasti, ja saavuttamamme tulokset ovat hyvin suuria. Siksi haluan kiittää teitä molempia myös omissa nimissäni. Ihanteemme säilyy. Teemme edelleen työtä, vaikka olot muuttuvatkin kovasti. Suurkiitokset teille siitä, mitä olette saaneet aikaan.
<P>
Suosionosoituksia

<SPEAKER ID=12 NAME="Green">
 Arvoisa puhemies, haluaisin sosialistiryhmän puolesta yhtyä Martensin sanoihin ja kiittää teitä työstänne, profiilistanne ja sitoutumisestanne parlamentin puhemiehenä kahden ja puolen viime vuoden aikana. Olette ollut puhemiehenä yhtenä Euroopan unionin historian ja tämän parlamentin vaalikauden kaikkein ainutlaatuisimmista ajanjaksoista, kuten te itse puheessanne sanoitte: olemme edenneet hallitusten välisestä konferenssista euron käyttöönottoon ja vieläpä uuden komission odottamattomaan ratifiointiprosessiin - emme olleet täysin varautuneet siihen tai odottaneet sitä, mutta sekin on käyty läpi.
<P>
Viimeiset kuusi kuukautta ovat olleet kaikkein myrskyisimmät kuusi kuukautta tämän parlamentin vaalikaudella. Te, arvoisa puhemies, olette varmistanut sen, että parlamentin rooli on koko tänä ajanjaksona ollut selkeä ja tehokas.
<P>
Haluan aivan lyhyesti kiittää erityisesti teidän ymmärtäväisyyttänne ja inhimillisyyttänne, jos sallitte. Olette ollut parlamentin jäsenten ulottuvilla. Avasitte parlamentin puhemiehenä uudella ja innovatiivisella tavalla ovenne rivikansanedustajille. Jäsenet ovat suhtautuneet siihen erittäin myönteisesti ja arvostaneet sitä.
<P>
Olette aina ollut ulottuvillamme, ainakin minun ulottuvillani ryhmäni johtajana. Kun minun on täytynyt puhua kanssanne tai tavata teidät, ovenne on aina ollut minulle avoinna ja puhelimenne minun ulottuvillani. Minä kiitän teitä siitä. Olemme sen ansiosta toisinaan pystyneet, kuten tiedätte, selvittämään tai helpottamaan joitakin kysymyksiä ja tilanteita parlamentin vaalikauden aikana. Kiitän teitä siitä ryhmäni puolesta.
<P>
Luovutte puhemiehen tehtävästä näiden kuuden myrskyisäksi luonnehtimani kuukauden päätteeksi. Parlamentin arvovalta on tämän ajanjakson päättyessä vahvistunut. On sattuma, vaikkakin ehkä onnekas sattuma, että juuri tämä viikko, joka on tämän parlamentin vaalikauden viimeinen viikko, on myös Amsterdamin sopimuksen voimassaolon ensimmäinen viikko. Tämä on erittäin soveliasta, ja me tulemme huomaamaan ne muutokset, joita Amsterdamin sopimus aiheutti sääntöihin. Esimerkiksi eilisessä äänestyksessä käsiteltiin puolentoista tunnin aikana 39 mietintöä, mikä on luultavasti jonkinlainen ennätys.
<P>
Kiitän teitä, arvoisa puhemies, roolistanne ja tekemästänne työstä, ja haluaisin vain Martensin sanoin todeta, että olette todellakin huomaavainen, erittäin vannoutunut ja harras eurooppalainen.
<P>
Suosionosoituksia

<SPEAKER ID=13 LANGUAGE="EN" NAME="Cox">
Arvoisa puhemies, myös minä haluan ELDR-ryhmän puolesta yhtyä teille lausuttuihin kiitoksiin toimikaudestanne. Se on ollut - nytkin, kun se on päättymässä - ja on yhä ainutlaatuinen ja monivaiheinen toimikausi. Teidän toimikaudellanne eurooppalainen demokratia, parlamentaarinen demokratia on tullut täysi-ikäiseksi. Nyt, kun 21. vuotemme välillisillä vaaleilla valittuna parlamenttina on alkamassa, olemme tavallaan tulleet täysi-ikäisiksi. Olen sitä mieltä, että olemme teidän avullanne, etenkin kun olemme olleet tekemisissä monien viime kuukausien arkaluonteisten poliittisten kiistojen ja puhemieskonferenssin kanssa, pystyneet saamaan parlamentissa aikaan yhdenmukaisen näkemyksen, vaikka ryhmät tuovat keskusteluun omia painotuksia ja paineita ja painopistealueita. Teidän roolinne puhemiehenä on suuressa määrin vaikuttanut tähän.
<P>
Olen tietoinen myös siitä, miten tärkeänä te itse olette pitänyt toimielinten uudistusta virkavuosinanne tässä parlamentissa. Olettekin varmasti erittäin tyytyväinen, kun olette kiinnittänyt niin paljon huomiota institutionaalisiin asioihin, että voitte olla puhemiehenä tässä viimeisessä istunnossa, kun uusi Amsterdamin sopimus on voimassa.
<P>
Niinä monina kuukausina, kun minulla on ollut kunnia toimia ryhmäni johtajana, olen voinut todistaa, miten huomaavaisesti olette kohdellut minua - kiitän teitä siitä tänään - ja myös miten ainutlaatuisen avoimesti hoidatte tehtävänne. Te olette reilu ja rehellinen ihminen. Arvostan suuresti sitä, miten avoimesti olette kohdellut minua, kun olen tarvinnut neuvojanne ja apuanne. Toivon teille vastedes kaikkea hyvää.
<P>
Suosionosoituksia

<SPEAKER ID=14 NAME="Puerta">
 Arvoisa puhemies, minulla on suuri ilo voida puhua tämän vaalikauden päätteeksi. Tunnelma alkaa olla täällä kuin lukuvuoden päättäjäisissä, kun opiskelijat päättävät lukuvuotensa yliopistossa ja hyvästelevät toisensa lämpimästi, muistelevat joitakin opiskelijoita ja joitakin opettajia, ja kaikki ovat sydämellisiä. Onneksi on sellaisia päiviä kuin tämä, jolloin sydän ohjaa.
<P>
Minun on pakko tunnustaa, että olin unohtanut täysin tämän juhlaistunnon, ja sen vuoksi se, mitä nyt sanon henkilökohtaisesti parlamentille, ei ole kulkenut minkään poliittisen siivilän läpi, ja voin sanoa teille, että voisin tällä hetkellä esittää sellaisen arvion, että äänestäisin teitä uudelleen, sekä teitä että Hänschiä. Näin ei suinkaan käy aina.
<P>
Ryhmässäni pyydetään politiikkojen arviointia, ja huolimatta kaikesta siitä kritiikistä, jota olemme voineet ryhmässä esittää, olette tehnyt tällä parlamentin vaalikaudella eri poliittisten ryhmien mielestä erittäin kunnioitettavaa työtä.
<P>
Haluaisin korostaa kolmea seikkaa tekemässänne työssä. Ensimmäinen on se, että olette tehnyt työnne tehokkaasti; ja tuo tehokkuus merkitsee sitä, että olette ollut käytettävissämme. Toinen, erittäin tärkeä seikka on se, että olette ollut täysin riippumaton hallitusten ja puolueiden mahdollisesta painostuksesta. Olette asettanut etusijalle tehtävänne parlamentin puhemiehenä. Siinä on luultavasti ollut hyvät ja huonot puolensa - en puutu siihen tarkemmin. Sitä, että joku pystyy hoitamaan täysin riippumattomasti sen institutionaalisen tehtävän, johon hänet on valittu, ei suinkaan tapahdu joka päivä, arvoisa puhemies, ja olen siitä teille hyvin kiitollinen. Keskisuuren ryhmän jäsenenä - ryhmäni ei suinkaan ole pieni, vaan tässä keskisuuressa tai suurehkossa ryhmässä on 34 jäsentä - minun on sanottava, ettemme ole havainneet minkäänlaista syrjintää. Olette kohdellut kaikkia ryhmiä yhdenvertaisesti, luonnollisestikin sen mukaisesti, miten kansalaiset ovat meitä kannattaneet.
<P>
Parlamentin osalta haluaisin myös sanoa, että tälle parlamentin vaalikaudelle on ollut ominaista se, että olemme kasvaneet ulos polvihousuista - puhun nyt miehen ominaisuudessa, ja sen vuoksi käytän esimerkkinä polvihousuja enkä luonnollisestikaan mitään seksististä esimerkkiä. Olemme täysi-ikäinen parlamentti. Meidän ei enää tarvitse selitellä parlamentin toimivaltuuksia niin paljon kuin ennen.
<P>
Yleinen mielipide ja kansalaiset käsittävät, että tämä on oikea parlamentti. He käsittävät sen paremmin kuin Amsterdamin sopimuksen, koska Amsterdamin sopimus, kuten eräs espanjalainen toimittaja on sanonut, on ominaisuuksiltaan väritön, hajuton ja mauton. Amsterdamin sopimusta ei juurikaan huomata, vaikka me parlamentissa huomaammekin sen omassa lainsäädäntötyössämme.
<P>
Se, että meistä on vihdoin tullut kypsä ja täysi-ikäinen parlamentti, on demokratian kannalta erittäin tärkeää, koska demokratiaan eivät riitä yksin hyvät aikeet tai henkilökohtainen panostus, kuten me kaikki tiedämme, vaan siihen tarvitaan sellaisia instituutioita, jotka ovat riippumattomia yksittäisistä ihmisistä ja joiden ansiosta niiden parlamentin jäsenten työ, jotka eivät aio jatkaa, jatkuu muiden parlamentin jäsenten myötä. Juuri se on demokraattisten instituutioiden suuri merkitys.
<P>
Tämä parlamentti on monesti ollut kriittinen ja ankara komissiota kohtaan. Täällä on tänään läsnä puheenjohtaja Santer, jolle haluan ilmaista henkilökohtaisesti myötätuntoani. Puheenjohtaja Santeria on kiitettävä siitä, että hän on hyväksynyt parlamentin tehtävän. Muistellessani tätä mietin samalla tulevaisuutta, mietin sitä, että jonakin päivänä neuvoston - kaikkivoivan neuvoston - täytyy tulla parlamenttiin poliittisen vastuun mukaisesti tekemään tiliä joistakin päätöksistä. Tuona päivänä parlamentti on täysin tullut täyteen ikään Euroopan kansalaisten hyväksi.

<SPEAKER ID=15 LANGUAGE="DE" NAME="Wolf">
Arvoisa puhemies, arvoisat kollegat, minun on jälleen kerran edustettava ryhmäämme puheenjohtajiston ainoana läsnäolevana jäsenenä. Teen sen hyvin mielelläni. Minun on tosin ensin huomautettava, että olen kotoisin Schleswig-Holsteinista ja kuulun kaiken lisäksi vihreisiin, ja niiden molempien vuoksi minun on vaikea sorvata tavanomaisia kiitoksen sanoja - kollega Puertalta se onnistuu erinomaisesti. Se ei ole yleistä kotiseudullani eikä myöskään puolueessani!
<P>
Arvoisa puhemies, uskon, että voin vakuuttaa teille, että me kaikki kunnioitamme teitä syvästi. Teidän rauhallisuutenne, teidän kykynne ratkaista mielipide-erot ja ristiriidat ovat vaikuttaneet meihin todella syvästi myös inhimillisesti, ja minä itse olen oppinut arvostamaan teitä sekä teidän oikeudenmukaisuutenne että parlamentin kasvavia tehtäviä kohtaan osoittamanne ymmärtämyksen vuoksi, sillä parlamentti on todellakin kasvanut tämän lainsäädäntöjakson aikana ainakin yhden henkilön verran. Onkohan se jo selviytynyt shortseista - tehän tiedätte, että ilmestyin kerran yhteen puhemiesten konferenssin tilaisuuteen sortseissa. Kaikki selviytyivät myös siitä tyynesti - silloin olikin hyvin lämmintä!
<P>
Parlamentti on tosiaankin tällä välin kasvanut ja saanut lisää painoarvoa. Olemme saavuttaneet sen teidän puhemieskautenne aikana, kollega Gil-Robles.
<P>
Välihuomautus
<P>
Minun painoni ei ole lisääntynyt! Se on virheellinen tulkinta.
<P>
Hilpeyttä
<P>
Me olemme saaneet poliittista painoarvoa. Uskon, että kukaan parlamentissa ei voi ymmärtää sitä väärin. Aktiivisena puhemiehenä te, arvoisa puhemies, olette todellakin edustanut voimakkaasti kaikkien parlamentin jäsenten yhdenmukaisia oikeuksia, puhemiehenä olette ponnistellut aktiivisesti ja menestyksekkäästi sen puolesta, että otamme käyttöön yhteiset eurooppalaiset ohjesäännöt lukuisten kansallisten ohjesääntöjen sijasta. Yhden viidentoista sijasta, se on todella suuri parannus! Teillä on siis hyvin menestyksekäs kausi takananne ja olette saanut paljon aikaan parlamentissa, eikä se ole suinkaan vain minun ryhmäni mielipide. Muchas gracias, Señor Presidente!
<P>
Suosionosoituksia

<SPEAKER ID=16 NAME="Collins, Gerard">
 Arvoisa puhemies, minulla on suuri ilo Unioni Euroopan puolesta -ryhmän puolesta kiittää teitä erittäin vilpittömästi siitä, miten taitavasti olette johtanut parlamenttia viimeiset kaksi ja puoli vuotta. En aio toistaa sitä, mitä aiemmin puhuneet kollegat ovat sanoneet, mutta nämä ovat olleet erittäin hyvät kaksi ja puoli vuotta. Tulemme aina muistamaan Amsterdamin; tulemme aina muistamaan Euroopan yhtenäisvaluutan. Tulevaisuudessa myös tunnustamme sen ja arvostamme sitä, että olette luonut entistä tiiviimmät ja laajemmat yhteydet hakijamaihin ja auttanut edistämään demokraattisia ja parlamentaarisia arvoja näissä maissa. Tulemme aina muistamaan teidät ihmisenä, joka on kaikkina aikoina osoittanut loistavia johtamistaitoja ja ollut avoin, ystävällinen ja parlamentin jäsenten ulottuvilla. Se on tärkeää. Kaikki kuitenkin tunnustavat ennen kaikkea sen, että olette vakaumuksen mies, jolla on monia inhimillisiä ominaisuuksia; erittäin tarmokas ja päättäväinen ihminen, joka on aina ollut myönteinen ja tasapuolinen; ihminen, joka osaa rohkaista ja olla myös hyvin luja ja arvovaltainen silloin, kun arvovaltaa tarvitaan, kuten olemme toisinaan saaneet havaita.
<P>
Tulemme aina muistamaan teidät myös erittäin huumorintajuisena ihmisenä. Siitä on toisinaan ollut apua, erityisesti puhemiehistön kokouksissa, kun me junnasimme paikallamme joissakin arkaluonteisissa asioissa ja te pystyitte aina näkemään metsän puilta. Onnistuitte aina lopulta ratkaisemaan umpikujan.
<P>
Kiitän teitä erittäin vilpittömästi siitä, miten olette tuonut parlamentin työskentelyyn entistä enemmän avoimuutta. Se oli ehdottoman tärkeää. Muuta ratkaisua ei ollut; meidän täytyi kohdata todellisuus. Te todellakin hoiditte oman osuutenne suurenmoista työtä tehneen edeltäjänne Hänschin jälkeen ja varmistitte, että voimme nyt kohdata äänestäjäkuntamme ja torjua ne arvostelut ja kyyniset huomautukset, joita meistä esitetään.
<P>
Toivon, että voimme jatkaa tätä tietä parista ongelmasta huolimatta. Haluaisin tältä osin erityisesti ilmaista kiitokseni ja tunnustukseni puheenjohtajamaa Saksalle siitä, että se teki loistavaa työtä ohjesäännön parissa ja johdatti meidät sinne, missä nyt olemme. Ilman teitä, arvoisa puhemies, ilman puheenjohtajamaan ja parlamentin apua emme olisi siellä, missä nyt olemme. Kuljettavanamme on vielä viimeinen etappi. Toivon, että pääsemme perille.
<P>
Mielestäni toimikautenne on ollut erittäin menestyksekäs, arvoisa puhemies. Kiitän teitä siitä. Ponnistelitte valtavasti sen hyväksi. Parlamentti on vastannut teidän johtamistaitoihinne. Parlamentista tulee teidän johtamistaitojenne ansiosta epäilemättä yhä mielekkäämpi jäsenvaltioiden tavallisten kansalaisten kannalta. Meidän täytyy pyrkiä siihen viimeiseen asti.

<SPEAKER ID=17 LANGUAGE="FR" NAME="Duhamel">
Arvoisa puhemies, tämä työjärjestyspuheenvuoro koskee muotoseikkoja, eikä se kestä minuuttia kauempaa. Olen parlamentin jäseneksi liian nuori ollakseni perillä siitä, mikä on se työjärjestykseen sisältyvä artikla, jonka perusteella ranskalaiset sosialistit voisivat yhtyä ylistämään kaikkien hyödyksi koitunutta työtänne. Halusin kuitenkin yhtyä ylistyksiin sellaisen työjärjestykseen sisältyvän artiklan nojalla, jonka Fabre-Aubrespy olisi kyllä osannut osoittaa, jos olisi ollut paikalla.

<SPEAKER ID=18 NAME="Puhemies">
Kiitos, parlamentin jäsen Duhamel. Kiitän kaikkia saamastani arvostuksesta, joka todella liikuttaa minua. Jatkan työskentelyäni tämän parlamentin jäsenenä ja voin vakuuttaa teille, että teen sen mielelläni teidän kaikkien kanssa samassa hengessä kuin ennenkin.

<SPEAKER ID=19 NAME="Bonde">
 Arvoisa puhemies, aina uskollinen, kriittinen ja rakentava oppositionne antaa myös kiitosta. Haluaisin myös Kansakuntien Eurooppa -ryhmän puolesta sanoa Gracias, Presidente , ja kiittää siitä, että puhemiehillemme tapahtuu jotakin, kun heidät on valittu. Poliittisista vastustajista tulee yhtäkkiä toverillisia, leppoisia, miellyttäviä ja asiallisia, ja meillä on todellakin erittäin hyvä kollegiaalinen yhteys parlamentin toimintaa ohjaavissa elimissä. Te ette ole ollut tästä mikään poikkeus. Olette jatkanut Hänschin työtä, ja haluaisin kiittää teitä siitä.
<P>
Nyt kuulun jo tämän parlamentin veteraaneihin, ja muistan, kuinka ryhmien puheenjohtajat aikoinaan mässäilivät kuluilla eniten, käyttivät eniten limusiineja ja kuljettajia parlamentin laskuun, ja siitä lähtien samoista matkoista maksettavat matkakorvaukset ovat kartuttaneet jäsenten kassoja. Siitä ei ole montakaan vuotta, mutta nyt voimme laatia ikään kuin eräänlaisen tilannekatsauksen ja kiittää teitä siitä, että te yhdessä Hänschin kanssa olette osallistunut tällaisen mässäilyn siivoamiseen. Vuodesta 1994 lähtien parlamentin puhemies on johtanut siivoamista. Meidän on kiitettävä Hänschiä työn aloittamisesta ja Gil-Roblesia työn jatkamisesta. Mutta aikoinaan parlamentti oli Mikki Hiiri -parlamentti, joka käyttäytyi erittäin vastuuttomasti raha-asioissa. Olemme 38 kertaa tehneet ehdotuksen siitä, että matkakorvaukset olisi maksettava kustannusten mukaan. Toivottavasti nyt tapahtuu näin, mutta meidän on ensin selvittävä tämän iltapäiväisestä kokeestamme. Nyt kaikki puhemiehet johtavat väärinkäytön vastaista taistelua, kun he taas aikaisemmin johtivat väärinkäyttöä. Joten tässä asiassa on joka tapauksessa tapahtunut muutos, mutta ryhmien puheenjohtajat ovat edelleen valitettavasti vähemmistö parlamentissa. Sen saamme nähdä iltapäivällä. Toivottavasti ryhmien puheenjohtajat saavat enemmistön taakseen siinä parlamentissa, joka aloittaa toimintansa 10. kesäkuuta, jotta matkakorvauksiin liittyvä ongelma saataisiin vihdoinkin ratkaistua. Sehän on vielä ratkaisematta. Puhemiehistön hyväksymä ehdotus merkitsee sitä, että minulle maksetaan korvausta Kööpenhaminasta Strasbourgiin tekemästäni matkasta 450 euroa enemmän kuin ennen säästötoimien toteutusta. Joten tekemistä on vielä.
<P>
Arvoisa puhemies, haluaisin kiittää siitä, että olette myös työskennellyt EU: n avoimuuden lisäämisen hyväksi. Parlamentissa on viimeisen viisivuotiskauden aikana päästy yksimielisyyteen avoimuuden puolesta työskentelemisestä. Parlamentti on suurella enemmistöllä päättänyt, että kaikkien asiakirjojen on oltava julkisia, ellei niiden saatavuutta päätetä rajoittaa kahden kolmasosan enemmistöllä. Parlamentti on yksimielinen tästä kannasta, mutta valitettavasti komissio ja neuvosto eivät ole siitä yksimielisiä. Amsterdamin sopimuksen osalta tappelemme nyt komission ehdotuksista, jotka eivät lisää avoimuutta vaan pikemminkin rajoittavat sitä.
<P>
Haluaisin lopuksi kiittää puheenjohtaja Santeria ja komission jäsen Orejaa, koska 20 vuoden työn jälkeen komission sisäinen puhelinluettelo on saatu jaettua täysin virallisesti varustettuna saatekirjeellä, jossa lukee, että kaikki muutkin voivat saada sen parin kuukauden kuluessa, kun koekappaleesta on saatu muokattua oikea puhelinluettelo. Joten 45 sellaisen vuoden jälkeen, jolloin puhelinluettelo on ollut salainen, tavallistenkin ihmisten on parin kuukauden kuluttua mahdollisuus saada käsiinsä se komission henkilö, joka työskentelee esimerkiksi puhelinluettelojen jakamisen parissa.
<P>
Arvoisa puhemies, kiitos hyvästä kollegiaalisesta yhteistyöstä.

<SPEAKER ID=20 NAME="Ephremidis">
Arvoisa puhemies, kun aloititte, annoitte aluksi yksityisen selonteon, ja sen jälkeen siirryitte kollektiiviseen osuuteen. Minunkin varmaan sallitaan ottavan esille yksi menettelytapaa koskeva kysymys ikäni vuoksi, ja koska edustajakauteni päättyy enkä aio palata.
<P>
Mielestäni työjärjestys, jota olette noudattanut aina tiukasti, mikä on sallinut meidän toimia työjärjestyksen mukaisesti, olisi edellyttänyt, että teidän olisi pitänyt sisällyttää selontekonne kollektiiviseen osuuteen maininta siitä, että tämä parlamentti, joka päättää nyt kautensa, ei ole kyennyt estämään sotaa Euroopan maaperällä.
<P>
Myöskään eilisessä keskustelussa tämä parlamentti ei pystynyt panemaan sulkua meneillään oleville monille sotarikoksille ja rikoksille ihmisyyttä vastaan, vaan päätöslauselmien, keskustelun ja neuvoston ja komission esittelyjen avulla parlamentista tehtiin paikka, jossa näitä rikoksia kaunistellaan. Seuraavaa parlamenttia ajatellen tämä ei ole hyvä ennakkotapaus!

<CHAPTER ID=3>
Eurooppa-neuvoston kokous Kölnissä 3. ja 4. kesäkuuta - Toimielinten uudistus
<SPEAKER ID=21 NAME="Puhemies">
Esityslistalla on seuraavana yhteiskeskustelu seuraavista aiheista:
<P>
neuvoston ja komission julkilausumat Kölnissä 3. ja 4. kesäkuuta kokoontuvan Eurooppa-neuvoston valmistelusta, -De Giovannin laatimat institutionaalisten asioiden valiokunnan suulliset kysymykset neuvostolle (B4-0334/99) ja komissiolle (B4-0335/99) toimielinten uudistuksesta.
<SPEAKER ID=22 NAME="Verheugen">
 Arvoisa puhemies, hyvät parlamentin jäsenet, neuvoston nimissä myös minä haluaisin ensimmäiseksi kiittää teitä, arvoisa puhemies. Nyt se on tosin tietenkin hivenen vaikeaa, sillä kun neuvosto kiittää parlamentin puhemiestä, kun kiitos esitetään liian voimakkain sanoin, silloin neuvosto on tehnyt jotain väärin, ja siksi haluaisin sanoa, että olette neuvoston kumppani, hankala kumppani, joka on sovitteleva mutta hyvin taipumaton, kun kyse on parlamentin oikeuksien edustamisesta. Olemme kuitenkin tehneet hyvää ja menestyksekästä yhteistyötä, ja haluaisin kiittää teitä siitä sydämellisesti. Haluaisin myös sanoa neuvostolle erikseen, että parlamentti on parantanut toimien laatua lainsäädäntöjaksonsa aikana. Siitä on kiitettävä teitä, arvoisa puhemies, ja teidän edeltäjäänne, ystävääni ja politiikan seuralaistani, Klaus Hänschiä.
<P>
Kyse on muustakin kuin siitä, että parlamentti saa lisää oikeuksia ja myös käyttää niitä. Parlamentti on vahvistanut asemaansa etenkin Euroopan kansalaisten keskuudessa paljon voimakkaammin kuin yksikään aiempi parlamentti, ja tällä on ratkaiseva merkitys. Nykyinen parlamentti ymmärretään aidoksi parlamentiksi, ja voin vain sanoa neuvoston näkökulmasta, että siihen suhtaudutaan tällä tavoin jatkossakin yhä enenevässä määrin. Toivotan teille, arvoisa puhemies, kaikkea hyvää henkilökohtaisesti ja poliittisesti.
<P>
Nyt minun on päästävä itse asiaan. Edessämme olevalle Euroopan kehityskaudelle on olennaista se, että meidän on tehtävä jälleen muutamia tärkeitä perusvalintoja. Berliinissä Agenda 2000 -asiakirjalla pyrittiin varmistamaan unionin taloudellinen perusta vuoteen 2006 asti, ja se erityisesti ottamalla huomioon etenkin laajentumiseen liittyvät kustannukset. Kiitän tässä yhteydessä nimenomaan siitä rakentavasta asenteesta, jonka parlamentti on omaksunut tässä kysymyksessä viime viikkojen aikana.
<P>
Kölnin huippukokouksessa tavoitteena on ainoastaan varmistaa ja vahvistaa unionin taloudellisen toimintakyvyn ohella myös unionin pitkän aikavälin poliittinen toimintakyky. Amsterdamin sopimus tuli voimaan muutamia päiviä sitten, ja se on yksi merkittävä historiallinen etappi. Sopimuksessa Euroopan unionille annetaan käyttöön laajemmat välineet, mutta sopimus herättää samalla uusi kysymyksiä, joihin meidän on löydettävä vastaus Kölnissä. Toimiamme varjostaa kuitenkin yksi aihe, joka hallitsee kaikkia muita aiheita, ja se on Kosovon konflikti ja siihen liittyvät inhimilliset tragediat. Tästä aiheesta keskusteltiin täällä eilen iltapäivällä seikkaperäisesti, joten minun ei enää tarvitse paneutua asiaan yksityiskohtaisesti. Haluan vain todeta vielä kerran, että Euroopan unioni on osoittanut viime viikkojen aikana olevansa yksimielinen ja päättäväinen Balkanin kehitystä koskevassa kysymyksessä, sillä valtioiden ja hallitusten päämiehet antoivat ensin 24. maaliskuuta yhteisen julkilausuman ja viimeksi yleisten asioiden neuvosto tiukensi rangaistustoimia.
<P>
Neuvosto on edelleen sitä mieltä, että Euroopan ei tule sallia 2000-luvun kynnyksellä sitä, että Kosovon lukumäärältään suurimmalta kansanryhmältä riistetään kollektiiviset oikeudet ja että heitä vastaan kohdistetaan vakavia ja järjestelmällisiä ihmisoikeusrikkomuksia. Meidän on huolehdittava siitä, että sadat tuhannet pakolaiset ja asuinsijoiltaan karkotetut voivat palata kotiseudulleen. Yhdenkään vallanpitäjän ei pidä voida vedota siihen, että karkotus ja murha ovat valtion sisäinen asia. Sen 1900-luku on opettanut. On sanottava vielä kerran myös se, että meidän mielestämme Kosovon konfliktissa ei ole kyse ainoastaan humanitaarisista tavoitteista ja humanitaarisista kysymyksistä. Kyse on myös yksimielisyyspolitiikkamme yhteiseurooppalaisesta näkökulmasta ja koko Euroopan pitkän aikavälin turvallisuudesta ja vakaudesta.
<P>
Kun Milosevi saavuttaa tavoitteensa tyhjentää Kosovo albaaneista, tälle muutenkin epävakaalle alueelle syntyy palopesäke, joka voi tuoda mukanaan lukuisia uusia konflikteja. Kaakkois-Euroopan vakauttaminen viivästyy pitkäksi ajaksi, ja osa Euroopasta menettäisi kaikki yhdentymisnäkymät ja Eurooppa jäisi epätäydelliseksi. Siksi on niin tärkeää, että kehitämme sotilaallisen suunnitelman lisäksi myös poliittisen suunnitelman koko alueen rauhan turvaamiseksi.
<P>
Neuvoston puheenjohtajamaa Saksa on tehnyt aloitteen ja esittänyt välttämättömät ehdotukset. Valtioiden ja hallitusten päämiehet kannattivat Brysselissä 14. huhtikuuta järjestetyssä kokouksessaan Saksan ehdotuksia. Neuvosto päätti viime viikolla aloittaa Kaakkois-Euroopan vakaussopimuksen esivalmistelut, ja koko kansainvälinen yhteisö on tällä välin suhtautunut hyvin myönteisesti tähän aloitteeseen. Tapaamme kansainvälisten järjestöjen ja asianomaisten naapurivaltioiden kanssa ensimmäisen kerran 27. toukokuuta työryhmätasolla, ja 11. kesäkuuta järjestetään ensimmäinen ulkoministerien konferenssi.
<P>
Tätä taustaa vasten Eurooppa-neuvosto kokoontuu Kölnissä 3. ja 4. kesäkuuta. Kosovon tämänhetkinen kehitys vaatii kipeästi neuvoston huomiota, mutta yhtä tärkeää on, että poliittista toimintakykyä koskevia muita keskeisiä kysymyksiä ei jätetä huomiotta.
<P>
Kölnissä tarkastellaan seuraavia tärkeitä aiheita: ensinnäkin Euroopan työllisyyspakettia, toiseksi tulevan toimielinuudistuksen toimintasuunnitelmaa, kolmanneksi Euroopan perusoikeuksia koskevaa peruskirjaa, neljänneksi yhteistä strategiaa suhteista Venäjään ja viidenneksi Euroopan turvallisuus- ja puolustuspolitiikan jatkokehittämistä.
<P>
Haluan vielä puhua lyhyesti näistä kohdista. Nykyhetken polttavin sosiaalinen ongelma on työttömyys. Työllisyyspaketilla, jonka pyrimme hyväksymään Kölnissä, on tarkoitus antaa Euroopan kansalaisille merkki siitä, että Euroopan unioni ottaa heidän huolensa tosissaan. Paketilla on määrä ilmentää aktiivista työmarkkinapolitiikkaa, jolla pyritään torjumaan työttömyyttä entistä voimakkaammin, toisin sanoen poistamaan etenkin nuoriso- ja pitkäaikaistyöttömyys sekä lopettamaan naisten syrjintä työmarkkinoilla. Haluamme liittää työllisyyden edistämistoimet entistä tiiviimmin yhteen kansallisella ja eurooppalaisella tasolla ja kytkeä ne toisiinsa yhteensovitetulla raha-, talous- ja palkkapolitiikalla sekä taloudellisilla rakennemuutoksilla.
<P>
Dresdenin Ecofin-neuvosto käsitteli huhtikuun puolivälissä järjestetyssä epävirallisessa kokouksessaan ensimmäistä kertaa puheenjohtajamaa Saksan esittämää työasiakirjaa, ja se suhtautui asiakirjaan myönteisesti. Se kannatti voimakkaasti ehdotusta saattaa myös työmarkkinaosapuolet ja Euroopan keskuspankki osallisiksi tulevaan vuoropuheluun, joka koskee vero-, palkka-ja rahapolitiikkaa.
<P>
Toinen Kölnin tärkeistä aiheista on toimielinuudistukset. Wienin Eurooppa-neuvoston kehotuksen mukaisesti Kölnissä päätetään siitä, miten ja milloin on tarkasteltava niitä Amsterdamin sopimuksessa sääntelemättä jätettyjä toimielimiä koskevia kysymyksiä, jotka on ratkaistava ennen laajentumista. Neuvoston puheenjohtajamaa esittää lyhyesti asiaa koskevia konkreettisia ehdotuksia Kölnin kokousta varten. Käymme tällä hetkellä tiiviitä neuvotteluja jäsenvaltioiden kanssa. Mikäli näiden kysymysten ratkaisu edellyttää sopimuksen muuttamista, muutoksista on sovittava jäsenvaltioiden hallitusten edustajien konferenssissa. Sopimusmääräysten mukaan tällaisen konferenssin koolle kutsuminen edellyttää muun muassa myös Euroopan parlamentin virallista kuulemista.
<P>
Kölnissä tarkastellaan kuitenkin ensimmäiseksi vain jatkomenettelytapaa, vahvistetaan hallitusten välistä kokousta koskevat menettelyt, aikataulut ja esityslista. Amsterdamin pöytäkirja toimielimistä Euroopan unionin laajentumista silmällä pitäen sekä asiaa koskevat julistukset muodostavat hallitusten välisen kokouksen puitteet, mutta en halua sulkea pois sitä mahdollisuutta, että meidän on mentävä vielä pitemmälle. Alkuvuoden kehitys, joka johti komission eroon ja keskusteluun komission uudistuksesta, antaa kuitenkin aihetta tarkastella tässä yhteydessä myös Euroopan parlamentin, neuvoston ja Euroopan komission välistä suhdetta. Minusta on hyvin tärkeää, että vahvistetaan edelleen parlamentin niin tehokkaasti harjoittamaa demokraattista valvontaa. Meidän on palautettava täysi luottamus toimielimiin, eikä kokemamme institutionaalinen kriisi saa enää toistua.
<P>
Puheenjohtajamaan mielestä Euroopan parlamenttia on ehdottomasti vahvistettava edelleen. Mitä toimintakykyisempi Euroopan unionista tulee, sitä tärkeämpi on vahvistaa sen toimien ja päätösten demokraattista oikeutusta. Tämä tarkoittaa esimerkiksi myös sitä, että Euroopan parlamentin on osallistuttava tasa-arvoisesti ja tasapainoisesti kaikkiin niihin lainsäädäntöasiakirjoja koskeviin päätöksiin, joista neuvosto päättää enemmistöllä - haluamme tehdä enemmistöpäätökset säännöllisiksi.
<P>
Hallitusten välisen konferenssin huolellinen valmistelu on tärkeää konferenssin onnistuneen päätöksen varmistamiseksi. Voimme tällöin nojautua Amsterdamin sopimusta käsitelleen hallitusten välisen konferenssin rajoissa toteutettuihin laajoihin valmisteleviin toimiin. Tämän aikakehyksen mukaan hallitusten välinen konferenssi voitaisiin kutsua koolle jo ensi vuoden alussa ja päättää vielä vuonna 2000. Se on kunnianhimoinen tavoite, mutta uskon, että lyhyt ja selkeä hallitusten välinen konferenssi olisi tärkeä signaali unionin laajentumiskyvyn ja sen toimielinten toimintakyvyn kannalta.
<P>
Amsterdamissa ratkaisematta jääneiden institutionaalisten kysymysten tuloksesta riippumatta meidän on tarkasteltava lyhyellä tai keskipitkällä aikavälillä Euroopan perustuslakia koskevaa kysymystä. Saksan ulkoministeri Fischer viittasi täällä parlamentissa siihen, että Maastrichtin ja Amsterdamin jälkeen eurooppalaista perustuslakia koskeva kysymys osoittautuu entistä tärkeämmäksi. Amsterdamin sopimus tuli voimaan vasta muutama päivä sitten, ja meidän on ensin saatava kokemusta siitä, miten sopimus toimii, sillä Euroopan unionin tulevaa kehitystä ja rakennetta koskevassa laajassa keskustelussa on jo nyt käynyt yhä selvemmäksi, että Euroopan parlamentin ohella olisi kuultava myös kansallisia parlamentteja ja mahdollisimman laajasti edustettuja yhteiskunnallisia ryhmiä.
<P>
Tähän liittyy myös Saksan tekemä aloite eurooppalaisesta perusoikeuksia koskevasta peruskirjasta. Kölniä silmällä pitäen pyrimme seuraavaksi antamaan toimeksiannon tällaisen peruskirjan laatimiseksi. Sopivana ajankohtana on tarkastettava, voidaanko tällainen peruskirja asettaa eurooppalaisten sopimusten edelle ja miten se tehdään. Euroopan kansalaisten on tiedettävä, että heidän perusoikeuksillaan on sama painoarvo Euroopan tasolla kuin kansallisella tasollakin. Ensimmäiset keskustelut perusoikeuksia koskevasta peruskirjasta on jo saatettu alulle, ja olen toiveikas, että voimme sopia Kölnissä jatkomenettelystä.
<P>
Tällaisen perusoikeuksia koskevan peruskirjan laatiminen olisi tyypillinen parlamentin jäsenen tehtävä - parlamentin jäsenet osaavat sen parhaiten, parlamentin jäsenten on tehtävä se -, ja se otetaan kaikilta osin huomioon ehdotuksessamme perusoikeuksia koskevan peruskirjan kehittämisestä käytännössä.
<P>
Amsterdamin sopimuksella vahvistetaan merkittävästi unionin ulkopoliittista toimintakykyä. Vaikka unioni osoittaakin jo nyt - esimerkiksi Kosovon kriisin yhteydessä - suurta päättäväisyyttä, yhteistä ulko- ja turvallisuuspolitiikkaa on vahvistettava edelleen. Yhteistä eurooppalaista ulko- ja turvallisuuspolitiikkaa tarvitaan nyt kaikkein kipeimmin, ja kaikkien epäilijöiden olisi nyt vaiettava. Tarvitsemme sitä, eikä Eurooppa voi enää hyväksyä sitä, että Euroopasta on tullut suurvalta talouden alalla, mutta politiikan alalla se ei kykene edes ratkaisemaan omia alueellisia ongelmiaan.
<P>
Tätä tarkoitusta edistää muun muassa Amsterdamin sopimuksessa tarkoitettu YUTP: n korkean tason edustaja, joka on määrä nimetä Kölnissä. Tähän tavoitteeseen pyritään yhteisellä strategialla, josta haluamme päättää Kölnissä ensi kerran Venäjän osalta ja jonka täytäntöönpanossa voidaan soveltaa enemmistöpäätöksiä. Tämä yhteinen Venäjän strategia on pilottihanke, ja se on hyvin tärkeä tulevien yhteisten strategioiden sisällön kannalta. Muita yhteisiä strategioita koskevat työt ovat jo alkaneet, mutta ne eivät ole vielä valmiit hyväksyttäviksi Kölnissä.
<P>
Yhteisen ulko- ja turvallisuuspolitiikan toteuttamiseen kuuluu myös eurooppalainen turvallisuus- ja puolustusidentiteetti. On selvää, että Euroopan kollektiivinen puolustus on jatkossakin NATOn tehtävä, mutta Euroopan unionin on kehitettävä myös omaa sotilaallista kriisinhallintakykyään aina, kun Euroopan unioni tai WEU katsoo tarpeelliseksi toimia ja kun pohjoisamerikkalaiset kumppanit eivät halua tai voi osallistua. Tony Blairin Pörtschachissa esittämä aloite ja ranskalais-brittiläinen tapaaminen Saint Malossa antoivat tälle aiheelle uuden sysäyksen.
<P>
Sisämarkkinoiden ja talous- ja rahaliiton luomisen jälkeen eurooppalaisen turvallisuus- ja puolustuspolitiikan laatiminen on tällä hetkellä Euroopan yhdentymisprosessin keskeinen osa. Ilman sitä Euroopan yhdentymisprosessi jäisi keskeneräiseksi. Sekä EU: n että WEU: n puheenjohtajana pyrimme voimakkaasti hyödyntämään tätä uutta dynamiikkaa. Haluamme laatia Kölnin Eurooppa-neuvostoa silmällä pitäen kertomuksen eurooppalaisen turvallisuus- ja puolustuspolitiikan jatkokehitysmahdollisuuksista. Tämä kertomus tulee muodostamaan perustan Kölnin Eurooppa-neuvoston päätökselle, jossa määritetään konkreettisesti tämän tärkeän politiikan alan jatkomenettely. Siihen liittyy muun muassa WEU: n mahdollinen sulauttaminen EU: hun Amsterdamin sopimuksen 17 artiklan mukaisesti.
<P>
Huomaatte, että Kölnissä on ratkaistavana laaja tehtävävyyhti jo ilman ylimääräisiä haasteita, joita Kosovon kriisi ja komission ero aiheuttavat unionille. Kriisitilanteet voivat kuitenkin tunnetusti myös vapauttaa voimia ja vaikuttaa dynaamisesti, ja puheenjohtajamaa Saksa luottaa edelleen siihen, että se pystyy täyttämään vastuunsa ja kehittämään Euroopan unionista yhteiseurooppalaisen ja samalla maailmanlaajuisesti toimintakykyisen yhteisön. Se toivoo, että se voi jatkossakin luottaa Euroopan parlamentin tukeen. Kiitän teitä teidän tarkkaavaisuudestanne.
<P>
Suosionosoituksia

<SPEAKER ID=23 NAME="Santer">
Arvoisa puhemies, arvoisat jäsenet, Kölnin Eurooppa-neuvosto kokoontuu Euroopan unionin kannalta ratkaisevalla hetkellä. Olemme saavuttaneet uuden vaiheen Amsterdamin sopimuksen tultua voimaan nyt toukokuun 1. päivänä. Vaaleilla valittava uusi parlamentti aloittaa tehtävänsä muutaman viikon kuluttua, ja uusi komissio valitaan. Ilmaisette kantanne komission puheenjohtajaehdokkaan Romano Prodin nimeämisestä vielä tämän aamun kuluessa. Uusi puheenjohtaja tarvitsee Euroopan parlamentin tuen voidakseen suoriutua kaudestaan mallikkaasti. Kaikkia näitä tekijöitä on hyödynnettävä, jotta Euroopan rakentaminen saisi uutta puhtia. Menneistä tapahtumista on otettava opikseen ja katseet on suunnattava tulevaisuutta kohti. Lisäksi meidän on jo nyt valmisteltava toimielinten seuraavia vaiheita.
<P>
Ennen kuin puhun toimielinuudistuksesta ja vastaan De Giovannin kysymyksiin, muistutan lyhyesti niistä muista kysymyksistä, joita käsitellään Kölnin Eurooppa-neuvostossa kuukauden kuluttua.
<P>
Arvoisa puhemies, Kölnissä keskustellaan tietenkin Kosovon tilanteesta. On selvää, että Euroopan unionilla on oltava erittäin ratkaiseva rooli Kosovon kysymyksessä jo jälleenrakennusvaiheessa, jossa komissio tulee hoitamaan - yhdessä Maailmanpankin kanssa - koordinoijan tehtäviä. Tähän tarkoitukseen unionin on saatava tukea ja varoja, jotka ovat sille tarpeen. Sitten unionin olisi pyrittävä määrittelemään todellinen strategia, kokonaisvaltainen strategia Balkanin alueen vakauttamiseksi, ja tässä mielessä Kölnin Eurooppa-neuvoston kokous sijoittuu ajallisesti ratkaisevaan hetkeen.
<P>
Niin ikään juuri Kölnissä hyväksytään Amsterdamin sopimuksen nojalla ensimmäinen yhteinen strategia, joka koskee, kuten tiedätte, Venäjää. Tehtävä ei ole helppo jo yksistään sen vuoksi, että neuvoston ja komission aika on rajallinen, mutta olemme edenneet hyvin. Tuo tehtävä on entistäkin merkittävämpi Kosovon kriisin vuoksi. Rakentavan ja perusteellisen vuoropuhelun ylläpitäminen ja kehittäminen suuren Venäjän kanssa on nyt entistä tärkeämpää, ja vuoropuhelun on tapahduttava kolmella tasolla, eli poliittisella, taloudellisella ja kaupallisella. Kosovon kriisi on lisäksi raju muistutus todellisen eurooppalaisen puolustusidentiteetin tarpeesta. Pohjois-Atlantin liiton huippukokouksessa Washingtonissa saavutetun edistymisen vuoksi Euroopan unionin on otettava päättäväisesti kantaa tähän ongelmaan.
<P>
Vuoden 1999 kaupalliset kasvunäkymät ovat, arvoisa puhemies, jokseenkin huonontuneet, mutta myönteisiäkin merkkejä on ilmassa. Kuluttajien jatkuva luottamus koituu vähitellen yritysten hyödyksi, ja Euroopan keskuspankin viralliset korot antavat niin ikään aihetta optimismiin. On kuitenkin selvää, että talousarvion välttämättömän vahvistamisen ohella Euroopan on nopeutettava työllisyys-, tavara-, palvelu- ja pääomamarkkinoiden rakenneuudistuksia, ja juuri tässä hengessä komissio on juuri hyväksynyt talouspolitiikan laajoja suuntaviivoja koskevan suosituksen. Suositus sisältää maakohtaisia, myös talousuudistuksia koskevia erityisiä suosituksia, ja odotankin, että näistä suosituksista käydään tämän vuoden kuluessa avointa ja syvällistä keskustelua. Talouspolitiikkojen yhteensovittaminen ei saa jäädä vain kauniiksi puheeksi.
<P>
Komissio laatii kertomuksen myös Euroopan laajuisista verkoista ja odottaa, että Euroopan investointipankki tekee oman osuutensa, kuten se teki Amsterdamin Eurooppa-neuvostossa vuonna 1997.
<P>
Eurooppa-neuvosto saa käsiteltäväkseen valtiovarainministerien selvityksen kansainvälisestä rahoitussuunnitelmasta; Aasian ja Venäjän kriisit ovat osoittaneet uudistusten tarpeellisuuden rahoituksen alalla. Keskusteluissa, joita käytiin Washingtonissa vajaa viikko sitten pidetyssä Kansainvälisen valuuttarahaston vuosikokouksessa, voitiin todeta tapahtuneen edistystä, mutta olisin toivonut, että Eurooppa olisi puhunut todella vain yhdellä äänellä.
<P>
Tarkastellaanpa esimerkiksi kaikkein köyhimpien maiden velkojen keventämistä. Miksi jokaisen Euroopan G7-maan on esiteltävä oma velanlyhennysohjelmansa? Miksi annamme kumppaneidemme - ja varsinkin amerikkalaisten kumppaneidemme - hoitaa meidän sijastamme yhteisön ulkoisen edustuksen euroa koskevissa kysymyksissä, ilman että Wienin Eurooppa-neuvoston päätöstä vietäisiin eteenpäin?
<P>
Kölnin kokous on työllisyyden kannalta mielenkiintoinen. Luxemburgin prosessi saa vahvistusta ja alkaa tuottaa tulosta järjestelmällisempien, yhtenäisempien ja kunnianhimoisempien kansallisten työllisyyspolitiikkojen muodossa, ja puheenjohtajamaa Saksan aloitteellisuus vie meidät jälleen lähemmäksi Euroopan työllisyyssopimusta, jonka laatimista suosittelin jo tammikuussa 1996. Tuodakseen oman panoksensa pohdiskeluun komissio esittelee Eurooppa-neuvostossa tiedonannon parhaasta tavasta sisällyttää korkean työllisyystason tavoite osaksi yhteisön politiikkojen ja toimien määrittelyä ja toteuttamista.
<P>
Arvoisa puhemies, Kölnissä hahmotetaan niin ikään tulevan toimielinuudistuksen alustavat suuntaviivat. En haluaisi ennakoida Romano Prodin ja uuden komission toimielinuudistuksen valmistelulle suunnittelemaa menetelmää tai sisältöä. Muistutan kuitenkin siitä, että komissio kehotti jo Agenda 2000: n yhteydessä ratkaisemaan kysymykset, joiden käsittely oli aloitettu Amsterdamissa, sekä totesi, että perusteellisempi uudistus on välttämätöntä.
<P>
Toimielinten ja niiden toiminnan vahvistamisen kaikkinainen viivästyminen vain haittaa unionin tosiasiallista laajentumista; uuden toimielinuudistuksen avulla olisi määrä valmistaa toimielimiä unionin laajentumiseen, mutta sen avulla olisi myös voitava vastata tiettyihin viime kuukausina ilmenneisiin häiriöihin toimielinten toiminnassa. Meidän on siis saatava aikaan prioriteetteihin keskittyvä toimielinuudistus, eikä mitään " ostoslistoja" , kun otetaan huomioon, että meidän on vältettävä luomasta Euroopasta sellaista huolestuttavaa kuvaa, että se on kuin rakennustyömaa, jossa kaikki rakennushankkeet odottavat viimeistelyään. Uudistuksiin on tietenkin saatava jatkuvuutta, mutta puolivalmiita töitä me emme totisesti kaipaa.
<P>
Lisäisin vielä, ettei ole mitään hyötyä harkita uusia uudistuksia, jos ei löydy poliittista tahtoa toteuttaa edes nykyisiä. Meidän on rakennettava aikaisempien saavutusten varaan, ja tarkoitan tässä esimerkiksi Amsterdamin sopimukseen sisältyvää oikeus-ja sisäasioita koskevaa osaa. Kehotan kansalaisia ja toimielimiä tutkimaan tarkoin tapaa, jolla aikomukset konkretisoituvat menetelmissä ja työtavoissa.
<P>
Välttämättömien toimielinuudistusten ohella haluaisin vaatia johdonmukaista lähestysmistapaa. Emme voi samalla kertaa vaatia uusia eurooppalaisia ohjelmia, tuomita teknisen tuen toimistojen käyttöä ja kieltäytyä lisäämästä henkilöstöresursseja. Emme voi yhtäältä laatia hienoja julistuksia toissijaisuusperiaatteesta ja toisaalta vaatia komissiolta jatkuvasti uusia aloitteita. Komissiolta ei voida vaatia, että se ottaisi vahvan roolin poliittisena liikkeellepanijana, jos samalla luodaan sellainen vaikutelma, että komissio halutaan muuttaa neuvoston tai parlamentin sihteeristöksi.
<P>
Suosionosoituksia joiltakin tahoilta
<P>
Arvoisa puhemies, jotkin kysymykset on jo nimetty: niitä ovat äänten painotukset neuvostossa ja komission jäsenten määrän vähentäminen. Mutta meidän on mentävä pitemmälle, jotta toimielinten muodostusta ja toimintaa koskevien perustamissopimuksen määräysten uudistus voitaisiin toteuttaa perusteellisesti. Tällaiseen uudistukseen on joka tapauksessa sisällytettävä määräenemmistön yleinen käyttöönotto, kuten neuvoston puheenjohtaja juuri totesi. Meidän on niin ikään pohdittava yhteispäätösmenettelyn laajentamista.
<P>
Onko meidän mentävä vieläkin pitemmälle? Epäilemättä on. Meidän on esimerkiksi pohdittava komission jäsenten kollegiaalisuutta ja henkilökohtaista vastuuta koskevaa hankalaa kysymystä. Kollegiaalisuuden periaate poliittisia päätöksiä tehtäessä on mielestäni nykyään välttämätön - niin kuin se oli ennenkin - juuri komission ja eurooppalaisen toimielinjärjestelmän oikeutuksen vuoksi, mutta se ei saa johtaa henkilökohtaisen vastuun laiminlyöntiin tietyissä tilanteissa, joissa päätökset eivät ole - eivätkä voikaan olla - yhteisiä. Tämä ristiriita on kovin ilmeinen ja olisi ratkaistavissa siten, että komission puheenjohtaja käyttäisi uusia toimivaltuuksiaan hyväksyttävällä tavalla.
<P>
Arvoisa puhemies, Kölnin Eurooppa-neuvostolta odotetaan siis kantaa todella tärkeisiin kysymyksiin. Onpa kyse sitten työllisyydestä, Kosovosta, toimielinten laajentumisesta tai toiminnasta, Euroopan unionin on opittava puhumaan yhdellä äänellä: yhdellä äänellä 15 jäsenvaltion, mutta myös toimielinten puolesta. Tämä ei tarkoita sitä, että meidän olisi aina oltava asioista samoilla linjoilla, vaan sitä, että meidän on työskenneltävä yhdessä ja omaksuttava rakentava lähestymistapa tulevaisuuden Euroopan parantamiseksi ja vahvistamiseksi sekä kansalaistemme silmissä että sen vuoksi, että unioni omaksuisi aseman, joka sille kuuluu kansainvälisellä areenalla.

<SPEAKER ID=24 NAME="De Giovanni">
 Arvoisa puhemies, arvoisa neuvoston puheenjohtaja, arvoisa komission puheenjohtaja, arvoisat kollegat, institutionaalisten asioiden valiokunnan puheenjohtajana minäkin tahtoisin aloittaessani viimeistä julkista puheenvuoroani kiittää suuresti parlamenttimme puhemiestä siitä yhteistyöstä, jota olemme saaneet tehdä, ja josta haluan todellakin antaa hänelle julkista tunnustusta, ja siirtyä sitten heti toimielinten uudistuskysymykseen.
<P>
Keskustelu toimielinten uudistuksesta on käynnistynyt, mistä suuri ansio lankeaa, se on sanottava, puheenjohtajamaalle, aina siitä puheenvuorosta lähtien, jonka istuva puheenjohtaja esitti tammikuussa tämän parlamentin edessä.
<P>
Kaksi keskeistä kysymystä tuotiin esille: tarve järjestää vuonna 2000 hallitusten välinen lyhyen aikavälin konferenssi, jonka toteutustavasta ja aikataulusta pitää keskustella, ja perustuslakikysymys, jonka suureksi ilokseni huomasin neuvoston edustaja Verheugenin ottaneen tänä aamuna uudelleen esille. Miksi minä pidän tärkeänä ja välttämättömänä avata uudelleen keskustelun toimielimistä? Ensiksikin siksi, että Euroopan esilläoloa tarvitaan enemmän, maailmassa tarvitaan Euroopan roolia, ja historiallispoliittinen tausta osoittaa sen meille. Jos uudistettuja toimielimiä ja vahvaa poliittista tahtoa ei synny, tätä Euroopan tarvetta ei voida toteuttaa käytännössä. Toiseksi siksi, että on välttämätöntä määritellä uudelleen - niin sanoi myös neuvoston istuva puheenjohtaja tänä aamuna - institutionaalinen tasapaino, johon liittyy vaikeuksia. Neuvosto teki viisaasti esittäessään pikaisesti Romano Prodia komission puheenjohtajaksi, mutta me kaikki tiedämme - ja samaa sanoi juuri komission puheenjohtaja Santer - että edessämme on ongelma, joka koskee komission poliittista roolia, jota on vahvistettava ja määritettävä tarkemmin: institutionaalista tasapainoa koskeva kysymys on siis jälleen nostettava esille.
<P>
Mitä hallitusten välisen konferenssin esityslistalla pitää siis olla? Varmasti se, jota yhteisön kielessä tapaamme kutsua " Amsterdamin kolmioksi" ; varmasti määräenemmistö, joka, kuten kaikki tiedämme, ei suinkaan ole tekninen vaan täysin poliittinen kysymys, koska se kyseenalaistaa kansallisten valtioiden suvereniteetin; varmasti jokin, joka liittyy komission kokoonpanoon ja äänten painotukseen. Kaiken tämän me tiedämme. Mutta me tarvitsemme myös muuta, sillä vuoden 2000 hallitusten välinen konferenssi käydään monimutkaisessa ja vaikeassa tilanteessa, kuten on tuotu esille, ja siten ulkopolitiikkaa ja eritoten vapauteen, turvallisuuteen ja oikeuteen perustuvaa aluetta koskevat ongelmat on otettava uudelleen käsiteltäviksi.
<P>
Tuomme päätöslauselmassamme esille menettelyongelman. Emme luonnollisestikaan kyseenalaista tiettyjä perustavia tekijöitä, kuten N artiklaa, vaan sanomme, että valmisteluvaihetta on uudistettava, sillä olemme havainneet, että hallitusten välinen menettely on riittämätön ja että hallitusten välisen konferenssin lopputulosta on siis valmistettava toisin. Pyydämme pikaisesti, kuten teimme jo marraskuun 1997 asiakirjassa eli Méndez De Vigon ja Tsatsosin päätöslauselmassa, komission asiakirjaa, joka voisi muodostaa perustan toimielinten välisille neuvotteluille, joihin osallistuisi kansalaisyhteiskunnan, kansallisten parlamenttien ja alueiden edustajia. Tarvitsemme siis lyhyesti sanottuna äärimmäisen arvovaltaista asiakirjaa, joka esitettäisiin hallitusten välisessä konferenssissa, jotta hallitusten välisen konferenssin erilainen valmistelu voisi taata varmemman uudistustuloksen. Tämä on tärkein seikka! Me emme kyseenalaista N artiklaa emmekä lopullisen yksimielisyyden tarvetta vaan sanomme: meidän on valmisteltava toisin tämä tapaaminen. Miksi? Siksi, että Eurooppa vaatii sitä, siksi, että Eurooppa haluaa vahvoja toimielimiä!
<P>
Saanen vielä viitata perustuslakikysymykseen. Toistan olevani sangen tyytyväinen siitä, että istuva puheenjohtaja otti asian uudelleen esille tänä aamuna. Tiedämme, että nykyinen ongelma ei ole perustuslain kirjoittaminen, minkä olemme aiemmin tehneet ja johon olemme osoittaneet olevamme kykeneviä. Me tiedämme, että ongelmia on tällä hetkellä kaksi: ensimmäinen koskee perustussopimuksiin kirjattuja yksinkertaistettuja periaatteita, jotka voivat osoittaa selkeitä normeja, kysymyksiä, periaatteita ja arvoja kansalaisille, jotta he tietäisivät mistä on kyse, kun puhutaan Euroopasta ja Euroopan perustuslaista. Toinen koskee vapauteen, turvallisuuteen ja oikeuteen perustuvaa aluetta, jossa liikkuu eläviä ihmisiä, kansalaisia, jotka tarvitsevat oikeudellisia ja tuomioistuinten toimintaa koskevia vakuuksia. Tästä syystä me puhumme tässä mielessä perusoikeuksista, jotka pitäisi sisällyttää perustussopimukseen - tästä muistutti tänä aamuna neuvoston edustaja Verheugen - ja uskon, että tältä pohjalta me voimme yhdessä rakentaa poliittisen Euroopan ja kansalaisten Euroopan, sillä nämä kaksi joko etenevät käsi kädessä tai eivät etene ollenkaan.

<SPEAKER ID=25 NAME="Puhemies">
Paljon kiitoksia, parlamentin jäsen De Giovanni. Haluan parlamentin puolesta kiittää teitä tämän viimeisen puheenvuoronne jälkeen kaikesta työstä, jonka olette tehnyt, ja siitä, miten antaumuksella ja tarmokkaasti olette tehnyt työnne.

<SPEAKER ID=26 LANGUAGE="FR" NAME="Gollnisch">
Samalla kun kiitän teitä minulle luovuttamastanne puheenvuorosta, haluaisin tietää, arvoisa puhemies, onko tarkoitus, että neuvoston ja komission nyt esitettyä julkilausumaa seuraavat päätöslauselmaesitykset työjärjestyksemme 37 artiklan nojalla?

<SPEAKER ID=27 NAME="Puhemies">
Kyllä toki, ja niistä äänestetään huomenna.

<SPEAKER ID=28 LANGUAGE="FR" NAME="Gollnisch">
Ahaa, niistä siis äänestetään huomenna. Tässä kohtaa toimitaan siis erityisellä, 34 artiklan 4 kohdasta poikkeavalla tavalla, sillä tuossa kohdassa määrätään, että normaalisti niistä äänestetään samana päivänä.
<P>
Juuri tämän kohdan halusin tarkistaa.

<SPEAKER ID=29 NAME="Puhemies">
Kyllä, näin on päätetty.

<SPEAKER ID=30 NAME="Medina Ortega">
 Arvoisa puhemies, haluaisin tämän puheenvuoron aluksi yhtyä niihin lausuntoihin, joita useat kollegani ovat poliittisten ryhmien puolesta minua ennen antaneet, ja onnitella teitä teidän työnne vuoksi. Tässä tapauksessa puhemies ja minä olemme jo pitkään olleet läheisiä ystäviä, joten onnittelen häntä eräällä tavalla myös siitä, että hän on saanut työnsä onnistuneesti päätökseen.
<P>
Haluaisin käyttää hyväkseni tätä tilaisuutta jossakin määrin myös hyvästelläkseni Santerin komission puheenjohtajana, sillä luulen, että tämä jää viimeiseksi keskusteluksi, jossa hän on läsnä. Onnittelen myös häntä hänen tällä kaudella tekemästään työstä.
<P>
Puheenjohtajamaa Saksa on tehnyt suuren työn tällä puolivuotiskaudella. Toisin kuin oli ennustettu, puheenjohtajamaa Saksa löi lukkoon Agenda 2000 -paketin, jota näytti olevan vaikea lyödä lukkoon, ja puheenjohtajamaa on juuri ilmoittanut meille varsin kunnianhimoisen ohjelman Kölnin Eurooppa-neuvostoa varten. Onnittelen myös puheenjohtajamaa Saksaa tästä kunnianhimoisesta ohjelmasta. Komission puheenjohtaja luetteli meille puheenvuorossaan viisi erittäin selkeää seikkaa, jotka vastaavat unionin todellisia tarpeita.
<P>
Ensimmäinen tarve on Euroopan työllisyyssopimus. Mielestäni puheenjohtajamaa on oikeassa asettaessaan etusijalle tämän ehdotuksen, koska kaikista muista kysymyksistä huolimatta on totta, että työllisyys on eurooppalaisille jokapäiväinen ongelma. Ainoa kysymys, johon meidän on vastattava, on se, kun otetaan huomioon vuosien 2000-2006 rahoitusnäkymiin tehty leikkaus, onko Euroopan unionilla lähivuosina käytettävissään riittävästi varoja omaan työllisyyspolitiikkaan, sillä käytännöllisesti katsoen kaikkien yhteisön politiikkojen määrärahoja on ollut pakko leikata.
<P>
Olemme ilman muuta erittäin iloisia nimenomaisesta viittauksesta vuonna 2000 pidettävään hallitusten väliseen konferenssiin, johon kollegani De Giovanni on jo viitannut. On selvää, että institutionaalinen paketti jätettiin Amsterdamissa avoimeksi, ja ellei tätä institutionaalista pakettia lyödä lukkoon, laajentuminen ei olisi mahdollista. Euroopan unionin jäsenyyttä hakee nyt sellainen määrä valtioita, että se edellyttäisi laadullista muutosta Euroopan unionin rakenteeseen - siinä tapauksessa, että ne hyväksyttäisiin jäseniksi nykyisissä olosuhteissa. Luulen, että tuolla hallitusten välisellä konferenssilla tulee olemaan edessään vaikea tehtävä, mutta joka tapauksessa onnittelen vielä kerran puheenjohtajamaa Saksaa siitä, että se otti tämän kysymyksen esille niin selkeästi.
<P>
Euroopan unionin heikkoutena on edelleen ilman muuta yhteinen ulko- ja turvallisuuspolitiikka. Puheenjohtajamaa Saksa on korostanut tarvetta kehittää Amsterdamin sopimuksen 17 artiklaa. Länsi-Euroopan unionin liittäminen Euroopan unionin järjestelmään on ensimmäinen askel kohti sellaisen eurooppalaisen puolustusidentiteetin luomista, jonka vahvistetaan olevan välttämätön. Sen ohella on nimitettävä tuo erittäin tärkeä hahmo - herra tai rouva YUTP -, joka olisi tuon politiikan harjoittamisesta vastaava henkilö. On muistettava, että parlamentin kannalta katsottuna olisi ollut parempi jättää tämä asia komission käsiin eikä - kuten puheenjohtaja Santer sanoi - tehdä komissiosta eräänlaista neuvoston sihteeristöä.
<P>
Lopuksi, arvoisa puhemies, vain päätän puheenvuoroni onnittelemalla puheenjohtajamaa Saksaa - ja erityisesti Verheugenia - siitä mittavasta työstä, jonka puheenjohtajamaa on tällä puolivuotiskaudella tehnyt.

<SPEAKER ID=31 LANGUAGE="DE" NAME="Brok">
Arvoisa puhemies, arvoisa neuvoston puheenjohtaja ja arvoisa komission puheenjohtaja, meitä on johdateltu täällä Kölnin huippukokouksen vaikeisiin aiheisiin, jotka on ratkaistava yhteisen etumme nimissä, ja kiitän erityisesti siitä, että ajatus yhteisestä ulko-, turvallisuus- ja puolustuspolitiikasta on asetettu niin voimakkaasti etualalle, sillä Kosovo on osoittanut meille, miten tärkeää on, että saavutamme tuloksia sekä ennalta ehkäisevien toimien että toimintakyvyn osalta, ja on suotavaa, että neuvoston puheenjohtajamaa Saksa hyödyntää jatkossakin Euroopan unionin ja WEU: n kaksoispuheenjohtajuuttaan. Kyse on kuitenkin myös siitä, että Amsterdamin sopimuksen mahdollisuudet yhteisen ulko- ja turvallisuuspolitiikan täytäntöönpanon alalla pannaan täytäntöön yhteisön todellisen edun mukaisesti, eikä meidän tulisi enää soveltaa tässä kohdin vanhoja menetelmiä.
<P>
Myöhään, mutta ei liian myöhään aletaan Venäjää taas saattaa osalliseksi toimiin. Suhtaudun myönteisesti yhteiseen Venäjän-strategiaan, jolla luotaisiin tasapaino tähän maanosaan ja edistettäisiin ratkaisujen syntyä. Emme saa kuitenkaan unohtaa tässä kohdin, että meidän olisi parannettava suhteitamme Amerikan Yhdysvaltoihin esimerkiksi kaupan alan nykyisten lukuisten riitakysymysten vuoksi, ja haluaisin pyytää teiltä, arvoisa neuvoston jäsen Verheugen, hartaasti sitä, että Bonnissa 19. kesäkuuta järjestettävää USA: n ja EU: n huippukokousta hyödynnettäisiin myös USA: n ja Euroopan kumppanuusyhteistyön vahvistamiseksi, sen muotojen parantamiseksi, ja että myös parlamentit voisivat osallistua siihen asianmukaisesti.
<P>
Työllisyyspakettia koskevalla aiheella on suuri merkitys, kun otetaan huomioon työttömyysongelmat. Tarkastelemme kuitenkin hyvin tarkkaan huippukokouksen tuloksia ja tutkimme, miten kansallisvaltioiden ja Euroopan rooli on eriytetty työllisyyspolitiikan tehtävienjaon osalta, jotta vältämme antamasta väärää kuvaa eurooppalaisesta vastuusta väärässä kohdin. Kiinnitämme huomiota myös siihen, että Euroopan tasolla ei yhdistetä jälleen raha-, talous- ja palkkapolitiikkaa Lafontainen tapaan. En ymmärrä, mitä te tarkoititte sillä, että Euroopan keskuspankki olisi saatava osalliseksi työmarkkinaosapuolten tapaan, mutta toivon, että ymmärsin sen kohdan puheestanne väärin; Euroopan keskuspankin on oltava täysin riippumaton, eikä se voi osallistua hallitusten muotoilemaan strategiaan.
<P>
Sallinette minun esittää lopuksi vielä yhden huomautuksen. Kollegani Méndez De Vigo tarkastelee asiaa lähemmin. Toimielinuudistus on toteutettava yhteistyössä Euroopan parlamentin kanssa, jolla on varmastikin tärkeämpi tehtävä hallitusten välisessä konferenssissa kuin Amsterdamissa, jolloin se oli vielä hieman ulkopuolinen. Toivon, että neuvoston puheenjohtajamaa Saksa saattaa sen alulle. Meidän on varmistettava Euroopan unionin laajentumiskyky lisäämällä enemmistöpäätöksiä. Kun tarkastelemme toisessa vaiheessa perustuslakia koskevia kysymyksiä ja vastaavia, on tehtävä selväksi, että toimielinuudistus ei aiheuta viivytyksiä laajentumisaikataulussa. Meidän olisi kuitenkin jätettävä se toimintasuunnitelmaan, ja saanen onnitella teitä ajatuksesta laatia strategia perusoikeuksia koskevan peruskirjan aikaansaamiseksi. Jos se onnistuu yhteistyössä Euroopan parlamentin ja kansallisvaltioiden parlamenttien kanssa, sillä olisi suuri merkitys kansalaisten ja Euroopan unionin identiteetin kannalta.

<SPEAKER ID=32 LANGUAGE="FR" NAME="Spaak">
Arvoisa puhemies, arvoisa neuvoston puheenjohtaja, arvoisa komission puheenjohtaja, eurooppalaisen liikkeen puolestapuhujat pahoittelivat Haagin kongressissa vuonna 1998 sitä, että unioni näytti tuolloin olevan tuomittu etenemään suuressa käsitteellisessä tyhjiössä, ja se näytti olevan vailla minkäänlaista poliittista näköalaa hetkenä, jona se oli heittäytymässä kahteen historiansa suurimpaan seikkailuun, joita yhtenäisvaluutan onnistunut käyttöönotto ja unionin laajentuminen edustavat.
<P>
Eräs toinen haaste, Kosovon sota, oli edessämme vuoden 1998 jälkeen. Meidän on itse asiassa vastustettava kaikenlaisia ihmisoikeusloukkauksia Euroopan rajoilla. Mutta on jälleen kerran todettava, ettei tässä ole kyse mistään Eurooppa-aatteesta. Komission puheenjohtaja Prodi palautti mieliin eilisaamuisessa puheenvuorossaan Eurooppa-aatteen perusarvot. Kyse on siitä - ja Kölnin Eurooppa-neuvostossa tätä olisi vakavasti pohdittava -, että joidenkin jäsenvaltioiden poliittiset vastuuhenkilöt ovat jo liian kauan takertuneet kansallisen itsemääräämisoikeuden ikiaikaisiin jäänteisiin erityisesti ja varsinkin ulkopolitiikassa.
<P>
Lähes kymmenisen vuotta näköpiirissä ollut Kosovon tragedia on siitä karmea esimerkki. Näin ollen Euroopan parlamentin kompromissitekstissä vaaditaan, että Kölnissä nimettäisiin yhteisestä ulko- ja turvallisuuspolitiikasta vastaava korkean tason edustaja, että hänen tuekseen perustettaisiin turvallisuuspoliittinen seurantayksikkö ja että tämä korkean tason edustaja olisi lopuksi henkilökohtaisilta ominaisuuksiltaan sellainen, että hän kykenisi ottamaan merkittävän roolin ulko- ja turvallisuuspolitiikassa.
<P>
Liberaaliryhmä iloitsee erityisesti siitä, että on korostettu olevan kiireellistä vahvistaa institutionaalisia suhteita Länsi-Euroopan unionin kanssa, jonka on jossakin vaiheessa saatava puolustukseen ja selkkausten ennaltaehkäisyyn tarkoitetut joukot.
<P>
Haluaisin nyt onnitella puheenjohtaja De Giovannia hänen päätöslauselmansa sisällöstä, sillä olen vakuuttunut siitä, että päätöslauselma voisi toimia viitekehyksenä seuraavalle parlamentille, ja lisäksi haluan sanoa hänelle, että oli suuri kunnia työskennellä hänen kanssaan.
<P>
Etusijalla olevia kysymyksiä on mielestäni kaksi, ja niitä olisi pohdittava Kölnissä: ensimmäinen koskee aikataulua. Institutionaalisten asioiden valiokunnan kannattaman aikataulun mukaan seuraavan HVK: n töitä vaaditaan saatettavaksi päätökseen ennen ensimmäistä laajentumista. Jo yksistään tällainen vaatimus antaisi hakijamaille mahdollisuuden sitoutua hyvin perehtyneinä poliittiseen hankkeeseen, sillä yhteisön säännöstöä ei pidä asettaa kyseenalaiseksi.
<P>
Toinen ensisijainen kysymys koskee menetelmiä. Amsterdamin sopimuksen valmisteluun valittu menetelmä osoitti heikkoutensa. Menetelmää on siis muutettava, toisin sanoen komissiolle on palautettava sille kuuluva asema, eli se, että se toimii tulevan uudistuksen moottorina.
<P>
Komission puheenjohtaja Prodin osoittama kunnianhimo yhdessä kollegoidensa ja Euroopan parlamentin kanssa harjoitettavaan poliittiseen valtaan nähden lupaa erittäin hyvää, ja toivotamme tälle asiastaan vakuuttuneelle eurooppalaiselle menestystä sekä kiitämme samalla myös puheenjohtaja Santeria hänen toimikautensa saavutuksista.

<SPEAKER ID=33 NAME="Cardona">
 Arvoisa neuvoston puheenjohtaja, arvoisa komission puheenjohtaja, kuuntelin ja luin hyvin kiinnostuneena kollega De Giovannin päätöslauselmaa, ja käytän tilaisuutta hyväkseni onnitellakseni ja kiittääkseni häntä epäitsekkyydestä, kurinalaisuudesta ja puolueettomuudesta myös hänen ollessaan puheenjohtajana institutionaalisten asioiden valiokunnassa, jossa olen viime vuosina työskennellyt.
<P>
Haluaisin korostaa tässä päätöslauselmassa ja siitä käytävissä keskusteluissa paria seikkaa, jotka ovat mielestäni kaikkein tärkeimmät: Euroopan perustuslain taustalla ollutta ja edelleen olevaa ajatusta, erityisen yhteisön tason perustuslakia säätävän viranomaisen vahvistamista tai halua vahvistaa se ja tietynlaista, mielestäni oikeanlaista, tulkintaa perustamissopimuksen N artiklasta.
<P>
Luin, kuuntelin ja pohdiskelin. Olen oppinut ja olen koko elämäni opettanut oppilailleni, että oikeuden ja politiikan pitää vastata kansojen ja kansalaisten toiveisiin. Tällä hetkellä mielestäni unionin valtioiden kansalaiset ovat huolissaan sodasta, kurjuudesta, sosiaalisesta syrjäytymisestä, työttömyydestä, huumekaupasta ja yleisesti ottaen rikollisuudesta. Sen perusteella, mitä olen kuullut, he eivät ole vaatimassa Euroopan perustuslakia. Toivottavasti ei ajatella niin, että Euroopan perustuslaki, jos sellainen olisi olemassa, ratkaisee kaikki kansalaisten ongelmat. Minä en usko siihen. Olen sitä mieltä, että Euroopan perustuslaki, joka vahvistaa oikeuksia ja velvollisuuksia, jotka eivät itsessään ole saavutettavissa ja joiden noudattaminen ei ole pakollista, ei juuri auta niissä ongelmissa, joita Euroopan kansalaisilla tällä hetkellä on.
<P>
Olen pahoillani, mutta suhtaudun epäillen erityiseen ja nimenomaan eurooppalaiseen perustuslakia säätävään viranomaiseen. Olen myös sitä mieltä, että perustuslaillinen valta on lähtöisin kansoilta. Uskon, olen sitä mieltä ja haluan tällä hetkellä todeta sen, että Euroopan kansaa ei ole olemassa, vaikka se ei tarkoitakaan, ettei sitä koskaan tule olemaankaan, ja on ehkä jopa toivottavaa, että sellainen olisi olemassa. Rajojamme ei vielä tällä hetkellä ole määritelty. Olen näin ollen sitä mieltä, tai ainakin uskon siihen, että toimielinten uudistukset täytyy toteuttaa, mutta ne eivät saa olla alituiseen jatkuva työmaa ja niissä täytyy ennen kaikkea ajatella kansoja ja vastata niiden toiveisiin ja Euroopan kansalaisten täytyy aina osallistua niihin. Olen lopuksi sitä mieltä, että elleivät kansalaiset osallistu niihin, mikä tahansa rakennelma voi milloin tahansa romahtaa. Koska olen vannoutunut Eurooppa-aatteen kannattaja, en todellakaan halua, että Eurooppa romahtaa jonkin tällaisen vastuksen takia.

<SPEAKER ID=34 LANGUAGE="ES" NAME="Puerta">
Arvoisa puhemies, Euroopassa esiintyy rakenteellista työttömyyttä, joten ymmärrämme seuraavan Kölnissä pidettävän Eurooppa-neuvoston merkityksen. Johtaminen on valitsemista eri vaihtoehtojen välillä, ja on olemassa monta eri vaihtoehtoa. Luulen - ja puhun jo ryhmäni puolesta -, että sellaisten vaihtoehtojen sijasta kuin esimerkiksi Ison-Britannian ja Espanjan pääministerien, Tony Blairin ja José María Aznarin, julistuksessa esitetty vaihtoehto, joka merkitsee entistä suurempaa sääntelyn purkamista ja joustavuutta, valitsisimme ranskalais-italialaisen ehdotuksen, jossa edistetään aktiivisia työllisyyspolitiikkoja ja myös julkisia investointeja.
<P>
Kölnin Eurooppa-neuvosto ei sen sijaan voi olla hyvien aikeiden summa, hajanaisten toimenpiteiden luettelo tai pelkkä kansallisten työllisyyssuunnitelmien summa. Yleinen mielipide ei enää hyväksyisi sitä, eikä se olisi uskottavaa.
<P>
Institutionaalisen aikataulun osalta olemme täysin samaa mieltä siitä, että on välttämätöntä toteuttaa vihdoin toimielinten uudistus ja sopia hallitusten välistä konferenssia edeltävistä välivaiheista, ja voimme sanoa neuvostolle, että parlamentti on työskennellyt monia vuosia laatiakseen todellisen perusoikeuksien luettelon. Olemme erittäin valmiita siihen.
<P>
Mitä tulee sotaan Jugoslaviassa, Balkanin alueella ja aivan erityisesti Kosovossa, meidän on sanottava kovalla ja selkeällä äänellä, että vaikka tuomitsemmekin täysin Miloseviin hallinnon toimet Kosovossa, on tullut aika esittää poliittista ratkaisua. Eikö Jugoslaviassa tai Serbiassa muka ole miljoonaa viatonta ja oikeamielistä ihmistä, joiden takia voitaisiin lopettaa pommitusten, infrastruktuurien yleisen hävittämisen ja siviiliuhrien vaihe ja ryhtyä etsimään poliittista ratkaisua nyt, kun paitsi Miloseviin hallintoa niin myös koko väestöä on rangaistu? Mielestäni erityisesti puheenjohtajamaa Saksan pitäisi tiedostaa tämä. En koskaan rankaisisi Saksan kansaa niistä järjestelmän synneistä, joista se sai kärsiä Hitlerin diktatuurin aikana. Tämä näkemys pätee myös Jugoslaviaan. Esitän sen siksi, että ongelmat saataisiin selvitettyä ja me kaikki voisimme olla samaa mieltä siitä, että Eurooppaan saataisiin rauha.

<SPEAKER ID=35 LANGUAGE="DE" NAME="Wolf">
Arvoisa puhemies, arvoisa puheenjohtaja, arvoisat kollegat, olemme oppineet parlamentissa sen, että puheenjohtajakauden kulku ei riipu niinkään kulloisestakin maasta tai asianomaisen maan johtavien edustajien kyvyistä, vaan unionin tilanteen taustalla olevasta dynamiikasta. Juuri tältä osin vaaditaan suurta huolellisuutta, ja minun on todellakin huomautettava tästä tämän juhlallisen hetken lomassa. Kaikki järkevät tietävät tällä välin, että uusliberaali vastauudistus on epäonnistunut. Silti jatkamme, ikään kuin mitään ei olisi tapahtunut, ja luomme korkeintaan aina uusia korporatiivisia neuvottelumekanismeja, joita on noudatettava. Se on hyvä asia, mutta se ei ole kuitenkaan tarpeellinen suunnanmuutos, ja ilman tätä suunnanmuutosta emme täytä Euroopan kansojen odotuksia, joista uusliberaalin vastauudistuksen edustajat nimenomaan sanoutuivat irti vuonna 1995-1996. Miksi meillä ei ole rohkeutta, voimaa ja tarkkaa käsityskykyä tämän suunnanmuutoksen aikaansaamiseksi? Tässä yhteydessä haluaisin pahoitella erityisesti vihreiden edustajana vanhan ystäväni Oskar Lafontainen eroa.
<P>
Sen sijaan, että eurooppalainen politiikka suunnattaisiin ensimmäisenä eurovuonna selvästi uudelleen kohti uudentyyppistä talouskehitystä, jolla voitaisiin ratkaista myös joukkotyöttömyysongelma, saamme eurooppalaisen työllisyyspaketin, joka jää kauas siitä, mitä Santerin aloite aikoinaan sisälsi ja mitä puheenjohtajamaa Saksan talousministeriön esittämät alkuperäiset ehdotukset sisälsivät. Kyse ei ole siitä, onko pullo puoliksi täynnä vai puoliksi tyhjä, vaan kyse on siitä, saammeko ylipäänsä aikaan mitään pulloa, vai näperrelläänkö Kölnissä pelkkä paperipullo, jota ei voi täyttää millään. Meidän on nyt käytävä tämä taistelu, jotta pullo saadaan aikaan ja jotta voimme täyttää sen. Tämän vuoksi pyydän kollegoiltani solidaarisuutta ja suhtaudun erityisen myönteisesti joukkotyöttömyyttä vastaan järjestettyihin eurooppalaisiin marsseihin, joiden ansiosta nämä vaatimukset tulevat taas ajankohtaisiksi Kölnissä, ja toivon, että tämä auttaa huippukokousta toimimaan.

<SPEAKER ID=36 LANGUAGE="FR" NAME="Dell'Alba">
Arvoisa puhemies, hyvät kollegat, Kölnin huippukokouksella on käsittääkseni tärkeitä tehtäviä suoritettavanaan ja edessään merkittävä nimitys, nimittäin yhteisestä ulko- ja turvallisuuspolitiikasta vastaavan korkean edustajan nimitys.
<P>
Tältä näkökannalta katsottuna on valitettavaa - pidän edelleen kiinni mielipiteestäni näin sanoessani -, että huippukokous pidetään sovitussa aikataulussa. Jos komissiota ravistellutta kriisiä ei olisi ollut, olisimme joutuneet tilanteeseen, jossa Eurooppa-neuvosto olisi parlamentin vaatimuksista välittämättä päättänyt kaikesta, ottamatta huomioon vaaliuurnille 10. 13. kesäkuuta käyvien äänestäjien mielipiteitä.
<P>
Minulla on kaksi vaatimusta esitettävänä neuvostolle. Ulkopolitiikasssa ja Yhdysvaltain-politiikassamme meillä, Euroopan unionilla, on vielä saavutettavaa ja sanamme sanottavana peruskysymyksissä, joita ovat pysyvän rikostuomioistuimen perussäännön vahvistaminen ja kuolemanrangaistusten yleinen lykkääminen, joita on vaadittu äänestyksellä Yhdistyneiden kansakuntien komissiossa Genevessä.
<P>
Jos unioni ja puheenjohtajamaa tähdentäisivät Eurooppa-neuvostossa näitä kahta kysymystä viitoittaakseen tietä ja valitakseen unionille kannan muutamiksi kuukausiksi eteenpäin, meillä olisi luja ote aloilla, jotka ovat mielestäni ratkaisevia näin kolmannen vuosituhannen kynnyksellä.
<P>
Toimielinuudistusten osalta minun on kiitettävä Biagio De Giovannia, institutionaalisten asioiden valiokunnan puheenjohtajaa, hänen ehdotuksistaan, jotka hän otti esille sen vuoksi, että ne otettaisiin huomioon uudella parlamenttikaudella ja jotta myös nykyinen sekä tuleva puheenjohtajamaa ottaisivat ne huomioon.
<P>
Olemme Euroopan radikaaliallianssin ryhmän ominaisuudessa lisänneet yhden tarkistuksen, joka toivoakseni hyväksytään sen tosiasian virallistamiseksi ja juhlistamiseksi, että meillä Euroopan parlamentissa on oikeus ratifioida mitkä tahansa uudistusehdotukset. Toivon, että tarkistuksemme hyväksytään piakkoin toimitettavassa äänestyksessä.

<SPEAKER ID=37 LANGUAGE="FR" NAME="Berthu">
Arvoisa puhemies, arvoisat puheenjohtajat, neuvosto näyttää haluavan ottaa opikseen Euroopan unionia koetelleesta ja koko komission eroon johtaneesta toimielinkriisistä siten, että se katsoo tarpeelliseksi suuntautua enemmän liittovaltion ja suurvallan muodostamisen suuntaan, ja varsinkin laajempien valtuuksien komission suuntaan.
<P>
Jopa valtion ja hallitusten päämiehet ovat toivoneet, että komission puheenjohtajaksi nimettäisiin henkilö, jolla olisi vahvempi poliittinen asema ja että hänen tehtävänään olisi hyödyntää kaikki Amsterdamin sopimuksen sallimat mahdollisuudet federalismin hyväksi. Näyttää siltä, että komission puheenjohtajaehdokas Romano Prodi on todella päättänyt ottaa erittäin poliittisen aseman. Kuulimme hänen puhuvan eilisessä puheenvuorossaan omasta poliittisesta vastuustaan, kollegion poliittisesta johtamiskyvystä, hänen poliittisesti suuntautuneesta asemastaan sekä siitä, että on tarpeen, että hän olisi poliittisessa mielessä hyvinkin aloitteellinen. Komission nimetty puheenjohtaja osoittaa siis jo nyt pyrkimyksiä ottaa hallituksen päämiehen aseman, ja sen lisäksi hän on tuomassa komissioon annoksen yltiöliberalismia ja vapaakauppa-ajattelua, mikä huolestuttanee jopa perinteisiä liberaaleja.
<P>
Euroopan parlamentti aikoo eittämättä edistää tällaista hallituskehitystä, näin aluksi päätöslauselman muodossa, jonka se varmaankin hyväksyy tuota pikaa, sillä parlamentti haluaisi antaa komissiolle alullepanijan roolin toimielinuudistuksessa. Ennen kuin kuitenkaan teemme yhtään päätöstä, meidän olisi järkevää odottaa asiantuntijoiden toista selvitystä, jonka julkaisemista Euroopan parlamentti on viisaasti lykännyt parlamenttivaalien yli, sillä selvityksellä on tarkoitus tuoda mielenkiintoista valaistusta toimielinten toimintaan.
<P>
Kansakuntien Eurooppa -ryhmä on sitä mieltä, että todellisen oppituntimme pitäisi olla se, että palautamme etusijan kansallisdemokratioille, jotta mahdollistetaan Euroopan lähentyminen sen eri kansoihin. Tässä suhteessa Euroopan parlamentin jäsenten ohjesääntöluonnos - jonka neuvosto on juuri hyväksynyt - on merkki huonosta suuntauksesta. Emme missään nimessä voi hyväksyä sitä, että parlamentin jäsenten palkat maksettaisiin yhteisön talousarviosta, eikä kunkin jäsenvaltion talousarviosta. Parlamenttiin valitun palkanmaksu kuuluu hänen edustamalleen jäsenvaltiolle eikä kenellekään muulle, sillä muutoin tällainen käytäntö merkitsisi kansoille vaarallista institutionalisoitumista, ja - uskallan sen sanoa, arvoisa puhemies - "hiljaista vallankumousta" .

<SPEAKER ID=38 NAME="Muscardini">
 Arvoisa puhemies, Amsterdamin sopimus, jota voitaisiin nimittää menetettyjen tilaisuuksien sopimukseksi, astui voimaan vasta muutama päivä sitten, ja jo nyt sitä pitäisi täydentää niitä toimielinkysymyksiä koskevilla luvuilla, joita Amsterdamissa ei ratkaistu.
<P>
Kölnin Eurooppa-neuvoston kokouksessa nämä puutteet pitäisi korjata ja luoda edellytykset komission uudistamiselle, määräenemmistöäänestyksen laajentamiselle ja äänten painotusten muuttumiselle neuvostossa.
<P>
Mitä tulee komissioon, vastustamme jokaista sen valtaa vähentävää ratkaisua. Sen on säilytettävä itsenäisyytensä ja aloiteoikeutensa. Ne ovat molemmat välttämättömiä ehtoja sille, että se voi hoitaa itsenäiset tehtävät Euroopan unionin yleisen edun nimissä. Juuri näiden oikeuksien käyttäminen estää komissiota muuttumasta jonkinlaiseksi neuvoston sihteeristöksi ja vajoamasta tasolle, joka ei vastaa sitä poliittista asemaa, joka sillä pitäisi olla. Olisi myös epäasianmukaista ja sopimatonta, jos se joutuisi byrokraattiseen rooliin eikä ottaisi huomioon tarvetta laajentaa toissijaisuusperiaatetta joka kerta, kun siihen ilmaantuu mahdollisuus. Mutta vaikka kaikki nämä huolet otettaisiinkin esille valtion tai hallitusten päämiesten huippukokousta valmisteltaessa, ne eivät kuitenkaan tarjoaisi vastausta, joka olisi Kosovon kriisin vakavuuden edellyttämää tasoa eivätkä korvaisi Euroopan poissaoloa, joka on tullut todettua erityislaatuisessa ja vaikeassa tilanteessa, joka tällä hetkellä koskettaa maanosaamme.
<P>
Jos Eurooppa haluaa olla roolinsa tasolla, sen pitäisi vihdoinkin kehittää poliittinen väline, jolla se kykenisi määrittelemään ulkopolitiikkansa ja yhteistä puolustusta koskevan politiikkansa. Kölnissä on annettava tämänsuuntainen signaali. Siellä on tehtävä päätös yhteisen politiikan aloittamisesta. Tahdon kulkea tätä tietä pitkin pitää olla selvä: pitää olla selvä, että Euroopan unionin aikomuksena on näyttäytyä aktiivisena toimijana kansainvälisissä suhteissa ja mahdollisissa kriisitilanteissa, sillä sen tarkoituksena on ottaa käyttöön kaikki tarpeelliset ja välttämättömät keinot, joilla voidaan taata sen suvereenius ja itsenäisyys.
<P>
Me tarvitsemme nyt uuden perustamissopimuksen, ja tärkeintä on vihdoin antaa lähtömerkki ja viitoittaa selkeästi tie, jolle lähdetään, osoittaa suunnat, jotka on viitoitettava Kölnissä, varsinkin kun yleinen mielipide Kosovon surullisen esimerkin vuoksi näyttää suhtautuvan aiempaa herkemmin siihen rooliin, jota Eurooppa voi hoitaa.
<P>
Toinen ratkaisematon kysymys, joka määrää unionin toimintamahdollisuudet, on yhteisen talouspolitiikan puuttuminen. Yhteismarkkinoilla on jännitteitä ja vastavaikutuksia. Vahva työllisyyspolitiikka edellyttää johdonmukaista talouspolitiikkaa, koska se on yhteydessä kehitykseen. On annettava varma merkki, joka korostaa sellaisen peruuttamattoman vaiheen alkua, joka vie kohti unionin toimintakyvyn kannalta välttämättömänä pidettyä ratkaisua. Maittemme reaalitalous tarvitsee uusia sysäyksiä laajetakseen. Pörssi-indeksit eivät näitä sysäyksiä tule antamaan, pikemminkin ne ehkä paisuttavat muodottomaksi talouskuplaa, joka uhkaa reaalitaloutta painajaisen tavoin. Kölnissä on annettava signaali myös tällä alalla, jotta voitaisiin toteuttaa sellainen talouspolitiikka, joka vihdoin tarjoaa tavoitettavia päämääriä, kuten esimerkiksi toisenlainen suhde Maailman kauppajärjestön kanssa, eurooppalaisten tuotteiden laadun parantaminen ja yritysverojen alentaminen. Toimikaamme niin, että Amsterdam muistetaan uudelleen löydettyjen mahdollisuuksien eikä enää menetettyjen mahdollisuuksien tyyssijana.

<SPEAKER ID=39 LANGUAGE="DE" NAME="Görlach">
Arvoisat puhemiehet, arvoisa neuvoston puheenjohtaja, hyvät kollegat, se, mitä neuvoston puheenjohtaja esitti meille Kölniä silmällä pitäen, on hyvin kunnianhimoista, kuten puheenjohtajamaiden esitykset yleensäkin - ja etenkin puheenjohtajamaa Saksan esitykset. Ei kuitenkaan riitä, että vain toivotamme puheenjohtajamaalle ja koko neuvostolle onnea tavoitteen saavuttamiseksi. Parlamenttina meidän olisi myös tehtävä selväksi, että meillä on omat näkemyksemme tämän huippukokouksen keskeisistä aiheista ja että haluamme, että ne toimet, joihin ryhdytään, tuottavat tuloksia. Siksi haluaisin keskittyä kahteen kysymykseen.
<P>
Tarkastelen ensinnäkin toimielinuudistuksia ja hallitusten välisen konferenssin valmisteluja. Teitä, arvoisa neuvoston puheenjohtaja, ei hämmästyttäne, että vedän tässä asiassa yhtä köyttä kollegani Elmar Brokin kanssa. Euroopan parlamentin osallistuminen tähän tulevaisuuden konferenssiin - jätän tietoisesti käyttämättä sanaa hallitusten välinen konferenssi, vaikka sitä käytetään yleisesti - tähän jäsenvaltioiden konferenssiin aiempaa tiiviimmin ei ole välttämätöntä ainoastaan siksi, että varmistetaan toimielinten välinen onnistunut yhteistyö vaan myös siksi, että varmistetaan hallitusten välisessä konferenssissa saavutettavien tulosten pysyvyys ja onnistunut täytäntöönpano. Tiedän, että tähän löytyy tahtoa. Kyse ei ole myöskään muodollisuudesta eikä siitä, että haluaisimme tunnustusta. Kyse on yksinkertaisesti demokraattisten toimielinten tavallisesta menettelystä, joka tulisi ottaa paremmin huomioon tulevaisuudessa.
<P>
Kun keskustelette toimielinuudistuksista, ottakaa huomioon myös se, että kyse ei ole ainoastaan luvuista vaan myös siitä, että parlamentin valtuuksien puutteen neuvoston ja komission kanssa harjoitettavassa yhteistyössä - tarkoitan tällä puuttuvaa yhteispäätösmenettelyä - on todellakin oltava tämän konferenssin esityslistalla. Nyt kun mainitsin tämän, mainitsen myös aivan konkreettisesti sen alan, jota parlamentti, neuvosto ja komissio käsittelevät hyvin usein ja joka kattaa edelleenkin miltei puolet EU: n koko talousarviosta. Puhun tunnetusti yhteisestä maatalouspolitiikasta. Se ei käy päinsä, että parlamentilla ei ole oikeutta osallistua päätöksentekoon tällä alalla, joka kattaa puolet talousarviosta. Tämä demokraattinen aukko on todellakin täytettävä. Se on hyvin tärkeää!
<P>
Toiseksi tarkastelen yhteistä ulko- ja turvallisuuspolitiikkaa. Se on kiireellinen aihe. On selvää ja jokainen ymmärtää sen, että parlamentti ei ole kovin tyytyväinen YUTP: n muotoiluun, sillä se ei sovi täysin niihin valtion rakenteisiin, jotka meillä kaikilla on jäsenvaltioissamme. En kuitenkaan haluaisi kiistellä tästä kysymyksestä. Haluaisin, että yhteisessä ulko- ja turvallisuuspolitiikassa edistytään. Se on myös ryhmäni kanta. Sen vuoksi sanomme: " OK, toteuttakaa se ja toteuttakaa se pian!" Meidän on valitettavasti täytynyt oppia katkerasti yksi asia: kaikki se, mikä on jo tapahtunut ja mikä nyt tapahtuu Balkanilla, johtuu siitä, että Euroopan unionilta puuttuu todella tehokas yhteinen ulko- ja turvallisuuspolitiikka.
<P>
Suosionosoituksia

<SPEAKER ID=40 NAME="Méndez De Vigo">
 Arvoisa neuvoston puheenjohtaja, olette varmaankin huomannut, että sekä puheenjohtaja Santerin puheenvuoro - se oli loistava puheenvuoro, ja haluan onnitella häntä siitä - että parlamentin muiden kollegojen puheenvuorot ovat harvinaisen yksimielisiä. Parlamentti haluaa toimielinten uudistuksen, parlamentti tukee puheenjohtajamaata toimielinten uudistuksessa. Miksi? Siksi, että sitä tarvitaan, arvoisa puhemies, yksinkertaisesti siksi, sillä sitä ei toteutettu Amsterdamissa. Entä miksi sitä sitten tarvitaan? Siksi, että parlamentti haluaa laajentumista, emmekä halua, että laajentuminen enää viivästyy, koska toimielinten uudistusta ei ole saatu aikaan. Sen vuoksi tuemme teitä kaikissa niissä aloitteissa, joihin puheenjohtajamaa Saksa ryhtyy toteuttaakseen uudistuksen mahdollisimman pian.
<P>
Arvoisa puhemies, aion puhua menetelmästä - kollegani Brok puhui aiemmin sisällöstä. Mielestäni parlamentti ehdotti marraskuussa hyväksymässään päätöslauselmassa, johon puheenjohtaja De Giovanni on viitannut, jotakin omaperäistä, ja se on yhtä omaperäistä kuin yksinkertaistakin: se, että sovellamme toimielinten uudistuksen valmistelussa yhteisön menetelmää, johon olemme tottuneet.
<P>
Emme halua korvata hallituksia, joiden nimenomaan on tehtävä päätös. Emme. Haluamme sen sijaan osaltamme auttaa hallituksia, ja sen vuoksi, puheenjohtaja Santerin aikanaan tekemän sopimuksen mukaisesti - haluan antaa hänelle tunnustusta siitä - pidämme yhtenä mahdollisuutena, yhtenä hyvänä mahdollisuutena sitä, että Euroopan komissio laatisi ehdotuksen, että se keskustelisi siitä parlamentin kanssa ja että myös kansalliset parlamentit osallistuisivat tuohon keskusteluun, joka on vain keskustelua, arvoisa puhemies. Lopuksi hallitusten käsiteltävänä tulee olemaan ehdotus, sellainen ehdotus, joka toivottavasti saisi taakseen mahdollisimman suuren yksimielisyyden.
<P>
Luulen, että jos komissio on tätä mieltä, jos Euroopan parlamentti on tätä mieltä, jos kansalliset parlamentit on otettu mukaan, tuo asiakirja on erittäin laillinen, ja mikä tahansa puheenjohtajamaa ja hallitukset voivat hyväksyä keskusteluasiakirjan. Korostan, että teillä tulee olemaan viimeinen sana.
<P>
Tämä on mielestäni hyvä mahdollisuus, arvoisa neuvoston puheenjohtaja, ja pyydän teitä ottamaan sen huomioon Kölnissä.

<SPEAKER ID=41 LANGUAGE="FR" NAME="Elmalan">
Arvoisa puhemies, arvoisa neuvoston puheenjohtaja, arvoisa komission puheenjohtaja, te olette, puheenjohtaja Santer, todennut meille, että Kölnin kokouksesta kehkeytyy työllisyyden kannalta mielenkiintoinen tapaaminen ja että otamme lisäaskeleen kohti Euroopan työllisyyssopimusta. Sitä me toivommekin. Ryhmämme iloitsi Luxemburgissa ja Pörtschachissa aikanaan sovituista uusista suuntaviivoista. Näitä huippukokouksia leimasi nimittäin äänensävyn muutos, sillä työttömyyden torjunnan ensisijaisuus sai siellä vahvistusta. Wienin huippukokous ei sitten kyllä toiveitamme täyttänytkään. Se nimittäin jäi vain julistusten tasolle ilman konkreettisia toimenpiteitä.
<P>
Toivomme, että Kölnin huippukokous vastaisi Euroopan kansalaisten odotuksiin ja näkyisi konkreettisina tekoina. Kokousvalmistelujen perusteella meillä on aihetta toiveikkuuteen, sillä jotkin hallitukset ovat ehdottaneet aktiivista työllisyyspolitiikkaa ja investointien elvyttämistä. Mutta myös tässä mielessä toiveikkuuttamme ovat himmentämässä Romano Prodin ja joidenkin hallitusten julistukset, joissa ylistetään kilpailua, vapauttamista ja työn joustavuutta.
<P>
Kuten Euroopan ammatillisen yhteisjärjestön pääsihteeri hiljattain korosti, tietynlaisesta dogmatismista on luovuttava, ja vakaus on asetettava kasvun ja työllisyyden palvelukseen. Ryhmämme esittää uudenlaisia ehdotuksia kasvun tukemiseksi ja työpaikkojen luomiseksi. Ehdotamme vakaussopimusta korvattavaksi todellisella kasvusopimuksella, jossa etusijalla olisivat muun muassa tuottavien investointien elvyttäminen, korkotason laskemisen jatkaminen valikoivasti työllisyyden hyväksi, työajan lyhentämisprosessin toteuttaminen palkkoja alentamatta, vapauttamisprosessin ja sääntelyn purkuprosessin lopettaminen sekä minimipalkkojen vahvistaminen jokaisessa jäsenvaltiossa.
<P>
Puheenjohtajamaa Saksa on aivan perustellusti korostanut verotuspolitiikkaa ja verotuspolitiikan sekä talous- ja budjettipolitiikkojen vaikutusta toisiinsa. Meidän on toteutettava uudistuksia myös tällä alalla siten, että torjumme verotuksellista polkumyyntiä ja verotamme rahoitustoimia. Ryhmämme aikoo uurastaa - sen sosiaaliseen liikkeen innoittamana, joka saa yhä enemmän jalansijaa Euroopassa - viedäkseen läpi nämä ehdotukset, jotta niitä voitaisiin kehittää sosiaalisen ja demokraattisen Euroopan luomiseen tähtäävään suuntaan.

<SPEAKER ID=42 LANGUAGE="DE" NAME="Voggenhuber">
Arvoisa puhemies, NATOn sota Jugoslaviaa vastaan ei ole onnistunut määritetyssä tavoitteessaan. Sillä ei ole voitu lopettaa ihmisiä vastaan tehtyjä rikoksia Kosovossa vaan on lisätty dramaattisesti ihmisten kurjuutta. Tämä NATOn epäonnistunut tavoite, humanitaarinen pakkotila, oli kuitenkin ainoa oikeutus rikkoa kansainvälistä oikeutta ja käydä tätä hyökkäyssotaa. Mikään tavoite ei pyhitä keinoja. Tämä tieto kuuluu sivilisaatiomme perusteisiin. Tämä viimeinen keino ei ole osoittautunut järkeväksi ratkaisuksi. Vastuu tuhoavasta väkivallasta, siviiliuhreista, elinedellytysten ja yhteiskunnallisen infrastruktuurin tuhoutumisesta Serbiassa sekä kiellettyjen aseiden käytöstä on kaikilla niillä, jotka eivät palauta alueelle oikeutta ja lopeta tätä sotaa.

<SPEAKER ID=43 NAME="Swoboda">
 Arvoisa puhemies, arvoisa neuvoston puheenjohtaja, arvoisa komission puheenjohtaja, haluaisin tarkastella kahta aihetta: työllisyyspolitiikkaa sekä tiedoksi annettua hallitusten välistä konferenssia.
<P>
Ensimmäiseksi haluaisin kiittää tässä yhteydessä sekä neuvoston että komission puheenjohtajaa siitä, että he ovat ottaneet työllisyyspolitiikan yhä uudelleen esille ja seuranneet sitä tiiviisti, vaikka Santerin alkuperäistä suunnitelmaa ei valitettavasti noudatettukaan ja vaikka neuvosto hylkäsi sen.
<P>
Tämän vuoksi suhtaudun myönteisesti aloitteeseen, että Kölnissä sovitaan uudesta eurooppalaisesta työllisyyspaketista etenkin myös Itävallan puheenjohtajakauden aikana käytyjen alustavien neuvottelujen jälkeen. Mielestäni on nimittäin hyvin vaarallista, jos unohtaisimme tämänhetkisten vakavien kriisien vuoksi - kuten Kosovon kriisin -, että Euroopan unionissa vallitsee yhteiskunnallinen kriisi. Neuvoston puheenjohtaja totesi oikeutetusti, että työttömyys on nykyhetken polttavin yhteiskunnallinen ongelma. Pahoittelin syvästi EU: n komission puheenjohtajaehdokkaan osalta sitä, että tätä ongelmaa ei tarkasteltu eilen riittävän selvin ja yksiselitteisin sanoin.
<P>
Haluaisin myös korostaa voimakkaasti, että Euroopan maiden on välttämätöntä harjoittaa tiiviimpää yhteistyötä raha-, talous-ja palkkapolitiikan alalla. Kansallisen tai alueellisen työllisyyspolitiikan korvaaminen EU: n laajuisella politiikalla on harhakuvitelma, enkä usko, että kukaan väittääkään sen olevan mahdollista. Euroopan keskuspankin toiminta, sen korko- ja rahapolitiikan muotoilu, infrastruktuurin kehittäminen ja lopultakin mahdollisuus kehittää voimakkaammin nimenomaan eurooppalaista infrastruktuuria ovat kaikki ratkaisevia tekijöitä kilpailukyvyn, työttömyyden ja työllisyystilanteen kannalta. Mielestäni me emme saa antaa tässä kohdin periksi, vaan meidän on ponnisteltava voimakkaammin näiden politiikkojen yhteensovittamiseksi.
<P>
Esitän vielä lyhyen huomautuksen toisesta aiheesta, hallitusten välisestä konferenssista. Sanon täysin avoimesti ja selvästi, että suhtaudun epäileväisesti siihen, että Euroopan unionin uudistus halutaan saada aikaan vain jonkintyyppisellä hallitusten välisellä konferenssilla. Se, mitä neuvoston puheenjohtaja sanoi täällä tänään, vahvistaa oikeastaan tätä epäilyäni, sillä hän totesi, että meidän on toteutettava paljon laajempia uudistuksia. Kykenevätkö hallitusten edustajat, joilta on otettu toimivalta, mahdollisuudet ja vaikutusvalta ja siirretty ne Euroopan tasolle, saamaan yksinään aikaan todellisen uudistuksen? Amsterdamin sopimushan ei epäonnistunut vain yksittäisten piirien haluttomuuden vuoksi, vaan myös näiden asioiden käsittelyä koskevan rakenteen vuoksi. Mielestäni olisi perustettava parlamentaarinen perustuslakia käsittelevä kokous, johon Euroopan parlamentti ja kansalliset parlamentit osallistuisivat vähintäänkin tasavertaisina kumppaneina ja jolla täydennettäisiin hallitusten välistä konferenssia, muutoin myös seuraava hallitusten välinen konferenssi epäonnistuu. Minusta on ensisijaisen tärkeää, että myös Euroopan parlamentti osallistuu tiiviimmin tähän prosessiin.

<SPEAKER ID=44 LANGUAGE="NL" NAME="Maij-Weggen">
Arvoisa puhemies, eurooppalaisen huippukokouksen järjestäminen näin vähän ennen eurovaaleja tuo mukanaan mahdollisuuksia ja riskejä. Suurin riski on se, että tärkeitä päätöksiä ei tehdä lainkaan ja että Euroopan kansalaiset menettävät kiinnostuksensa liian usein epäonnistuvaan ja takertelevaan eurooppalaiseen yhteistyöhön Euroopassa. Mahdollisuutena on se, että tietyt ongelmat saadaan ratkaistua, mikä puolestaan korjaa ja vahvistaa luottamusta eurooppalaiseen yhteistyöhön.
<P>
Haluamme mainita kolme asiaa, joissa läpimurto on hyödyllinen ja välttämätön. Yhteinen puolustus ja ulkopolitiikka ovat olleet aina lapsipuolen asemassa eurooppalaisessa yhteistyössä, myös siksi, että tietyt suuret jäsenvaltiot ovat halunneet pitää johtoaseman tässä asiassa. Kosovon murhenäytelmä ja moraaliset ja sotilaalliset vastaukset tähän murhenäytelmään ovat tuoneet unionin ensimmäistä kertaa yhteen tällä osa-alueella. Tästä kiinni pitäminen ja tämän vahvistaminen sekä eurooppalainen yhteistyö sellaisten arvojen kuten demokratian, ihmisoikeuksien ja vähemmistöjen oikeuksien puolustamiseksi olisi puhdas voitto. Pyydän tätä neuvostolta. Kuolettavan yksimielisyyden vaatimuksen poistaminen neuvoston päätöksenteosta on ulkopolitiikan tapauksessa myös ehdottaman välttämätöntä.
<P>
Toinen askel tästä eteenpäin on parempien normien ja arvojen vahvistaminen sosiaaliselle Euroopalle. Eurooppa ei saa käsittää ainoastaan taloudellista ja rahapoliittista yhteistyötä, vaan tarvitaan Eurooppaa, joka myös huolehtii työllisyydestä, köyhyyden vastaisesta taistelusta sekä vammaisista ja vanhuksista, eli lyhyesti sanottuna Eurooppaa, joka ei halua ainoastaan ansaita vaan joka myös haluaa palvella yhteiskuntaa, jossa humaaneilla normeilla on paljon painoarvoa.
<P>
Kolmas läpimurto tarvitaan unionin toimielinten sisäisessä demokratiassa ja avoimuudessa. Kölnin huippukokouksen jälkeen täytyy kerta kaikkiaan tehdä valinta sellaisen Euroopan puolesta, jossa koko lainsäädäntö ja budjetti annetaan ehdottomasti parlamentin valvontaan ja jossa Euroopan komissio velvoitetaan mahdollisimman laajaan avoimuuteen ja hallintoon, jossa ei tapahdu petoksia. Amsterdamin sopimuksen porsaanreiät tässä asiassa täytyy tukkia mahdollisimman nopeasti. Arvoisa puhemies, toivomme Eurooppaa, joka on turvallinen, sosiaalinen ja demokraattinen ja jossa ei tapahdu petoksia. Jos Kölnin huippukokous panee tämän alulle, silloin se on mielestäni onnistunut.

<SPEAKER ID=45 NAME="Myller">
Arvoisa puhemies, arvoisa neuvoston edustaja, arvoisa komission puheenjohtaja, työllisyyskysymykset on nostettu arvoiseensa asemaan Euroopan unionin politiikassa ja Saksa on nyt panostamassa Kölnin huippukokouksessa eurooppalaisen työllisyyssopimuksen läpivientiin. Tältä osin voidaan sanoa, että Amsterdamin työllisyysartikla saa sisältöä. Eurooppalaisen työllisyysstrategian läpiviennissä on pureuduttava erityisesti asioihin, joilla saadaan lisäarvoa kansallisiin ponnisteluihin. Erityisesti on pidettävä huolta eurooppalaisesta kilpailukyvystä, kuitenkin sopimuksia noudattaen. Eurooppalaisen työmarkkinakäytännön ylivoimaisuuden tulee näkyä siinä, että työmarkkinajärjestöjen aidon vuoropuhelun kautta voimme ylläpitää kasvua ja työllisyyttä.
<P>
Eurooppalaiset ovat olleet huolestuneita, hädissään ja ymmällään siitä, että Balkanin alueesta on jälleen kerran tullut katkeran sodan näyttämö, jossa kärsijöinä ovat pienet lapset ja vanhukset. Kölnin huippukokouksen tulee päästä eteenpäin uskottavan yhteisen ulko- ja turvallisuuspolitiikan luomisessa. Pelkkä korkean tason edustaja ei riitä, hänelle on luotava riittävät toimintavälineet.
<P>
Euroopan unionin on otettava yhä kokonaisvaltaisempi vastuu siitä, että olosuhteet Balkanilla muuttuisivat vakaammiksi ja sallisivat eri ryhmien rinnakkaiselon. Meidän on myös viimeistään nyt, kuten Saksa puheenjohtajavaltiona kiitettävästi on tehnytkin, tartuttava aktiivisesti yhteistyöhön Venäjän kanssa. Nykyisen ja tulevan puheenjohtajavaltion on luotava työohjelma, jonka mukaan Venäjä-strategiaa edistetään. Yhtenä tärkeänä osana tässä työssä on jo hyväksytyn pohjoisen ulottuvuuden toimenpidesuositusten hyväksyminen ja soveltaminen käytännössä.

<SPEAKER ID=46 NAME="Tindemans">
 Arvoisat puhemiehet ja arvoisat kollegat, haluan lausua viimeiset sanani Euroopan parlamentissa yhteisestä ulko- ja turvallisuuspolitiikasta. Euroopan unionin laajentuminen ja Keski-Euroopan tapahtumat pakottavat meidät nyt kohtaamaan realistisesti sellaisen politiikan mahdollisuudet. Voimme todeta, että Euroopan unionissa on liikettä: Pörtschach, Saint Malo, Bremen ja Berliini. Kölnin huippukokouksesta voi tulla historiallinen. Sekä liittokansleri Schröder että ministeri Verheugen ovat lausuneet toivoa herättäviä sanoja.
<P>
On uutta, että nyt ymmärretään, millaiset periaatteet pitää ottaa maailmanpolitiikan perustaksi. Euroopan täytyy nyt määritellä tuleva vastuunsa. Käsite yhdenvertainen kumppanuus Yhdysvaltojen kanssa täytyy määritellä paremmin. Myös strategioita täytyy määritellä. Nyt voidaan tehdä runsaasti päätöksiä muuttamatta suoranaisesti sopimuksia. Nyt täytyy hyväksyä toisenlainen kalenteri sen asemesta, jota institutionaalisten asioiden valiokunta ehdottaa. Annetaan Länsi-Euroopan unionin Euroopan unioniin liittämisen määräajaksi esimerkiksi vuosi 2002. Sillä välin voidaan nimittää yhteisen ulko- ja turvallisuuspolitiikan korkean tason edustaja ja hänen sijaisensa. Meidän täytyy antaa puolustusministereille vastuullinen rooli. Meidän täytyy määritellä poliittisen komitean oikea asema. Meidän täytyy mahdollistaa paremmin vahvempi yhteistyö ulko- ja turvallisuuspolitiikan alalla. Suunnittelu ja analysointi voidaan suorittaa välittömästi. Meidän täytyy määritellä sisältö käsitteelle " eurooppalainen pilari" , joka on hyvin tärkeä Pörtschachin huippukokousta ajatellen.
<P>
Nyt on aika luoda kasvot eurooppalaiselle puolustusidentiteetille, jos Eurooppa-neuvosto ymmärtää, mitä nyt on pelissä, ja tekee Kölnin huippukokouksesta menestyksen.

<SPEAKER ID=47 LANGUAGE="DE" NAME="Schäfer">
Arvoisa puhemies, arvoisa neuvoston puheenjohtaja, hyvät kollegat, on erittäin hyvä asia, että puheenjohtajamaa Saksa ampuu Kölnin huippukokouksessa lähtölaukauksen seuraavalle hallitusten väliselle konferenssille. EU: n demokratisoimista on jatkettava. Keskeisiä osia ovat enemmistöpäätökset sääntönä, äänten uusi painotus neuvostossa, komission rakennemuutos sekä Euroopan parlamentin oikeus osallistua päätöksentekoon kaikkien sopimusmuutosten yhteydessä. Jako pakollisiin ja ei-pakollisiin menoihin voitaisiin myös lopettaa. Jos demokratisoiminen on kuitenkin ponnistelujemme tavoite, sen on oltava myös keino. Tämän vuoksi tarvitsemme yhteisön menetelmää tulevia uudistuksia varten, toisin sanoen komission olisi tehtävä ensimmäiset ehdotukset; on välttämätöntä edistää merkittävästi Euroopan parlamentin osallistumista - toistan - se on välttämätöntä!
<P>
Amsterdamin sopimuksen, Agenda 2000 -asiakirjan ja euron ansiosta EU on saavuttanut laadullisesti uuden tason, sotilasvoiman käyttö Kosovossa on antanut EU: lle uudet kasvot. Kaikki tämä herättää myös kysymyksen siitä, minkälainen on meidän perustuslakimme ja minkälaisen perustuslain me tarvitsemme. On selvää, kaikella kunnioituksella Euroopan yhdentymisen ja yhteisen säännöstön alkuvaiheen valtion presidenttejä ja majesteetteja kohtaan sanottuna, että nykyaikana perusoikeudet on asetettava etusijalle. Perusoikeudet, joissa julistetaan itsetietoisesti: me kansalaiset rakennamme Eurooppaa vapautta, rauhaa ja solidaarisuutta kunnioittaen. Ihmisarvo, oikeus ja hyvinvointivaltio ovat yhtä lailla keino kuin tavoite. Suuntaviivat tulevia vuosia varten annetaan Viaggio De Giovannin päätöslauselmassa. Saksan hallituksen ponnistelut ansaitsevat tukemme.

<SPEAKER ID=48 NAME="Bianco">
 Arvoisa puhemies, seuraavat vuodet ovat ratkaisevia uudelle strategialle ja Euroopan uuden kartan luomiselle.
<P>
Minun mielestäni edessämme oleva ongelma on se, onnistuuko politiikka luomaan linjan, joka käsittää koko maanosan vai nostaako se, kenties epäviisailla valinnoilla esille vanhoja ristiriitoja, uusia erimielisyyksiä ja siis jonkinlaisen kuilun, jollainen saattaisi avautua Euroopan sydämeen.
<P>
Arvoisa puhemies, sanoitte aivan oikein, että Balkanin kysymys on selvitettävä. Mutta tässä suunnitelmassa on tärkeää osata ottaa myös Venäjä mukaan konfliktin ratkaisuun asianmukaisella ja merkittävällä tavalla. Vihdoinkin tämä on ymmärretty. Me emme voi määrittää tämän kaltaisia erottelumenettelyjä. Vastauksen täytyy tulla korkealta taholta. Olen yhtä mieltä esittämästänne ohjelmasta: Euroopan perustuslaki ja uusi peruskirja, joka siihen pitää liittää. Työllisyysongelmat pitää kohdata uudella ponnella.
<P>
Mielestäni on tärkeää, että Eurooppa on puhunut vain yhdellä äänellä; Euroopan politiikalle on välttämätöntä, että on puhuttu vain yhdellä äänellä, mutta on myös puhuttava oikeanlaisella äänellä. Ja oikeanlainen ääni ei voi olla ainostaan sodan ääni, vaan myös sellaisen diplomatian ja politiikan ääni, joka kykenee löytämään keinot, joilla ratkaista ongelmat.
<P>
Emme ole sodassa Serbiaa vastaan, vaan haluamme pakottaa Serbian kunnioittamaan perusoikeuksia, ja meidän on osattava käyttää hyväksemme kaikkia niitä keinoja, joita meille tarjoutuu. Tällä hetkellä joitakin toivon merkkejä on näkyvissä. Euroopan unionin on aloitettava suuntaus, joka ylittää tähänastiset toimet.
<P>
Arvoisa puhemies, olen yhtä mieltä teidän täällä esittämästänne ehdotuksesta, joka koskee rauhan- ja vakaussuunnitelmaa. Se on suunnitelma, jossa edetään meidän määrittelemäämme suuntaan. Esitän kiitokseni puheenjohtaja Santerille, sillä jos parlamentti on aikeissa vahvistua, sen on myös kannettava vastuuta. Liiallinen omahyväisyys voi toisinaan johtaa epätasapainoa aiheuttaviin konflikteihin. Siitä syystä tarvitaan Euroopan perustuslakia, siitä syystä tarvitaan korkean tason ratkaisua, jonka on synnyttävä Kölnin huippukokouksessa.

<SPEAKER ID=49 LANGUAGE="PT" NAME="Barros Moura">
Arvoisa puhemies, hyvät kollegat, olen sitä mieltä, että Euroopan unionilla on nykyisin laajentumisen ohella tarve antaa konkreettisia poliittisia vastauksia, jotka ovat kansalaisten ymmärrettävissä ja - sanoisin jopa - Euroopan kansalaisten, miesten ja naisten toivomia, moniin ongelmiin, joista tulevaisuutemme suurelta osin riippuu. Mielestäni tarvitaan ennen kaikkea talouspolitiikkojen tehokasta koordinointia ja työllisyyssopimusta, mikä edellyttää poliittista tahtoa käyttää tähän tarkoitukseen euron tarjoamia mahdollisuuksia. Tarvitsemme sellaista turvallisuus- ja oikeuspolitiikkaa, joka vastaisi kansalaisvapauksien puolustamista koskeviin odotuksiin ja tarpeisiin. Tarvitsemme ilman muuta erityisesti Balkanin kysymyksen osalta yhteistä ulko- ja turvallisuuspolitiikkaa, josta meillä on nyt valtava puute.
<P>
Olen samaa mieltä kuin ne, jotka ovat sanoneet, että jos olisi poliittista tahtoa, nykyisten perustamissopimusten avulla voitaisiin saada paljon aikaan. On puuttunut poliittista tahtoa soveltaa tällä tavalla nykyisiä perustamissopimuksia, ja pelkäänpä, että " kylmän sodan" päätyttyä jotkut ovat vaarassa menettää tahdon poliittiseen yhdentymiseen, joka on saavutustemme ja rauhan perusta Euroopassa.
<P>
Onnittelen puheenjohtajamaa Saksaa sen päätöksestä aloittaa hallitusten välinen konferenssi, vaikka siinä pitäisikin mielestäni noudattaa yhteisön menetelmää. Pidän rajallisina toimielinten uudistuksia tai halukkuutta käsitellä konferenssissa ainoastaan näitä Amsterdamin kolmea uudistusta: äänten painottamista, komission jäsenten lukumäärää ja niin edelleen. Pelkään, että tämän taustalla piilee ajatus paluusta hallitusten väliseen menetelmään, jossa suuret jäsenvaltiot ovat vallassa. Sanon tämän erittäin selvästi, koska minusta vaikuttaa siltä, että monissa puheenvuoroissa kyse on juuri tästä. Uskon, että pystyäksemme tarkastelemaan ajatusta perustuslakia tai kansalaisuutta koskevasta sopimuksesta tarvitaan ennen kaikkea vahvaa poliittista tahtoa poliittiseen yhdentymiseen, nationalismin kukistamiseen - ja sallikaa minun muistuttaa täällä nyt, kun Balkanilla on puhjennut sota, että meidän täytyy valita yhdentymisen tie, koska, kuten Mitterrand täällä sanoi, " nationalismi on sotaa" .

<SPEAKER ID=50 NAME="Verheugen">
Arvoisa puhemies, hyvät parlamentin jäsenet, kiitän teitä panoksestanne tähän keskusteluun, jossa on mielestäni suhtauduttu kokonaisuudessaan hyvin kannustavasti puheenjohtajamaa Saksan Kölnin huippukokousta varten laatimaan ja minun esittämääni ohjelmaan, ja haluaisin ottaa aivan lyhyesti kantaa neljään täällä useasti esille otettuun kysymykseen.
<P>
Tarkastelen ensinnäkin periaatenäkökulmaa, periaatestrategiaa koskevaa kysymystä. Vastoin täällä esitettyjä huolia näyttää siltä, että Eurooppa pitää tiiviimmin yhtä kriisin aikana ja että yhdentymisprosessi saa uutta dynamiikkaa sekä sisäisesti että alueellisesti, mikä johtuu aivan yksinkertaisesti siitä, että - ja olen esittänyt tämän jo kerran aiemmin parlamentissa - tämän kriisin aikana eurooppalaiset vaihtoehdot tulevat näkyviin selvemmin kuin koskaan aiemmin; nimittäin vaihtoehto, jota parlamentti edustaa, yhdentynyt Eurooppa, joka tarkoittaa rauhan, vakauden ja hyvinvoinnin Eurooppaa, ja toisaalta se vanha kuva Euroopasta, joka näkyy Balkanin sotana: nationalismi, jota seuraavat sota, karkotus ja kurjuus. Kun otamme nämä vaihtoehdot huomioon, näemme koko Euroopassa aivan selvän liikehdinnän kohti yhdentynyttä Eurooppaa. Tätä liikehdintää on hyödynnettävä ja vahvistettava. Annan tästä pienen esimerkin: kun neuvosto pyysi komissiota viime viikolla laatimaan kiireisesti ehdotuksen assosiointineuvottelujen aloittamiseksi Albanian ja Makedonian kanssa, olemme oikeastaan 10-20 vuotta etuajassa, sillä tavallisissa olosuhteissa sitä harkittaisiin aikaisintaan kymmenen vuoden kuluttua. Poliittiset olosuhteet pakottavat meidät pohtimaan tällaista strategiaa ja hyödyntämään tosissaan sitä dynamiikkaa, joka nyt on syntynyt.
<P>
Toinen tarkastelemani kysymys koskee työllisyyspakettia. Haluaisin sanoa jotain sen sisällöstä. Työllisyyspaketti ei ole työllisyyspoliittinen toimintasuunnitelma. Se on edelleen kansallisten viranomaisten asia. Esimerkiksi Saksan liittotasavalta on jo esittänyt kansallisen suunnitelmansa ja panee sitä parhaillaan täytäntöön; se on varannut 2 miljardia Saksan markkaa erityisohjelmaan, jolla on tarkoitus luoda 100 000 koulutus- ja työpaikkaa nuorille työttömille. Odotamme jäsenvaltioilta tällaisia toimia. Eurooppalaisella työllisyyspaketilla voidaan saavuttaa nimenomaan se, että sitoudutaan tavoitteisiin ja menetelmiin, ennen kaikkea voidaan saavuttaa kuitenkin makrotaloudellinen yhteensovittaminen. Sitä ei tulisi aliarvioida, sillä se ei ole toiminut tähän mennessä riittävän hyvin. Tässä yhteydessä makrotaloudellinen vuoropuhelu yhtäältä toimielinten ja toisaalta työmarkkinaosapuolten ja Euroopan keskuspankin kanssa on uusi ja tärkeä perustekijä. Tavoitteena ei ole millään tavoin heikentää keskuspankin riippumattomuutta, mutta sen on tietenkin osallistuttava makrotaloudellisesta yhteensovittamisesta käytävään vuoropuheluun. Sillähän on kädessään ratkaisevat välineet, ja on toki parempi, että kokoonnumme yhteen ja keskustelemme keskenämme - jolloin Euroopan keskuspankki voi arvioida, millaisia odotuksia Euroopassa oikeastaan on -, kuin että asetumme julkisesti vastakkain ja käymme taisteluja, joilla ei voi saada aikaan käytännön tuloksia.
<P>
Toinen kohta tässä yhteydessä on se, että optimoimme tietenkin Euroopan unionin ja etenkin komission käytettävissä olevat keinot ja välineet, joita varten on varattu varoja, niin että työllisyystavoite otetaan huomioon. Ymmärsin puheenjohtaja Santerin siten, että sillä kertomuksella, jonka hän haluaa esittää, on juuri tämä tavoite.
<P>
Kolmanneksi tarkastelen toimielinuudistuksia. En haluaisi, että tässä asiassa syntyy väärinkäsityksiä. Puheenjohtajamaa Saksa odottaa nimenomaan, että käynnistämme keskipitkän ja pitkän aikavälin prosessin, jonka loppua emme voi vielä lainkaan ennustaa ja jonka laajuutta emme myöskään osaa lainkaan arvioida. Tämä prosessi muodostuu konkreettisista askelista, jotka voimme hahmotella ja jotka meidän tulisi saattaa päätökseen mahdollisimman pian, eikä se muodostu valtavasta uudistushankkeesta, joka kattaa kaiken, myös ennennäkemättömän suuren hallitusten välisen konferenssin; tämä johtaisi myös ennennäkemättömään epäonnistumiseen. Järkevä tapa edetä on päättää askel kerrallaan siitä, mistä voidaan päättää, mutta on aina ymmärrettävä, että kyse on laaja-alaisesta prosessista, joka on olennaisilta osiltaan yhteiskunnallinen keskusteluprosessi, parlamentaarinen keskusteluprosessi.
<P>
Molemmat ensiaskeleet kattavat siis sen, mitä juuri sanoin: ensinnäkin Amsterdamin kuuluisat ratkaisematta jääneet kysymykset, kuten myös sen kysymyksen tarkastelu, pakottaako toimielinten välisten suhteiden nykytila muuttamaan sopimusta, ja toiseksi perusoikeuksia koskeva peruskirja, josta totesin, että parlamenttien on kehitettävä sitä.
<P>
Viimeinen kohtani liittyy siihen, mitä Tindemans ja muut ovat sanoneet. Olen erityisen kiitollinen Tindemansille näistä erittäin selvistä sanoista, tästä kiireellisestä kehotuksesta toteuttaa lopultakin se, mikä on ollut välttämätöntä jo pitkään. Puheenjohtajamaa Saksa on saanut paljon aikaan tässä asiassa. Se haluaa, että Eurooppa ei enää pelkästään osoita halukkuuttaan vaan myös viheltää sen merkiksi, että lopultakin alamme käyttää hallussamme olevia mahdollisuuksia ja välineitä, sillä meillä on jo periaatteessa kaikki valmiina. Kaikki on vahvistettu Amsterdamin sopimuksessa. Kaikki valta on annettu eri toimielimille, jotka Euroopassa käsittelevät turvallisuutta. Meidän on vain tehtävä siitä järkevä kokonaisuus ja koottava se yhteen. Kyse on poliittisesta tahdosta eikä mistään muusta. Kyse ei ole puuttuvista mahdollisuuksista tai puuttuvasta oikeudellisesta perustasta. Kyse on ainoastaan poliittisesta tahdosta. En voi nyt ennustaa, osoittavatko valtioiden ja hallitusten päämiehet tätä vahvaa poliittista tahtoa ottaakseen välttämättömän askeleen ja varmistaakseen meille välttämättömän yhdentymisen uuden ulottuvuuden, mutta lupaan teille, että teemme tiiviisti töitä sen hyväksi. Olen myös yleisesti toiveikas, sillä nykytilanteemme pakottaa meidät todellisuudessa tekemään ne johtopäätökset, jotka olisi pitänyt tehdä jo kauan sitten.

<SPEAKER ID=51 NAME="Puhemies">
Olen ottanut vastaan kahdeksan työjärjestyksen 37 artiklan 2 kohdan ja 40 artiklan 5 kohdan mukaisesti käsiteltäviksi jätettyä päätöslauselmaesitystä Kölnissä kokoontuvasta Eurooppa-neuvostosta ja suulliset kysymykset toimielinten uudistuksesta.
<P>
Keskustelu on päättynyt.
<P>
Äänestys toimitetaan huomenna klo 11.00.

<CHAPTER ID=4>
Agenda 2000
<SPEAKER ID=52 NAME="Puhemies">
Esityslistalla on seuraavana yhteiskeskustelu seuraavista mietinnöistä:
<P>
McCarthyn ja Hatzidakisin laatima aluepoliittisen valiokunnan mietintö (A4-0264/99) ehdotuksesta neuvoston asetukseksi rakennerahastoja koskevista yleisistä säännöksistä(6959/99 - C4-0189/99-98/0090(AVC)), -aluepoliittisen valiokunnan suositus (A4-0218/99) ehdotuksesta neuvoston asetukseksi (EY) koheesiorahastosta annetun asetuksen (EY) N: o 1164/94 muuttamisesta (6958/1/99 - C4-0195/99-98/0104(AVC)) (Esittelijä: G. Collins), -Collinsin laatima aluepoliittisen valiokunnan mietintö (A4-0228/99) ehdotuksesta neuvoston asetukseksi (EY) koheesiorahastosta annetun asetuksen (EY) N: o 1164/94 liitteen II muuttamisesta (KOM(98)0130 - C4-0312/98-98/0118(CNS)), -aluepoliittisen valiokunnan suositus toiseen käsittelyyn (A4-0246/99) neuvoston yhteisestä kannasta neuvoston asetuksen (EY) antamiseksi Euroopan aluekehitysrahastosta(6405/01/99 - C4-0182/99-98/0114(SYN)) (Esittelijä: Varela Suanzes-Carpegna), Menettelyä muutettu Amsterdamin sopimuksen voimaantulon johdosta.-työllisyys- ja sosiaaliasiain valiokunnan suositus toiseen käsittelyyn (A4-0250/99) neuvoston yhteisestä kannasta neuvoston asetuksen (EY) N: o XXX/99 antamiseksi Euroopan sosiaalirahastosta (6406/1/99 - C4-0183/99-98/0115(SYN)) (Esittelijä: Jöns), Menettelyä muutettu Amsterdamin sopimuksen voimaantulon johdosta.-Arias Cañeten laatima kalatalousvaliokunnan toinen mietintö (A4-0244/99)I.ehdotuksesta neuvoston asetukseksi (EY) kalastusalan rakenteellisista toimenpiteistä (KOM(98)0728 - C4-0101/99-98/0347(CNS)), II.ehdotuksesta neuvoston asetukseksi (EY) kalatalousalan rakenteellisia toimia koskevista yksityiskohtaisista säännöistä ja edellytyksistä (KOM(98)0728 - C4-0101/99-98/0347(CNS)), -Barón Crespon laatima ulko- ja turvallisuusasiain sekä puolustuspolitiikan valiokunnan toinen mietintö (A4-0191/99) ehdotuksesta neuvoston asetukseksi (EY) unionin jäsenyyttä hakeneille maille annettavan avun yhteensovittamisesta liittymistä valmistelevan strategian mukaisesti (KOM(98)0551 - C4-0606/98-98/0094(CNS)), -Sonneveldin laatima maataloutta ja maaseudun kehittämistä käsittelevän valiokunnan toinen mietintö (A4-0214/99) ehdotuksesta neuvoston asetukseksi yhteisön tuesta maataloutta ja maaseudun kehittämistä koskeville liittymistä valmisteleville toimenpiteille jäsenyyttä hakeneissa Keski- ja Itä-Euroopan maissa liittymistä edeltävänä aikana (KOM(98)0153 - C4-0244/98-98/0100(CNS)), -Walterin laatima aluepoliittisen valiokunnan toinen mietintö (A4-0238/99) ehdotuksesta neuvoston asetukseksi (EY) liittymistä valmistelevasta rakennepolitiikan välineestä (KOM(98)0138 - C4-0301/98-98/0091(CNS)), -Tomlinsonin laatima budjettivaliokunnan täydentävä mietintö (A4-0146/99) ehdotuksesta neuvoston asetukseksi (EY, Euratom) takuurahaston perustamisesta ulkosuhteisiin liittyville hankkeille annetun asetuksen (EY, Euratom) N: o 2728/94 muuttamisesta (KOM(98)0168 - C4-0302/98-98/0117(CNS)), -Görlachin laatima maataloutta ja maaseudun kehittämistä käsittelevän valiokunnan toinen mietintö (A4-0229/99) ehdotuksesta neuvoston asetukseksi Euroopan maatalouden ohjaus- ja tukirahaston (EMOTR) tuesta maaseudun kehittämiseen (KOM(98)0158 - C4-0297/98-98/0102(CNS)), -Mulderin laatima maataloutta ja maaseudun kehittämistä käsittelevän valiokunnan toinen mietintö (A4-0213/99) ehdotuksesta neuvoston asetukseksi yhteisen maatalouspolitiikan rahoituksesta (KOM(98)0158 - C4-0298/98-98/0112(CNS)), -Graefe zu Baringdorfin laatima maataloutta ja maaseudun kehittämistä käsittelevän valiokunnan toinen mietintö (A4-0231/99) ehdotuksesta neuvoston asetukseksi yhteisen maatalouspolitiikan mukaisia suoran tuen järjestelmiä koskevista yhteisistä säännöistä (KOM(98)0158 - C4-0299/98-98/0113(CNS)), -Garotin laatima maataloutta ja maaseudun kehittämistä käsittelevän valiokunnan toinen mietintö (A4-0212/99) ehdotuksesta neuvoston asetukseksi naudanliha-alan yhteisestä markkinajärjestelystä (KOM(98)0158 - C4-0294/98-98/0109(CNS)), -Goepelin laatima maataloutta ja maaseudun kehittämistä käsittelevän valiokunnan toinen mietintö (A4-0232/99)I.ehdotuksesta neuvoston asetukseksi (EY) maito- ja maitotuotealan yhteisestä markkinajärjestelystä (KOM(98)0158 - C4-0295/98-98/0110(CNS)), II.ehdotuksesta neuvoston asetukseksi maito- ja maitotuotealan lisämaksusta annetun asetuksen (ETY) N: o 3950/92 muuttamisesta (KOM(98)0158 - C4-0296/98-98/0111(CNS)), -Fantuzzin laatima maataloutta ja maaseudun kehittämistä käsittelevän valiokunnan toinen mietintö (A4-0215/99)I.ehdotuksesta neuvoston asetukseksi vilja-alan yhteisestä markkinajärjestelystä annetun asetuksen (ETY) N: o 1766/92 muuttamisesta ja tavallisen vehnän, rukiin, ohran, maissin ja durumvehnän vakiolaaduista annetun asetuksen (ETY) N: o 2731/75 kumoamisesta (KOM(98)0158 - C4-0292/98-98/0107(CNS)), II.ehdotuksesta neuvoston asetukseksi tukijärjestelmästä tiettyjen peltokasvien viljelijöille (KOM(98)0158 - C4-0293/98-98/0108(CNS)), -P. Martinin laatima maataloutta ja maaseudun kehittämistä käsittelevän valiokunnan toinen mietintö (A4-0223/99) ehdotuksesta neuvoston asetukseksi (EY) viinin yhteisestä markkinajärjestelystä (KOM(98)0370 - C4-0497/98-98/0126(CNS)), -Colom i Navalin laatima budjettivaliokunnan mietintö (A4-0230/99) komission tiedonannosta neuvostolle ja Euroopan parlamentille uusien rahoitusnäkymien laatimisesta vuosiksi 2000-2006 (KOM(98)0164 - C4-0304/98) ja kertomuksesta talousarviota koskevasta kurinalaisuudesta ja talousarviomenettelyn parantamisesta 29 päivänä lokakuuta 1993 tehdyn toimielinten välisen sopimuksen soveltamisesta - Sopimuksen uudistamiseen liittyvät ehdotukset (KOM(98)0165 - C4-0305/98), -budjettivaliokunnan suositus toiseen käsittelyyn (A4-0265/99) neuvoston vahvistamasta yhteisestä kannasta Euroopan parlamentin ja neuvoston asetuksen antamiseksi Euroopan laajuisten verkkojen alaan liittyvän yhteisön rahoitustuen myöntämistä koskevista yleisistä säännöistä annetun asetuksen (EY) N: o 2236/95 muuttamisesta (C4-0006/99-98/0101(COD)) (Esittelijä: Kellett-Bowman).Menettelyä muutettu Amsterdamin sopimuksen voimaantulon johdosta.
<SPEAKER ID=53 NAME="Colom i Naval">
 Arvoisa puhemies, haluan tehdä puheenvuorossani menettelyä koskevan esityksen. Parlamentin yksiköt ovat ilmoittaneet meille, että tämä Agenda 2000: sta käytävä yhteiskeskustelu aloitetaan neuvoston ja komission julkilausumilla ja sitten puheenvuoro on ryhmien ensimmäisillä puhujilla, ei mietintöjen esittelijöillä. Kysyn, onko tämä asianmukaista ja millä perusteella, sillä tämä menettely on hyvin epätavallinen. En muista - jos tarkkoja ollaan - 14 vuoden ajalta parlamentissa, että yhdessäkään talousarviota koskevassa mietinnössä ryhmät olisivat puhuneet ensin ja esittelijät vasta sitten. Haluaisin tietää, onko tämä asianmukaista ja mitä menettelyä aiotaan noudattaa.

<SPEAKER ID=54 NAME="Puhemies">
Tämä päätös tehtiin puhemieskonferenssissa ja se on sitova, joten siirrymme eteenpäin.

<SPEAKER ID=55 NAME="Verheugen">
Arvoisa puhemies, hyvät parlamentin jäsenet, Berliinin sopimus Agenda 2000 -asiakirjasta 680 miljardine euroineen sisältänee EU: n politiikkojen laajimman uudistuksen koko unionin historian aikana. Se sisältää vakaan rahoituskehyksen vuoteen 2006 asti, yhteisen maatalouspolitiikan ja rakennepolitiikan huomattavat uudistukset sekä omia varoja koskevan päätöksen tarkistukset, joilla otetaan paremmin huomioon jäsenvaltioiden taloudellinen suorituskyky ja edistetään oikeudenmukaisempaa kustannustenjakoa.
<P>
Agenda 2000 -asiakirja saatettiin päätökseen noudattaen Cardiffin Eurooppa-neuvoston määrittämää aikataulua, ja se on todiste Euroopan unionin toimintakyvystä vaikeissa olosuhteissa. Oikea-aikainen sopimus tasoittaa tietä itälaajentumiselle. Se on myös tärkeä edellytys rakennepolitiikan saumattomalle jatkamiselle 1. tammikuuta 2000 alkaen. Haluaisin vielä selvittää teille lyhyesti uudistuksen perusteita. Yhteinen maatalouspolitiikka: Berliinin sopimus sisältää yhteisen maatalouspolitiikan tähän asti laajimman uudistuksen. Tukihintojen vaiheittainen ja suoriin tukiin nojautuva lähentyminen maailmanmarkkinoiden hintatasoa auttaa yrityksiämme valmistautumaan maailmankaupan mahdolliseen edelleen vapautumiseen. Uudistuspaketin keskeisiin rakenneosiin kuuluu maaseutualueiden kehityspolitiikan vahvistaminen, mukaan lukien ympäristöystävällisten talousmenetelmien voimakkaampi edistäminen.
<P>
Rakennepolitiikasta: rakennepolitiikan selvä vahvistaminen sisäisen keskittämisen avulla, toisin sanoen karsimalla tukitavoitteita ja yhteisöaloitteita, ja tukikehysten keskittämisen avulla parantaa tehokkuutta. Tukivarat keskitetään erityisen avun tarpeessa oleville alueille, etenkin asettamalla tavoitteen 1 alueet selvästi etusijalle ja jatkamalla koheesiorahaston toimintaa. Toinen painopiste on työttömyyden torjuminen. Tätä varten korotetaan huomattavasti työllisyystoimenpiteiden edistämiseen tähtäävän tavoitteen 3 määrärahoja. Siihen on varattu yhteensä 24 miljardia euroa vuosiksi 2000-2006.
<P>
Rahoitusjärjestelmästä: Euroopan neuvosto on tunnustanut, että unionin rahoitukseen liittyvät talousarviot eivät ole tasapainossa, ja se on suunnitellut muutoksia nykyiseen omien varojen järjestelmään niin, että jäsenvaltioiden taloudellinen suorituskyky otetaan paremmin huomioon ja avustukset jaetaan oikeudenmukaisemmin. Neuvoston mielestä on erityisen tärkeää, että näistä kattavista uudistuksista huolimatta menot onnistutaan vakauttamaan. EU: n menojen enimmäismääräksi jää 1, 27 % Euroopan unionin bruttokansantuotteesta, eikä tätä enimmäismäärää ylitetä jatkossakaan.
<P>
Vuoden 2006 menot vastaavat 1, 13 %: a EU: n bruttokansatuotteesta. Tämä on sama kuin vuonna 1999. Laajentumista varten vuoteen 2006 asti varatut määrärahat sisältyvät tähän lukuun, tähän 1, 13 %: iin. 15 jäsenvaltiosta muodostuvan EU: n menojen määrä vuoteen 2006 asti on 686 miljardia euroa, ja todelliset menot pidetään vakaina, mikä tarkoittaa sitä, että pystymme saavuttamaan nyt ensimmäistä kertaa myös Euroopan tasolla sen, mitä me olemme jo saavuttaneet jäsenvaltioissa eli tiukan budjettikurin, tiukan menokurin ja talousarvioiden rajoitetun kasvun taloudellisten tavoitteiden mukaisesti.
<P>
Todellisten maatalousmenojen määrää rajoitetaan markkinatoimenpiteiden osalta keskimäärin 40, 5 miljardiin euroon vuodessa ja maaseutualueiden kehityksen osalta noin 13 miljardiin euroon vuosina 2000-2006. Tämä tarkoittaa, että maatalousmenojen määrä vakautetaan vuoden 1999 tasolle. Agenda 2000 -uudistuspaketti merkitsee suurta askelta kohti laajentumista. Maatalouspolitiikassa saamme aikaan sen, että jäsenehdokasmaat saavat jo nyt käyttöön tärkeät maatalouden suunnitteluperusteet maataloustuotantonsa suuntaamiseksi voimakkaammin maailmanmarkkinoiden ja ympäristön suuntaan. Tämä helpottaa yhdentymistä Euroopan sisämarkkinoihin.
<P>
Liittymistä edeltävää apua myönnettiin noin 22 miljardia euroa liittymisvalmisteluja varten, ja lisäksi myönnettiin 58 miljardia euroa laajentumiseen liittyviä menoja varten, mikä tarkoittaa, että tällä rahoitusjaksolla laajentumiseen on käytettävissä 80 miljardia euroa, joka voidaan tosin myöntää vain, jos laajentuminen todellakin toteutuu. Näitä määrärahoja ei voi siirtää muihin tarkoituksiin.
<P>
Taloudellisen ennalta varautumisen osalta viittasin jo siihen, että emme ylitä omia varoja koskevaa enimmäismäärää, toisin sanoen meillä on EU: n bruttokansantuotteessa 0, 14 %: n huomattava taloudellinen liikkumavara odottamattomia menoja varten. On tärkeää, että poliittiset päätökset pannaan nyt nopeasti täytäntöön tarvittavilla säädöksillä, toisin sanoen että lainsäädäntömenettely saatetaan päätökseen riittävän ajoissa.
<P>
Haluaisin korostaa meidän kaikkien vastuuta tämän historiallisen uudistuksen onnistumisesta. Euroopan parlamentin on nyt tehtävä päätös Agenda 2000 -asiakirjasta. Haluaisin viitata siihen, että puheenjohtajamaa Itävallan ja parlamentin hyväksymä neuvottelumenettely on osoittautunut erityisen onnistuneeksi ja järkeväksi menettelyksi. Parlamentille on annettu säännöllisesti yksityiskohtaista tietoa Agenda 2000 -asiakirjaa koskevien töiden edistymisestä, ja komissio ja neuvosto ovat harkinneet parlamentin ehdotuksia. Kyse ei ole ollut pelkästä mielipiteiden vaihdosta vaan vastavuoroisesta vaikutusprosessista, mikä on minusta poikkeuksellisen tärkeää, ja se on edistänyt merkittävästi myös parlamentin itsestään selvää asemaa vaikuttavana toimielimenä.
<P>
Tämän vuoksi suhtaudun toiveikkaasti siihen, että Euroopan parlamentti käyttää vastuuntuntoisesti osallistumisoikeuksiaan päätettäessä rakennerahastoa ja koheesiorahastoa koskevista asetuksista. Saanen viitata vielä kerran siihen, että puheenjohtajamaa on ponnistellut huomattavasti, jotta löytyisi tyydyttävä ratkaisu kaikille, ei ainoastaan parlamentille vaan myös jäsenvaltioille. Jos sallitte minun esittää kerrankin yhden henkilökohtaisen huomautuksen - tämä on todennäköisesti myös minun viimeinen esiintymiseni Euroopan parlamentissa -, on toki mielenkiintoista nähdä, miten Agenda 2000 -asiakirjan kaltainen sopimus aiheuttaa tietenkin myös kilpailua varoista jäsenmaiden välillä. Jaettava rahasumma on hyvin, hyvin suuri. Siksi ei oikeastaan ollut yllättävää, että ennen Kölnin huippukokousta eri piirit arvostelivat tätä puheenjohtajamaan strategiaa, neuvottelujen johtamistapaa, mutta Berliinin huippukokouksen jälkeen arviot ovat täysin erilaiset.
<P>
Kaikki Euroopan pääkaupungit ovat esittäneet yksimielisen kiitoksensa ja yksimielisen hyväksyntänsä, mikä osoittaa, että me olemme saavuttaneet sen, mitä me halusimme saavuttaa. Berliinissä ei ollut voittajia eikä häviäjiä. Kaikki pyrkivät kompromissiin ja kaikki myös hyötyivät jotain tästä kompromissista. Mielestäni minulla on tämän vuoksi oikeus sanoa, että huippukokous oli menestys.
<P>
Haluaisin kiittää kaikkia valiokunnan jäseniä, osallistuneiden valiokuntien puheenjohtajia ja parlamentin esittelijöitä hyvästä yhteistyöstä viime kuukausien aikana. En usko, että tässä yhteydessä on välttämätöntä esittää yksityiskohtainen luettelo niistä muutostoiveista, jotka parlamentti on esittänyt ja neuvosto on hyväksynyt. Te kaikki olette jo tietoisia niistä.
<P>
Saanen kuitenkin kiinnittää huomion tuoreimpaan esimerkkiin neuvoston valmiudesta tehdä kompromisseja parlamentin osalta; nyt nimittäin jatketaan Urban-yhteisöaloitetta, joka on syntynyt Euroopan parlamentin painostuksesta. Myös Urban-aloitteen rahoitukseen löydettiin ratkaisu kompromissiteitse. Lisäksi neuvosto on jo ilmoittanut olevansa valmis neuvottelemaan sopivana ajankohtana enintään 200 miljoonan euron myöntämisestä talousarvion joustorahastosta innovatiivisten toimenpiteiden tukemiseen. Tämä on hyvä esimerkki neuvoston ja parlamentin välisestä onnistuneesta yhteistyöstä.
<P>
Olen myös itse ponnistellut voimakkaasti Agendan aikaansaamiseksi ja sen vuoksi pyydän teitä hyväksymään tarkasteltavana olevan paketin. Mielestäni molemmat osapuolet - neuvosto ja parlamentti - ovat tehneet kaikkensa. Kukaan ei kuitenkaan kiistä, että sopimus jättää toivomisen varaa. Meidän mielestämme, minun mielestäni ja puheenjohtajamaan mielestä, se ei täytä kaikkia toiveita. Emme kuitenkaan saa koskaan unohtaa, että tällainen neuvottelutulos on juuri se, mitä 15 jäsenvaltiota voivat saada yhdessä aikaan tiettynä ajankohtana, ja sen enempää emme 15 maan ryhmänä kyenneet saamaan aikaan. Olisimme saaneet aikaan yhtä ja toista 14: n, yhtä ja toista 13: n ja yhtä ja toista 12 jäsenvaltion ryhmänä, mutta emme juurikaan 15 jäsenvaltion ryhmänä. Meillä on nyt edessämme juuri se, mihin nämä 15 jäsenvaltiota tällä hetkellä kykenevät. Parlamentti pystyy saamaan aikaan enemmän, tiedän sen, mutta ottakaa päätöksessänne huomioon se, että jäsenvaltiot ovat täysin vakuuttuneita siitä, että ne ovat tehneet kaiken voitavansa.
<P>
Ihmisten, Euroopan kansalaisten kannalta on myös välttämätöntä, että välttämättömät asetukset saatetaan alulle ja että viivytyksiä ei enää synny. Useiden Euroopan alueiden on mukauduttava Agenda 2000 -asiakirjan mukanaan tuomiin muutoksiin. Meidän ei pitäisi tehdä heitä epävarmoiksi ja epätietoisiksi. Kiitän teitä tarkkavaisuudestanne!
<P>
Suosionosoituksia

<SPEAKER ID=56 NAME="Wulf-Mathies">
Arvoisa puhemies, arvoisa neuvoston puheenjohtaja, hyvät parlamentin jäsenet, Agenda 2000 -asiakirja astuu voimaan Kosovon sodan varjossa. Mikään ei voisi osoittaa selvemmin, kuinka tärkeää on varmistaa Euroopan yhdentyminen ja syventää sitä. Kuten Euroopan historia on osoittanut, yhteisöjen jatkuvaan rauhanomaiseen kehitykseen tarvitaan paljon muutakin kuin sodan puuttuminen. Demokratia, ihmisoikeuksien kunnioitus, suvaitsevuus, turvallisuus ja taloudellinen ja sosiaalinen vakaus ovat EU: n onnistumisen ja jokaisen ihmisen henkilökohtaisen hyvinvoinnin perusta.
<P>
Kosovon humanitaarisen katastrofin vuoksi itälaajentuminen ja Balkanin demokraattinen ja taloudellinen vakauttaminen ovat yhä tärkeämpiä, eivätkä ainoastaan Keski- ja Itä-Euroopan kansalaisten etujen vuoksi vaan myös oman turvallisuutemme vuoksi. Tätä taustaa vasten emme voi korostaa liikaa Agenda 2000 -asiakirjan merkitystä laajentumisprosessin taloudellisen varmistamisen ja yhteisön hakijamaille antaman positiivisen merkin kannalta. Meidän on kuitenkin ponnisteltava lisää, ja siksi on oikein ja välttämätöntä, että Agenda 2000 -asiakirjassa esitetyn lisäksi neuvosto on kertonut olevansa valmis kattamaan Balkanin maiden lisärahoitustarpeen tarkistamalla mahdollisesti rahoitusnäkymiä.
<P>
Eurooppa on pystynyt kehittämään tähän mennessä yhteisömallin, jolla taataan pitkälti demokratia, kulttuurinen monimuotoisuus, kilpailukyky ja solidaarisuus. Sitä ovat edistäneet kolme elementtiä - sisämarkkinat, talous- ja rahaliitto ja taloudellisen ja sosiaalisen yhteenkuuluvuuden edistäminen. Agenda 2000 -asiakirjalla varmistetaan nämä peruselementit ja mahdollistetaan eurooppalaisen tulevaisuuden mallin kehittäminen.
<P>
Kun Euroopan parlamentti hyväksyy Agenda 2000 -asiakirjan, saatetaan samalla päätökseen kaksivuotinen syvällinen keskustelu- ja neuvotteluprosessi. Ennakoimalla näennäisesti Amsterdamin sopimusta - näin minä haluan sitä kuvata - neuvosto, komissio ja Euroopan parlamentti ovat osoittaneet lähentymisprosessissaan, että myönteisen jännittyneissä oloissa voidaan saavuttaa tuloksia, joilla edistetään koko EU: n etua. Sen arvoa ei vähennä myöskään se tosiasia, että kyse on aidosta kompromissista, toisin sanoen kaikki eivät saaneet kantaansa läpi parhaalla mahdollisella tavalla, kompromissista, joka johtaa toisilla aloilla tyydyttävämpiin tuloksiin kuin toisilla.
<P>
Sallinette minun kiittää osallistuneita puheenjohtajia, etenkin neuvoston puheenjohtajaa ja liittokansleri Schröderiä siitä, että jäsenvaltiot onnistuivat pääsemään yhteisymmärrykseen näissä vaikeissa neuvotteluissa. Se merkitsi Euroopalle voittoa vaikealla hetkellä. Sallinette minun kuitenkin kiittää parlamenttia, ei ainoastaan alkuperäisiin ehdotuksiin tehdyistä lukuisista parannuksista, vaan ennen kaikkea myös rakentavasta suhtautumisesta ja suuresta joustavuudesta, jotka mahdollistivat nopean ratkaisun.
<P>
Sanoin jo aiemmin, että kaikki ratkaisut eivät olleet yhtä tyydyttäviä. Franz Fischler kertoo tästä myöhemmin yksityiskohtaisesti maatalouspolitiikan osalta. Komissio pahoittelee sitä, että emme onnistuneet hyväksymään Berliinissä edes niitä uudistuksia, joista maatalousministerit olivat jo päättäneet. Vilja- ja maitoalan uudistusten heikentäminen herättää muutamia kysymyksiä. Vilja-alan tarkistuslauseke osoittaa, että valtioiden ja hallitusten päämiehet eivät ole sulkeneet täysin pois sitä mahdollisuutta, että jälkikäteen on ehkä tarpeen tehdä parannuksia.
<P>
Lykkäämällä maitoalan uudistuksia kauden 2000-2006 loppuun uudistuksen kustannukset ainoastaan siirretään seuraavalle rahoituskaudelle, eikä uudistuksella poisteta markkinoiden epätasapainoa. Haluaisin kuitenkin korostaa myönteisessä hengessä sitä, että neuvosto hyväksyi komission ehdotukset miltei sellaisinaan toisen pilarin osalta, joka koskee politiikan kehittämistä maaseutualueiden hyväksi. Näin ei ainoastaan vahvisteta maaseutualueiden jatkuvaa kehitystä, vaan mahdollistetaan myös Euroopan parlamentin osallistuminen päätöksentekoon maatalouskysymyksissä, sillä tulevaisuudessa nämä menot luokitellaan vapaaehtoisiksi menoiksi. Näin täytetään myös yksi parlamentin tärkeä vaatimus. Perinteisen maataloussuuntaviivan välttämätöntä jakoa kahteen alaotsakkeeseen terävöitetään tosin markkinoiden sääntelyalaa koskevalla budjettikurilla. Maatalousuudistus on kuitenkin kokonaisuudessaan tärkeä askel kohti kilpailukykyistä Euroopan maataloutta.
<P>
Agenda 2000 -asiakirjan toinen tärkeä pilari on alue- ja koheesiopolitiikan uudistaminen. On todiste kaikkien osallistuneiden erinomaisesta yhteistyöstä, että tällä uudistuksella vahvistetaan Euroopan unionin sosiaalista ja taloudellista yhteenkuuluvuutta.
<P>
Vaikka seuraavan tukikauden varat jäävät hieman pienemmiksi kuin komission alkuperäisessä ehdotuksessa, on huomattava saavutus, että unionin köyhimmille ja rakenteellisista ongelmista kärsiville alueille osoitettua yhteisön solidaarisuutta pidetään yllä ilman heikennyksiä ja että koheesiorahastojen toimintaa jatketaan. Minusta on tärkeää korostaa tässä yhteydessä, että rakennerahastoilla ja niiden menosuunnitelmalla edistetään merkittävästi talousarvion vakauttamista, vaikka yhteisön solidaarisuusaste pysyy edelleen viime tukikauden korkeimmalla tasolla, toisin sanoen rakenteellisista ongelmista kärsivien alueiden vuoden 1999 tuen tasolla. Tämä oli mahdollista vain siksi, että tällä kertaa onnistuimme todella saamaan läpi keskittämisperiaatteen. Rakenteellisista ongelmista kärsivät tavoitteen 1 alueet eivät saa ainoastaan kaksi kolmannesta, vaan tällä kertaa jopa 70 % rakennerahaston kaikista varoista.
<P>
Tukikelpoisuutta ja tuen määrää koskevat perusteet eivät ole ainoastaan puolueettomia ja avoimia, vaan niitä myös noudatetaan tiukasti ja poikkeuksitta, ja uskon, että tämä on olennainen tekijä, jolla on merkitystä myös tulevaisuudessa.
<P>
Toteutuksessa ja hallinnossa pyrimme tulevaisuudessa johdonmukaisesti hajauttamaan toimia, jakamaan selvästi tehtävät ja vastuut, kehittämään kumppanuutta kaikilla tasoilla ja parantamaan merkittävästi valvontaa, tarkastusta ja arviointia. Koska Euroopan tilintarkastustuomioistuin ja parlamentin budjettivaliokunta ovat suhtautuneet myönteisesti nimenomaan näihin komission ehdotuksen elementteihin, luotan siihen, että niillä luodaan edellytykset sille, että komissio, Euroopan parlamentti ja Euroopan tilintarkastustuomioistuin voivat entistä paremmin valvoa rahoituksen kulkua ja myönnettyjen varojen tehokasta käyttöä.
<P>
Keskittämisperiaatteeseen kuuluu kuitenkin myös ennen kaikkea keskittyminen unionin ensisijaisiin poliittisiin tavoitteisiin. Kaikkien rakennerahastojen painopisteenä on siten varmojen työpaikkojen luominen, ja se tarkoittaa työllisyyspainotteista kasvua, alueiden kilpailu- ja innovaatiokyvyn vahvistamista, kestävää kehitystä ja pätevyyden ja yhtäläisten mahdollisuuksien edistämistä. Tämä koskee etenkin Euroopan sosiaalirahastoa, johon Padraig Flynn ottaa vielä myöhemmin yksityiskohtaisesti kantaa.
<P>
Työmarkkinapolitiikan ja henkilöstövarojen kehittämisen välineenä Agendasta tulee samalla eurooppalaisen työllisyysstrategian ja aktiivisen työllisyysmarkkinapolitiikan keskeinen osa. Yhtäläiset mahdollisuudet päästä työmarkkinoille, saada elinikäistä koulutusta sekä työntekijöiden ja yritysten mukautumiskyky ja naisia koskevat myönteiset toimet ovat tärkeitä painopisteitä tässä yhteydessä. Menestyksekäs rakennepolitiikka ei ole mahdollista ilman kumppanuuden kehittämistä. Komissio on tältä osin täysin samaa mieltä Euroopan parlamentin kanssa, ja olen varma, että parlamentti valvoo myös tulevaisuudessa, että tätä periaatetta noudatetaan riittävästi rakennerahaston uudistusten jokapäiväisen täytäntöönpanon yhteydessä.
<P>
Komission ja parlamentin väliseen kumppanuuteen kuuluu myös menettelytapasäännöt, joista me olemme päässeet yksimielisyyteen. Parlamentin toive yhdistää kalastusalan rakenteelliset toimenpiteet otsakkeen 2 alle ja toteuttaa horisontaalinen ohjelmointi yhtenäisesti on myös toteutunut. Kuten neuvoston jäsen Verheugen jo huomautti, myös rakennerahastojen kaupunkipoliittista ulottuvuutta onnistuttiin vahvistamaan viime tingassa parlamentin vaatiman neljännen Urban-yhteisöaloitteen avulla.
<P>
Agenda on myös laajentumisprosessin välttämätön edellytys. Agendaan sisältyvä liittymistä valmisteleva apu ja Keski- ja Itä-Euroopan asteittainen osallistuminen kattavat 80 miljardin euron paketin, jolla tuetaan Keski- ja Itä-Euroopan taloudellista kehitystä. Agenda nojautuu tällöin hyväksi todettuihin liikenne- ja ympäristöalan infrastruktuuriin liittyvien puutteiden kehitysvälineisiin ja Agendalla huolehditaan siitä, että nämä välineet yhdistetään tehokkaasti nykyisten välineiden, Pharen ja Interregin kanssa.
<P>
Agenda 2000 -paketin täytäntöönpanossa on tärkeää, että uudella toimielinten välisellä sopimuksella saadaan aikaan vakaa rahoituskehys seitsemäksi vuodeksi. Neuvotteluissa päästiin yhteisymmärrykseen seuraavista kysymyksistä. EU edistää Euroopan laajuista talousarvion vakauttamista rajoittamalla menoja. Samalla varmistetaan yhteisöpolitiikan keskipitkän aikavälin rahoitus.
<P>
Tämän lisäksi parannetaan rahoitusjärjestelmän oikeudenmukaisuutta. Tiedän, että kaikki parlamentin jäsenet eivät ole vakuuttuneita toimielinten välisestä sopimuksesta. Siksi haluaisin korostaa, että on myös parlamentin edun mukaista, että mahdollisella vuotuisella talousarviota koskevalla konfliktilla ei vaaranneta Agenda 2000 -asiakirjan täytäntöönpanoa. Erkki Liikanen vahvistaa tämän omalta näkökannaltaan vielä myöhemmin.
<P>
Komission mielestä Euroopan parlamentti on onnistunut erityisen hyvin siinä, että välttämättömällä budjettikurilla ei kuormiteta yhteisön köyhimpiä maita ja että tämä budjettikuri mahdollistaa samalla sen, että voimme sopia tärkeästä laajentumispaketista ja että olemme saaneet lisää liikkumatilaa politiikan sisäisillä aloilla ja hallintotehtävissä niin, että toisaalta edistetään kohdistetusti alkavaa talous- ja työllisyyskasvua ja toisaalta saatetaan hallinto sellaiseen tilaan, että uudet lisätehtävät voidaan myös aidosti ratkaista. Kuluneiden kuukausien aikana käytyjen asiaa koskevien keskustelujen perusteella uskon, että tämä on tärkeä yhteinen tavoite.
<P>
Agenda 2000 -asiakirja uudistuksineen kattaa kansalaisia välittömästi koskevat Euroopan unionin politiikan alat. Monille ihmisille nämä ehdotukset avaavat uusia näkökulmia aivan henkilökohtaisella tasolla. Agenda 2000 -asiakirjaa koskevien lainsäädäntöehdotusten hyväksyminen merkitsee teille etuoikeutta luoda tärkeä perusta toimille, joilla ei ainoastaan täytetä kansalaistemme odotuksia vaan joilla luodaan perusta tulevaisuuden Euroopalle. Tämän vuoksi toivon laajaa kannatusta ja kiitän koko komissiota loistavasta yhteistyöstä parlamentin kanssa Agenda 2000 -paketin laadinnassa.
<P>
Suosionosoituksia

<SPEAKER ID=57 NAME="Puhemies">
Kiitos, komission jäsen Wulf-Mathies.
<P>
Keskustelua jatketaan iltapäivällä klo 15.00.

<SPEAKER ID=58 NAME="Puhemies">
Skinnerillä on puheenvuoro menettelyä koskevaa esitystä varten.

<SPEAKER ID=59 LANGUAGE="EN" NAME="Skinner">
Arvoisa puhemies, neuvoston edustajat pääsivät eilen sopimukseen valkoisen asbestin kieltämisestä Euroopan unionissa, mutta jotkut ovat huolissaan siitä, että tämän parlamentin erittäin myönteisesti edistämän asiakirjan allekirjoittaminen voi viivästyä tarpeettomasti. Voisitteko ystävällisesti varmistaa sen, että kehotamme komissiota ryhtymään toimiin tarpeettomien viivästysten välttämiseksi?

<SPEAKER ID=60 NAME="Puhemies">
Paljon kiitoksia. Minä teen niin.

<CHAPTER ID=5>
ÄÄNESTYKSET
<SPEAKER ID=61 NAME="Puhemies">
Onnittelen komission puheenjohtajaksi nimettyä Prodia.
<P>
Parlamentti osoitti suosiotaan seisaallaan.

<CHAPTER ID=6>
Tervetulotoivotukset
<SPEAKER ID=62 NAME="Puhemies">
Minulla on ilo Coxin aloitteesta toivottaa tervetulleeksi lehterille saapunut Kosovon liberaalipuolueen puheenjohtaja ja Kosovon parlamentin varapuhemies Dedaj.
<P>
Voimakkaita ja jatkuvia suosionosoituksia

<CHAPTER ID=7>
ÄÄNESTYKSET (jatkoa)
<SPEAKER ID=63 NAME="Fayot">
 Arvoisa puhemies, en usko, että minua voidaan epäillä siitä, että estäisin Euroopan parlamentin jäsenten ohjesäännön syntymisen jollakin ihmeellisellä menettelykikalla. Haluaisin kuitenkin työjärjestystä, valtakirjojen tarkastusta ja koskemattomuutta käsittelevän valiokunnan puheenjohtajan ominaisuudessa sekä työjärjestyksemme 125 artiklaan nojautuen sanoa, ettei tarkistuksia 2 ja 25 voida mielestäni ottaa käsiteltäviksi. Näillä kahdella tarkistuksella on käsittääkseni tarkoitus korvata vähintään kaksi, ellei kolmea, meille esitellyn päätöslauselman kohtaa, joten niitä ei mielestäni voida ottaa käsiteltäviksi.
<P>
Lisäksi haluaisin sanoa, että parlamenttimme ei tee suurta palvelusta sillä, että se haluaa venyttää työjärjestystään loputtomiin saavuttaakseen poliittiset tavoitteensa. Näin ollen puollan ehdottomasti Euroopan parlamentin jäsenten ohjesäännön käyttöönottoa niin pian kuin mahdollista, mutta siten, ettei parlamenttimme menetelmiä tai työjärjestystä rikota.
<P>
Suosionosoituksia

<SPEAKER ID=64 NAME="Puhemies">
Niin, parlamentin jäsen Fayot, nuo tarkistukset on kyllä käyty yksiköissä läpi erittäin tarkkaan. Ne korvaavat vain osan tekstiä eivätkä koko tekstiä.
<P>
Vaihtelevia reaktioita
<P>
Sen vuoksi olemme katsoneet - asiasta vastaavilta yksiköiltä asiaa tiedusteltuamme -, että ne voidaan ottaa käsiteltäviksi. Sitä paitsi oikeusasioita ja kansalaisten oikeuksia käsittelevä valiokunta, joka oli hieman epävarma, toimitti hyvin samankaltaisessa tilanteessa äänestyksen ehdotuksen tekstistä, jolloin tuo äänestys hylättiin.

<SPEAKER ID=65 NAME="Rothley">
Arvoisa puhemies, olen samaa mieltä kollegani Ben Fayot´n kanssa: on vastuutonta hyväksyä ohjesääntöjä koskeva teksti, jota ei ole voitu tarkastaa valiokunnissa!
<P>
Suosionosoituksia
<P>
Haluaisin viitata vielä toiseenkin työjärjestyksen kohtaan. Minulla on kädessäni virallinen äänestysluettelo. Huomaan, että haluatte aloittaa 1 kohdan tarkistuksella 2. Huomautan, että minun ryhmäni on esittänyt tarkistusta 27, jossa ehdotetaan 1 kohdan poistamista. Kohdan poistaminen on varmaan kaikkein perustavanlaatuisin tarkistus. Tämän vuoksi pyydän teitä äänestämään ensin tarkistuksesta 27.
<P>
Suosionosoituksia

<SPEAKER ID=66 NAME="Puhemies">
Parlamentin jäsen Rothley, vaikka yksikköjen mukaan muut tarkistukset poikkeavat tekstistä enemmän, käsitän, kuten tekin, että sellainen tarkistus, jossa vaaditaan jonkin kohdan poistamista, poikkeaa tekstistä aina kaikkein eniten. Näin ollen itse kukin luonnollisesti tietää, mitä hänen täytyy sen jälkeen äänestää. Emme päätä tässä ääniä ennalta, vaan yritämme noudattaa työjärjestystä. Minusta tuntuu siltä, että sellainen tarkistus, jolla poistetaan jokin kohta, poikkeaa tekstistä aina enemmän kuin sellainen tarkistus, jolla muutetaan sitä. Näin ollen äänestämme esittelijän ehdotuksen mukaisesti ensiksi tarkistuksesta 27, jolla esittelijän päätöslauselmasta poistetaan kyseinen kohta. Olen hyvin pahoillani, mutta minun on noudatettava työjärjestystä. Aloitamme näin ollen äänestämällä tarkistuksesta 27. Suokaa anteeksi, edessämme on pitkä äänestys, ja meidän on toimittava rauhallisesti. Emme aloita nyt keskustelua työjärjestyksestä. Olen hyvin pahoillani, mutta siirtykäämme äänestykseen.

<SPEAKER ID=67 LANGUAGE="FR" NAME="Martinez">
Arvoisa puhemies, käytän ainoastaan 4 ja 125 artiklaa koskevan työjärjestyspuheenvuoron.
<P>
Ranskalaiset Kansallisen rintaman jäsenet ovat hyvin edustettuina parlamentissamme. Emme kuitenkaan ota osaa tarkistuksia koskevaan äänestykseen pohjimmiltaan oikeudellisista syistä, nimittäin sen vuoksi, että me jäsenet edustamme viittätoista eri kansaa, emme vain yhtä eurooppalaista kansaa. Euroopan parlamentin jäsenten ohjesäännön hyväksyminen kuitenkin tarkoittaisi sitä, että siirtyisimme kansainvälisoikeudellisesta valtiosääntöoikeudelliseen oikeuteen. Sitä emme halua, ja sen vuoksi emme ota osaa äänestykseen.
<P>
Vaihtelevia reaktioita

<SPEAKER ID=68 NAME="Puhemies">
Hyvä on, te käytätte oikeuttanne. Merkitsemme pöytäkirjaan, että olitte läsnä, mutta ette osallistuneet äänestykseen.

<SPEAKER ID=69 LANGUAGE="FR" NAME="Lehideux">
Arvoisa puhemies, jos ei oteta huomioon, että pidän jokseenkin hämmästyttävänä sitä, että saadakseen puheenvuoron täällä parlamentissa jäsenten on toimittava kuin markkinoilla, haluaisin vain sanoa, että nyt kun parlamentissa esitetään kaksi vastakkaista mielipidettä, joista toinen on asiasta vastaavien yksikköjen ja toinen työjärjestystä käsittelevän valiokunnan puheenjohtajan - jonka hänen omat kollegansa ovat valinneet - mielipide, niin ensimmäistä kertaa voin todeta näiden yksikköjen mielipiteen vieneen voiton.

<SPEAKER ID=70 NAME="Puhemies">
Ei, parlamentin jäsen Lehideux, työjärjestystä tulkitsee puhemies eivätkä yksiköt, joten päätös on täysin omani ja omalla vastuullani. Tällainen päätös on tehty. Kuten aina, otan vastuun tekemistäni päätöksistä, olivatpa ne sitten vääriä tai oikeita.
<P>
Parlamentti hyväksyi päätöslauselman.
<P>

<SPEAKER ID=71 NAME="Wulf-Mathies">
Arvoisa puhemies, arvoisat parlamentin jäsenet, Euroopan parlamentin jäsenten ohjesääntöä koskevan Rothleyn mietinnön äänestysten jälkeen voin vain vahvistaa, että komission EY: n perustamissopimuksen 190 artiklan 5 kohdan mukaisesti vahvistama lausunto pysyy muuttumattomana.
<P>
Suosionosoituksia

<SPEAKER ID=72 NAME="Van Putten">
 Arvoisa puhemies, ympyrä on sulkeutunut kymmenessä vuodessa. Ensimmäinen mietintöni tässä parlamentissa käsitteli Euroopan Aasiaan ja Latinalaiseen Amerikkaan suuntautuvaa kehityspolitiikkaa. Siinä mietinnössä tai komission ehdotuksessa ei tuolloin puhuttu lainkaan naisista, ihmisoikeuksista, alkuperäiskansojen oikeuksista eikä ennen kaikkea ympäristöstä. Se puuttui kokonaan. Niitä sanoja ei esiintynyt tekstissä. Nykyisin nämä asiat muodostavat Euroopan kehityspolitiikan perustan. Äänestimme juuri viimeisestä mietinnöstäni, jossa luomme budjettikohdan, jossa otamme huomioon ympäristöpolitiikan suhteessa kehityspolitiikkaan. Sydämelliset kiitokset kaikille kollegoille yhteistyöstä, jota olen saanut tehdä heidän kanssaan kymmenen kuluneen vuoden aikana.
<P>
Pomés Ruizin laatima kehitys- ja yhteistyövaliokunnan mietintö (A4-0237/99) ehdotuksesta neuvoston asetukseksi toimenpiteistä trooppisten metsien ja muiden metsien säilyttämisen ja kestävän hoidon edistämiseksi kehitysmaissa (KOM(99)0041 - C4-0129/99-99/0015(SYN)
<P>
Parlamentti hyväksyi lainsäädäntöpäätöslauselman.

<SPEAKER ID=73 NAME="Puhemies">
Minulla on teille ilmoitettavaa. Kollegoita, joiden on välttämättä poistuttava istunnosta, pyydetään jättämään äänestyskorttinsa kutakin äänestystä vastaavaan laatikkoon.
<P>
Koska olen velvollinen antamaan teille tämän ilmoituksen ja toimin viimeistä kertaa puhemiehenä äänestyksessä, haluan käyttää tilaisuutta hyväkseni ja sanoa, että olen nauttinut suunnattomasti yhteistyöstämme. Toivotan teille kaikkea hyvää.
<P>
Parlamentti osoitti seisaaltaan suosiota varapuhemies Fontainelle.

<SPEAKER ID=74 LANGUAGE="FR" NAME="Berès">
Arvoisa puhemies, olisi ehkä syytä kutsua komission puheenjohtaja Romano Prodi mukaan kuulemaan äänestysselityksiä, sillä luulisin, että seuraavassa Euroopan parlamentissa siihen ei ole mahdollisuutta.
<P>
Haluaisin vain kertoa hänelle, että me ranskalaiset sosialistit olemme tänään äänestäneet suurella äänten enemmistöllä hänen nimittämisensä puolesta. Mutta haluan muistuttaa hänelle, että sitoudumme toimimaan sydänten Euroopan ja solidaarisen Euroopan, emme pelkästään markkinoiden Euroopan puolesta. Valtion aseman heikentäminen ja sokea usko kilpailua tai vapauttamista koskeviin sääntöihin työpaikkojen luomisessa ovat reseptejä, jotka tunnemme jo entuudestaan. Emme enää usko niihin. Tiedämme, että työpaikkojen luomiseksi tarvitaan talouskasvun lisäämistä, sellaista, joka loisi työpaikkoja. Kehotamme komission puheenjohtaja Romano Prodia tekemään meille tämänsuuntaisia ehdotuksia. Kansamme eivät nimittäin hyväksyisi sitä, jos emme edistyisi sosiaalisissa kysymyksissä.
<P>
Arvoisa puhemies, lopuksi sanoisin vielä muutaman sanan. Nyt kun mantereellamme on syttynyt sota, emme käsitä, miksei uskonnollista monimuotoisuutta kunnioiteta. Sekularismin periaate on eräs unionimme perusperiaatteista. Uskonnollinen syrjimättömyys sisältyy perustamissopimukseemme. Tulemme arvioimaan komission puheenjohtajaa Romano Prodia myös sen perusteella, kuinka hän sitoutuu näiden periaatteiden noudattamiseen.

<SPEAKER ID=75 LANGUAGE="FR" NAME="Lienemann">
Arvoisa puhemies, hyvät kollegat, äänestin Romano Prodin nimeämistä vastaan. Hänen täällä Euroopan parlamentissa pitämänsä puhe edusti liberalismia hyvin perinteisessä, latteassa ja näköalattomassa muodossa. Yhdessäkään hänen julkilausumassaan ei selkeästi viitata tarpeeseen puolustaa ja ajankohtaistaa eurooppalaista sosiaalimallia. Hän ei sanonut mitään myöskään tarpeesta laatia uusi, työvoiman ja pääoman haltijoiden väliseen tasapainoon perustuva sopimus, eikä liioin vaurauden uudelleen jaosta.
<P>
Sosiaalinen Eurooppa ei kuulu Prodin huolenaiheisiin. Sosiaalinen Eurooppa on kuitenkin todellisuutta miljoonille eurooppalaisille. Prodi ei ehdota minkäänlaista vakavasti otettavaa työllisyysstrategiaa, vaan tyytyy vain muitta mutkitta ehdottamaan jo vuosikausia harjoitetun monetaristisen makrotalouspolitiikan jatkamista, vaikkei se ole osoittautunut tehokkaaksi juurruttamaan kestävää ja jatkuvaa kasvua tai vähentämään merkittävästi työttömyyttä.
<P>
Romano Prodi piti pitkän puolustuspuheenvuoron tarpeesta jatkaa sääntelyn purkamista ja kaikkien talousalojen vapauttamista. En kuullut hänen puolustavan yleisen edun palveluja tai julkisia palveluja. Lyhyesti sanottuna hänen lupauksillaan ei ole juuri mitään tekemistä kansojen toiveiden ja odotusten kanssa, kansojen, jotka ovat ilmaisseet halunsa muutokseen valitsemalla sosialistisen tai sosiaalidemokraattisen hallituksen, jollainen on suurimmassa osassa jäsenvaltioitamme. Prodi on osoittanut heille, että tulevaisuudessa toimitaan kuten ennenkin. Emme voi hyväksyä sitä.
<P>
Olen lisäksi hämmästynyt siitä, että Prodi viittaa selkeästi kristillisiin arvoihin, jotka hän näkee Euroopan puolustamisen perintönä. Tarkoitukseni ei ole kiistää tätä näkemystä tai kieltää Prodilta hänen omantunnon vapauttaan, mutta koska kannatan sekularismia, joka nimenomaan takaa tuon perusvapauden kaikkialla ja kaikille, odotan, että komission puheenjohtaja pitää siitä myös kiinni, mitä hieman epäilen.
<P>
Prodilla on oikeus olla kristillisdemokraatti, mutta odotan, että Euroopan unionia, jossa hallitusten enemmistö on sosialistisia, johtaa henkilö, joka kykenee konkretisoimaan ajatuksiaan ja politiikkojaan. Näin ei nyt näytä olevan.

<SPEAKER ID=76 NAME="Ripa Di Meana">
 Arvoisa puhemies, en anna tukeani komission puheenjohtajaksi nimetylle Romano Prodille, sillä hän on puolustanut NATOn sotaa nimittäen sitä " välttämättömäksi" : eurooppalaista sotaa, joka on aloitettu ja viety eteenpäin rikkoen jokaista kansainvälisen oikeuden periaatetta, Yhdistyneitä Kansakuntia halveksuen. NATOn sota Jugoslaviassa asettaa outoon valoon jopa Atlantin liiton puolustuskutsumuksen, joka on määritelty sen perustamissopimuksessa.
<P>
Näin ollen maanosassamme on alkanut verinen ja sekava konflikti, jonka tulosta kukaan ei osaa arvioida ja jonka seurauksia Euroopan kansalaistemme tulevaisuudelle kukaan ei osaa arvioida.
<P>
Komission puheenjohtajaksi nimetty Romano Prodi olisi voinut esittää kaikille osapuolille vetoomuksen - ottaen siten vaikuttavan ja tasapainoisen ja päättäväisen komission tulevaa työtä silmällä pitäen ratkaisevan roolin - jotta etniset verilöylyt ja pommitukset lopetettaisiin välittömästi, " Euroopan hengen" nimissä. Hän ei tehnyt niin, vaan liittyi väliintulon kannattajiin menettäen arvokkaan ja hartaasti odotetun tilaisuuden.
<P>
Suosionosoituksia vasemmistolta

<SPEAKER ID=77 NAME="Barros Moura">
Äänestin tällä kertaa puolesta toisin kuin Santerin kohdalla heinäkuussa 1994. Valitettavasti en erehtynyt, kuten lopulta kävi ilmi.
<P>
Toivon, että Prodin ilmaisemaa poliittista tahtoa palauttaa toimielinten välinen tasapaino täsmennettäisiin, niin että komissio voisi jälleen hoitaa poliittisten sysäysten antamista koskevan korvaamattoman tehtävänsä kansallisista hallituksista ja yksityisistä intresseistä riippumattomana elimenä. Sitä varten myös Euroopan parlamentin täytyy hoitaa oma tehtävänsä - estääkseen paluun hallitusten väliseen Eurooppaan, jossa suuret jäsenvaltiot ovat " vallassa" .
<P>
En voi kuitenkaan olla hämmästelemättä syvästi ja tuomitsematta Prodin esittämää luonnehdintaa (ks. sanatarkat istuntoselostukset s. 11), jonka mukaan eurooppalainen tietoisuus, joka on 50 viime vuoden aikana saavutetun yhdentymisen perustana, on yksinomaan humanistisen ja kristityn kulttuurin perintöä (erede della cultura umanística e della cultura cristiana) . Tämä on itse asiassa suppea luonnehdinta eurooppalaisen sivistyksen alkuperästä, sillä siinä nimenomaan unohdetaan juutalaisen ja islamilaisen kulttuurin vaikutus. Tuo luonnehdinta eurooppalaisen sivistyksen kristitystä alkuperästä on historian vääristämistä, mitä ei voida hyväksyä, ja Euroopan nykytilanteessa myös anteeksiantamaton poliittinen virhe.

<SPEAKER ID=78 NAME="Bernardini">
 Parlamenttimme ilmaisee tänään kantansa Prodin nimeämiseen Euroopan komission puheenjohtajaksi. Omalta osaltani en voi tehdä muuta kuin äänestää häntä vastaan ja osoittaa siten epäluottamukseni.
<P>
Komission puheenjohtaja Prodi, olette ryhtynyt tuuliajolla olevan toimielimen pelastajaksi, täyttämään sen karisman tarpeen, jota komission puheenjohtajan tehtäviä hoitavalta odotetaan. Voimakkaaksi tunnustettu persoonallisuutenne ei kuitenkaan voi olla näkymättä politiikkanne tavoitteissa. Kun näin ollen kuuntelen puheitanne ja ohjelmaanne koskevaa esitystä, huolestuneisuus saa minut valtaansa.
<P>
Toimikauteni alusta asti olen taistellut ja yrittänyt muuttaa Brysselin toimeenpanovallan keskuudessa vallitsevaa käytäntöä. Olen taistellut sen puolesta, että liberaalinen Eurooppa ja markkinoiden Eurooppa antaisivat tietä sosiaaliselle Euroopalle.
<P>
Kuunneltuani teitä eilen petyin siihen, etten kuullut teidän kertaakaan viittaavan sosiaaliseen Eurooppaan. Ette sanonut sanaakaan julkisten palvelujen käsitteestä, mutta sen sijaan ylistitte taloudellista liberalismia.
<P>
Komission puheenjohtaja Prodi, te kieltäydytte asettamasta markkinoiden Eurooppaa ja sosiaalista Eurooppaa vastakkain. Mutta oletteko te tietoinen siitä, että kansalaisemme eivät voi omaksua Eurooppa-aatetta, jos sillä viitataan ainoastaan markkinoihin, joilla yksilön asemaa ei arvosteta.
<P>
Edessänne on raskas tehtävä saattaa Eurooppa uuden vuosituhannen kynnykselle, ja uskon, että 2000-lukua leimaavat keskustelut sosiaalisesta Euroopasta.
<P>
Olette selviytynyt loistavasti haasteesta, joka koski maanne kytkemistä euroon. Olin siinä uskossa ja toivossa, että jos teidät nimetään puheenjohtajaksi, juurrutatte Eurooppaan todellista sosiaalista ulottuvuutta. En ole kuullut teidän puhuvan siitä, joten olette pettänyt minut. Näin ollen en voi antaa teille suostumustani komission tehtävän hoitoon.

<SPEAKER ID=79 NAME="Blak">
Allekirjoittanut on tänään äänestänyt sitä vastaan, että Romano Prodi hyväksyttäisiin komission uudeksi puheenjohtajaksi.
<P>
Prodi ei ole riittävän vakuuttavasti tunnustanut sosiaalisen Euroopan tarvetta. Olemme ainoastaan saaneet kuulla vanhaa virttä siitä, kuinka täydellinen vapauttaminen ja lisääntynyt kasvu ovat ratkaisuja Euroopan ongelmiin. Hän ei ole ilmaissut sitä, että hän käyttäisi aktiivisesti hyväkseen Amsterdamin sopimuksessa olevia uusia määräyksiä ympäristö- tai työllisyysasioissa. Prodin tulevaisuuden suunnitelmat Euroopan kehittämiseksi johtavat myös liikaa liittovaltion suuntaan. Hän haluaa työskennellä muun muassa Euroopan yhteisen ulko- ja turvallisuuspoliittisen yhteistyön laajentamisen puolesta. Tasa-arvoon liittyvät tavoitteet ovat niin ikään olleet valitettavasti mitättömiä. Prodi ei ole esittänyt suunnitelmia siitä, miten miesten ja naisten välistä tasa-arvoa lisättäisiin komissiossa tai pääosastoissa.
<P>
Romano Prodin inhimillisiä ja sosiaalisia asioita koskevat tavoitteet ovat siten liian heikkoja, jotta allekirjoittanut voisi äänestää hyväksymisen puolesta.

<SPEAKER ID=80 NAME="Féret">
Äänestin aikanaan Jacques Santerin komission puheenjohtajaksi nimeämisen puolesta sillä perusteella, että hän oli toiminut pääministerinä oman kotimaani kaltaisessa pienessä maassa, jota Euroopan ulkopuolelta saapuvien maahanmuuttajien ongelma, työttömyys ja verotus kuitenkin koettelevat paljon vähemmän, mutta varoitin Santeria samalla siitä, että toimiessaan eri pääosastojen johdossa hän oli hyväksynyt pahimpia ja parhaita komission jäseniä. Pahimmat veivät voiton.
<P>
Komission puheenjohtaja Prodin meille pitämä puhe tuotti raskaan pettymyksen. Romano Prodi puhui pitkään rahan hallitsemasta Euroopasta. Ei sanaakaan kansalaisten Euroopasta! Meillä ei ole toivon häivääkään siitä, että hän tekisi lopun jenkkien tuputtamasta maailmanjärjestyksestä. Hän ei tuominnut - eikä liioin pahoitellut - sanallakaan naisia ja lapsia silmittömästi tappavan NATOn tuomittavaa sotilaallista hyökkäystä eurooppalaista valtiota vastaan.
<P>
Näin ollen en voi osoittaa luottamusta poliitikolle, joka on valinnut Euroopan vihollisten leirin.

<SPEAKER ID=81 NAME="Ilivitzky">
Äänestin tyhjää komission puheenjohtajanimityksessä, koska en katsonut voivani antaa tukeani Prodille. Hänen esiintymisensä Euroopan parlamentissa ei vakuuttanut minua siitä, että hän olisi oikea henkilö johtamaan komissiota tulevana viisivuotiskautena. Prodin lähtökohtana on eurooppalaisen liittovaltion rakentaminen, jota minun on vaikea hyväksyä.
<P>
Huolestuttavinta Prodin esiintymisessä olivat hänen käsityksensä työllisyydestä, työmarkkinoiden sääntelystä ja julkisesta sektorista. Hän korosti useaan otteeseen tarvetta sääntelyn purkamiseen työmarkkinoilla ja työntekijän ja työnantajan kahdenkeskisen sopimisen lisäämiseen. Julkista sektoria hän piti liian suurena ja vaati sen rationalisoimista ja menojen leikkaamista. Työllisyyden parantamisesta hänellä taas ei ollut esittää kuin hurskaita toiveita.
<P>
Prodi korostaa hyvin voimakkaasti Euroopan yhteistä puolustusta. Hän ei onnistunut antamaan riittäviä takeita siitä, että sitoutumattomilla EU-jäsenmailla olisi jatkossakin mahdollisuus pysyä sotilaallisten liittoutumien ulkopuolella.
<P>
En kuitenkaan katsonut voivani äänestää Prodin nimitystä vastaan, koska se merkitsisi vakavaa viivytystä uuden komission nimittämisessä. Tässä tilanteessa on tärkeää, että uusi komissio voi mahdollisimman pikaisesti aloittaa työnsä.

<SPEAKER ID=82 NAME="Lage ja Marinho">
 Romano Prodi ei ole sellainen henkilö, jossa näyttäisivät yhdistyvän kaikki ne toivottavat ominaisuudet, joita Euroopan unionin voimakas ja aktiivinen johtaja välttämättä tarvitsee. Muilla henkilöillä on tyylinsä tai ajatustensa puolesta parempia ominaisuuksia komission puheenjohtajaksi. Kuitenkin hänen kokemuksensa Italian politiikasta, hänen tunnustettu henkilökohtainen ja poliittinen rehellisyytensä ja hänen vuoropuhelu- ja vuorovaikutuskykynsä ovat tärkeitä avuja Eurooppa-hankkeen toteuttamiseksi.
<P>
Parlamentissa pidettyjen puheenvuorojen myötä on vähitellen hahmottunut Eurooppaa koskeva ajattelutapa, jossa on monia myönteisiä piirteitä, nimittäin halu taata komission riippumattomuus ja uudistaa perusteellisesti sen hallinnollisia käytäntöjä. Korostamme myös sitä, miten tärkeinä puheenjohtaja Romano Prodi piti Välimeren-politiikkoja, jotka hän asettaa samalle tasolle kuin laajentumisen KIE-maihin, ja miten hän haluaa edistää Euroopan talouden dynaamisuutta tai työttömyyden vähentämistä ja, mikä on mielestämme keskeistä, puolustaa taloudellista ja sosiaalista yhteenkuuluvuutta. Huomautamme samalla, että hänen puheenvuoroistaan puuttui käytännöllisesti katsoen kokonaan sosiaalinen ulottuvuus, mikä huolestuttaa meitä. Kaikesta huolimatta meillä on syytä kohdistaa myönteisiä odotuksia komission uuteen puheenjohtajaan, ja sen vuoksi äänestämme hänen nimeämisensä puolesta. Toivomme nyt, että odotuksiimme vastattaisiin ja että hän olisi sellainen puheenjohtaja, jonka komissio tarvitsee Jacques Santerin kauden aiheuttaman pettymyksen jälkeen.
<P>
Portugalilaiset sosialistit kannattavat vahvaa komissiota, joka pystyisi herättämään eurooppalaisten tahdon ja kunnioittaisi kansalaisia ja kansojen oikeutettuja intressejä, erityisesti Portugalin kaltaisten pienten maiden intressejä. Vaadimme siis riippumatonta komissiota, joka pystyisi yhteisön toimielinten muodostamassa rakennelmassa edistämään tasapainoa kaikkien jäsenvaltioiden välillä, ovatpa nämä sitten pieniä tai suuria, Etelä- tai Pohjois-Euroopasta.

<SPEAKER ID=83 LANGUAGE="FR" NAME="Lindeperg">
 Päätin äänestää Prodin Euroopan komission puheenjohtajaksi nimeämisen puolesta, sillä olen tyytyväinen samalla sekä neuvoston päätöksenteon ripeyteen ja tehokkuuteen että tähän ansiokkaaseen eurooppalaiseen, joka johti hienolla tavalla ja taitavasti vaikeissa olosuhteissa Italian vasemmistohallitusta sekä luotsasi Italian EMUn jäseneksi.
<P>
Eilen kuulemamme puheenvuoro sai minut kuitenkin huolestuneeksi ja johti siihen, että äänestin tyhjää: tämä parlamentti, ja erityisesti ryhmäni, sosialistiryhmä, on useaan otteeseen painottanut tarvetta korostaa sosiaalisia kysymyksiä talous- ja raha-asioiden rinnalla tasapainon löytämiseksi, sekä tarvetta sitoututua päättäväisesti poliittisen Euroopan hyväksi.
<P>
Eilen kuitenkin sain kuulla liberalistisen uskontunnustuksen, joka saa minut suuren pelon valtaan siitä, ettei tuo tasapainon etsiminen kiinnosta tulevaa komissiota. Lisäksi käsitykseni siitä, kuinka sekularismi otetaan huomioon unionissa, sai kolauksen.
<P>
Sen vuoksi äänestin tyhjää ja toivon, että pelkoni osoittautuu aiheettomaksi ja että seuraavan parlamentin valppaus ja sen sitoutuminen sosiaalisen Euroopan kehittämiseen tekevät pelkoni tyhjäksi.

<SPEAKER ID=84 NAME="Lindqvist (ELDR), Bonde, Lis Jensen, Krarup ja Sandbæk (I-EDN)">
Olemme äänestäneet sitä vastaan, että Romano Prodi valitaan komission puheenjohtajaksi. Syyt siihen ovat seuraavat:
<P>
Romano Prodi on ilmaissut tukevansa EU: n federalistista kehitystä, joka tähtää jonkinlaisiin Euroopan yhdysvaltoihin. Hän on kerta toisensa jälkeen korostanut yhteisen puolustuksen vaatimusta ja täten myös EU: n sotilaallistamista. Puheenvuoroissaan ja vastauksissaan hän on huomattavan usein verrannut EU: ta Yhdysvaltoihin luodakseen " tasapainon Atlantille" . Vastustamme " EU-valtioon" tähtäävää kehitystä ja olemme sitä mieltä, että Euroopan yhteistyön lähtökohtana on pääasiassa oltava valtioiden välinen itsenäisten valtioiden yhteistyö.
<P>
Komission puheenjohtajan ja komission valinnan yhteydessä meillä on suuri mahdollisuus tehdä uudistuksia, jotka vahvistavat demokratiaa EU: ssa. EU: n on saatava nykyaikainen pohjoismaisen mallin mukainen hallinto- ja avoimuuslainsäädäntö, jonka mukaisesti ministerineuvoston kokoukset ovat avoimia, avoimuusperiaate, jonka mukaisesti jokaisella on oikeus päästä julkisiin asiakirjoihin, rekisteri kaikkiin EU: n toimielimiin sekä tietojenantosuoja, toisin sanoen oikeus antaa tietoa tiedotusvälineille ja muille ulkopuolisille hallinnossa esiintyvistä epäkohdista ja väärinkäytöksistä.
<P>
Avoimuutta lisäävän uudistuksen lisäksi myös EU: n toimielinten palvelukseenottamisjärjestelmä on uudistettava. Palvelukseen ottamisen on tapahduttava hakemusten perusteella, ja sen on perustuttava pätevyyteen eikä poliittisiin nimityksiin. Kaikkien työntekijöiden on tiedettävä, että tullakseen palvelukseen otetuiksi vaaditaan taitoa ja ansioita eikä ystäviä ja suhteita.
<P>
Komissiota on hajautettava, niin että työntekijät saavat kykyjään vastaavan määrän vastuuta ja toimivaltaa. Vallan keskittymisestä muutamille henkilöille on päästävä eroon. On toteutettava virkamiesuudistus, mikä merkitsee EU: hun liittyvien etuoikeuksien poistamista. Ei ole puolusteltavissa, että EU: n työntekijä saa kolme kertaa niin paljon palkkaa kuin samasta työstä maksetaan jossakin jäsenvaltiossa, diplomaatin aseman ja koskemattomuuden sekä muita etuja.
<P>
Komission puheenjohtajan palkkaa pitää myös laskea ennen uuden puheenjohtajan nimitystä. Komission jäsenen on saatava samaa palkkaa kuin hänen edustamansa maan ministerin. Muuttokulut on maksettava kustannuslaskelman mukaan, eikä niitä pidä maksaa kahden kuukauden ylimääräisenä palkkana, joka on noin 360 000 kruunua.
<P>
EU: n on keskityttävä suuriin kysymyksiin, erotettava suuret asiat pienistä ja saatava aikaiseksi todellinen hajauttamista edistävä uudistus, joka merkitsee sitä, että jäsenvaltioille palautetaan sellaiset kysymykset, joita ei pidä käsitellä EU: n tasolla. Kaikki nämä uudistusehdotukset pitää toteuttaa. Mitään tällaista lupausta ei ole annettu.
<P>
Meidän visiossamme vapaat Euroopan kansat elävät demokratioissa ja moninaisuuden Euroopassa. Emme halua Euroopan yhdysvaltoja, vaan kansakuntien Euroopan.

<SPEAKER ID=85 NAME="Mutin">
Vaikka emme voikaan Romano Prodin parlamentissa antaman julkilausuman perusteella epäillä hänen halukkuuttaan tervehdyttää ja parantaa komission toimintaa, meillä ei myöskään ole enää epäilystäkään siitä, ettei hän haluaisi jatkaa sellaisen liberaalisen Euroopan rakentamista, jossa sivuutetaan työntekijöiden asema. Hän ei sanonut sanaakaan sosiaalisesta vuoropuhelusta eikä julkisista palveluista, eikä sanaakaan myöskään tarpeesta muodostaa pohjaa sosiaalisille perusoikeuksille, joita ilman verotuksellinen polkumyynti johtaa yritysten siirtymiseen muualle. Se, että Romano Prodin ehdokkaaksi nimeämisen takana on juuri 11 sosialistista tai sosiaalidemokraattista hallitusta, osoittaa mainiosti sen, ettei sosiaalinen Eurooppa kuulu hallitusten prioriteetteihin ja ettei liberaalisesta suuntauksesta ole luovuttu.
<P>
Olen kuitenkin vakuuttunut siitä, että Euroopan kansalaisten oikeudet paranevat vain, jos luomme poliittisesti vahvan Euroopan, joka perustuu sekularismin periaatteeseen. Tämän vuoksi oikeiston ja vasemmiston välistä kuilua on syvennettävä, parlamentista on luotava todellinen poliittinen toimielin eikä pidä pyrkiä konsensukseen, kuten hallitukset ovat tehneet nimetessään ehdokkaaksi Romano Prodin. Tämän vuoksi vastustan hänen nimeämistään toimeenpanosta vastaavan komission johtoon.

<SPEAKER ID=86 NAME="Pailler">
 Heikkona hetkenäni uskoin, että selviytyäksemme komission eroon johtaneesta toimielinkriisistä ja poliittisesta kriisistä - kun taustalla on vielä Kosovon kriisi -, komission puheenjohtaja Romano Prodi antaisi meille kunnianhimoisen viestin.
<P>
Joitakin yleisiä lupauksia tai tiukkaa ja avointa hallintoa koskevaa lupausta lukuun ottamatta löysin tuosta viestistä valitettavasti aihetta huoleen.
<P>
Prodi, joka Jacques Delorsin ja erittäin liberaalin komission entisen puheenjohtajan Bangemannin tavoin uhraa nyt vuorostaan itsensä myytille Internetin ja tiedon valtaväylien kaikkivoipaisuudesta, lupaa meille paratiisin toteamalla, että " kuromme umpeen välimatkan, joka erottaa meidät Yhdysvalloista" .
<P>
Jotta voisimme vastata näihin maailmanlaajuisiin haasteisiin, meidän olisi - Prodi jatkaa - "rajusti uudistettava hyvinvointimallia, tarkistettava työ- ja ammattilaismarkkinoita koskevia sääntöjä markkinoille pääsyn esteiden vähentämiseksi ja (...) luotava työllisyyttä, joka reagoi paremmin talouskasvun tarpeisiin" !
<P>
Prodi jatkaa, että tämä edellyttäisi " julkisen hallinnon keventämistä" . MAI-sopimuksen ensimmäisestä katkerasta epäonnistumisesta huolimatta Prodi omaksuu komission jäsen Sir Leon Brittanin idelologian ja toteaa: " Euroopan unionin on jatkettava kansainvälisen vapauttamisen tiellä Maailman kauppajärjestössä. Haluamme estää kaikki protektionistiset pyrkimykset..." Ovatko sosiaaliset ja ympäristölausekkeet tulevan komission mielestä - Yhdysvaltojen tapaan - merkki protektionismista? Nuo lausekkeet on kuitenkin kiireesti sisällytettävä kaupallisiin mekanismeihin, jotta maailmanlaajuistuminen perustuisi kaikkein köyhimpien maiden ja alueiden väliseen yhteistyöhön ja yhteisvastuuseen.
<P>
Mutta armonisku eurooppalaiselle kehitykselle löytyykin ehkä Prodin käsityksestä eurooppalaisesta kulttuurista, jonka hän näyttää liittävän menneisyyteen ja rajoittavan ainoastaan tuon menneisyyden perintöön. Suunnaten katseensa tulevaisuuteen hän sanoo, että " amerikkalaisen kulttuurin voima laajasti ymmärrettynä käy symbolisesti ilmi joukkotiedotusvälineistä; itse asiassa joidenkin mukaan se voi olla yhteinen tekijä sieluaan etsivässä Euroopassa. Tässä väitteessä ei ole mitään hätkähdyttävää!" Tämä tarkoittaisi sitä, että nyt kun WTO: n neuvotteluihin on vielä muutama kuukausi aikaa, Eurooppa antaa Prodin puheiden perusteella periksi jo ennen kuin on edes aloittanut poliittista taistoa!
<P>
Työn joustavuus ja sopeutuvuus, julkisten palvelujen karsastaminen ja amerikkalaisen kulttuurin ihannoiminen siis muodostavat Prodin kajauttaman hymnin eurooppalaiselle liberalismille.
<P>
Näin ollen äänestin hänen komission puheenjohtajaksi nimeämisensä hyväksymistä vastaan.

<SPEAKER ID=87 NAME="Papakyriazis">
 Prodin hyväksyminen komission puheenjohtajaksi (äänestän mielelläni hänen valintansa puolesta) tänään Euroopan parlamentissa aloittaa uuden aikakauden Euroopan unionissa, nyt kun Eurooppa ja koko maailma ovat kriittisessä käännekohdassa. Myös 13. kesäkuuta 1999 pidettäviin eurovaaleihin liittyen Euroopan unionin pitää vakuuttaa olevansa järkkymätön omistautunut demokratian, solidaarisuuden, oikeudenmukaisuuden, avoimuuden, vakauden ja rauhan periaatteille.
<P>
Euroopan kansalaiset (sekä 15 jäsenvaltion että jäsenehdokasmaiden, KIE-maiden ja Kyproksen kansalaiset) haluavat ja ovat ansainneet, että Euroopan unionista tulee todellinen poliittinen ja sosiaalinen unioni, jolla on riittävästi voimaa voidakseen olla johtavassa roolissa ensi vuosituhannen maailmassa.

<SPEAKER ID=88 NAME="Spiers">
Äänestin Prodin nimeämisen puolesta mutta tietyin varauksin.
<P>
Tulevan komission puheenjohtajan ehdottomana prioriteettina pitäisi olla komission hyvän hallinnon ja varainhoidon valvonnan varmistaminen. Sen ei pitäisi olla Euroopan yhdentymisen parantaminen tai liittovaltion kaltaisen Euroopan rakentaminen. Euroopan unionin pitäisi niin sanotusti tehdä vähemmän mutta paremmin.

<SPEAKER ID=89 NAME="Theorin">
Vaikka olenkin äänestänyt Prodia komission puheenjohtajaksi, en hyväksy Prodin ohjelmanjulistuksessaan esittämiä tiukkoja federalistisia näkökulmia yhteisestä puolustuksesta ja yhteisistä veroista. Ruotsi liittyi valtioiden väliseen yhteistyöhön, ei liittovaltioon. Mielestäni Prodi ei myöskään edusta klassista sosiaalidemokraattista politiikka, mitä olisin pitänyt parempana.

<SPEAKER ID=90 NAME="Valverde López">
 Prodin aikeita käsitelleen puheenvuoron yleinen sisältö voi saada osakseen parlamentin tuen. On kuitenkin syytä täsmentää paljon joitakin yleisiä suuntaviivoja, jotta voitaisiin välttää epäselvyydet toimielinten tulkinnoissa. Olen täysin samaa mieltä siitä, että on välttämätöntä rajata Euroopan komission poliittisia ja hallinnollisia vastuualueita. Komission täytyisi tutkia arkistonsa, jolloin se löytäisi allekirjoittaneen jäsenen tekemiä kysymyksiä ja päätöslauselmaesityksiä, joissa ehdotettiin lainsäädäntömenettelystä ja hallinnon oikeudenmukaisuudesta annettavaa asetusta vastuualueiden rajaamiseksi ja kansalaisten oikeusturvan takaamiseksi. Hallituksen ja hallinnon vastuualueet on selvästi rajattu kansallisten oikeusvaltioiden oikeuskirjallisuudessa.
<P>
Toinen peruskysymys on komissaarikollegion yhteisen vastuun säilyttäminen. Komission jäsenten yksilöllisiä toimivaltuuksia voidaan ja niitä täytyy rajata, mutta kollegiaalisen vastuun periaatetta ei saa missään nimessä hylätä. Se, että hyväksyttäisiin yksittäisen komission jäsenen rankaiseminen, olisi Euroopan komission riippumattomuuden loppu. Olen useissa yhteyksissä puolustanut myös sitä, että on välttämätöntä noudattaa ankarasti komission jäsenten antamaa eettistä sitoumusta säilyttää välttämätön riippumattomuutensa hallituksista. Komission jäsenten täytyy valvoa EU: n yleistä etua, eikä heitä ole valittu tehtäväänsä, jotta he puolustaisivat hinnalla millä hyvänsä ja ensisijaisesti omaa maataan. Jos komission jäsenet esittäisivät kansallismielisiä lausuntoja, puheenjohtajan pitäisi pyytää heitä eroamaan komissiosta. Niin ikään komission jäsenten kabineteilla täytyy olla ylikansallinen rakenne, kuten olen jo vuosien ajan vaatinut.
<P>
Myös komissio täytyy säästää siltä nurinkuriselta pyrkimykseltä, vaikka jotkut huomattavat henkilöt sitä kannattavatkin, että sen pitäisi edustaa Euroopan parlamentin poliittista valtavirtausta. Se vääristäisi toimielinten luonnetta. Euroopan parlamentin ei tarvitse tukea Euroopan komissiota poliittisen värinsä osalta. Euroopan parlamentin vahvuus ja suuri etu kansallisiin parlamentteihin nähden on siinä, että me kaikki kuulumme täällä oppositioon. Yhdelläkään poliittisella ryhmällä ei ole velvollisuutta säilyttää paikkaansa komissiossa. Lainsäädäntöelimen täytyy aivan vapaasti valvoa täytäntöönpanoelintä. Uuden komissionkaan ei pitäisi luopua hitustakaan lakialoiteoikeudestaan.
<P>
Puheenjohtaja Prodi, vannoutuneena federalistina luotan täysin tuleviin toimiinne EU: n toimielinten ominaispiirteiden syventämiseksi edelleen ja niiden luonteen vääristymisen estämiseksi.
<P>
Rothleyn mietintö (A4-0267/99)
<SPEAKER ID=91 LANGUAGE="EN" NAME="Cox">
Arvoisa puhemies, on selvää, että me täällä parlamentissa olemme parlamentaarikkoja ja demokraatteja. Demokraattina minun on hyväksyttävä Rothleyn mietinnön äänestystulos, vaikka en olisikaan siitä samaa mieltä. Parlamentaarikkona minun on hyväksyttävä, että menettelyt ovat meille joskus keino edistää omaa asemaamme tai suojautua tietyiltä äänestystuloksilta.
<P>
Haluan tuoda julki syvän pettymykseni siitä, että varhain eilen, kun ryhmäni esitti muiden ryhmien puheenjohtajille sitä mahdollisuutta, että yritettäisiin löytää järkevä toimintatapa ja että neuvosto tapaisi tänä iltana ja me päättäisimme tästä asiasta lopullisesti huomenna, jotkut kollegat parlamentissa käyttivät menettelyjä estääkseen tuon mahdollisuuden.
<P>
Tuon julki erityisesti syvän pettymykseni Greenin ja Cotin allekirjoittamasta tarkistuksesta 27, jolla Rothleyn mietinnöstä poistettiin 1 artikla ja ipso facto siitä poistettiin mahdollinen liberaaliryhmän tarkistus. Tuolla tarkistuksella todellakin pyrittiin ottamaan huomioon monen jäsenen ilmaisema huoli neuvoston ehdotuksen puutteista. Siinä esimerkiksi Euroopan parlamentin jäsenistä tehtiin yhdenvertaisia kansallisten parlamenttien edustajien kanssa useiden korvausten ja kulukorvausten osalta. Siihen sisältyi saavutettuja oikeuksia koskevia lausekkeita, niin sanottu grandfather clause . Siihen sisältyi varhaiseläkemahdollisuus, jota monet jäsenet halusivat. Siihen sisältyi saavutettujen eläkeoikeuksien, jäsenten nykyisten eläkeoikeuksien täysi suoja ja myös muita asioita. Siinä todellakin pyrittiin myöntämään se, että viime joulukuinen Rothleyn mietintö ei selvästikään tule saamaan neuvoston yksimielistä hyväksyntää; että neuvoston viimeviikkoinen teksti ei selvästikään tule saamaan parlamentin tukea. Ja tämä keskitie, via media , jota me ajoimme - ja meidän on demokraatteina hyväksyttävä voitto tai tappio -, tyrmättiin täysin menettelyn takia, mistä olen vihainen.

<SPEAKER ID=92 NAME="Green">
 Arvoisa puhemies, todellakin, kuten Cox mainitsi, sosialistiryhmä jätti tuon tarkistuksen, joka jätettiin minun nimissäni sosialistiryhmän puolesta. Koska olen ryhmän johtaja, se jätettiin minun nimissäni, mutta ilmoittaisin, että äänestin sitä vastaan.

<SPEAKER ID=93 LANGUAGE="EN" NAME="Cox">
Arvoisa puhemies, minä en tiennyt sitä. Kiitän Greeniä tästä selityksestä. Olin saanut sen vaikutelman, että se oli hänen kantansa. Kiitän häntä siitä, että hän selvitti asian. Olen edelleenkin vihainen menettelyn takia, mutta haluaisin silti ilmoittaa, että arvostan Greenin äskeisiä sanoja.

<SPEAKER ID=94 NAME="Green">
 Arvoisa puhemies, myös minä haluaisin ilmoittaa, että olen vihainen tapahtuneesta.

<SPEAKER ID=95 LANGUAGE="FR" NAME="Berthu">
Arvoisa puhemies, Kansakuntien Eurooppa -ryhmä ei ollut samaa mieltä Euroopan parlamentin jäsenten yhdenmukaisesta ohjesääntöluonnoksesta, jonka parlamenttimme hyväksyi 3. joulukuuta 1998. Olimme tuolloin sitä mieltä, ja olemme edelleen, että Euroopan parlamentin jäsenet edustavat kukin omaa kansaansa ja että ohjesäännön on tällöin oltava edelleenkin kansallinen.
<P>
Neuvosto käsitteli joulukuun 3. päivän jälkeen Euroopan parlamentin ohjesääntöluonnosta ja valitettavasti hyväksyi luonnoksen perusperiaatteet. Neuvoston mukaan Euroopan parlamentin jäsenten palkat olisi vastedes maksettava yhteisön talousarviosta eikä jäsenten kotimaiden talousarvioista. Lisäksi jäseniin olisi sovellettava tuloverotusta, ja vero perittäisiin yhteisöjen hyväksi samalla tavoin kuin toimitaan eurooppalaisten virkamiestenkin kohdalla. On kuitenkin otettu huomioon mahdollisuus poiketa väliaikaisesti tästä järjestelmästä ja soveltaa edelleen kansallista verotusjärjestelmää maissa, jotka sitä nimenomaisesti vaativat.
<P>
Myös tämä muutettu luonnos tuntuu mahdottomalta hyväksyä. On erittäin epätodennäköistä, että Euroopan parlamentin jäsenten palkat maksettaisiin jostakin muusta kuin niiden jäsenvaltioiden talousarvioista, joita nämä jäsenet edustavat. On niin ikään epätodennäköistä, että jäseniin voitaisiin soveltaa heidän maanmiestensä verotusjärjestelmästä poikkeavaa järjestelmää, varsinkin jos tuota verotusjärjestelmää on kevennetty, kuten tässä tapauksessa olisi. Uudistuksen tarkoituksena on ilmeisesti viedä eurooppalaisilta jäseniltä mahdollisuus puolustaa omien kansojensa etuja ja saada heidät mukaan ylikansalliseen järjestelmään, joka heidät elättäisi.
<P>
On melko vaikeaa ymmärtää neuvoston seikkaperäisiä perusteluja sille, että se on hyväksynyt jäsenvaltioiden etujen kanssa niinkin ristiriitaisen tekstin, ellei nyt sitten myös neuvosto omalta osaltaan epäsuorasti taivu eurooppalaisen suurvallan luomiseen. Tämä tulkinta tuntuu minusta valitettavasti todennäköiseltä, sillä sitä tukevat myös monet muut esimerkit. Voimme jälleen kerran todeta hallitusten pelaavan kaksinaamaista peliä niiden pyrkiessä epärehellisin keinoin luomaan järjestelmän, jota kansalaiset eivät hyväksyisi, jos sitä heiltä suoraan kysyttäisiin.

<SPEAKER ID=96 NAME="Breyer">
 Arvoisa puhemies, esitän henkilökohtaisen selityksen. Äänestin Rothleyn mietintöä vastaan, koska pahoittelen sitä, että me emme hyväksyneet neuvoston asiakirjaa. Menetimme samalla hyvän mahdollisuuden ottaa ohjesääntö lopultakin käyttöön lainsäädäntöjakson päättyessä. Te tiedätte kaikki, kuinka vaikeaa on saada aikaan ohjesääntö uuden kauden aikana. Se on suorastaan mahdotonta. Pelkään, että parlamentin menettely on aiheuttanut vain viivytyksen. Minusta oli oikein, että nopeutamme vihdoinkin ohjesäännön hyväksyntää, ja sanonta " sama raha kaikille" koskee aivan yhtä hyvin ministerineuvoston jäseniä; myös he tekevät samaa työtä ja saavat eri palkan. Tuhannet toimittajat tekevät samaa työtä ja saavat eri palkan.
<P>
Mielestäni kompromissi oli hedelmällinen, vaikka se olisi tarkoittanut - mikä ei tietenkään ole hyvä asia - , että ruotsalaisia, tanskalaisia ja britannialaisia parlamentin jäseniä olisi verotettu kotimaan sääntöjen mukaisesti. Sain kuitenkin sen käsityksen, että kyse ei ole lainkaan tästä vaan siitä, että parlamentin jäsenten ohjesääntöä halutaan edelleen viivyttää. Minusta se on hyvin valitettavaa. Siksi äänestin Rothleyn esitystä vastaan ja olisin mielelläni äänestänyt neuvoston esityksen puolesta.

<SPEAKER ID=97 LANGUAGE="EN" NAME="McKenna">
Arvoisa puhemies, haluaisin Breyerin tavoin sanoa, että jätimme tilaisuuden käyttämättä. Vaikka monet ovat ilmoittaneet olevansa vihaisia tapahtuneesta, en tiedä, miten oikein pystymme perustelemaan äänestäjäkunnallemme, että kaikki pysyy periaatteessa ennallaan. Sellaiset ihmiset, jotka eivät halua järjestelmään muutosta, sabotoivat harkitusti liberaaliryhmän ja vihreän ryhmän tarkistusta. Vaikka minun olisi ollut vaikea hyväksyä ajatusta EU: n verojärjestelmästä - en voisi puoltaa sellaista ajatusta - tai palkkojemme korottamista, meidän pitää puuttua siihen tapaan, miten parlamentissa jaellaan kulukorvauksia. Mitä vikaa on sellaisessa järjestelmässä, jossa saa takaisin sen, mitä kuluttaa? Meidän on nyt kesäkuussa saatava ääniä äänestäjäkunnalta. Kaikkien huomio on kiinnittynyt juuri siihen, miten kulukorvausjärjestelmä toimii parlamentissa. Meidän täytyy pyrkiä muutokseen. Meillä oli siihen tänään loistava tilaisuus. Jätimme sen käyttämättä parlamentin poliittisen taktikoinnin takia. Meille tulee olemaan hyvin vaikeaa perustella kantaamme. Sen vuoksi äänestin Rothleyn mietintöä vastaan. Minun olisi ollut vaikea hyväksyä palkankorotusta tai ajatusta EU: n laajuisesta verojärjestelmästä. Se on kaiken pahan alku ja juuri. En hyväksy yhdenmukaistettua verojärjestelmää enkä - kuten Berthu sanoi - monia EU: ssa käynnissä olevia yhdenmukaistamisia.
<P>
Äänestin Prodia vastaan lähinnä siksi, että hän on selvä federalisti ja että hän myös puolustaa EU: n sotilaallistamista, mitä en hyväksy. Sen vuoksi minun täytyi äänestää häntä vastaan.

<SPEAKER ID=98 NAME="Donnelly, Brendan">
 Arvoisa puhemies, en yleensä anna äänestysselityksiä, mutta tällä kertaa teen niin, koska tämä saattaa olla yksi nykyisen parlamentin viimeisistä teoista, enkä halua, että tähän kenties ristiriitaiseen äänestystulokseen liittyy minkäänlaista epäselvyyttä. Äänestin Rothleyn mietintöä vastaan, koska meidän olisi mielestäni pitänyt hyväksyä neuvoston ehdotus parlamentin jäsenten ohjesäännöksi kaikkine puutteineenkin.
<P>
Pahoittelen tätä, koska Rothley on erittäin ansioitunut parlamentin jäsen, joka on antanut suuren panoksen parlamentin työhön. Kannatan yleisesti ottaen aina sitä ajatusta, että parlamentin pitäisi puolustaa oikeuksiaan ja kantaansa muihin toimielimiin nähden. Tällä kertaa olin kuitenkin tulevia vaaleja ajatellen sitä mieltä, että meidän olisi paras jättää tämä asia taaksemme. Olen aina ollut sitä mieltä, että parlamentin täytyy kiivaasti ja säälimättä puolustaa perustuslaillisia ja laillisia oikeuksiaan. Kun kyse kuitenkin on henkilökohtaisista oikeuksista, sen jäsenten oikeuksista - erityisesti sen jäsenten taloudellisista oikeuksista -, parlamentin kannattaisi edetä varovaisemmin. Nämä ovat kaksi eri asiaa. Jos minulta kysyttäisiin, mitä parlamentti tarvitsee, se ei mielestäni tarvitse lisää muodollisia valtuuksia, vaan mielestäni sen pitäisi päästä lähemmäksi äänestäjäkunnan mieltä, sydäntä ja sielua. Pelkäänpä, että ohjesäännön lykkääminen voi hankaloittaa sitä.
<P>
Tiedän, että te, arvoisa puhemies, olette asiasta eri mieltä. Olen pahoillani, että joudun tällä viimeisellä kerralla olemaan kanssanne eri mieltä. Olen aina kunnioittanut teitä suuresti sekä poliittisesti että henkilökohtaisesti. Toisin kuin monet Rothleyn mietintöä vastaan äänestäneet, äänestin sitä vastaan siksi, että Euroopan parlamentin pitäisi mielestäni olla voimakkaampi ja vaikutusvaltaisempi ja sillä pitäisi olla suurempi rooli Euroopan unionissa. Katsoin, että voisin Rothleyn mietintöä vastaan äänestämällä edistää tuota poliittista päämäärää.

<SPEAKER ID=99 LANGUAGE="FR" NAME="Fabre-Aubrespy">
Arvoisa puhemies, vaikka parlamentin jäsenet Cox ja Green ovatkin poistuneet istunnosta, haluaisin menettelyn osalta huomauttaa heille, että jätin 3. joulukuuta tarkistuksen, joka oli kokonaisuutena ajatellen samansuuntainen kuin ne muutkin tarkistukset, joista käytiin pitkiä keskusteluja, ja että tuolloin ilmoitettiin - ehkä sen vuoksi että se oli minun -, ettei sitä voida ottaa käsiteltäväksi.
<P>
Haluaisin lausua henkilökohtaisen mielipiteeni Rothleyn mietinnöstä, eli sen, että todelliset kasvot ovat nyt paljastuneet. Parlamentin jäsenten enemmistö - 376 jäsentä - osoitti, etteivät he itse asiassa halunneet muutosta matkakulujen korvausjärjestelmään. Sillä tästähän juuri on kyse.
<P>
Kun 3. päivänä joulukuuta todettiin, että Amsterdamin sopimus antaisi parlamentille ensimmäistä kertaa sen historian aikana mahdollisuuden hyväksyä sen jäseniä varten yhtenäisen ohjesäännön ja että ohjesääntö tulisi voimaan heti, kun Amsterdamin sopimuksen ratifioinnilla saataisiin sen hyväksynnälle tarpeellinen oikeudellinen perusta -, niin tuolloin uskoteltiin, että ohjesäännön hyväksymiseen oltiin myös valmiita.
<P>
Mutta kun tarkistuksemme 18 - jossa todettiin meidän olevan valmiita mihin hyvänsä ohjesäännön saattamiseksi voimaan parlamentin seuraavan toimikauden alussa - hylättiin, tarkoittaa se todellisten kasvojen paljastumista vielä saman päivän kuluessa. Vielä samalla viikolla hyväksyttiin uusi kulukorvausmalli, jonka väitettiin perustuvan todellisiin kuluihin, joskin tuo malli on edelleen jokseenkin ylimalkainen.
<P>
Tämän vuoksi äänestimme Rothleyn mietintöä vastaan. Nykyinen parlamentti ei halua valottaa eikä selventää jäsentensä edustajanpalkkiojärjestelmää, ja tämä on erityisen pöyristyttävää varsinkin yleisen mielipiteen kannalta.

<SPEAKER ID=100 NAME="Andersson, Hulthén, Lööw, Palm ja Sandberg-Fries">
Nykyiset korvausjärjestelmät ovat järjettömiä varsinkin matkakulujen korvausten osalta. Muutos on välttämätön, ja tähän kysymykseen on saatava ratkaisu, jotta selviytyisimme järjettömyyksistä, mutta myös siksi, että Euroopan parlamentin on paneuduttava muihinkin tärkeisiin kysymyksiin kuin Euroopan parlamentin jäsenten palkkoihin.
<P>
Kannatamme kompromissia, johon neuvosto pääsi huhtikuussa. Haluamme tasa-arvoisen ohjesäännön, joka takaa kaikille jäsenille samansuuruisen palkan, mutta mahdollistaa kansallisen verotuksen.

<SPEAKER ID=101 NAME="Blak, Iversen, Kirsten Jensen ja Sindal">
 Tanskalaiset sosiaalidemokraatit tukevat neuvoston muutettua ehdotusta jäsenten ohjesäännöksi, koska Euroopan parlamentin on oltava järjestyksessä ennen vaaleja. Emme voi mitenkään odottaa ja käydä neuvotteluja neuvoston kanssa. Olemme allekirjoittaneet kompromissiehdotuksen, joka vie meidät hieman lähemmäksi tavoitetta, koska haluamme ainakin välttyä siltä, että koko asia hylätään.

<SPEAKER ID=102 NAME="Donnelly, Alan">
Euroopan parlamentin Labour-puolueen jäsenet ovat vaatineet kaikkien EU: n toimielinten uudistusta. Olemme vaatineet enemmän avoimuutta neuvostoon. Olemme olleet johtamassa työtä komission avoimuuden ja sen entistä paremman hallinnon varmistamiseksi, ja haluamme nyt laittaa oman talomme - parlamentin - kuntoon.
<P>
Euroopan parlamentin Labour-puolueen jäsenet ovat toistuvasti vaatineet Euroopan parlamentin jäsenille yhdenmukaista ja avointa järjestelmää.
<P>
Olemme tänä aamuna äänestäneet sen varmistamiseksi, että konkreettisiin toimiin ryhdytään mahdollisimman nopeasti.
<P>
Olemme olleet johtamassa uudistusta, ja meidän on mielestämme päästävä ratkaisuun tässä asiassa ja aloitettava uusi vaalikausi siten, että ohjesääntö on voimassa. Olemme vaatineet avointa matkakulukorvausjärjestelmää, yhtäläistä palkkaa kaikkien maiden Euroopan parlamentin jäsenille ja henkilöstön asianmukaista palkkausjärjestelmää.
<P>
Neuvosto on sanonut, että se seuraa yksityiskohtaisesti ohjesäännön täytäntöönpanoa parlamentin kanssa, ja uskomme, että meillä on lähiviikkoina aktiivinen rooli näissä jatkoneuvotteluissa.

<SPEAKER ID=103 NAME="Graenitz">
 Pidätyin äänestämästä jokaisen äänestyksen yhteydessä, sillä eroan Euroopan parlamentista enkä haluaisi päättää tulevien parlamentin jäsenten ohjesäännöstä.

<SPEAKER ID=104 NAME="Lage ja Marinho">
Portugalilaiset sosialistijäsenet äänestivät Euroopan parlamentissa tänään hyväksyttyä päätöslauselmaa vastaan, koska se estää parlamentin jäsenten ohjesäännön voimaantulon sellaisena kuin ministerineuvosto ehdotti, mikä parantaa huomattavasti Euroopan parlamentin uskottavuutta.
<P>
Nykyisen ohjesäännön säilyttäminen lykkää yhtä Euroopan parlamentin pitkäaikaista toivetta: sitä, että kaikkien jäsenten välisen tasa-arvon periaatetta viimeinkin noudatettaisiin. Uusi ohjesääntö oli kurinalainen ja avoin kaikkien jäsenten oikeuksien ja velvollisuuksien osalta, ja sen ansiosta voitiin viimeinkin tehdä loppu niistä epäselvyyksistä ja spekulaatioista, joihin turvautuvat mieluiten kaikki ne, jotka pyrkivät heikentämään poliittisen toiminnan arvoa.
<P>
Euroopan parlamentti jätti käyttämättä ainutlaatuisen tilaisuuden ratkaista eräs sen maineen ja arvovallan kannalta keskeinen kysymys vieläpä sellaisena ajankohtana, jolloin Euroopassa käydään keskusteluja ja vaaditaan avoimuutta ja tehokkuutta kaikkien yhteisön toimielinten toimintaan.

<SPEAKER ID=105 NAME="Lagendijk">
Tämänpäiväinen äänestystulos, jonka mukaan parlamentin enemmistö tukee Rothleyn mietintöä, merkitsee mielestämme tappiota. Tuota jäsenten enemmistöä, joka otti avukseen kaikenlaisia oikeudellisluontoisia perusteluja, askarrutti ennen kaikkea palkkojemme ja etuoikeuksiemme ylläpitäminen hinnalla millä hyvänsä. Parlamentin enemmistö on jo pitkään käyttänyt tässä asiassa tekosyynä neuvoston aloitteellisuuden puutetta puolustellakseen haluttomuuttaan saada Euroopan parlamentin jäsenille yhtenäinen ohjesääntö.
<P>
Monien vuosien ponnistelujen jälkeen syntyi kokonaisuudessaan hyväksymiskelpoinen ehdotus, ja neuvosto osoitti olevansa valmis neuvottelemaan parlamentin kanssa - heti tämänpäiväisen äänestyksen jälkeen - kompromissin löytämiseksi.
<P>
Parlamentin enemmistön tämänpäiväinen vastaus ei vastaa tuon enemmistön omille valitsijoilleen tekemiä sitoumuksia eikä julkisen mielipiteen odotuksia. Kuinka parlamentin enemmistö voi - komission erottua petossyytteiden ja huonon varainhoidon vuoksi - perustella sitä, että parlamentti on kyvytön muuttamaan mitään, mikä liittyy edustajanpalkkioihimme ja toimielimemme varainhoitoon?
<P>
Ryhmäni aikoo jatkaa jo kauan sitten aloittamaansa taistelua. Jokaisen Rothleyn mietintöä puoltaneen kollegamme olisi kannettava vastuunsa yleisen mielipiteen kannalta ja Euroopan parlamentin jäsenten yhtenäisen ohjesäännön huonontumisesta.

<SPEAKER ID=106 NAME="Lindholm">
Euroopan parlamentin jäseniä koskevan ohjesäännön aikaan saamisen vaiheet ovat olleet moninaiset ja monimutkaiset. Valiokunnan ainoana ruotsalaisena jäsenenä olen puolen vuoden ajan läheltä pitäen seurannut ja osallistunut keskusteluun, erityisesti esittämällä ympäristöpuolueen näkökulman mukaisia tarkistuksia, eli toisin sanoen olen vastustanut sitä, että jäsenet irrotettaisiin valitsijoistaan ja jäsenvaltioistaan ottamalla käyttöön EU: n palkka, EU: n vero, EU: n eläke ja niin edelleen. Sen vuoksi en pidä toivottavana ohjesääntöä, joka sisältää edellä mainittuja asioita koskevia säännöksiä.
<P>
Sitä vastoin on välttämätöntä että saamme korjattua tilanteen, joka liittyy aivan liian suuriin tukiin, esimerkiksi matkakulujen ja toimistokulujen osalta, ja että otamme käyttöön järjestelmän, joka merkitsee sitä, että vain todelliset kulut korvataan. Työjärjestyksen mukaan tämä voi tapahtua milloin vain ja ilman ohjesäännön käyttöön ottamista. Sen vuoksi on mahdotonta hyväksyä sitä, että parlamentti ei tähän mennessä ole laatinut näitä asioita koskevia sääntöjä, koska se olisi ollut hyvin yksinkertaista -, jos tahtoa olisi ollut. Edellä mainitun perusteella äänestin mietintöä vastaan.

<SPEAKER ID=107 NAME="Lindqvist (ELDR), Eriksson, Seppänen, Sjöstedt ja Svensson (GUE/NGL), Holm ja Schörling (V), Bonde, Lis Jensen, Krarup ja Sandbæk (I-EDN)">
Olemme täysin vakuuttuneita siitä, että jäsenvaltioiden väestö on valinnut Euroopan parlamentin jäsenet edustamaan valitsijoiden etuja EU: ssa. Siksi Euroopan parlamentin jäsenten palkkaus ja verotus ovat kansallinen asia. Vastustamme siksi parlamentin jäsenten palkkaa koskevaa yhteistä eurooppalaista ohjesääntöä. Kannatamme sitä, että emme enää käytä nykyistä palkka- ja kulukorvausjärjestelyä, joka merkitsee sitä, että parlamentin jäsenille maksetaan suuria summia kuluista, jotka eivät ole toteutuneet. Siksi on välttämätöntä ottaa käyttöön uusi palkka-ja kulukorvausjärjestely, jossa kulukorvaukset on suoritettava kuitin perusteella, ja korvauksen maksu edellyttää sitä, että jäsen allekirjoittaa selvityksen siitä, että kulut todellakin johtuvat toimeksiannon harjoittamisesta.
<P>
Neuvosto laati 26. huhtikuuta 1999 luonnoksen ohjesäännöksi EU: n parlamentin tekstin perusteella. Luonnoksessa neuvosto esitti ohjesäännöksi joukon ehdotuksia, joista käy ilmi muun muassa se, että korvausten maksamisen on tapahduttava kuittien perusteella, ja siinä tehdään ehdotuksia avustajien työehtojen säätämisestä. Olemme sitä mieltä, että neuvoston teksti merkitsee selkeää parannusta EU-parlamentin 3. joulukuuta hyväksymään luonnokseen ohjesäännöksi. Haluamme siksi tukea luonnoksen niitä osia, joissa tiukennetaan nykyistä maksujärjestelmää ja joissa avustajille luodaan kunnolliset työehdot. Haluamme kuitenkin korostaa, että jäsenten palkkojen verotuksen on tapahduttava kansallisesti, ja tuoton on siksi siirryttävä jäsenvaltioille. Vastustamme EU: n verojärjestelmää, emmekä siksi voi tukea neuvoston esittämää 8 artiklan 6 kohdan " pitää-lauseketta" , jossa lukee, että tuotto pitää palauttaa EU: n talousarvioon.
<P>
Olemme sitä mieltä, että ohjesäännön hyväksyminen on jälleen yksi askel kohti Euroopan yhdysvaltoja, jossa EU-parlamentti osallistuu lainsäädäntötyöhön. Rothleyn mietintöluonnos on aivan selvä osoitus tästä, ja se on selvä esimerkki siitä, kuinka pitkälle EU-parlamentti on etääntynyt kansalaisten eduista. Tuemme uuden ohjesäännön luonnoksen tiettyjä osia yksinomaan siksi, että ne ovat mielestämme edellytys sille, että EU-parlamentin monta vuotta kestänyt veronmaksajien rahoilla mässäily saadaan loppumaan.

<SPEAKER ID=108 NAME="Martinez">
 Euroopan parlamentin jäsenten ohjesäännöstä määrätään Amsterdamin sopimuksella. EY: n perustamissopimuksen 190 artiklan 5 kohdassa parlamentille myönnetään toimivalta vahvistaa tämä ohjesääntö.
<P>
Monet espanjalaiset, portugalilaiset tai muunmaalaiset kollegamme puoltavat ohjesääntöä sekä ideologisista syistä että luultavasti myös sen vuoksi, että he pitävät sitä käytännön kannalta sopivana. Kansallisissa ohjesäännöissä ilmenee nimittäin syrjintää saksalaisten ja portugalilaisten jäsenten välillä heidän nauttimiensa edustajanpalkkioiden kannalta, sillä Saksan kukoistava talous mahdollistaa parlamentin jäsenille huomattavat edustajanpalkkiot, kun taas portugalilaisten kollegoiden on maan heikon talouden vuoksi tyytyminen vastaavasti alhaisiin palkkioihin.
<P>
Euroopan parlamentin Kansallisen rintaman jäsenet vastustavat Euroopan parlamentin jäsenten ohjesääntöä sen mitätöivän luonteen vuoksi sekä oikeudellisista syistä.
<P>
Parlamentin jäsenet Strasbourgissa edustavat nimittäin 15: tä eri kansakuntaa eivätkä Eurooppaa yhtenä kansakuntana. He edustavat 15: tä itsenäistä kansallista valtiota eivät yhtä itsenäistä Eurooppaa. Kaiken lisäksi Euroopan parlamentin oikeudellinen perusta juontaa juurensa kansainvälisestä sopimuksesta eikä jäsenvaltioiden sisäisestä lainsäädännöstä. Euroopan parlamentti on hallitusten välinen toimielin, eräänlainen organisaatio, ei mihinkään perustuslakiin perustuva toimielin.
<P>
Toimielimemme on oikeudelliselta luonteeltaan siis kansainvälinen, ei perustuslaillinen. Tämän vuoksi Euroopan parlamentin jäsenten ohjesääntö toimii poliittisena voimatekijänä niitä oikeudellisia tekstejä vastaan, joihin olemassaolomme perustuu. Ohjesääntö on ensimmäinen vaihe kohti eurooppalaista federalistista valtiosääntöä, jota ollaan vaivihkaa ja huomaamattomasti kehittelemässä. Se nyt olisi viimeinen pisara parlamentin kannalta. Parlamenttien on todellakin edustettavaa kansaa. Mutta nyt Euroopan parlamentti tuputtaa vähitellen kansan niskaan oman toimivaltansa piiriin kuuluvaa federalistista valtiosääntöä.
<P>
Vielä vakavammaksi tämän tekee se, että jäsenten palkat maksettaisiin vastedes yhteisön talousarviosta, ja jäsenten olisi maksettava veronsa yhteisölle, jolloin he eivät enää edustaisi kansaansa, heille ei maksettaisi palkkaa jäsenvaltion talousarviosta eivätkä he maksaisi verojaan omassa jäsenvaltiossaan. Kuinka eurooppalaiset jäsenet voisivat näin ollen edustaa omaa kansaansa, kun yhteydet siihen ovat pikku hiljaa höltymässä?
<P>
Tänään meillä on ohjesääntö Euroopan parlamentin jäsenille, yhteinen eurooppalainen valuuttahan meillä jo on, joten huomenna on sitten varmaan yhden eurooppalaisen valtion vuoro.

<SPEAKER ID=109 NAME="Pohjamo, Ryynänen ja Virrankoski">
Äänestimme parlamentin palkka- ja kulukorvausasiassa liberaaliryhmän tarkistuksen puolesta, sillä se oli ainoa mahdollisuus saada aikaan pitkään valmisteltu ja laajasti vaadittu uudistus. Asiaa ei mielestämme enää voi siirtää jonnekin tulevaisuuteen, vaan välttämätön uudistus on toteutettava ennen uuden parlamentin alkua.
<P>
Oleellista uudistuksessa on mielestämme edustajien yhtenäinen palkkaus, kansallinen verotus ja matkakulujen korvaaminen todellisten kustannusten mukaisesti.

<SPEAKER ID=110 NAME="Theorin">
Olen alusta asti pyytänyt, että ottaisimme käyttöön erityisen matkakortin, kuten Ruotsin eduskunnassa on tehty. Parlamentin jäsenten on saatava korvaus todellisista matkakuluista.
<P>
On välttämätöntä saada aikaan Euroopan parlamentin ohjesääntö, jolla muutetaan nykyistä järjetöntä järjestelmää. Perusvaatimus, jota Ruotsin hallitus on neuvostossa ajanut, on se, että verotus tapahtuu kansallisesti EU: n verotuksen sijasta. Olen siitä samaa mieltä. Olen useaan otteeseen esittänyt, että minun mielestäni meidän palkkojemme on oltava samat kuin Ruotsin eduskunnan jäsenillä.
<P>
On välttämätöntä, että tästä asiasta tehdään ehdotus pian.

<SPEAKER ID=111 NAME="Thors">
Parlamentin konservatiivi- ja sosialistiryhmät ovat tämänpäiväisellä toiminnallaan vaarantaneet Euroopan parlamentin uskottavuuden hylkäämällä liberaaliryhmän ehdotuksen jäsenten ohjesäännöksi. Lainopillisella saivartelulla ja juonittelulla on ollut keskeinen asema tässä toiminnassa.
<P>
Liberaaliryhmän ehdotuksen avulla olisimme voineet lähteä vaaleihin lippu korkealla ja olisimme voineet näyttää, että emme siivoa vain Euroopan komissiossa vaan myös parlamentissa. Liberaaliryhmän ehdotus oli realistinen, ja sen avulla olisi voitu päästä yhteisymmärrykseen ministerineuvoston kanssa, ennen kuin parlamentin toiminta taukoaa vaalien vuoksi.
<P>
Ne ryhmät, jotka tukivat sekä liberaaliryhmän että ministerineuvoston ehdotuksen hylkäämistä, ovat vastuussa siitä, että uudistustyössä ei edetä mihinkään. Sen sijaan jäljelle jää arveluttava matkakulujen korvausta koskeva ehdotus.
<P>
Työn edistyessä liberaaliryhmä on johdonmukaisesti toiminut uudistuksen nopean aikataulun puolesta. Myös sen vuoksi tuntuu katkeralta, että tietyt ryhmät olivat loppusuoralla taipumattomia, eivätkä ne olleet valmiita uudistusten tekemiseen.
<P>
Luonnoksessa ohjesäännöksi oli useita hyviä kohtia: yhtenäinen palkka, mutta säännökset, jotka sallivat mahdollisuuden kansalliseen verotukseen sitä haluavissa maissa, selkeät jäsenten etujen ilmoittamista koskevat säännöt, avoimuus kulukorvausasioissa sekä matkakulujen korvaukset todellisten kulujen perusteella. Euroopan parlamentti olisi myös voinut lisätä legitiimiyttään olemalla parlamentti, joka ei päätä yksin jäsentensä palkkauksesta.

<SPEAKER ID=112 NAME="Torres Marques">
 Pidättäydyin äänestämästä Rothleyn mietinnöstä, koska nyt ei ole mielestäni oikea hetki hyväksyä sitä, kuten olin hartaasti toivonut. Ehdokaslistat on jo laadittu, ja tulevien parlamentin jäsenten toimintasääntöjä muutettaisiin, ilman että he voivat osallistua tähän äänestykseen. Olen näin ollen sitä mieltä, että on tärkeää hyväksyä Euroopan parlamentin jäsenten ohjesääntö mahdollisimman nopeasti sen jälkeen, kun uusi parlamentti on aloittanut työnsä ensi heinäkuussa.

<SPEAKER ID=113 NAME="Thyssen">
Äänestin parlamentin jäsenten ohjesääntöä koskevaa päätöslauselmaa vastaan. Perusluonteinen näkemys, joka sai minut tekemään niin, on seuraava: olen kyllästynyt siihen, että minulle parlamentin jäsenenä aina ja kaikkialla puhutaan kulukorvauksistamme, matkakuluistamme ja muista vastaavista asioista ja että minua vastaan hyökätään näiden asioiden vuoksi.
<P>
Ohjesääntö, josta neuvosto on päässyt poliittiseen kompromissiin, ei ole täydellinen. Ymmärrän kollegoitani, jotka arvostelevat sitä. Minulle tämä puutteellisuus ei kuitenkaan ole niin vakava asia kuin se, että haluan voida aloittaa seuraavalla vaalikaudella täysin puhtaalta pöydältä, ja odotan, että meidän ei tarvitse enää käyttää aikaa omaa ohjesääntöämme koskeviin päätöksiin.
<P>
Siksi olin valmis hyväksymään neuvoston tekstin omaksemme. On muuten olemassa sellainen fysiikan laki, että jos heiluri menee liikaa toiselle puolelle, se heilahtaa sen jälkeen toiselle puolelle. Arvokkuus on myös uskottavuudesta huolehtimista.
<P>
Kuhnin mietintö (A4-0224/99)
<SPEAKER ID=114 NAME="Breyer">
 Arvoisa puhemies, taistelimme tietenkin Kuhnin mietinnön puolesta. Olisimme toivoneet, että takuuaikaa olisi pidennetty viiteen vuoteen; se olisi tarkoittanut, että kestävyysperiaate olisi otettu tosiasiassa käyttöön. Se olisi tarkoittanut, että tuottajat olisivat asettaneet suuremman painoarvon pitkäikäisille tuotteille. Pahoittelen kompromissin osalta syvästi sitä, että jäsenvaltioiden on nyt mahdollista soveltaa direktiivien täytäntöönpanossa kahden kuukauden reklamaatioaikaa. Kehotan myös Saksan liittohallitusta olemaan käyttämättä tätä mahdollisuutta; se onkin jo ilmoittanut asiasta. Se olisi kipeä takaisku kuluttajansuojalle. Miten käy päinsä, että esimerkiksi ranskalainen, joka tekee ostoksia Saksassa ja luottaa siihen, että kaksivuotinen takuu on voimassa, joutuu myöhemmin toteamaan, että hänen olisi pitänyt tehdä reklamaatio kahden kuukauden kuluessa, koska hän on ostanut tuotteen Saksasta?
<P>
En usko, että haluamme pyrkiä tähän päämäärään tällä mietinnöllä. Myös Kuhn pahoittelee nimenomaan tätä kohtaa. Mietintö on kuitenkin pieni askel oikeaan suuntaan. Voin vain toivoa, että monet jäsenvaltiot jättävät käyttämättä annetun mahdollisuuden soveltaa kahden kuukauden reklamaatioaikaa, sillä se merkitsisi silloin askelta oikeaan suuntaan, koska se tarkoittaisi, että kuluttajien takuuta olisi mahdollisuus pidentää kahteen vuoteen. Minusta on hyvin myönteistä, että olemme ensinnäkin onnistuneet määrittämään kulutustavaroiden takuuajan vuodeksi, tämä on askel kohti parempaa kestävyyttä ja kuluttajien suojelua. Toivon kuitenkin, että se tarkoittaa myös sitä, että emme käytä hyväksi tätä kahden kuukauden reklamaatioaikaa, sillä useiden tavaroiden osalta viat todetaan vasta kahden kuukauden jälkeen. Tällöin kuluttajat hyötyisivät vain vähän kahden vuoden takuuajasta. Voin vain vedota teihin, jotta sitä ei panna täytäntöön.

<SPEAKER ID=115 NAME="Jackson">
En puolla yhteistä kantaa tästä direktiivistä. Mielestäni tästä asiasta annettu direktiivi voi olla aiheellinen, jos se tuo todellista hyötyä niille kuluttajille, jotka ostavat tavaroita yli rajojen -, mutta tämä direktiivi ei ole sellainen.
<P>
Mielestäni direktiivi ei pysty tyydyttävästi kattamaan sellaista tilannetta, että kuluttaja ostaa tavaroita yhdessä maassa ja havaitsee kotiin palattuaan, että ne ovat viallisia. Tällaisessa tilanteessa hänen on edelleen palautettava ne sinne, mistä hän ne alun perin osti, saadakseen hyvityksen, korjauttaakseen tavaran ja niin edelleen. Olisi ollut paljon parempi - ja siitä olisi ollut kuluttajille todellista hyötyä -, jos kuluttajalla olisi oikeus neuvotella hyvityksestä tai tavaran korjauksesta yrityksen edustajan kanssa - jos sellainen on olemassa - asuinmaassaan. Nyt direktiivissä puututaan tähän ongelmaan vain johdanto-osan kappaleessa 13 ilmaistussa toiveessa, että useissa jäsenvaltioissa markkinoitujen kulutustavaroiden valmistajat liittäisivät tavaroihin osoitteet, joihin kuluttaja voi ottaa yhteyttä kussakin valtiossa; johdanto-osan kappaleeseen 20 sisältyy myös mahdollisuus muuttaa direktiiviä tulevaisuudessa. Direktiivi saattaa näin ollen herättää rajat ylittävien kuluttajien oikeuksia koskevia toiveita, joita se ei täytä.
<P>
Direktiivissä on ongelmana myös se, miten se kattaa käytetyt tavarat. Jäsenvaltiot voivat 1 artiklan 3 kohdan mukaisesti jättää direktiivin ulkopuolelle huutokaupassa myytävät käytetyt tavarat, kun kuluttajilla on tilaisuus olla omakohtaisesti läsnä myyntitapahtumassa. Johdanto-osan kappale 16 on kuitenkin hyvin harhaanjohtava: siinä sanotaan, että käytetyt tavarat ovat luonteeltaan sellaisia, että niiden korvaaminen on yleisesti ottaen mahdotonta, joten kuluttajan oikeus saada viallisen tavaran tilalle uusi ei yleisesti ottaen koske näitä tavaroita. Siinä myös sanotaan, että tällaisten tavaroiden osalta jäsenvaltiot voivat valtuuttaa osapuolet sopimaan lyhennetystä takuuajasta, toisin sanoen lyhyemmästä kuin 2 vuotta.
<P>
Mielestäni tämä tarkoittaa sitä, että käytetyt tavarat kuuluvat huutokaupassa myytäviä tavaroita lukuun ottamatta direktiivin soveltamisalaan ja että jonkinlaisen takuun täytyy koskea niitä, vaikka jäsenvaltiot voivat lyhentää sitä alle 2 vuoteen. Onkohan neuvosto ymmärtänyt, mitä vaikutuksia tästä on käytettyjen tavaroiden markkinoille? Millaisia kiistoja tullaan nyt käymään " lyhennetystä takuuajasta" ? Tuovatko tällaiset kiistat uuden ulottuvuuden kirpputoreihin (jotka eivät ole huutokauppoja) ja pystyttävätkö asianajajat sinne omat pöytänsä kiistojen ratkaisemiseksi? Jos kuluttajien oikeus korjauttaa tavara ei " yleisesti ottaen koske" käytettyjä tavaroita, täsmentääkö jokainen jäsenvaltio, mitä se koskee? Jos näin on, käytössä on pian 15 eri järjestelmää.
<P>
Odotan kiinnostuneena tilanteen kehittymistä, mutta en voi tukea nykyistä direktiiviä ja olen näin ollen pidättäytynyt tekstiä koskevasta lopullisesta äänestyksestä.

<SPEAKER ID=116 NAME="Titley">
 Äänestän tänään kuluttajien entistä parempien oikeuksien puolesta koko Euroopan unionissa. Yksi Euroopan unionin suurimmista saavutuksista on ollut yli 370 miljoonan ihmisen yhtenäismarkkinoiden luominen Eurooppaan. Sen myötä yritykset, työntekijät ja kuluttajat omasta vaalipiiristäni Luoteis-Englannissa hyötyvät yli kahdeksan kertaa suuremmista markkinoista kuin Yhdistynyt kuningaskunta yksinään on. Suuremmat markkinat synnyttävät lisää kaupankäyntiä, mikä puolestaan synnyttää lisää työpaikkoja.
<P>
Kuluttajat hyötyvät valinnanvapauden ja hintakilpailun lisääntymisestä. Haluan kuitenkin varmistaa sen, että kun äänestäjäni nauttivat yhtenäismarkkinoiden eduista ja ostavat tavaroita ulkomailta, heillä on samanlainen kuluttajansuoja kuin Britanniassa. Haluan, että heillä on samanlainen oikeus korjauttaa tavara, saada sen tilalle uusi tavara tai saada alennusta tai hyvitystä niin Milanossa kuin Manchesterissakin. Haluan siis, että rajojen yli ostoksia tekevät henkilöt olisivat tyytyväisiä.
<P>
Labour-puolueen hallitus on jo kauan halunnut lisätä kuluttajille tiedottamista, niin että he voivat tehdä tietoisia valintoja ostamistaan tuotteista ja että heillä on oikeus valittaa, jos jokin epäonnistuu. Britannian puheenjohtajakaudella ajoimme esimerkiksi läpi kauan odotetun kulutustavaroiden takuita koskevan sopimuksen, jossa määriteltiin kuluttajien oikeudet, kun he ostavat tuotteita missä tahansa yhtenäismarkkinoilla. Tässä Labour eroaa jyrkästi Toryista, jotka BSE-kriisin aikana pysäyttivät EU: n mieluummin kuin suojelivat kuluttajia asianmukaisesti.
<P>
Oomen-Ruijtenin mietintö (A4-0190/99)
<SPEAKER ID=117 NAME="Lindqvist">
Rahoituspalveluiden etämyynnin tarjonta Internetin, faksin ja puhelimen välityksellä kasvaa. Komissio on tehnyt ehdotuksen kuluttajansuojan parantamiseksi tällaisten etäostosten yhteydessä.
<P>
Komission ehdotus muodostuu kiinteistä säännöistä, joista jäsenvaltiot eivät saa poiketa. Valiokunnan runsaslukuinen vähemmistö tuki tätä linjaa. Tämä linja olisi kohtalokas Ruotsille ja muille jäsenvaltioille. Se merkitsisi sitä, että tiukemmista kuluttajansuojaa koskevista säännöistä olisi luovuttava. Ehdotuksen on sen sijaan perustuttava vähimmäissääntöihin, jolloin jäsenvaltioilla on mahdollisuus säilyttää tiukemmat säännöt ja vapaus tiukentaa sääntöjä niin halutessaan.
<P>
Sandbækin mietintö (A4-0225/99)
<SPEAKER ID=118 NAME="Breyer">
 Vihreiden ryhmä iloitsee tietenkin suuresti siitä, että onnistuimme säätämään sitovasti torjunta-aineettomista lastenruoista koko Euroopan unionissa. Sen lisäksi, että se merkitsee suurta saavutusta kuluttajansuojalle, sillä edistetään merkittävästi ympäristönäkökohtien huomioon ottamista maatalouspolitiikassa. Tämä on tietenkin suuri saavutus myös ryhmällemme, sillä kyse oli vihreiden esittämästä tarkistuksesta, joka sai ainoana tarkistuksena ehdottoman enemmistön ja joka johti siihen, että komissio kuten myös ministerineuvosto ryhtyivät toimiin. Jos säädämme tässä yhteydessä ennalta varautumisen periaatteesta, se merkitsisi suuntaa-antavaa päätöstä, jota mielestämme olisi järkevää laajentaa koskemaan myös koululaisia ja nuorisoa. Tämä johtaa myös siihen, että meidän on pohdittava perusteellisesti arvioitua hyväksyttävää päivittäistä annosta (ADI), sillä tämä periaate edellyttää sitä, että haitallisten aineiden pitoisuudet mitataan 80 kg painavista ihmisistä. Tällöin ei tietenkään voida taata lasten, heikkokuntoisten eikä sairaiden ihmisten terveydenhuoltopalveluja.
<P>
Olemme kuitenkin erityisen iloisia siitä, että olemme ensi kertaa onnistuneet säätämään Euroopan unionissa sitovasti siitä, että kaikissa EU: n jäsenvaltioissa on sovellettava kaikkein korkeimpia standardeja, toisin sanoen toteamisraja-arvon on oltava nolla, mikä tarkoittaa tosiasiassa biologista maanviljelystä, kuten liittotasavallassa on määrätty. Olemme osoittaneet tässä yhteydessä, että meidän ei pidä yhdenmukaistaa arvoja pienimmän yhteisen nimittäjän tasolle, vaan että on täysin mahdollista määrätä sitovasti siitä, että kaikissa EU: n jäsenvaltioissa sovelletaan korkeinta standardia. Meidän on asetettava painopiste nimenomaan yhteiskunnan pienimpien terveydenhuoltoon. Olemme onnistuneet säätämään ennalta varautumisen periaatteesta, ja toivomme, että se onnistuu myös muiden kysymysten kohdalla. Minun oikealla puolella istuu kollegani Irene Soltwedel-Schäfer, ja hänellä on ollut tänään vieraana BSE-skandaalin uhreja. Voin vain vedota siihen, että jos säädämme sitovasti ennalta varautumisen periaatteesta - kuten olemme tässä tapauksessa tehneet -, sen pitäisi ohjata meitä myös useilla muilla aloilla.
<P>
Euroopan unionin ja Yhdysvaltojen välinen kiista:

<SPEAKER ID=119 LANGUAGE="FR" NAME="Berthu">
Arvoisa puhemies, Maailman kauppajärjestö on asettanut ensi kesäkuun 13. päivän määräajaksi, jolloin eurooppalaisten on viimeistään purettava amerikkalaiselle hormonikäsitellylle lihalle, erityisesti somatotropiinin tuonnille määräämänsä tuontikielto.
<P>
Kansakuntien Eurooppa -ryhmä kehottaa eurooppalaisia vastuuhenkilöitä jatkamaan naudan somatotropiinin tuontikieltoa, sillä somatotropiini on hormoni, jota valmistetaan geneettisesti muunnetuista bakteereista ja jonka tiedetään varmasti vahingoittavan nautaeläinten terveyttä ja erittäin todennäköisesti myös näiden eläinten lihaa syövien ihmisten terveyttä. Meidän on tämän ongelman osalta sovellettava ennalta varautumisen periaatetta, kuten sitä on sovellettava myös kaikkiin geneettisesti muunnettuihin organismeihin, joiden tuonnin Eurooppaan komissio on varomattomasti sallinut.
<P>
Mutta meidän on mentävä pidemmälle ja arvioitava, ketkä ovat nykyisessä tilanteessa vastuussa, ja tehtävä ehdotuksia ongelman korjaamiseksi. Meidän on otettava huomioon, että taitamattomien neuvonantajien harhauttamat eurooppalaiset - ja harhautettaviin kuuluu myös Euroopan komissio, johon ovat eittämättä vaikuttaneet ulkoiset edut - ovat itse ratifioineet Uruguayn kierroksella tehtyihin sopimuksiin sisältyvät ja WTO: n soveltamat, kansainvälistä kauppaa koskevat säännöt, jotka estävät meitä soveltamasta tietoisesti ennalta varautumisen periaatetta.
<P>
Tämä ongelma on korjattava ensinnäkin toimielinuudistuksen avulla sekä seuraavien kansainvälisten neuvottelujen yhteydessä. Olin nimittäin kauhuissani, kun toissailtana pidetystä keskustelusta kävi ilmi, ettei komission jäsen Sir Leon Brittan osoita pienintäkään katumuksen merkkiä ja että hän pitää lähes jumalallisina vapaakauppaa koskevia lakeja, jotka ovat kaiken muun yläpuolella. Vielä kauhistuttavampaa oli se, kun komission puheenjohtaja Romano Prodi ilmoitti eilisaamuna täällä istuntosalissa, että seuraavissa kansainvälisissä neuvotteluissa on määrä aloittaa - lainaan häntä - "uusi liberalisointikierros" . Nämä ihmiset eivät todellakaan ole oppineet mitään. He saavat meidät katastrofin partaalle. Kansainvälisessä kaupassa olisi nyt päinvastoin sovellettava itseään demokraattisesti ilmaisevien kansojen vapaata valintaa sekä annettava etusija itsenäisille kansallisille valtioille.

<SPEAKER ID=120 LANGUAGE="DE" NAME="Breyer">
Arvoisa puhemies, myös me olemme tietenkin iloisia siitä, että EU on kannattanut hyvin selvästi hormonikäsiteltyä lihaa koskevan kiellon jatkamista. Minä itse pahoittelen syvästi sitä, että komissio antoi tämän tutkimustoimeksiannon näin myöhään. Olemme tienneet jo vuosien ajan, että ainakin yhden hormonin epäillään aiheuttavan syöpää, ja että muilla hormoneilla on haitallinen vaikutus nimenomaan teini-ikäisiin nuoriin. Me tiedämme, että kuluttajat eivät halua hormonilihaa, ja sillä on ratkaiseva merkitys. Kuluttajat haluavat terveellisiä, luonnonmukaisia elintarvikkeita. Siksi tämä päätös on hyvin myönteinen, sillä pelkkä merkintä olisi merkinnyt askelta taaksepäin, kuten olemme valitettavasti tehneet uuselintarvikkeiden osalta, vaikka kuluttajat ovat ilmaisseet vastustavansa geenimuunnettuja elintarvikkeita.
<P>
Komissiohan suunnittelee myös geeniteknisesti valmistettua naudankasvuhormonia koskevan kiellon pidentämistä. Olisi korkea aika säätää vihdoinkin myös kiellosta, kuten Kanada on jo tehnyt. Kaikissa tiedekomitean toteuttamissa tutkimuksissa on todistettu, että eläinten hormonikäsittely on arka ja vaarallinen aihe. On olemassa myös lukuisia muita viitteitä, jotka voisivat vielä vahvistaa tämän, ja meidän on lopultakin huolehdittava siitä, että WTO ei enää tarkastele pelkästään jäännöksiä koskevaa ongelmaa, sillä kuluttajilla on oikeus kääntyä ostopäätöksellään myös jotain tiettyä tuotantotapaa vastaan. Siksi on erittäin myönteistä, että komissio on tehnyt tämän päätöksen; meidän olisi tosin pitänyt nimetä terveysvaarat paljon selvemmin ja näkyvämmin jo aiemmin.

<SPEAKER ID=121 LANGUAGE="DE" NAME="Graefe zu Baringdorf">
Arvoisa puhemies, haluaisin ensimmäiseksi ilmaista tyytyväisyyteni siihen, että saan antaa äänestysselityksen samalla, kun te hoidatte viimeistä puheenjohtajakauttanne. Parlamentin teille osoittama sympatia teki minuun suuren vaikutuksen. Minua ilahduttaa myös se, että parlamentti on vaatinut yksimielisesti 525 äänellä - mikä on harvinaista -, että hormonilihaa koskevaa tuontikieltoa jatketaan. Meillä on maataloutta käsittelevässä valiokunnassa esitys, jolla pyrittiin siihen, että merkintäjärjestelmä asetettaisiin etusijalle niin, että kiellon voimassaoloa olisi voitu muuttaa.
<P>
Tieteelliset tulokset ovat kuitenkin vahvistaneet pelkomme. Saavuttamamme 525 äänen tulos tehnee komissioon sellaisen vaikutuksen, että se pitää nyt voimassa hormoneja koskevan kiellon ja käynnistää uudelleen WTO: n paneelin keskustelut tehdäkseen selväksi, että me emme ole halukkaita kuormittamaan väestöämme tällä vaarallisella hormonilihalla. Suuret kiitokset, toivon teille kaikkea hyvää!

<SPEAKER ID=122 NAME="Puhemies">
Kiitän teitä, parlamentin jäsen Graefe zu Baringdorf, minua kohtaan osoittamistanne hienotunteisista sanoista.

<SPEAKER ID=123 NAME="Cunha">
 Olemme viime vuosina havainneet, miten Maailman kauppajärjestö on toistuvasti ottanut kantaa maatalous- ja elintarviketuotteiden kauppaa koskeviin asioihin ja miten nämä kannanotot ovat oudolla tavalla olleet Amerikan yhdysvaltojen intressien ja painostuksen mukaisia.
<P>
Hormoneilla käsitellyn lihan ja geneettisesti tuotettujen siementen (geneettisesti muunnettujen organismien, GMO) markkinoinnin tapauksessa Euroopan unionin ei edes anneta kuunnella kuluttajien huolia. On totta, että tällaisia perusteluja käytetään toisinaan protektionististen kaupan käytäntöjen suojelemiseksi. Näin ei kuitenkaan ole nyt Euroopan unionin tapauksessa, sillä BSE-tauti horjutti perusteellisesti kuluttajien luottamusta. Tämä kuitenkin vaatii sitä, että eurooppalaiset viranomaiset ryhtyvät varotoimiin ja kuuntelevat näitä huolia, jotka ovat Euroopassa voimakkaampia kuin missään muualla maailmassa.
<P>
On olemassa viitteitä siitä, että hormoneilla käsitellyn lihan nauttiminen vaikuttaa haitallisesti terveyteen, ja epäilyksiä siitä, että joitakin tutkimustuloksia ei ole otettu huomioon EU: n poliittisissa päätöksissä. Sen vuoksi EU: n täytyy pysyä vakaasti kannassaan, jonka mukaan kaikki tutkimustiedot olisivat selvästi esillä.
<P>
Koska WTO ei suhtaudu vakavasti tähän asiaan, olemme vakuuttuneita siitä, että WTO: n terveys- ja kasvinsuojelumääräykset (SPS-sopimus) eivät palvele tätä tarkoitusta ja niitä täytyy muuttaa seuraavalla neuvottelukierroksella.
<P>
Banaanien tapauksessa EU: n ei anneta tehdä kauppamyönnytyksiä sellaisille pienille maille, jotka olivat ennen sen siirtokuntia (AKT-maat) ja joiden talous on pääasiassa banaanin varassa. Tämä on erityisen huolestuttavaa, koska tämä EU: n politiikka noudattaa Lomén sopimuksia, jotka ovat peräisin vuodelta 1963 ja jotka ovat siis paljon vanhempia kuin nykyinen maailmankauppasopimus (Marrakeshin sopimus vuodelta 1994). Mistä tämä kaikki johtuu? Siitäkö, että Yhdysvallat on banaanintuottaja? Ei todellakaan! Siitä yksinkertaisesta syystä, että ne puolustavat yrityksiään, joilla on monopoli AKT-maista peräisin olevien banaanien - niin sanottujen " dollaribanaanien" - kaupassa.
<P>
Toisaalta jos WTO pakottaisi EU: n banaanikaupan täysimääräiseen vapauttamiseen, olen täysin vakuuttunut siitä, että se merkitsisi ennemmin tai myöhemmin yhteisön banaanintuottajien tukijärjestelmän loppumista.
<P>
Pyydän, että komissio pysyisi lujana, kun se puolustaa intressejämme, ja ettei se pelästyisi kansainvälistä painostusta. Pyydän sitä myös ottamaan asiaankuuluvasti huomioon kaikki nämä tapaukset ja ryhtymään varotoimiin WTO: n seuraavaa neuvottelukierrosta varten.

<SPEAKER ID=124 NAME="Kreissl-Dörfler">
Hyvät kollegat, EU: n komissio antoi Yhdysvalloista tuotavaa hormonilihaa koskevan ensimmäisen tieteellisen kannanottonsa juuri oikeaan aikaan. Nyt meillä on mustaa valkoisella. Naudoille annettavat hormonit ovat äärettömän vaarallisia ihmisille ja etenkin lapsille. Kannanotossa puhutaan yksiselitteisesti syöpää aiheuttavista vaikutuksista, murrosiän ajallisesta siirtymisestä ja vastustuskyvyn heikentymisestä.
<P>
Meidän vastauksemme tähän voi olla ainoastaan seuraava: Yhdysvalloista tuotavaa hormonilihaa koskevaa kieltoa on jatkettava. Kaikki merkintöjä tai vahingonkorvauksia koskevat lisäpohdinnat, kaikki viittaukset WTO: n sääntöjen mukaisiin järjestelyihin ovat yksinkertaisesti tarpeettomia.
<P>
Tätä vastausta odotin myös Sir Leon Brittanilta. En kuitenkaan havainnut hänen puheessaan yhtään ainoaa selvää lausuntoa hormoneja koskevasta aiheesta. Suorastaan järkyttävä ja vastuuntunnoton on hänen mielipiteensä, että kyse on ensisijaisesti lainsäädännöllisestä ja taloudellisesta eikä kansanterveyttä koskevasta aiheesta.
<P>
Päinvastoin: lainsäädännöllinen tilanne on selvä, samoin taloudelliset näkökohdat. Kansanterveyden kannalta meidän pitäisi periaatteessa kehottaa Yhdysvaltojen hallitusta ottamaan käyttöön hormonilihaa koskeva kielto Yhdysvalloissa.
<P>
Banaanien jälkeen hormoniliha on toinen syy Yhdysvaltojen ja EU: n välisiin suuriin erimielisyyksiin. Pyydän hartaasti lopettamaan vapaakaupan paljaaksihakkuut myös banaaneja koskevan kysymyksen osalta. Emme saa lopettaa vastarintaamme myöskään banaaneja koskevassa kysymyksessä Yhdysvaltojen hallinnon lepyttämiseksi. Emme voi enää taantua kehitysyhteistyöpolitiikkaa koskevissa periaatteissamme.
<P>
Banaanien yhteisten markkinajärjestelyjen muutostarvetta on hyödynnettävä niin, että edistetään erityisesti yhteiskunnallisia, ympäristöystävällisiä ja kehitysyhteistyöpolitiikkaa edistäviä tuotantotapoja - sijainnista riippumatta. Tulevalla WTO: n kierroksella tällaisten uudistusten - myös banaanikiistassa osallisena olevan GATS: in uudistuksen - on oltava ensimmäisellä sijalla esityslistalla.
<P>
Emme saa kuitenkaan odottaa neuvottelukierroksen tuloksia. Meidän on jatkettava EU: n paneelin toimia Yhdysvaltojen ekstraterritoriaalista lainsäädäntöä, osastoa 301, vastaan tässä ja nyt, eikä toimia pidä keskeyttää missään olosuhteissa. Meidän on ryhdyttävä tarmokkaisiin toimiin Yhdysvaltojen käyttäytymistä vastaan, sillä se on soveltanut rangaistustulleja jo 3. maaliskuuta alkaen, vaikka paneelin päätös tehtiin vasta paljon myöhemmin.
<P>
Komission tehtävänä ei ole suojella vapaakauppaa vaan niitä, jotka joutuvat rattaiden alle vapaakaupan nimissä.
<P>
Me vihreät toivomme, että kannatatte kompromissipäätöstä koskevia tämänsuuntaisia tarkistuksiamme, jotta voimme äänestää kompromissin puolesta.

<SPEAKER ID=125 NAME="Lienemann">
Euroopan on oltava tiukkana harjoittaessaan transatlanttista kauppakumppanuutta Yhdysvaltojen kanssa. Meidän on päästävä eroon tavasta, jolla kaupan vapauttaminen nykyään käsitetään, nimittäin siten, ettei siinä oteta huomioon sosiaalisia eikä ympäristöä koskevia sääntöjä, ja meidän on asetuttava vastustamaan Yhdysvaltojen poliittista, taloudellista ja rahataloudellista ylivaltaa, joka päättyy siihen, että amerikkalaisen yhteiskunnan etuja vaalitaan muka yleisten etujen nimissä.
<P>
Hormonilihaa koskeva ongelma osoittaa, ettei terveyttä ja kuluttajien suojelua koskevia vaatimuksia ole otettu huomioon ja että ennalta varautumisen periaatteelle on annettu vähän painoarvoa hallitseviin taloudellisiin etuihin nähden. Euroopan on jatkettava äänenvaimentimia koskevaa kieltoaan, sillä lentokoneiden äänenvaimentimia koskeva riita osoittaa, että on kieltäydytty ottamasta huomioon parhaimpia ympäristönormeja.
<P>
Vaikka sosiaalinen ongelma ei kauppakiistoissa tulekaan yhtä selkeästi esille, on valitettavaa, että se sivuutetaan säännöllisesti markkinoiden vapauttamisessa nykyään vallitsevassa logiikassa, jossa ei siis oteta huomioon sosiaalisia eikä ympäristönormeja.
<P>
Banaanikiista osoittaa, että monikansallisten yritysten edut ovat monin verroin tärkeämpiä kuin kansojen hyväksi koituva kehitys, ja markkinat sivuuttavat välttämättömän yhteisvastuun, jota poliittisessa yhteisössä olisi kehitettävä!
<P>
Voimme sitä paitsi panna merkille, että amerikkalaiset elintarvikemonopolit tekevät jättiläismäisiä voittoja Latinalaisen Amerikan banaaninviljelyn avulla, ilman että näiden maiden kansalaisten asemassa tapahtuisi parannusta.
<P>
Meidän on aika muuttaa välttämättömän kansainvälisen kaupan ja markkinoiden avautumisen periaatteita siten, että ne eivät perustuisi WTO: n, GATTin tai uuden transatlanttisen kumppanuuden sanelemiin säännöihin.

<SPEAKER ID=126 NAME="Souchet">
 Euroopan unionin ja Yhdysvaltojen väliset kolme kiistaa Maailman kauppajärjestössä koskevat banaanialaa, hormonilihaa ja nousevien ja laskeutuvien lentokoneiden meluhaittoja.
<P>
Vaikka nämä kolme kiistaa edustavatkin vain pientä osaa Yhdysvaltojen ja Euroopan unionin välisestä kaupankäynnistä, ne ovat malliesimerkki aiheuttamistaan taloudellisista, poliittisista ja sosiaalisista seurauksista.
<P>
Banaanikiistan osalta jäsenvaltiot ja Euroopan unioni nimittäin menettävät - vapauttamisen ja kaupan kansainvälistymisen nimiin vannoessaan - kykynsä harjoittaa erityistä ja etuoikeutettua politiikkaa tiettyjen kehitysmaiden kanssa, joiden kanssa me olemme harjoittaneet kaupankäyntiä jo pitkään historiamme kuluessa. Tällaisella kehityksellä on erittäin huomattavat sosiaaliset vaikutukset joihinkin kehitysmaihin: Euroopan unionin jäsenvaltiot menettävät WTO: n vuoksi vähitellen vaikutuspiiriään varsinkin Afrikan mantereella, ja tästä hyötyy Etelä-Amerikan mantere, jonka maatalouden resursseja käyttävät ja hyödyntävät suurimmaksi osaksi amerikkalaisen pääoman hallitsemat yritykset.
<P>
Hormonilihan kaupan pitämisen osalta voidaan todeta - niiden tunnettujen seurausten ohella, jotka liittyvät rakenteellisesti ylijäämäisen ja BSE-taudin voimakkaasti heikentämän maataloustoiminnan tuotannolliseen epätasapainoon -, että hormonilihan kulutuksen vaikutukset ihmisten terveyteen ovat huomattavat, vaikka ne tunnetaankin vain osittain. Tiedämme esimerkiksi, että hormonilihan syönnillä on kohtalokkaat seuraukset puberteetti-iässä olevien nuorten kehitykselle. Maailman kauppajärjestö - siinä muodossaan, jollaiseksi komissio on sen neuvotellut ja jollaisena se tarjotaan jäsenvaltioille - vähät välittää ennalta varautumisen periaatteesta ja terveyden suojelusta, jota jokaisen jäsenvaltion on voitava ylläpitää kansalaistensa terveyden varjelemiseksi.
<P>
Näiden kahden esimerkin perusteella voimme vain todeta, että GATTin sopimukset - joiden perusteella Maailman kauppajärjestö luotiin - vahingoittavat Euroopan unionin jäsenvaltioiden kansalaisten etuja. Vaadin WTO: n toiminnan täydellistä uudelleen järjestelyä vuoden lopulla alkavan WTO: n uuden neuvottelukierroksen yhteydessä. On tarpeen luoda tasapuolisen kaupan periaate Euroopan unionin ja kolmansien maiden välille sekä ryhtyä jälleen soveltamaan ennalta varautumisen periaatetta. Hormonilihan perusteella me kaikki olemme tietoisia siitä, että Yhdysvallat käy Euroopan unionin kimppuun geneettisesti muunnettuja organismeja koskevassa asiassa.
<P>
Spencerin mietintö (A4-0242/99)
<SPEAKER ID=127 LANGUAGE="EN" NAME="McKenna">
Arvoisa puhemies, äänestin yhteistä ulko- ja turvallisuuspolitiikkaa käsittelevää Spencerin mietintöä vastaan. Se on jälleen yksi osoitus pyrkimyksestä Euroopan unionin sotilaallistamiseen. Mietinnössä puhutaan Saint Malon ranskalais-brittiläisen julistuksen tukemisesta ja myös Länsi-Euroopan unionin nopeasta integroinnista EU: hun. On varsin selvää, että Länsi-Euroopan unioni on sotilasliitto. Se uskoo ydinaseisiin ja vannoo ydinasepelotteen nimiin. Sitä kuvittelisi, että yrittäisimme 1900-luvun lopulla päästä eroon näistä sotilasliittoumista, koska niillä ei nähdäkseni ole merkitystä. Annamme nyt tekohengitystä Länsi-Euroopan unionille, jonka olisi itse asiassa pitänyt kuolla viime vuonna.
<P>
Oman maani kansalaisille on vakuutettu kerta toisensa jälkeen, että Euroopan unionia ei sotilaallisteta, mutta monet mietinnöt, jotka parlamentti on hyväksynyt niiden viiden vuoden aikana, joina olen ollut täällä, osoittavat selvästi, että tähän suuntaan ollaan menossa. Mielestäni EU: n minkäänlainen sotilaallistaminen ei yleensä ottaen ole ihmisten etujen mukaista, ei Euroopassa eikä muualla maailmassa. Olemme luomassa uutta sotilasliittoumaa, mikä ei mielestäni ole hyvä ajatus. EU: n hallitusten pitäisi olla rehellisiä äänestäjille etenkin oman maani kaltaisissa puolueettomissa maissa ja sanoa: " Tästä on todellisuudessa kyse. Kannatatteko vai vastustatteko sitä?" On varsin selvää, että ellei tässä vaiheessa tehdä jotakin, EU: ssa tulee olemaan puolustukseen liittyvä ulottuvuus. Helmut Kohl oli sitä mieltä, että kehitys Euroopan unionissa johtaisi lopulta eurooppalaiseen armeijaan ja eurooppalaisiin poliisivoimiin. Kansalaisille ei ole kerrottu tätä. Se pitäisi kertoa heille. Vastustan periaatteesta eurooppalaista armeijaa tai eurooppalaisia poliisivoimia tai eurooppalaista puolustusidentiteettiä EU: ssa.

<SPEAKER ID=128 NAME="Caudron">
Maastrichtin sopimuksella luodulla yhteisellä ulko- ja turvallisuuspolitiikalla on ollut vaikeuksia löytää paikkansa. Se on liian pitkään ollut melkein näkymätöntä, ja Eurooppa on osoittanut harjoittavansa " kääpiöpolitiikkaa" kansainvälisellä areenalla, kun se on omaksunut minimalistisia kantoja.
<P>
Parlamentin jäsen Spencerin mietinnöt osoittavat, että Euroopan unioni on alkanut tuoda itseään esille poliittisena suurvaltana, ja mietinnöistä käy selkeästi esille ajatus siitä, että Euroopan parlamentti on ilmaissut halunsa tuoda oman panoksensa ulko-ja turvallisuuspolitiikkaan.
<P>
Vaikka onkin ilmeistä, että Euroopan unionin toiminta on vielä riittämätöntä - ja se tulee erityisen räikeästi esille turvallisuus-ja puolustuskysymyksissä -, tuota toteamusta on silti syytä hieman lieventää Kosovon viimeaikaisten tapahtumien perusteella. Euroopan unioni on ymmärtänyt olla aloitteellinen, kuten Rambouillet'n konferenssin järjestäminen osoitti. Euroopan unioni on saanut äänensä kuuluviin eikä ole jäänyt tässä asiassa Yhdysvaltojen jälkeen.
<P>
Yhteinen ulko- ja turvallisuuspolitiikka on saanut uuden piristysruiskeen Amsterdamin sopimuksen ansiosta. YUTP: n korkean tason edustajan nimittäminen lisää tuon politiikan näkyvyyttä ja tehokkuutta. Kannatan esittelijän ajatusta siitä, että ulko- ja turvallisuusasiain sekä puolustuspolitiikan valiokunnassa olisi järjestettävä kuuleminen ennen kuin korkean tason edustaja aloittaa virassaan.
<P>
Yhteisen strategian uusi väline mahdollistaa lisäksi perussuuntaviivojen luomisen YUTP: lle. Yleisten asioiden neuvoston olisi hyväksyttävä tämänkaltainen strategia suhteissa Venäjän federaatioon ja saattaa strategia Kölnin Eurooppa-neuvoston käsiteltäväksi. Kannatan täysin tällaista aikataulua, ja asian kiireellisyyden vuoksi strategian hyväksymistä ei pidä viivyttää. Venäjän federaation yli pyyhkivä sekä institutionaalinen että taloudellinen ja sosiaalinen kriisi ei salli minkäänlaista aikailua. Kosovon tapahtumat puoltavat tiiviin vuoropuhelun aloittamista Venäjän federaation kanssa. Venäjän federaatiolla on väistämätön asema eurooppalaisessa puolustusarkkitehtuurissa. Venäjän federaatiolla on avainasema Euroopan mantereen vakaudessa.
<P>
Euroopan parlamenttia olisi kuultava strategian sisältöä koskevassa asiassa. Koska kuulemista ei ole otettu huomioon Euroopan unionista tehdyssä sopimuksessa, toivon, kuten esittelijäkin, sellaisen toimielinten välisen sopimuksen tekemistä, jossa määrättäisiin parlamentin kuulemisesta. Yhdyn esittelijän närkästykseen, kun tarkastellaan Euroopan parlamentin toimivaltuuksia YUTP: n alalla. Amsterdamin sopimuksella tehdyt muutokset eivät muuta parlamentin tilannetta mitenkään. YUTP: n rahoitusta lukuun ottamatta Euroopan parlamentin asema rajoittuu tiedottamisen ja kuulemisen velvoitteeseen. Neuvoston puheenjohtajamaa ei ole esitellyt määrätyssä ajassa Euroopan parlamentille vuosittaista selvitystään YUTP: n päänäkökohdista ja -valinnoista. Tämä riittää todisteeksi haluttomuudesta ottaa Euroopan parlamenttia mukaan yhteiseen ulko- ja turvallisuuspolitiikkaan.

<SPEAKER ID=129 NAME="Lindqvist">
EU: n yhteinen ulko- ja turvallisuuspolitiikka on epäonnistunut. Englanti ja Yhdysvallat ovat usein kulkeneet omia teitään Irakiin liittyvissä kysymyksissä. EU ei ole onnistunut ratkaisemaan Bosnian, Kosovon ja Turkin (Kurdistanin) konflikteja. EU: n pitää lieventää yhteistä ulko- ja turvallisuuspolitiikkaa, ja sen on sen sijaan keskityttävä kaikin voimin ehkäisemään ennalta konflikteja EU: ssa ja sen lähialueilla. Yhteisen ulko- ja turvallisuuspolitiikan perustamista ei tarvita. Se johtaisi väärään suuntaan. EU ei ole valtio, eikä siitä saa tulla sellaista.

<SPEAKER ID=130 NAME="Theorin">
 Mielestäni EU: n on perustuttava valtioiden väliseen yhteistyöhön. Puolustus ei voi olla osa tällaista yhteistyötä. Meidän on sen sijaan tehtävä valtioiden rajat ylittävää yhteistyötä konfliktien ehkäisemiseksi ennalta.
<P>
Konfliktit tulevat aina olemaan osa ihmisten elämää - kysymys onkin siitä, kuinka ihminen toimii konfliktitilanteissa. Konflikteissa, jotka perustuvat sosiaalisiin, etnisiin ja uskonnollisiin ristiriitoihin. Konflikteissa, joita ei voi ratkaista sotilaallisin voimakeinoin vaan joiden ratkaiseminen vaatii poliittisia, taloudellisia ja diplomaattisia keinoja.
<P>
Turvallisuus voidaan saavuttaa vain tekemällä yhteistyötä, ja sen on oltava sama kaikille ja perustuttava tasa-arvoisuuteen ja oikeudenmukaisuuteen. Yhteistyö, avoimuus, luottamus ja aseistariisunta lisäävät turvallisuuttamme, mutta todelliseen turvallisuuteen on kuuluttava myös varmuus siitä, etteivät nälkä, sairaudet ja sorto uhkaa.
<P>
Spencerin mietintö (A4-0219/99)
<SPEAKER ID=131 NAME="Blot">
Mietintö sisältää runsaasti hyviä aikomuksia, minkä vuoksi se ansaitsee puoltavan äänen äänestyksessä. Mietinnön sisällöllinen merkitys on kuitenkin mielestämme naurettava.
<P>
Siitä on todisteena seuraava mietinnölle tyypillinen kappale: " Yhteistä strategiaa suhteissa Venäjän federaatioon käsitellään nyt muuttuneessa poliittisessa tilanteessa NATOn joukkojen puututtua Jugoslavian liittotasavallan tilanteeseen. On myös otettava huomioon Yhdysvaltain kongressin päätös kehittää tietyin edellytyksin torjuntaohjuspuolustusjärjestelmää, joka venäläisten näkökulmasta kyseenalaistaisi torjuntaohjuksia koskevan sopimuksen (ABM-sopimuksen)."
<P>
Mitä sanottavaa esittelijämme löytää näistä kahdesta Yhdysvaltain kohtalokkaasta teosta? Hän toteaa seuraavasti: " Kaikki tämä puoltaa tiiviiden Euroopan unionin ja Venäjän federaation välisten keskustelujen käynnistämistä." Amerikkalaiset huolehtivat teoista, eurooppalaiset puheista! Mikään ei voisi paremmin osoittaa Euroopan voimattomuutta amerikkalaisen suurvallan edessä.
<P>
Mutta Yhdysvallat hyötyi niin paljon Euroopan kahtiajaosta vuoden 1945 jälkeen, että se näyttää tekevän kaikkensa luodakseen olosuhteet kahtiajaon toistumiselle, tällä kertaa yhtäältä Länsi-Euroopan ja toisaalta ortodoksisen Euroopan välillä. Ortodoksista Eurooppaa kohtaan suunnattuja vihamielisiä tekoja ei enää pidetä minään - sitä halveksitaan, syytetään kansallismielisyydestä ja sen osaksi erilainen kulttuuri mitätöidään täysin -, ja Serbian pommitukset ovat oire tällaisesta asennoitumisesta. Nyt Euroopan sydämeen halutaan luoda uusi kuilu, jota muulla tavoin ei saataisi aikaan. Euroopan maiden on kieltäydyttävä tällaisesta ajattelutavasta, tuettava Venäjän federaatiota ja ryhdyttävä sen kanssa molemminpuoliseen yhteistyöhön rauhan ja hyvinvoinnin saavuttamiseksi kaikille.

<SPEAKER ID=132 NAME="Eriksson, Sjöstedt ja Svensson">
 Olemme jättäneet äänestämättä tätä mietintöä koskevassa lopullisessa äänestyksessä. Olemme samaa mieltä siitä poliittisesta suuntauksesta, jonka mukaan kaikkien EU: n jäsenvaltioiden on kehitettävä ja vahvistettava poliittisia ja taloudellisia suhteitaan Venäjän federaatioon, koska Venäjän kehityksellä on tärkeä asema koko Euroopan kannalta. Demokratian kehityksen tukeminen Venäjällä on keskeinen osa tätä strategiaa. Olemme kuitenkin sitä mieltä, että lännen tukema uusliberalistinen politiikka on lisännyt vakavia sosiaalisia ongelmia, kuten työttömyyttä, ja kasvattanut luokkaeroja Venäjällä. Venäjän suhteiden kehityksen pitää siis perustua sellaiseen politiikkaan, joka vahvistaa maan demokratiaa ja vähentää siellä vallitsevaa sosiaalista epäoikeudenmukaisuutta.
<P>
Ajankohtaisen mietinnön päälinja on, että EU: n on vahvistettava yhteistä ulko- ja turvallisuuspolitiikkaa, mitä me taas vastustamme. Mielestämme tällainen kehitys johtaa muun muassa siihen, että liittoutumattomat maat, esimerkiksi Ruotsi, joutuvat sitoutumaan, ja niillä on vähemmän mahdollisuuksia itsenäiseen toimintaan, mistä on haittaa Euroopan ja maailman yhteiselle turvallisuudelle.
<P>
Edellä mainituista syistä olemme päättäneet jättää äänestämättä lopullisessa äänestyksessä.
<P>
Müllerin mietintö (A4-0227/99)
<SPEAKER ID=133 NAME="Van Dam">
Kollega Müller on laatinut erinomaisen mietinnön arvioista vuoden 2000 budjetiksi. Hyväksymme mielellämme monet mietinnön suosituksista. Siksi olemme myös äänestäneet tämän mietinnön puolesta. On oikein, että esittelijä valitsee tiukan budjettipolitiikan. Henkilöstön lisääminen on sallittua ainoastaan hyvin perustelluissa tapauksissa. Rakennukset täytyy maksaa mahdollisimman nopeasti korkomenojen vähentämiseksi. Lisäksi esittelijä ei hyväksy EU: n budjetista annettavia suoria tukia supermarketin ja catering-palvelujen perustamiseen ja ylläpitoon parlamenttirakennuksissa. Kannatamme sydämestämme kaikkia näitä suosituksia.
<P>
Haluaisin kuitenkin tehdä muutaman reunahuomautuksen. Kannatamme henkilöstöpolitiikan muuttamista sellaiseen suuntaan, että ylennykset perustuvat suorituksiin. Se lisää motivaatiota. Tässä yhteydessä suurena kysymyksenä on kuitenkin se, kuka suoritukset arvioi. Voidaanko taata, että arviointi tapahtuu puolueettomasti? Meidän täytyy päästää eroon poliittisista nimityksistä ja suosimisesta henkilökohtaisin perustein. Santerin komissio romahti ystävien suosimiseen. Viisas oppii muiden virheistä.
<P>
Lopuksi vielä huomautus virkamiesten palkoista. Jos parlamentin jäsenten ohjesääntö hyväksytään, parlamentaarikkojen ja virkamieskunnan palkkatason välille syntyy suuri ristiriita. En tarkoita, että meidän parlamentaarikkoina tarvitsisi olla tyytymättömiä. Se kuitenkin osoittaa, että virkamiesten palkat ovat kohtuuttoman suuret. Olisi hyvä, jos myös tästä asiasta syntyisi keskustelua.
<P>
Istunto keskeytettiin klo 13.48 ja sitä jatkettiin klo 15.00.

<CHAPTER ID=8>
Agenda 2000 (jatkoa)
<SPEAKER ID=134 NAME="Puhemies">
Esityslistalla on seuraavana jatkoa yhteiskeskustelulle Agenda 2000: sta.

<SPEAKER ID=135 LANGUAGE="DE" NAME="Hänsch">
Arvoisa puhemies, hyvät parlamentin jäsenet, neuvosto, komissio ja parlamentti halusivat ja haluavat saavuttaa Agenda 2000 -asiakirjalla kolme tavoitetta. Ensinnäkin: saada unioni kuntoon itälaajentumista varten. Toiseksi: uudistaa omat politiikat, etenkin maatalouden ja rakennerahastojen alalla, toisin sanoen tuulettaa politiikkojamme, ja kolmanneksi: varmistaa näiden politiikkojen rahoitus seuraavien seitsemän vuoden ajaksi.
<P>
Komission asiaa koskevaan pääsuunnitelmaan on tehty muutoksia parlamentissa ja neuvostossa käydyissä yli kaksivuotisissa neuvotteluissa, ja myönnän, että se ei ole edistänyt asiaa kaikilta osin. Jatkossa käy ilmi, että emme ole vielä saavuttaneet täysin juuri mainitsemiani tavoitteita. On kuitenkin totta, että olemme päässeet hyvin, hyvin lähelle näitä tavoitteita.
<P>
Berliinissä saavutettu tulos on kompromissi. Sen syntyminen on myös puheenjohtajamaa Saksan voitto, etenkin Saksan liittokanslerin. Jokaisessa kompromississa, tietenkin myös Berliinin kompromississa, on tyydyttäviä ja vähemmän tyydyttäviä osia. Euroopan unionissa voidaan saavuttaa suurin mahdollinen tyytyväisyyden taso todennäköisesti vain jakamalla tasaisesti tyytymättömyyttä. Puheenjohtajamaa Saksa on menestynyt myös tässä asiassa. Myös parlamentti on kuitenkin menestynyt! Euroopan parlamentti ei ole koskaan aiemmin osallistunut niin tiiviisti tämänkokoista uudistuspakettia koskevien päätösten tekemiseen.
<P>
Euroopan parlamentti on vaikuttanut lopputulokseen ja muuttanut sitä Euroopan parlamentissa järjestetyn mietintöjen ensimmäisen käsittelykerran ja Berliinin Eurooppa-neuvoston maaliskuun lopussa järjestämän käsittelyn välisenä aikana syvällisissä kuulemistilaisuuksissa ja Berliinin jälkeen yhä syventyneissä neuvotteluissa. Lopputulos ei kuitenkaan vastaa täysin vaatimuksiamme ja toiveitamme. Voimme kuitenkin todeta myös sen, että Euroopan parlamentti on nyt ensimmäistä kertaa onnistunut muuttamaan Eurooppa-neuvoston päätöstä tärkeiltä kohdin. Neljännen Urban-yhteisöaloitteen perustaminen ja sen rahoitus on meidän saavutuksemme, ja näin sillä voidaan edistää reuna-alueiden ja kaupunkien taloudellista ja sosiaalista uudistumista.
<P>
Haluaisin kiittää tässä yhteydessä erityisesti komission jäsen Wulf-Mathiesia siitä, että hän on kannattanut Euroopan parlamentin kantaa näissä kysymyksissä, kuten muuten myös useissa muissa kohdin. Emme olisi saavuttaneet tätä voittoa, jos te ette olisi seisonut rinnallamme.
<P>
On meidän saavutuksemme, jos aluesuunnittelu, syrjäiset alueet ja saaret otetaan tulevaisuudessa voimakkaammin huomioon. On meidän saavutuksemme, jos koulutusta on määrä edistää voimakkaammin, ja ennen kaikkea on meidän saavutuksemme, jos joustavuutta voidaan lisätä. Tulevien politiikkojen rahoitusta koskeva tarkistuslauseke, etenkin ulkopolitiikan alalla, ja, jos siihen päästään, Balkanin tuhottujen alueiden jälleenrakennustuki ovat meidän saavutuksiamme. On meidän saavutuksemme, että osallistuminen päätöksentekoon tehtiin mahdolliseksi ainakin maatalouspolitiikan osa-alueilla. Mielestäni komission puheenjohtajaehdokas voi kiittää meitä siitä, että hänen käytettävissään on komission uusia tehtäviä varten huomattavasti enemmän henkilöstöä kuin vanhalla komissiolla oli koskaan.
<P>
Ryhmäni ylivoimainen enemmistö äänestää keskipitkän aikavälin rahoitussuunnitelmaa koskevan toimielinten välisen sopimuksen puolesta, ja äänestämme tietenkin myös Agenda 2000 -asiakirjan hyväksyntää vaativien osien puolesta.
<P>
Kerroimme jo marraskuussa 1998, että me parlamentissa teemme kaikkemme, jotta Agenda 2000 -paketti voidaan hyväksyä vielä ennen uusia parlamenttivaaleja, ja haluamme nyt saattaa alulle tämän Agenda 2000 -asiakirjan. Se on välttämätön unionin toimintakyvyn edistämiseksi tänä vaikeana aikana. Agenda 2000 -asiakirjaa koskevilla päätöksillämme me teemme Euroopan unionista hivenen toimintakykyisemmän tulevaisuudessa.

<SPEAKER ID=136 NAME="Hatzidakis">
 Arvoisa puhemies, aikana jolloin voitolla on se oppi, että politiikkaa ja erityisesti sosiaalipolitiikkaa voidaan harjoittaa ilman rahaa, minä olen edelleen tiukasti sitä mieltä, että Euroopan unionissa tarvitaan todellista taloudellisen ja sosiaalisen koheesion politiikkaa. Sosiaalinen ja taloudellinen koheesio on yksi Euroopan unionin perustamissopimuksen perusperiaatteista, ja mielestäni kaikkien unionin toimielinten pitää pysyä hartaan uskollisena tälle perusperiaatteelle.
<P>
Tätä taustaa vasten minun on sanottava, että komissio on Agenda 2000: ta koskevissa ehdotuksissaan mennyt oikeaan suuntaan, ja haluaisin Euroopan kansanpuolueen ryhmän puolesta onnitella Wulf-Mathiesia, Fischleriä ja Flynniä heidän kannoistaan myös neuvottelujen kuluessa.
<P>
Kuten me kaikki tiedämme, parlamentti muotoili ehdotuksensa jo marraskuussa. Mielestäni parlamentin ehdotuksissa mentiin paljon pitemmälle kuin komission ehdotuksissa, ja niissä yritettiin yhdistää kaksi tavoitetta: toisaalta tehokas varainhoito - tehokas hallinto - toisaalta painopistealueet. Tästä syystä vaadimme alusta asti, että kaksi kolmasosaa varoista pitäisi osoittaa tavoitteeseen 1, johon kuuluvat kaikista köyhimmät alueet.
<P>
Arvoisa puhemies, tämän jälkeen oli neuvottelut käyty, ja tuli Berliinin huippukokouksen aika - Berliiniin asti asiat olivat auki. Onneksi kuitenkin Berliinissä päästiin tähän kompromissiin, joka hyväksyttiin myös parlamentin ja neuvoston välisissä jatkoneuvotteluissa, joihin osallistui tietenkin myös komissio, joissa saatiin aikaan kolme myönteistä muutosta: ensimmäinen muutos koskee yhteisön Urban-aloitetta, toinen Euroopan aluekehitysrahastoa kulttuuria ja matkailua koskevien toimien osalta ja kolmas saarien erityisen korostettua asemaa samaisessa Euroopan aluekehitysrahastoa koskevassa asetuksessa.
<P>
Arvoisa puhemies, Berliinissä saavutettu kompromissi, niin kuin kaikki kompromissit, ei saa suurta kiitosta eikä varsinkaan omassa maassani - minun on puhuttava myös kreikkalaisena -, kun Kreikan hallitus hyväksyi säännöksiä, jotka asettavat meidät samaan asemaan kuin Espanja, Irlanti ja Portugali, jotka eivät ole yhtä köyhiä kuin Kreikka ja jotka kuuluvat jo euroalueeseen.
<P>
Tästä huolimatta, jos parlamentti hylkäisi tämän kompromissin, kaikki lentäisi taivaan tuuliin, koska silloin yhteisön kolmannen tukikehyksen ohjelmia ei voitaisi käynnistää ajoissa 1. tammikuuta 2000. Esitän siis, että asetus hyväksytään, varsinkin nyt kun useimmat Euroopan parlamentin kannat hyväksyttiin jo viime marraskuussa ja viime kuussa neuvoston kanssa käymissämme neuvotteluissa saatiin tehtyä lisää myönteisiä muutoksia.
<P>
Haluaisin sanoa lisäksi pari sanaa liittymistä valmistelevista rahastoista. On valitettavaa, että neuvosto jätti Kyproksen niiden ulkopuolelle. Kypros on näin ollen ainoa jäsenehdokasmaa, joka on suljettu liittymistä valmistelevien rahastojen myöntämän rahoituksen ulkopuolelle. Toivon, että van den Broekin lupaus tutkia mahdollisuutta saada talousarvioon erityinen budjettikohta Kyproksen rahoitukselle toteutuu, koska me emme voi asettaa eri maille erilaisia vaatimuksia. Tämänkaltainen syrjintä herättää kysymyksiä sen suhteen, että halutaanko Kyproksen todella liittyvän Euroopan unioniin. Nämä epäilyt pitää hälventää mahdollisimman nopeasti.

<SPEAKER ID=137 LANGUAGE="EN" NAME="Brinkhorst">
Arvoisa puhemies, kun Berliinin Eurooppa-neuvostossa päästiin sopimukseen, tärkeintä oli, että oli saatu aikaan poliittinen sopimus. Parlamentti ei tuolloin hyväksynyt sitä. Toivottavasti hyväksymme kuitenkin tänä historiallisena hetkenä toimielinten välisen sopimuksen. Se on historiallinen siksi, että parlamentti ei ole koskaan aiemmin muuttanut Eurooppa-neuvoston kantaa, ja se heijastaa uutta kantaamme. Edessämme istuu kolme eronneen komission jäsentä, ja haluaisin sanoa tältä osin, että Agenda 2000: ta koskevat alkuperäiset ehdotukset osoittivat, että komissiolla oli rohkeutta ja näkemyksiä. Eurooppa-neuvoston tulokset eivät olleet tyydyttäviä.
<P>
Olemme saaneet aikaan merkittäviä tuloksia. Meillä on ennen kaikkea nyt ensimmäistä kertaa uudet maatalouden ei-pakollisia menoja koskevat oikeudet. Se on varmaankin myönteistä komission jäsen Fischlerin mielestä. Olemme saaneet uudet takuut uudesta joustavuudesta. Emme ole kovin tyytyväisiä siihen, että neuvosto on tehnyt valtavia leikkauksia eräällä alueella, jolla parlamentilla on merkittävät oikeudet - otsakkeessa 3. Parlamentti on rajoituksista huolimatta sentään saanut mahdollisuuden lisämukautukseen.
<P>
Otsakkeessa 4 - ulkopolitiikka - on sovittu, että meillä on mahdollisuus tarkistaa asiaa. Eurooppa-neuvoston tekopyhyyttä kuvastaa parhaiten se, että peräti 250 miljoonasta eurosta piti sopia kahdessa viikossa Kosovon osalta, mihin kului enemmän kuin kolme viidesosaa seitsemän vuoden kokonaismäärästä. Tämä osoittaa, että Berliinin tulos on jo vanhentunut. Olisi kuitenkin suuri virhe äänestää nyt toimielinten välistä sopimusta vastaan. Tältä pohjalta liberaaliryhmä äänestää toimielinten välisen sopimuksen puolesta, koska näin saadaan paitsi enemmän rahaa myös enemmän oikeuksia ja tasavertaisuutta. Tältä pohjalta Euroopan yhteisö voi liikkua eteenpäin. Jos äänestäisimme sitä vastaan, syöksisimme Euroopan unionin kaikkien muiden vaikeuksien lisäksi suuren epävarmuuden tilaan aikana, jona uuden vuosisadan haasteet ovat edessämme.

<SPEAKER ID=138 LANGUAGE="FR" NAME="Baggioni">
Arvoisa puhemies, hyvät kollegat, kaikki Euroopan unionin saaristoalueiden asukkaat iloitsivat lokakuun 2. päivän iltana 1997 voidessaan todeta, että 15 jäsenvaltion allekirjoittamaan Amsterdamin sopimukseen sisältyivät ensimmäistä kertaa selkeät maininnat, joissa tunnustettiin toimielinten tasolla saaristoalueiden rakenteelliset ja pysyvät esteet, sekä tarve näiden esteiden poistamiseen.
<P>
Nyt kun allekirjoittamisesta on kulunut vajaat kaksi vuotta ja kun Amsterdamin perustamissopimus tuli voimaan viime lauantaina, meidän on valitettavasti pakko todeta, ettei rakennerahastojen uudistuksessa ajanjaksoksi 2000-2006 noudateta samaa logiikkaa kuin uudessa perustamissopimuksessa. Vaikka Amsterdamin sopimuksen tarjoama vankka oikeudellinen perusta mahdollistaisikin todellisen yhtenäisen politiikan toteuttamisen saaristoalueiden hyväksi erityisesti rakennerahastojen avulla, neuvosto ja komissio ovat päättäneet toisin ja sivuuttaneet Euroopan parlamentin suositukset aiheesta. Saaristoalueilta on tinkimättömästi ja järjestelmällisesti evätty kaikki mahdollisuudet erityiskohteluun. On evätty jopa yksinkertainen vaatimus sisällyttää Interreg III -ohjelmaan erityinen kohta, joka koskisi saaristoalueiden kanssa ja niiden välillä harjoitettavaa yhteistyötä.
<P>
Tarkasteltaessa huomenna hyväksyttäviä asetuksia näyttää siltä, ettei rakennerahastojen uudistus ole tuonut saaristoalueita koskevaan kysymykseen merkittävämmin edistystä. Lisäksi on huolestuttavaa todeta, että niitä alueita, jotka kehityksensä jälkeenjääneisyyden vuoksi tarvitsisivat tukea vuodesta 2000 eteenpäin, on arvioitu olevan äärimmäisen vähän. Tarkoittaako tämä sitä, että neuvosto ja komissio katsovat, että unionin saaristoalueiden taloudellinen kehitys on sellainen, että puolitoista vuotta aikaisemmin Amsterdamin konferenssissa ilmaistu poliittinen tahto ottaa tosiasiallisesti huomioon saaristokysymys voitaisiin nyt kyseenalaistaa? Tarkoittaako tämä sitä, että selväsanaisesti tunnustetut rakenteelliset ja pysyvät esteet ovat kuin ihmeen kaupalla kadonneet puolessatoista vuodessa? Ainoastaan Euroopan aluekehitysrahastoa EAKR: ää koskevassa asetuksessa viitataan tarpeeseen tukea tiettyjä saaria, tosin myös siinä äärimmäisen epämääräisesti.
<P>
Haluan kuitenkin kiittää esittelijä Varelaa, kuten myös aluepoliittisen valiokunnan jäseniä heidän osoittamastaan ymmärtäväisyydestä ja tuesta tämän parlamenttikauden aikana. Koska saaristoalueita koskevassa kysymyksessä saavutettu tulos on niin surkea, on kiistattoman selvää, että paljon on tehtävää vielä siinä, että unionin saaristoalueiden erityislaatuisuus otettaisiin tosiasiallisesti - ei pelkästään teoriassa - huomioon. Mutta minä luotan Euroopan parlamenttiin siinä, että se jatkaa tiellä, jolla se on jo muutamia vuosia kulkenut. Neuvosto ja komissio eivät voi loputtomiin olla olevinaan kuulematta meitä.

<SPEAKER ID=139 NAME="Miranda">
 Arvoisa puhemies, Berliinissä sovittu rahoitusnäkymien kehys ei ole omiaan herättämään erityistä innostusta. Se ei kenties johdu niinkään siitä summasta, joka kullekin maalle osoitettiin tai pyydettiin, vaan varmastikin rajoittavasta kokonaisratkaisusta ja sen heikkoudesta. Lisäksi kaikki maat, kaikki hallitukset ovat julistautuneet Berliinin kokouksen voittajiksi. Olkaamme kuitenkin puolueettomia: tällainen rahoituskehys ei mahdollista laajentumista ennen vuotta 2006; tai jos tätä asiaa tai tätä päivämäärää haluttaisiin täsmentää, näitä näkymiä täytyy harkita perusteellisesti uudestaan, kuten mahdollisesti myös vastaavia summia.
<P>
Tässä keskipitkän aikavälin rahoituskehyksessä ei myöskään vastata sellaisiin merkittäviin kysymyksiin kuin euron käytännön toteutus ja tarkemmin sanottuna mahdolliset epäsymmetriset sokit tai seuraavien WTO-neuvottelujen ennustettavissa olevat tulokset. Vaikka siis haluaisimmekin tukea ja kannustaa varauksettomasti uutta toimielinten välistä sopimusta periaatteellisista syistä, niin että voitaisiin taata vakaus ja mahdollistaa suunnittelu, on aivan yhtä lailla totta, että suhtaudumme tietyin varauksin siihen sisältyvään kompromissiin, joka liittyy edellä mainitun kaltaisen rahoituskehyksen hyväksymiseen. Nämä varaukset ovat sitäkin suuremmat siksi, että haluamaamme YMP: n perusteellista uudistusta ei ole toteutettu ja myös että joitakin yhteenkuuluvuuteen liittyviä välineitä säätelevät säännöt ovat eittämättä rajallisia. Ryhmäni muut jäsenet kuitenkin ottavat kantaa näihin asioihin.

<SPEAKER ID=140 LANGUAGE="DE" NAME="Schroedter">
Arvoisa puhemies, arvoisa komission jäsen, hyvät kollegat, haluaisin esittää myönteiset asiat ensin. Taloudelliselle ja sosiaaliselle yhteenkuuluvuudelle ja siten Euroopan yhteiskuntamallin ytimelle on ensisijaisen tärkeää, että uusi asetus saadaan päätökseen riittävän ajoissa ennen Euroopan parlamentin vaalikauden loppua. Näin varmistetaan tuen jatkuminen. Sen hinta on tosin hyvin korkea. Alueiden on nyt tasoitettava pienentyneet määrärahat järkevämmillä suunnitelmilla Euroopan yhdentymisen ytimessä. Tämän valossa kehotan komissiota suhtautumaan valvontatehtäväänsä todella vakavissaan ja panemaan tehokkaasti uuden asetuksen tavoitteet täytäntöön - kestävän kehityksen, työllisyyden edistämisen, naisten ja miesten yhtäläiset mahdollisuudet, ympäristön parantamisen, pienten ja keskisuurten yritysten edistämisen - ohjelmissaan, eikä sen tulisi pelätä taas jäsenvaltioita. Kuten tänään jo todettiin, Berliinissä ei nimittäin saavutettu toivottua uudistusta. Parlamentti laajensi Euroopan kansalaisten oikeuksia asetusluonnoksessa esitetyllä laajalla osallistumisperiaatteella - ja perusteena on vain se, että suunnitelmat voidaan myös panna täytäntöön kestävyysperiaatteen mukaisesti -, minkä jälkeen neuvosto antaa tämän yhteisen asian jäsenvaltioiden päätettäväksi. Mielestäni tämä on uuden asetuksen suurin ongelma.
<P>
Käytettäessä rahastoja integroituihin kehitystavoitteisiin on voitettava varoja koskeva perinteinen ajattelutapa. Asetus sisältää mahdollisuuksia, mutta olen saanut tällä välin tietää myös jäsenvaltioiden vastustuksesta. Tämä tarkoittaa nimittäin sitä, että paikallisten kehitysaloitteiden on saatava varoja ESR: stä ja EAKR: stä, jotta niillä voitaisiin torjua osaltaan tehokkaasti työttömyyttä. Koheesiopolitiikkaa on onnistuttu jatkamaan rakennerahastoa koskevan uuden asetuksen avulla. Se ei ole kuitenkaan uudistus! Tehokkuus, hallinnon yksinkertaistaminen ja keskittäminen ovat jääneet puolitiehen. Ne uhrattiin rippituolimenettelyssä annettujen lahjojen vuoksi.
<P>
Minun johtopäätökseni on seuraava: jos emme onnistu lopultakin asettamaan Euroopan etua kansallisten etujen edelle, emme onnistu saamaan aikaan todella edistyksellistä taloudellista ja sosiaalista koheesiopolitiikkaa.

<SPEAKER ID=141 NAME="Barthet-Mayer">
 Arvoisa puhemies, hyvät kollegat, parlamentissamme vallitsee yksimielisyys Keski- ja Itä-Euroopan maiden laajentumisesta ja YMP: n uudistamisen tarpeesta, ja sallinette minun korostaa Agenda 2000: ta koskevaa näkökulmaa. Toisin sanoen Euroopan kansalaisia edustava parlamenttimme on ilmoittanut kannattavansa eurooppalaista maatalousmalliamme, oikeudenmukaisuuden lisäämistä, maaseutujen tasapainoista kehittämistä, tuotteiden laadun parantamista ja ympäristönsuojelua, ja tämä tuli esille myös Cunhan mietinnöstä.
<P>
Tuo poliittinen kanta on selväsanainen ja täysin ristiriidassa sellaisen ajattelun kanssa, jonka mukaan standardointia, puhtaampia tuotteita ja säälimätöntä kilpailua vaaditaan jatkuvasti enemmän, sillä tällainen Cairnesin kannattajien ja Yhdysvaltojen suosima yltiöliberalistinen ajattelu vetää maanviljelijöiden hintoja ja tuloja alaspäin. Parlamentin tiukan kannan ansiosta komissio on saatu perääntymään ja omaksumaan lievempi kanta, ja tiettyjen jäsenvaltioiden peräänantamattomuuden ja itsepintaisuuden ansiosta on päästy lyhyellä aikavälillä tyydyttävään kompromissiin, joka koskee yhteisrahoituksesta luopumista, sitä, että maatalouden takuuhintoja alennettaisiin suunniteltua vähemmän sekä että kiintiöt säilytetään ennallaan.
<P>
Mutta kuinka on tulevaisuuden laita? Voidaanko uudistuksen avulla vastata komission esittämiin, kestävää maataloutta koskeviin ehdotuksiin, kun uudistus on ristiriidassa sen komission muutetun ehdotuksen kanssa, joka koskee Agenda 2000: n maatalousosaa? Onko Euroopan unionin ja AKT-maiden välistä yhteistyötä vahvistettu? Onko maaseudun kehittämiselle - joka koskee 80 %: a unionin alueesta - annettu sen ansaitsema asema? Edistetäänkö maaseudun asemaa saaristoalueilla, ja onko se saanut lisää budjettivaroja? Onko yhteisessä maatalouspolitiikassa tiedostettua sosiaalista ja ympäristöllistä epätasapainoa ja maatalouden kahtiajakautumista vastaan todella taisteltu? Jakaantuvatko maataloustuet tasaisemmin ja voidaanko niillä tehokkaammin suojella ympäristöä? Vastaus on ei, ei, ei ja vielä kerran ei!
<P>
Kun Eurooppa vieraantuu maatalouden hintatukipolitiikasta, käpertyy kohti kansallistamista ja heikentää itseään nostamalla uudelleen suoria tulotukia, se loittonee yhä enemmän tehtävästään ja yhteisten maatalousmarkkinoiden perusperiaatteista. Vielä vakavampaa on se, että Eurooppa horjuttaa kulttuurinsa, maisemiensa ja gastronomiansa peruspilareita, toisin sanoen juuri niitä tekijöitä, joista sen identiteetti suurimmaksi osaksi muodostuu. Kuinka tällä tavoin uudistettu maatalous-Eurooppa, sellaisena kuin se meille nyt esitetään, voisi puolustaa maatalouspoliittista ja maaseudun kehittämisohjelmaansa WTO: n tulevissa neuvotteluissa? Tässä meillä onkin aihetta suureen huoleen.
<P>
Niiden, jotka neuvottelevat Euroopan puolesta WTO: ssa, on teroitettava veitsensä ja rauhoitettava meitä, sillä yhteisön asetusten altistaminen kansainvälisten markkinoiden pelisäännöille ei voisi koskaan olla Euroopan unionin maatalouspoliittinen tavoite. Nyt toistaiseksi - sillä nyt on keskityttävä tähän hetkeen - ryhmäni aikoo ilmaista kannattavansa nykyistä kompromissia, mutta vaatii, että komissio ryhtyy välittömästi puolustamaan eurooppalaista maatalousmalliamme seuraavissa WTO: n neuvotteluissa.

<SPEAKER ID=142 LANGUAGE="FR" NAME="Des Places">
Arvoisa puhemies, se, ettemme hyväksy kaikkia lainsäädäntöpäätöslauselmia - viinin YMJ: tä koskevaa lainsäädäntöpäätöslauselmaa lukuun ottamatta -, jotka koskevat Agenda 2000: sta laadittua mietintöä, ei johdu halustamme etsiä ristiriitoja, vaan vakaumuksestamme, sillä me vastustamme Berliinin kompromissin tuloksena syntyneitä komission ja neuvoston kantoja.
<P>
Kuinka me nimittäin voisimme tyytyä kompromissiin, joka merkitsee eurooppalaisille maanviljelijöille huomattavaa tulonalennusta, joka johtuu hinnanalennusten osittaisesta korvaamisesta, kunnes korvaaminen lopetetaan kokonaan WTO: n vaatimusten täyttämiseksi? Te tiedätte, arvoisa puhemies, että tietynlainen maataloustuotanto on välttämätöntä ympäristön tasapainon ja Euroopan unionin maa-alueiden hyödyntämisen kannalta. Valitettavasti tietyt tuotannonalat tulevat nyt taantumaan tuntuvasti. Tarkoitan erityisesti öljy- ja proteiinipitoisia tuotteita, jotka ovat - muistutan teitä siitä - ihanteellisia laadukkaiden viljatuotteiden vuoroviljelyyn, sillä me pyrimme yhä parempaan laatuun.
<P>
Sen jälkeen kun olin laatinut maataloutta sekä maaseudun kehittämistä käsittelevän valiokunnan molemmat lausunnot Agenda 2000: sta, varoitin kaikkia kollegoitani edessämme olevista budjettivaikeuksista. Tässä kohtaa olen enimmäkseen tyytyväinen Berliinin kompromissiin, jonka tarkoituksena on tarpeen vaatiessa luopua maatalouden johtolinjauksista peräkkäisten laajentumisten mukaisesti, ja olen tyytyväinen siihen, että rahoitusnäkymissä on otettu huomioon automaattinen, vuosittainen tekninen mukautus inflaation huomioon ottamiseksi. Toivokaamme vain, ettei pakollisten menojen periaatetta kyseenalaistettaisi.
<P>
Sen lisäksi mitä sanoin kompromissin vaikutuksista maanviljelijöiden tuloihin, voin todeta, ettei kompromissi valmista meitä mitenkään WTO: n tuleviin neuvotteluihin, tai sitten se valmistaa meitä siihen liiankin hyvin, vaikkei se tule kompromississa esille. Kaikki ehdotetut uudistukset tullaan romuttamaan WTO: ssa. Ainoa saavutus, jonka kumppanimme tulevat hyväksymään, on hintojen alentaminen.
<P>
Tasaustukien osalta on selvää, että kumppanimme yrittävät ne romuttaa. Tiedämme kaikki, että tämäntyyppisten neuvottelujen mottona on: kaikki mikä on jo saavutettu, pysyy sellaisenaan, muista asioista voidaan neuvotella. Meidän ei pidä antaa eurooppalaisen maatalouden hävitä. Taloudellisen ja rahataloudellisen merkityksen ohella maanviljelijöillä on myös sosiaalinen, kulttuurinen ja ympäristöllinen merkitys, joka on ehdottomasti asetettava etusijalle. Kuunnellessani Prodin puheita huomasin, että hän aikoo toimikautensa aikana vahvistaa Euroopan unionin asemaa kaupungeissa.
<P>
Arvoisa puhemies, sallikaa minun näin ollen hieman ihmetellä: miten on maaseudun tulevaisuuden laita tällaisessa tilanteessa, kun rakennerahastoja kehitetään kaupunkien hyväksi, kun WTO.ssa käydään pian uusia neuvotteluita ja kun yhteinen maatalouspolitiikka on ristiriidassa eurooppalaisen identiteetin kanssa?

<SPEAKER ID=143 NAME="Puhemies">
Poliittiset ryhmät ovat nyt käyttäneet puheenvuoronsa. Nyt ovat vuorossa esittelijöiden puheenvuorot.

<SPEAKER ID=144 NAME="McCarthy">
 Arvoisa puhemies, meidän täytyy ennen kaikkea tiedostaa velvollisuutemme tänään parlamentin viimeisellä istuntojaksolla, ei ainoastaan tehtävämme lainsäätäjänä vaan myös lupauksemme hoitaa tämä alueidemme ja paikallisten yhteisöjemme eurooppalaisten rahastojen uusi kierros ajallaan. Haluaisin esittelijänä kertoa teille, miksi suosittelen sitä, että parlamentti antaisi selvän " jaa" -äänen rakennerahastoja koskevalle muutetulle neuvoston asetukselle. Tavoitteenamme on ollut painottaa uudistusprosessissa parlamentin ensisijaisina pitämiä asioita useissa epävirallisissa tapaamisissa. Tämä epävirallinen menettely on jatkuvaa tietojenvaihtoa, hedelmällistä vuoropuhelua, jonka ansiosta parlamentin ensisijaisina pitämät asiat sisällytettiin Berliinin huippukokouksen lopulliseen tekstiin, vaikka jotkin vaatimukset jätettiinkin Berliinin jälkeisiin neuvotteluihin.
<P>
Voimme olla tyytyväisiä siitä, että ensisijaisina pidettyjä asioita on otettu huomioon. Parlamentti vaati, että keskittämisellä on varmistettava se, että unionin köyhimpiin kuuluvat tavoitteen 1 alueet saavat edelleen ensisijaista tukea. Tämä koskee oman alueeni Merseysiden kaltaisia alueita, joilla BKT on alle 75 % EU: n keskitasosta ja jotka saavat edelleen ensisijaista rahoitusta. Minun täytyy sanoa, että vaikka tavoitteen 1 lisäksi oli joitakin erityistapauksia, tämä oli ilman muuta se hinta, joka paketista ja rahoitussopimuksesta oli maksettava. Parlamentin täytyy olla realistinen ja käytännöllinen ja myöntää, että yksimielisyys ja kompromissit ovat eurooppalaisten politiikkojen elinehto.
<P>
Uudet tavoitteen 2 alueet hyötyvät edelleen Euroopan jatkuvasta sitoutumisesta ja jatkuvista investoinneista. Jos tarkastelen jälleen omaa aluettani Luoteis-Englannissa, se on hyötynyt eurooppalaisesta rahoituksesta. Jäljellä on vielä paljon tehtävää, ja olemme iloisia kuuden vuoden mahdollisen asteittaisen vähentämisohjelman joustavuudesta komission alkuperäisessä ehdotuksessa esitetyn neljän vuoden sijasta. Haluaisin kehottaa komissiota ottamaan vastaan toimikautemme päätteeksi Manchesterin kaupunginvaltuuston tarjouksen ja tulemaan katsomaan, miten tärkeitä eurooppalaiset määrärahat ovat paikallisille yhteisöille.
<P>
Tuimme turvaverkkoa koskevaa ehdotusta. Se oli mielestämme onnistunut. Lisäksi parlamentti suhtautuu erittäin myönteisesti pyyntöön, johon myös suostuttiin, unionin aktiivisesta osallistumisesta Pohjois-Irlannin kestävän rauhan ja vaurauden edistämiseen. Tätä varten hyväksyttiin erityinen Peace-ohjelma.
<P>
Olisimme halunneet mennä pitemmälle kumppanuuden osalta, mutta toivomme, että jäsenvaltiot pyrkivät varmistamaan laajan ja entistä voimakkaamman kumppanuuden ohjelmien suunnittelussa ja niiden täytäntöönpanossa. Minulle itselleni tärkeintä oli se, että Berliinin kokouksen jälkeen Strasbourgissa käytyjen epävirallisten neuvottelujen helmenä neuvosto suostui Euroopan parlamentin pyyntöön muuttaa Berliinin huippukokouksen päätöstä ja lisäsi uuden Urban-aloitteen, joka lisää yhteisön menoja 0, 35 %: lla. Toivottavasti komission jäsen Flynn ei ole sitä mieltä, että rikomme 10 artiklaa, koska käytämme nämä määrärahat myös sosiaali- ja työllisyysaloitteisiin.
<P>
Urban on ollut suosittu kansalaisten keskuudessa joillakin kaikkein köyhimmillä seuduillamme, ja uskon, että voimme auttaa näitä yhteisöjä elpymään. Esittelijät näin ollen toteavat, että tässä on kyse etujen tasapainosta parlamentin, neuvoston ja komission välillä. Varoittaisin niitä poliittisia ryhmiä, jotka ajattelivat harjoittaa puoluepolitiikkaa tässä äänestyksessä, että näiden ehdotusten hylkääminen merkitsisi sitä, että vasta valittu parlamentti pystyisi äänestämään niistä vasta syksyllä, ja tämä vaarantaisi yli 200 miljardin määrärahat ja aiheuttaisi loputtomia viivästyksiä paikallisille yhteisöille ja hankkeille.
<P>
Sanokaamme kuitenkin selvästi, mistä me tänään äänestämme. Tämä ei ole ainoastaan 112-sivuinen asiakirja täynnä euroslangia ja teknisiä yksityiskohtia, vaikka siitä voi löytää paljon euroslangia. Se on rahoituspaketti, jonka avulla voimme lähettää alueemme uudelle vuosituhannelle, seitsemän vuoden tukipaketti kaikkein syrjäytyneimmille yhteisöillemme ja alueillemme, jotka tarvitsevat Euroopan sitoutumista ja solidaarisuutta, nuorille, pitkäaikaistyöttömille ja työelämään palaaville naisille: ihmisille, jotka haluavat osallistua aktiivisesti Euroopan talouden elvyttämiseen. Tämä on Euroopan unionin paketti työpaikoille, elvyttämiselle. Se on työllisyys- ja elvyttämissopimus, ja se on tulosta yksimielisyydestä ja kompromisseista jäsenvaltioiden välillä.
<P>
Kuten olen sanonut, olemme mielestämme parantaneet ehdotusta erittäin myönteisesti lisäämällä siihen neljännen yhteisöaloitteen, uuden Urban-aloitteen, jota parlamentti tuki ja jonka puolesta se taisteli. Kaikista edellä mainituista syistä kehotan jäseniä antamaan tänään yksimielisen " jaa" -äänen tälle rahoituspaketille. Antakaamme EU: n kansalaisille näkyvä merkki siitä, että kannatamme työpaikkoja ja elvyttämisohjelmia varten tarvittavaa solidaarisuutta ja tukea uudella vuosituhannella.

<SPEAKER ID=145 NAME="Collins, Gerard">
Arvoisa puhemies, minulla on ilo esitellä koheesiorahastoa koskeva suositus ja mietintö aluepoliittisen valiokunnan puolesta.
<P>
Kun esittelin tämän mietinnön ensimmäisessä käsittelyssä viime marraskuussa, sanoin, että sosiaalisen ja taloudellisen yhteenkuuluvuuden on edelleen oltava yksi yhteisön keskeisistä pilareista. Koheesiorahasto on ollut yksi selkeimpiä esimerkkejä tästä solidaarisuudesta ja toiminnasta ja siitä, mitä sillä voidaan saavuttaa. Parlamentti puolsi tällaista näkemystä yhteisöstä, kun se hyväksyi tuolloin tämän mietinnön.
<P>
Viime kuukausina, itse asiassa aina Berliinin huippukokoukseen asti, neuvoston kanssa on pidetty useita tapaamisia koheesiorahaston tulevaisuudesta. Halusin ehdottomasti neuvotella koheesiorahaston säilyttämisestä ja siitä, että se säilyisi nykyisessä muodossaan. Berliinissä tehty lopullinen sopimus sisälsi parlamentin näkemykset rahastosta, ja epävirallisen sovitteluvaiheen aikana esille otetut seikat otettiin huomioon.
<P>
Parlamentin tavoitteet koheesiorahaston osalta oli helppo määritellä. Tärkeimpänä tavoitteena oli varmistaa rahaston jatkuminen, ja neuvosto yhtyi parlamentin näkemykseen siitä, että koheesiorahaston perustavoitteilla on nykyisin yhtä paljon merkitystä kuin vuonna 1992. Näin ollen tukikelpoisuuden kriteerinä oleva 90 % unionin keskimääräisestä tulotasosta täytyi säilyttää ennallaan, jolloin Irlanti, Espanja, Portugali ja Kreikka ovat edelleen oikeutettuja koheesiorahaston tukeen.
<P>
Neuvosto yhtyi parlamentin ja komission näkemykseen siitä, että nykyiset neljä koheesiomaata olisivat edelleen tukikelpoisia. Asianomaisten maiden täytyy jatkaa lähentymisprosessia, ja rahaston jatkuminen on keskeinen osatekijä tässä prosessissa.
<P>
Rahaston säilyttäminen samoin edellytyksin tarkoittaa sitä, että neljän koheesiomaan ja muun yhteisön infrastruktuurien välillä oleva aukko voidaan asteittain kuroa umpeen. On tärkeää, että nykyiseen epätasapainoon tällä alueella puututaan, niin että koko EU: ssa voidaan saada aikaan yhdenmukaistettu talouskehityksen taso.
<P>
Toinen asia, jossa parlamentin näkemykset otettiin huomioon, koskee hankkeille myönnettävän ennakon määrää, ja parlamentin mielestä komission ehdottama 10 %: n ennakko oli riittämätön. Se olisi merkinnyt liian raskasta taakkaa epäsuotuisille alueille, jotka yrittävät saada hanketta käyntiin, ja tämä seikka tunnustettiin mielestäni Berliinissä sovitussa 20 %: ssa.
<P>
Vielä yksi asia, johon parlamentti oli ollut tyytymätön, oli " saastuttaja maksaa" -periaatteen soveltaminen. Me luonnollisestikin puolsimme ajatusta, mutta komission ehdotus oli epäselvä sen osalta, mitä " hankkeen tuloja synnyttävä vaikutus" tarkoitti. Periaatteen käytännön soveltamiseen tarvittiin selkeitä ohjeita. Tältä osin suhtaudun myönteisesti Berliinin päätelmien liitteenä olevaan komission julkilausumaan, jonka mukaan soveltamisessa pitäisi ottaa huomioon kansalliset, sosiaaliset huolenaiheet.
<P>
Sen osalta, mitä parlamentti pyrki saavuttamaan koheesiorahastolle vuosina 2000-2006, Berliinin sopimus on erittäin tyydyttävä. Tästä syystä mihinkään lisämukautuksiin ei mielestäni ole enää tarvetta. Hahmottelen tässä joitakin muutetun asetuksen mukaisen vuoden 2000 jälkeisen koheesiorahaston pääpiirteitä.
<P>
Neljälle koheesiomaalle on varattu 18 miljardin euron kokonaissumma seitsemän vuoden ajanjaksoksi. Kokonaismäärärahat jaettiin neljän maan kesken täsmällisten ja puolueettomien kriteerien perusteella, joita olivat lähinnä väestömäärä ja BKT henkeä kohti. Edellisellä ajanjaksolla saavutettu edistys ja kansallinen tulotaso sekä asuinpinta-ala otettiin huomioon. Tarkasteltiin myös muita tekijöitä, kuten puutteita ja liikenneinfrastruktuuria. Rahoituskauden puolivälissä tarkastellaan saavutettua edistystä, jotta voidaan selvittää, mitkä maat ovat edelleen tukikelpoisia 90 %: n kriteerin perusteella.
<P>
Kuten olen jo maininnut, " saastuttaja maksaa" -periaate sisältyy muutettuun asetukseen, ja mukana on myös muita ympäristönäkökohtia. Tällä tavoin parlamentin näkemys, jonka mukaan ympäristöä koskevat velvoitteet täytyy ottaa hyvin huomioon infrastruktuuria kehitettäessä, näkyy selvästi asetuksessa.
<P>
Kollegat, me kaikki seurasimme hyvin kiinnostuneina Berliinin huippukokousta ja olemme täysin tietoisia siitä, ettei lopullista sopimusta ollut helppo saada aikaan. Koheesiorahastoa koskeva kysymys oli usein kiistanalainen, ja tältä kannalta katsottuna parlamentti voi olla tyytyväinen siihen, että muut toimielimet suhtautuivat siihen vakavasti ja suosituksemme otettiin huomioon.
<P>
Suhtaudun asetuksen lopulliseen tekstiin myönteisesti, sillä se heijastaa hyvin selvästi parlamentin näkemyksiä, ja suosittelen, että kollegat puoltaisivat tätä mietintöä. Näin lujitetaan parlamentin monia kuukausia kestäneitä ponnisteluja, jotta varmistetaan alueittemme tasapainoisen kehityksen ja Euroopan unionin taloudellisen ja sosiaalisen yhteenkuuluvuuden edistämisen kannalta paras mahdollinen sopimus. Parlamentin puoltava lausunto merkitsee sitä, että rahoitusaikataulua voidaan noudattaa tärkeissä hankkeissa Espanjassa, Irlannissa, Kreikassa ja Portugalissa, jolloin ne voivat hankkia tarvittavan rahoituksen. Näillä hankkeilla on todellinen ja tuntuva merkitys yhteisön syrjäisemmillä ja heikommin kehittyneillä alueilla asuvien miljoonien kansalaistemme elämässä.
<P>
Koheesiorahasto on silti muutakin. Sen hyöty ei rajoitu neljään jäsenvaltioon. Rakentaessamme entistä yhteenkuuluvampaa, taloudellista unionia vakiinnutamme yhtenäismarkkinoita ja vahvistamme euroa. Mahdollistamme sen, että unioni voi kohdata paitsi nämä nykyiset hankkeet myös tulevan laajentumista koskevan päämäärän. On totta, että koheesiorahasto on rajallinen toiminta-alojensa, maantieteellisen alueensa ja määrärahojen osalta. Se on kuitenkin osoittautunut erinomaisesti kohdennetuksi välineeksi, jonka erinomaiset menotasot ja tulokset hyödyttävät kaikkia.
<P>
Lopuksi, arvoisa puhemies, minä toteaisin, että haluaisin vilpittömästi kiittää komission jäsen Wulf-Mathiesia hänen erittäin myönteisestä roolistaan tällä alueella. Hän on aina ollut erittäin avoin keskustelulle ja väittelylle, aina ymmärtäväinen, aina ystävällinen parlamentin aluepoliittisen valiokunnan jäseniä kohtaan. Hänen sitoutumisensa Euroopan unioniin ja omaan vastuualueeseensa innoittaa meitä kaikkia.

<SPEAKER ID=146 NAME="Varela Suanzes-Carpegna">
 Arvoisa puhemies, arvoisa komission jäsen, hyvät parlamentin jäsenet, minulla on kaksi syytä tyytyväisyyteen itse esittelijänä. Ensiksikin se seikka, että parlamentti pystyy hyväksymään huomenna täysistunnossa EAKR: ää koskevan suosituksemme toiseen käsittelyyn. Sanon näin niiden oikeudellisten ja poliittisten seurausten takia, joita on siitä, että EAKR: ään sovelletaan Amsterdamin sopimuksen voimaantulon jälkeen yhteispäätösmenettelyä. Saimme uudenlaista kokemusta neuvotteluista neuvoston ja komission kanssa, jotta parlamentin kannat voitaisiin sovittaa yhteen 15 jäsenvaltion kannan ja komission ehdotuksen kanssa.
<P>
Jos parlamentti olisi varomaton tai emme yksinkertaisesti käyttäisi toimivaltuuksiamme vastuullisesti, saattaisimme hyväksyä joitakin sellaisia tarkistuksia, joiden takia tätä tärkeää asetusta ei voitaisi lyödä lukkoon huomenna, ja tällöin Euroopan alueet eivät voisi suunnitella toimenpiteitään 1. tammikuuta 2000 mennessä.
<P>
Toinen syy tyytyväisyyteen liittyy laatimamme asiakirjan taustaan. Ei ollut helppoa sovitella toisiinsa kollegojen näkemyksiä, mutta olemme löytäneet sellaisen toimintatavan, jossa neljän kompromissitarkistuksen myötä on voitu hylätä enemmistöpäätöksellä muut tarkistukset ja samalla säilyttää valiokuntamme ehdotuksen henki.
<P>
Nämä neljä tarkistusta koskevat ensinnäkin maankäytön suunnittelun käsitteen sisällyttämistä EAKR: n soveltamisalaan, minkä puolesta parlamentti on taistellut jo jonkin aikaa. Alueellinen kehitys on liitettävä maankäytön kehitykseen. Tai paremminkin taloudelliseen ja sosiaaliseen yhteenkuuluvuuteen on yhdistettävä Euroopan alueellinen yhteenkuuluvuus.
<P>
Toiseksi - ja maankäyttöön läheisesti liittyen - toisessa kompromissitarkistuksessamme pyydetään, että EAKR loisi osaltaan välttämättömiä yhteyksiä sijaintinsa takia etäisyydestä, syrjäisyydestä tai saarellisuudesta johtuvista pysyvistä haitoista kärsivien alueiden välillä parantaakseen yhteyksiä Euroopan reuna-alueiden ja yhteisön keskusalueiden välillä. Komissio on koheesiota käsittelevässä kolmannesvuosikertomuksessaan pitänyt tätä tilannetta yhtenä keskeisenä syynä näiden alueiden jälkeenjääneisyyteen ja edellytyksenä niiden pysyvälle kehitykselle.
<P>
Kolmannessa kompromissitarkistuksessamme EAKR: n soveltamisalaan sisällytetään nimenomaan matkailu ja kulttuuri. Vain vähän aikaa sitten, juuri ennen äskettäistä ja valitettavaa kuolemaansa taiteilija ja humanisti Yehudi Menuhin ihmetteli julkisesti sitä, missä Euroopan unionin kulttuuri on. On erikoista, että vaikka 80 % unionin kulttuurimenoista on peräisin rakennerahastoista, vain 3 % niiden määrärahoista on osoitettu kulttuurihankkeisiin. Mietinnössämme pyritään antamaan vastaus näihin kysymyksiin, ja pyydämme rakennerahastoihin entistä enemmän kulttuuria, kulttuuri- ja luonnonperintö mukaan luettuina.
<P>
Lopuksi pyydämme yleistä asetusta koskevan mietinnön mukaisesti Interreg-yhteisöaloitteen ohella Urban-aloitteen säilyttämistä.
<P>
Lopuksi viittaan yhteen aivan erityiseen kysymykseen, jossa Euroopan parlamentilla on ollut erittäin keskeinen rooli. Tarkoitan tässä kalastukseen liittyviä rakenteellisia seikkoja. Vetosin komissioon jo täysistunnon ensimmäisessä käsittelyssä pitämässäni puheenvuorossa, että se korjaisi ehdotustaan ja kohtelisi kalastusta yhdenveroisesti maanviljelyn kanssa. On palkitsevaa nähdä tänään, että kantamme - jota esittelijämme Arias Cañete puolusti niin hyvin kalatalousvaliokunnan puheenjohtajan tukiessa häntä lujasti ja sitkeästi - saapuu tänään, osuvasti sanottuna, määräsatamaansa. Niitä seikkoja, joihin Euroopan parlamentti pyysi muutoksia, on muutettu, ja on saatu aikaan mietintö, jossa parannetaan selvästi Euroopan komission ehdotusta.
<P>
Paljon kiitoksia siis komissiolle, neuvostolle ja kaikille meitä tukeneille kollegoille.

<SPEAKER ID=147 NAME="Jöns">
Arvoisa puhemies, arvoisat komission jäsenet, hyvät kollegat, on vaikea uskoa, että sosiaalirahasto on meidän ainoa työmarkkinapoliittinen välineemme Euroopan tasolla! Sen ansiosta jäsenvaltioissa on otettu käyttöön onnistuneita työmarkkinapoliittisia lähestymistapoja. Siitä huolimatta sosiaalirahasto ei saanut Berliinissä läheskään niin paljon rahoitusta, kuin parlamentti ja komissio ovat oikeutetusti vaatineet. Nimenomaan sosiaalirahaston osalta, joka tuottaa jatkuvasti eurooppalaista lisäarvoa, on kiistelty paljon lähipäiviin asti niin vammaisia koskevasta politiikasta, ennalta ehkäisevästä työmarkkinapolitiikasta kuin esimerkiksi naisten oikeuksien edistämisestäkin. Asiat ovat jotenkin päälaellaan! Tilanne ei kuitenkaan riipu meistä. Me emme halunneet nousta kapinaan. Meidän kannaltamme kyse oli ennen kaikkea viidestä ratkaisevasta kohdasta, joilla on tarkoitus tukea tehokkaasti yhteistä työllisyysstrategiaa. Esityslistan kärjessä oli ennalta ehkäisevä työmarkkinapolitiikka ja naisten erityisoikeuksien edistäminen. Työttömyyden torjuminen on epäilemättä inhimillisempää ja kaiken lisäksi huomattavasti halvempaa. Emme saa hyväksyä sitä, että naisten osuus köyhistä kasvaa kaikkialla EU: ssa! Emme saa myöskään hyväksyä sitä, että vain 3 % johtotehtävistä kuuluu naisille ja että tämä suuntaus voimistuu edelleen. Naiset muodostavat yhä valtaosan väestöstä. Naisten ja miesten yhtäläisien mahdollisuuksien periaate ei yksistään vielä riitä, arvoisat neuvoston jäsenet!
<P>
Lisäksi halusimme torjua voimakkaammin sosiaalista syrjäytymistä, sillä pitkällä aikavälillä on aina järkevää, jos tällaiset ihmiset voisivat jälleen ansaita itse elantonsa. Halusimme myös antaa Peace-aloitteesta saadut myönteiset kokemukset koko unionin käyttöön, sillä sen ansiosta on voitu antaa pieniä taloudellisia tukia ilman suuria hallintokustannuksia ja kansalaisjärjestöt ovat voineet avustaa ihmisiä, joiden on mahdotonta päästä julkisiin virastoihin.
<P>
Viidenneksi halusimme, että jäsenvaltiot velvoitetaan osallistumaan voimakkaammin sosiaalirahaston kaikkiin interventioaloihin, jotta estetään, että ne kuorivat jälleen kerran vain kerman päältä. Sanon neuvostolle vielä kerran: olette tienneet näistä vaatimuksista jo vuoden alusta. Se ei ole kuitenkaan estänyt teitä päättämästä yhteisestä kannastanne täysin riippumattomasti ja jääräpäisesti. Siksi parlamentissa on todellakin ihmetelty, mitä varten nämä epäviralliset neuvottelutilaisuudet järjestetään? Se, että olemme löytäneet molemmille osapuolille hyväksyttävän kompromissiratkaisun, on yksinomaan meidän ansiotamme, sillä olemme lähestyneet teitä avoimesti kompromissiehdotuksilla, jotta estäisimme sen, että meidän on kutsuttava koolle sovittelukomitea teidän jääräpäisyytenne vuoksi, sillä se olisi merkinnyt sitä, että useat hankkeet olisi pitänyt keskeyttää, koska silloin määrärahat eivät olisi saapuneet ajoissa Brysselistä. Se olisi ollut vastuutonta, ja toivon, että kukaan parlamentissa ei halua sitä!
<P>
Ennätitte kuitenkin lopulta ajoissa. Vaikka emme määrittäneet mitään prosenttiosuutta myönnettäville määrärahoille, olemme kuitenkin sopineet ennalta ehkäisevän työmarkkinapolitiikan ja naisten erityisoikeuksien edistämisen vahvistamisesta. Onnistuimme kuitenkin yllättäen vahvistamaan asetuksessa työmarkkinoille pääsyä koskevan tavoitteen. Lopulta päädyimme jopa kompromissiin yleiskattavista tuista, jotka mahdollistavat nyt kansalaisjärjestöjen tukemisen jopa sataprosenttisesti.
<P>
Olemme päässeet neuvoston kanssa yksimielisyyteen tarkistuksista 1, 8, 9 ja 10. Hyvät kollegat, pyydän teitä kaikkia kannattamaan näitä tarkistuksia, jotta neuvottelutuloksemme näkyvät myös sosiaalirahastoa koskevassa asetuksessa.
<P>
Neuvosto on edennyt tuskin lainkaan viiden interventioalueen osalta. Meidän on vain hyväksyttävä se. Neuvosto ei ole kuitenkaan ollut missään muussa yhteydessä niin taipumaton ja jääräpäinen kuin naisten ja miesten yhtäläisiä mahdollisuuksia koskevan periaatteen yhteydessä. Komission tehtävänä on nyt huolehtia siitä, että naisten ja miesten yhtäläisten mahdollisuuksien periaatetta noudatetaan kansallisissa ohjelmissa. Toivon, että seitsemän vuoden jälkeen myös neuvostossa on muutama nainen. Se edistäisi varmasti asiaa!

<SPEAKER ID=148 NAME="Arias Cañete">
Arvoisa puhemies, arvoisat komission jäsenet, hyvät parlamentin jäsenet, ensimmäisessä mietinnössä, jonka esittelin kalatalousvaliokunnan puolesta täysistunnolle kalastusalan rakenteellisia toimenpiteitä koskevasta neuvoston asetuksesta, parlamentti kannatti kolmea perusajatusta. Ensiksikin yhteisön talousarviossa on välttämätöntä taata riittävät määrärahat alan tarpeiden kattamiseksi kalastusalan rakennepolitiikassa. Toiseksi on välttämätöntä saada yhtenäinen oikeudellinen kehys sellaisen horisontaalisen asetuksen muodossa, johon yhdistettäisiin kaikki hajallaan oleva lainsäädäntö. Kolmanneksi on välttämätöntä saada kansallisia, ei ainoastaan alueellisia, ohjelmia, joilla taataan se, että rakennepolitiikka on yhdenmukaista kalastuslaivastoja koskevien monivuotisten ohjaussuunnitelmien kanssa.
<P>
Tähän strategiaan perustuen parlamentti sisällytti ensimmäisessä käsittelyssä yhteen asetukseen sekä Agenda 2000: een sisältyvän ehdotuksen neuvoston asetukseksi kalastusalan rakenteellisista toimenpiteistä että myös ehdotuksen neuvoston asetukseksi kalatalousalan rakenteellisia toimia koskevista yksityiskohtaisista säännöistä ja edellytyksistä. Täysistunnossa toimitetussa äänestyksessä vahvistettiin täysin kalatalousvaliokunnan puolustamat kannat, ja sen jälkeen valiokuntamme ja etenkin sen puheenjohtaja Carmen Fraga ottivat yhteyttä neuvostoon, jäsenvaltioiden viranomaisiin ja ammattikunnan järjestöihin ja järjestivät julkisen kuulemisen, jossa osoittautui, että parlamentin poliittisesta kannasta oltiin laajalti samaa mieltä.
<P>
Saatuaan tämän tuen parlamentti järjesti useita epävirallisia tapaamisia neuvoston puheenjohtajavaltion kanssa, ja minun täytyy erittäin tyytyväisenä todeta, että neuvosto on hyväksynyt valtaosan pyrkimyksistämme, jopa siinä määrin, että Berliinin Eurooppa-neuvoston jälkeen on laadittu uusi ehdotus asetukseksi, jonka nimi on vihdoinkin nyt " Kalatalouden ohjauksen rahoitusvälinettä koskeva asetus" .
<P>
Meillä on tästä lähtien yksi kalatalousalaa koskeva rakennerahasto, eikä meidän tarvitse rahoittaa rakenteellisia toimenpiteitä EMOTR: n tukiosaston puitteissa. Meillä on niin ikään horisontaalista ohjelmointia tavoitteen 1 ulkopuolella sijaitsevilla alueilla. Meillä on yksityiskohtainen luettelo toimista ja toimenpiteistä, ja näiden neuvoston myönnytysten perusteella kalatalousvaliokunta on hyväksynyt kahden erillisen asetuksen olemassaolon.
<P>
Haluan onnitella neuvostoa ja komissiota siitä, miten joustavasti he ovat pystyneet muuttamaan sellaisia alkuperäisiä ehdotuksia, jotka olivat mielestämme erheellisiä, ja etsimään tyydyttävän kompromissin.
<P>
Haluan lisäksi korostaa, että olemme sisällyttäneet täytäntöönpanotoimenpiteitä koskevaan asetukseen merkittäviä tarkistuksia jättämällä pois poistettuun kapasiteettiin liittyvän ylimääräisen 30 %: n vaatimuksen ja poistamalla yhteisyrityksistä järjestelmän, jossa ne sidottiin kalastussopimuksiin.
<P>
Haluaisin päättää viittaamalla yleisesti Agenda 2000: n rakennerahastojen pilariin. Olen sitä mieltä, että talousarvioon liittyvän kurinalaisuuden hengessä neuvosto ja komissio ovat menetelleet järkevästi keskittäessään tuet tavoitteen 1 alueille, jolloin nykyinen tukitaso henkeä kohti voidaan säilyttää ja myös koheesiorahasto säilytetään, mikä osaltaan nopeuttaa dynaamista rakennekehitystä vähemmän vauraissa jäsenvaltioissa.
<P>
On totta, että rakennepolitiikastamme puuttuu kriittinen massa alueellisen epätasapainon poistamiseksi lyhyellä aikavälillä, mutta on aivan yhtä totta, että Euroopan unionilla on yhä tärkeitä solidaarisuusmekanismeja, joita ei pidä vähätellä. Ehkäpä tässä talousarvioon liittyvän kurinalaisuuden hengessä erityisen tärkeä on perustamissopimuksen määräys, jonka mukaan kaikkien yhteisön politiikkojen - ei ainoastaan rakennepolitiikkojen - tavoitteena täytyy olla taloudellinen ja sosiaalinen yhteenkuuluvuus.
<P>
Tilanteessa, jossa nettosummista käytävä väittely sanelee ratkaisut, saattaa olla utopistista vaatia sitä, että kaikki yhteisön politiikat tähtäisivät entistä suurempaan taloudelliseen ja sosiaaliseen yhteenkuuluvuuteen. Lähitulevaisuudessa, kun toteutamme laajentumisen, tätä ajatusta on kuitenkin tarkasteltava, ellemme halua, että laajentuneen unionin kärjistyneet alueelliset erot vaarantavat koko järjestelmän.

<SPEAKER ID=149 NAME="Barón Crespo">
 Arvoisa puhemies, hyvätt parlamentin jäsenet, yritän auttaa neuvoston puheenjohtajaa puhumalla ilman paperia ja, mikäli mahdollista, hitaasti.
<P>
Olemme tähän mennessä puhuneet siitä, miten järjestämme yhteisen talomme, unionin. Nyt on laajentumisen vuoro. Mietintö, jota puolustan toisessa käsittelyssä, käsittelee itse asiassa liittymistä valmistelevien tukien yhteensovittamista laajentumista varten. Nyt on mielestäni välttämätöntä muistuttaa lyhyesti siitä, millaista haastetta ja historiallista tehtävää laajentuminen merkitsee, ei ainoastaan Agenda 2000: n vaan myös Euroopan unionin kannalta, sillä Keski- ja Itä-Euroopan ja myös Välimeren alueen kansat, joista suuri osa on saanut takaisin vapautensa vasta vähän aikaa sitten, haluaa osallistua yhteiseen historialliseen seikkailuumme.
<P>
Parlamentti totesi alusta lähtien, että olimme sitä mieltä, että neuvotteluprosessin pitää olla kattava ja sisältää tiettyjä kriteerejä synnyttämättä kuitenkaan uusia rajoja ja uutta syrjintää, vaikka mahdollisesti syntyisikin tietynlaista kilpailuhenkeä. Olemme toisin sanoen sitä mieltä, että kukin näistä maista voisi ryhtyä noihin yhteisiin ponnisteluihin demokratian palauttamiseksi, taloutensa organisoimiseksi uudelleen ja sellaisen hyvän naapuruuden luomiseksi, jonka täytyy saada ne liittymään täysin tulevaisuuteemme.
<P>
Siinä työssä, jonka olen tehnyt parlamentin edustajana tämän mietinnön parissa tiiviissä yhteistyössä kollegojeni - Walterin ja Sonneveldin - kanssa, on nimenomaan pyritty sovittamaan yhteen koko tämä tukiprosessi ja lisäksi sisällyttämään siihen parlamentin kriteerit.
<P>
Minun on sanottava, arvoisa puhemies, että olemme saaneet aikaan useita tärkeitä tavoitteita tällä alueella: yhtäältä komissio tarkisti itse itseään muuttamalla alkuperäistä ehdotustaan ja jopa asetuksen nimeä sensuuntaisesti kuin pyysimme; ja toisaalta meillä on näiden kahden käsittelyn välillä ollut neuvoston puheenjohtajamaan kanssa useita tapaamisia, jotka ovat mielestäni olleet myönteisiä. Olemme nimittäin pystyneet kehittämään Phare-ohjelman soveltamiseen liittyviä kriteerejä, mikä on keskeistä näiden maiden instituutioiden organisoimisen ja vahvistamisen sekä demokratiaan ja kansalaisyhteiskunnan lujittamiseen liittyvien poliittisten kriteerien sisällyttämisen kannalta, toisin sanoen näiden yhteiskuntien vahvistamisen kannalta. Tämä on ensimmäinen tavoite, jota olemme mielestäni onnistuneet parantamaan ja muuttamaan alkuperäiseen ehdotukseen verrattuna.
<P>
On myös muita kysymyksiä, joissa olemme edistyneet merkittävästi: ne liittyvät yhtäältä nykyisten komitologiaan liittyvien sääntöjen noudattamiseen, niin ettei näitä sääntöjä muutettaisi salaa; ne liittyvät toisaalta parlamentin osallistumiseen ja mahdollisuuteen tarkistaa prosessia vuosittain. Katson, että ratkaisu on yleisesti ottaen tyydyttävä.
<P>
On totta, että muutamat kysymykset, jotka mielestäni on tärkeä mainita, ovat vielä kesken. Yksi niistä - joka liittyy Amsterdamin sopimuksen voimaantuloon -, on se, että esittelijän mielestä -tämä mielipide ei saanut kannatusta täysistunnossa, mutta nyt Amsterdamin sopimuksen tultua voimaan se on erittäin järkevä - meidän täytyy pitää koko tätä prosessia sellaisena unionin yhteisstrategiana, jonka täytyy johtaa yhteiseen toimintaan. Olen sitä mieltä, että voimme sen ansiosta myös sisällyttää perustuslailliseen oikeudelliseen kehykseemme sellaisen politiikan, jota tällä alueella on harjoitettava.
<P>
Sitten on eräs toinen seikka, jota ei muodollisesti sisällytetty ehdotukseen, mutta se on kylläkin sisällytetty kutakin maata koskeviin menettelyihin. Kyse on siitä, miten tärkeänä pidämme työmarkkinaosapuolten välistä vuoropuhelua nimenomaan näiden maiden tuotantojärjestelmän ja työmarkkinasuhteiden lujittamiseksi.
<P>
Ottaisin esille vielä kaksi kysymystä, jotka ovat esityksessämme kesken, vaikka neuvosto sanoisikin, että ne ovat mukana epäsuorasti. Yksi niistä on se, että mielestämme valtaosassa näistä maista on kiinnitettävä huomiota ydinenergia-alan rakennemuutokseen. Tämä on valtavan tärkeä kysymys useimmille unionin kansalaisille. Viimeinen kysymys - joka toivottavasti voidaan myös sisällyttää ehdotukseen tulevaisuudessa uuden komission myötä -, koskee noudatettavia toimintakriteerejä ja menettelysääntöjä. Toivon, että kumpikin kysymys voidaan ratkaista hyvin pian.

<SPEAKER ID=150 NAME="Sonneveld">
Arvoisa puhemies, puhun nyt tässä liittymistä edeltävästä tuesta maataloudelle. Ensimmäisessä mietinnössämme hyväksyimme melko periaatteellisen kohdan, joka liittyy komission ehdottamiin ehtoihin, jotka jäsenehdokasvaltioiden pitäisi täyttää, jotta ne voisivat olla kelpoisia saamaan EU: n maataloustukea. Tarkoitan tässä sitä ehtoa, että jäsenehdokasvaltioiden täytyy tätä varten toimittaa vuoden 2000 tammikuun 1: seen päivään mennessä maaseudun kehityssuunnitelma seitsemäksi vuodeksi. Euroopan parlamentti muutti tätä liian tiukkana pitämäänsä vaatimusta ja ehdotti käytännöllisempää menettelyä. Neuvosto kuitenkin seurasi komissiota tässä asiassa.
<P>
Tämä asia on ollut toistuvasti esillä tätä seuranneissa kolmikantaneuvotteluissa. Erityisesti neuvoston puheenjohtaja osoitti ymmärtämystä Euroopan parlamentin vastalauseille. Komissiota ja neuvostoa ei ole kuitenkaan onnistuttu vakuuttamaan siitä, että tässä olisi kysymys epäoikeudenmukaisesta ja liiallisesta hallinnollisesta taakasta jäsenehdokasvaltioille. Kävi kuitenkin ilmi, että neuvosto on valmis poistamaan päivämäärän 1. tammikuuta, mutta vuodesta 2000 pidettiin kiinni, joten oleellinen mielipide-ero Euroopan parlamentin kanssa jäi täysin olemaan.
<P>
Euroopan parlamentin mielestä on mahdotonta, että jäsenehdokasvaltiot voisivat tehdä niin lyhyessä ajassa demokraattisella tavalla täydellisen ja integroidun maaseudun kehittämissuunnitelman seitsemäksi vuodeksi. Euroopan parlamentti on avannut sellaisen mahdollisuuden, että valittaessa toimenpiteitä ja hankkeita voidaan saada neuvontaa pieneltä asiantuntijaryhmältä, joka on perehtynyt yhteisön säännöstöön ja entisen kommunistiseen blokkiin kuuluvien maiden talouden kehittymisen ongelmiin. Tällä tavalla voitaisiin samalla tehdä työtä maaseudun kehittämissuunnitelman aikaansaamiseksi. Siten suunnitelman totuudenmukaisuus ja laatu voisi parantua.
<P>
Samalla Berliinin huippukokouksessa on päätetty luoda erillinen budjettikohta, otsake 7, jonka alaisuuteen myös Sapard-tuki kuuluu ja johon pätevät tiukemmat rahoitussäännöt ennakkorahoituksesta, varainhoidosta ja vastuusta kuin olisi ollut, jos otsakkeeseen 1, maatalous, kuuluvat toimenpiteet olisivat jääneet voimaan, kuten komissio oli ehdottanut. Säännöt ovat myös tiukemmat kuin otsakkeessa 2, johon toimenpiteet kuuluisivat, jos nämä maat tosiaan olisivat tulleet jäseniksi.
<P>
Vaikuttaa siltä, että siirtymisvaiheessa olevan maan täytyy jo saavuttaa hyvin korkeat tavoitteet hallinnollisissa taidoissa, jotta se voisi saada jäsenyyttä edeltävää Sapard-maataloustukea. Minun loppupäätelmäni on, että kaikki EU: n toimielimet pitävät yhtä tärkeänä sitä, että menestyksekäs liittyminen voisi toteutua nopeasti. Mielestäni Euroopan parlamentti on kuitenkin ymmärtänyt paremmin, mitä nämä Euroopan unionin jäsenyyden ehdot merkitsevät poliittisen elämän käytännössä näille maille. Muut toimielimet keskittyvät enemmän vastuuseen ja kustannusten hallintaan. Lisäkeskusteluille ei kuitenkaan ole enää paljoa aikaa. Siksi Euroopan parlamentti antaa tänään muodollisesti lausuntonsa ilmoittaen olevansa erityisesti huolissaan paljon vaativasta menettelystä.

<SPEAKER ID=151 NAME="Walter">
 Arvoisa puhemies, hyvät parlamentin jäsenet, ISPAn, hakijamaiden liittymistä valmistelevan välineen esittelijänä ja rakennerahastojen yleisen uudistuksen jatkuvana suojelijana olen todella iloinen siitä, että parlamentti saattaa Agenda 2000 -asiakirjaa koskevat neuvottelut menestyksekkäästi päätökseen tällä viikolla. Annamme sillä tärkeän signaalin sekä unionin kansalaisille että Euroopan jäsenyyttä hakeville Keski- ja Itä-Euroopan maille. Eurooppa on toimintakykyinen!
<P>
Se, että me voimme lopultakin äänestää Agenda 2000 -asiakirjasta, ei ole mikään itsestään selvä asia. Siksi haluaisin käyttää tilaisuutta hyväkseni ja onnitella nimenomaan neuvoston puheenjohtajamaita ja etenkin puheenjohtajamaa Saksaa siitä, että ne ovat onnistuneet luomaan kestävän perustan loppukiriä varten.
<P>
Komissio, neuvosto ja parlamentti ovat vetäneet valtaosin yhtä köyttä liittymistä valmistelevan rakennepolitiikan välineen ISPAn osalta. Olemme mielestäni päätyneet onnistuneeseen lopputulokseen rakentavissa neuvotteluissa, mikä on selvä signaali jäsenehdokasvaltioita kohtaan osoitetusta solidaarisuudesta.
<P>
Taloudelliset varat ovat rajalliset varsinkin, kun varoja verrataan jäsenehdokasvaltioiden valtaviin mukautumistarpeisiin. Sitä tärkeämpää onkin, että ISPAlla keskitytään edistämään taloudellisen kehityksen keskeisiä aloja eli ympäristön ja liikenteen alan hankkeita ja että tuet kytketään tiiviisti muhin liittymistä valmisteleviin tukiin, kuten Phare-ohjelman rajoissa annettavaan tukeen.
<P>
Kuten koko rakennerahaston, myös ISPAn on kuitenkin edistettävä kestävien työpaikkojen luomista, mikä on parlamentista olennainen asia. Meille on tärkeää myös se, että avunsaajavaltiot käyttävät tätä välinettä oppiakseen tuntemaan rakennepolitiikan säännöt ja mekanismit ja käyttääkseen niitä, jotta liittyminen olisi myöhemmin helpompaa. Tämän vuoksi on erityisen tärkeää, että paikalliset ja alueelliset tahot osallistuvat toimiin aina, kun se on mahdollista.
<P>
Sallikaa minun kuitenkin käyttää tätä tilaisuutta hyväkseni sanoakseni myös jotain EU: n tulevasta rakennepolitiikasta yleisesti. Rakennerahastouudistus ei tosin anna mitään syytä ylenpalttiseen riemuun. Olemme kuitenkin päässeet kestävään kompromissiin, jolla varmistetaan, että eurooppalainen solidaarisuus ei merkitse pelkkiä sanoja myöskään tulevaisuudessa. Päinvastoin! Uusien tukitavoitteiden 1, 2 ja 3 sekä Interreg-, Leader-, Equal- ja Urban-yhteisöaloitteiden ansiosta meillä on käytössämme tehokkaat välineet, joilla voimme edistää merkittävästi alueiden kilpailukykyä ja työpaikkojen luomista.
<P>
Keskittyessämme olennaiseen emme tosin voi välttää sitä, että muutamat alueet jäävät keskipitkällä aikavälillä tavoitteiden 1 ja 2 tuen ulkopuolelle. Sitä tärkeämpää onkin, ja myös tämä on parlamentin saavutus, että meillä on joustavat siirtymäjärjestelyt, joilla varmistetaan, että vältymme järjettömiltä ja tuskallisilta tuen keskeytyksiltä ja että alueilla on kuusi vuotta aikaa mukautua muutoksiin.
<P>
Olen iloinen ja myös hieman ylpeä siitä, että me Euroopan parlamentissa olemme onnistuneet saamaan läpi neljännen yhteisöaloitteen komission ja neuvoston kanssa käydyissä tiukoissa neuvotteluissa. Aloitteen nimi on tosin Urban, mutta se on enemmän kuin nykyinen Urban-aloite, koska tulevaisuudessa siitä hyötyvät myös pienet kaupungit ja esikaupunkialueet ja koska aloitteella edistetään laaja-alaisesti yhteiskunnallista ja taloudellista elpymistä.
<P>
Tämä myös kattaa valtaosin sen, mitä me parlamentissa haluamme saavuttaa viidennellä yhteisöaloitteella, jota vaadimme viime vuonna tässä täysistunnossa, niin että näitä mahdollisuuksia voidaan myös hyödyntää. Tämän aloitteen ansiosta meillä on käytössämme tärkeä lisäväline työpaikkojen luomiseksi.
<P>
Euroopan unionin jäsenvaltioiden keskinäinen solidaarisuus ja solidaarisuusjäsenehdokasvaltioita kohtaan, varojen keskitetty käyttö, työpaikkojen luominen, byrokratian vähentäminen ja valmistautuminen itälaajentumiseen ovat olleet rakennerahastojen uudistuksen tavoitteet jo alusta alkaen. Otamme nyt ratkaisevan askeleen eteenpäin. Kiitän kaikkia niitä neuvoston ja komission jäseniä - ja aivan erityisesti komission jäseniä -, jotka ovat tukeneet meitä voimakkaasti viime viikkojen, kuukausien ja vuosien aikana. Haluaisin kiittää heitä sydämellisesti. Eurooppa ei tosin etene valtavin harppauksin, mutta jokainen askel eteenpäin on hyvä askel, ja uskon, että menemme eteenpäin.

<SPEAKER ID=152 NAME="Tomlinson">
Arvoisa puhemies, esittelemäni mietintö on tekninen mutta tärkeä osa Agenda 2000 - ehdotuksia. Siinä on kyse takuurahaston perustamisesta ulkosuhteisiin liittyviin hankkeisiin annetun asetuksen muuttamisesta. Jäsenet muistanevat, että mietintö itse asiassa esiteltiin parlamentille ja palautettiin marraskuussa 1998 takaisin valiokuntaan. Koska se palautettiin takaisin valiokuntaan, olemme nyt siinä tilanteessa, että kehotamme tänään parlamenttia hyväksymään komission ehdotuksen siinä muodossa, josta neuvostossa on jo päästy poliittiseen sopimukseen. Tuohon poliittiseen sopimukseen päästiin Wienin huippukokouksessa, ja se liitettiin Wienin huippukokouksen päätöksiin.
<P>
Parlamentin budjettivaliokunnan esittämät tarkistukset alkuperäiseen komission ehdotukseen on olennaisilta osin hyväksytty. Esittämämme tarkistuksen 2 tavoitteena oli velvoittaa komissio vuosikertomuksessaan tarkistamaan takuurahaston parametrit, ja nyt, kun asiasta on tehty poliittinen päätös, komission on tarkistettava takuurahaston parametrit kunkin laajentumisen yhteydessä. Kaikista näistä teknisluonteisista tarkistuksistamme on näin ollen sovittu, ja ne on sisällytetty Wienin neuvoston päätökseen.
<P>
Neuvosto päätti poiketa komission alkuperäisestä ehdotuksesta myös nostamalla tavoitesumman 9 %: iin komission ehdottaman 8 %: n sijasta yhteisön pääomasitoumuksista kokonaisuudessaan. Rahastoon suoritettavat määrät laskettiin näin ollen 9 %: iin kunkin toimenpiteen arvosta, mikä on vähemmän kuin aiempi 14 %, mutta silti enemmän kuin komission itsensä ehdottamat 6 %. Olemme siis sellaisessa tilanteessa, joka uskoakseni täyttää kaikki parlamentin vaatimukset, ja tältä pohjalta suosittelen sitä parlamentille.
<P>
Jos asiaa kuitenkin tarkastellaan laajemmin, on tärkeää sanoa tänään, että huolimatta kaikista toimielinten välisen sopimuksen ja rahoitusnäkymien joihinkin yksityiskohtiin liittyvistä epäilyksistä on parempi, että meillä on jotakin, joka on osan mielestä jossakin määrin riittämätöntä mutta josta on kuitenkin sovittu, kuin pyrkiä täydellisyyteen ja jäädä lopulta tyhjin käsin. Tämä prosessi oli kuitenkin hyödyllinen opetus parlamentille.
<P>
Parlamentti on tänään onnistunut kutsumaan koolle alle 5 % jäsenistään. Meistä on tullut parlamentti, jossa me vain pidämme puheita toisillemme ja vain harva on täällä kuuntelemassa. Tämä on mielestäni todellakin hyödyllinen opetus parlamentin toimikauden päättyessä, ja seuraavan parlamentin täytyy suhtautua siihen vakavasti, jos se haluaa kansalaisten suhtautuvan vakavasti sen keskusteluihin. Parlamentin itsensä täytyy alkaa suhtautua vakavasti omiin keskusteluihinsa.

<SPEAKER ID=153 NAME="Görlach">
 Arvoisa puhemies, arvoisa neuvoston puheenjohtaja, uusi asetus tuesta maaseudun kehittämiseen on epäilemättä suuri edistysaskel yhteisen maatalouspolitiikan uudistuksessa. Ei ainoastaan siitä syystä, että yhdeksän hajanaista asetusta on koottu yhdeksi selväksi asetukseksi, mikä edistää avoimuutta ja millä on varmasti vaikutusta myös varojen hallintoon, vaan koska asetuksella myös saatetaan alulle uusi politiikka. Komission valitsema kuva kahdesta vahvasta rinnakkaisesta pilarista on tietenkin hieman kaunisteltu. Toinen pilari ei ole vielä yhtä vahva kuin toinen, minkä te, arvoisa komission jäsen Fischler, tiedätte, mutta siitä voi vielä tulla yhtä vahva. On välttämätöntä, että pyrimme myös tulevaisuudessa parantamaan vielä hieman maatalouden joustavuutta maaseutualueilla paitsi jäsenvaltioiden niin myös alueiden kannalta.
<P>
Saanen muistuttaa siitä, mitä komission jäsen Fischler on kerran sanonut: tämä politiikka on niin tärkeä, koska meidän on vastattava yhä uudelleen kysymykseen, mitä maatilan haltuunsa ottavan nuoren viljelijän veli ja sisko tekevät työmarkkinoilla? Tällöin tulee täysin selväksi, mitä meidän on tehtävä tulevaisuudessa maaseutualueilla. Tämän vuoksi pidämme yhä osittain kiinni vanhasta vaatimuksestamme, joka koskee parlamentin oikeutta osallistua päätöksentekoon yhteisen maatalouspolitiikan kaikilla aloilla myös tulevaisuudessa. Sitä ei ole vielä toteutettu. Sanoin jo kerran tänä aamuna toisessa yhteydessä: se on välttämätöntä, jotta Euroopan parlamentaarisesta demokratiasta tehdään täydellinen.
<P>
Tämän vuoksi ymmärrätte myös sen, miksi etenkin me maatalousministerit kannatamme toimielinten välistä sopimusta. Kun taustatoimet ja maaseutujen kehittämismenot luetaan ei-pakollisiin menoihin kuuluviksi - mikä ei suinkaan tarkoita sitä, ettemme tuntisi olevamme velvoitettuja myöntämään rahoitusta, vaan sillä lisättäisiin parlamentin liikkumavaraa tällä kasvavalla politiikan alalla -, silloin ymmärrätte syyn. Tällä on muuten se etu, että monivuotiset menot voidaan siirtää seuraavalle vuodelle. Meillä tulee olemaan vaikeuksia käynnistää tämä uusi politiikka ensimmäisten vuosien aikana. Olisi vahinko menettää rahaa vain käynnistysvaikeuksien takia, jos emme voi siirtää määrärahoja.
<P>
Tämä on kaiken kaikkiaan hyvä alku. Se ei ole vielä oikea puu, mutta tästä pienestä puusta tulee - jos komissio ja neuvosto pitävät yhtä innokkaasti huolta tästä puuntaimesta - menestyvä vahva puu maaseutupolitiikassa.
<P>
Suosionosoituksia

<SPEAKER ID=154 NAME="Mulder">
Arvoisa puhemies, sallinette minun Agenda 2000: n maatalousrahoituksen esittelijänä aloittaa kiittämällä puheenjohtajana toimivaa Saksaa niistä mahdollisuuksista, joita Saksan hallitus on antanut kolmikantaneuvottelujen käymiseksi myös maatalouspolitiikasta.
<P>
Parlamentin maataloutta ja maaseudun kehittämistä käsittelevän valiokunnan alkuperäisen ehdotuksen, joka hyväksyttiin tammikuussa, ja Berliinin huippukokouksen tuloksen välillä on tietysti joitakin eroja. Ei tilanne voisi muunlainen ollakaan. Mielestäni näissä mutkikkaissa neuvotteluissa kukaan ei voi koskaan saada asioita täysin mieleisekseen.
<P>
Olemme iloisia siitä, että maaseudun kehittämispolitiikasta on ensimmäisen kerran tullut selkeä osa eurooppalaista maatalouspolitiikkaa. Myös Görlach sanoi tämän. Meistä on myös tärkeää - ja se on myös sopusoinnussa mietintöni kanssa -, että Berliinin huippukokouksen johtopäätöksissä ilmaistaan selvästi, että Euroopassa täytyy kiinnittää enemmän huomiota eurooppalaisten elintarvikkeiden laatuun ja turvallisuuteen, ympäristönsuojeluun sekä eläinystävällisyyteen, ja niin edelleen. Tätä täytyy kehittää. Tämä täytyy ottaa pian esille WTO-neuvotteluissa.
<P>
On myös syytä iloita siitä, että maaseutumenot ja tukitoimenpiteet ovat ei-pakollisia menoja. Tämän ovat myös muut sanoneet. Haluaisin vielä kysyä arvoisalta komission jäsen Fischleriltä, että jos takuumenot on sidottu ja jos tietyltä vuodelta jää rahaa yli, palautetaanko se jäsenvaltioille. Minun valiokunnassani kysyttiin, voitaisiinko muodostaa varaus. Se ei tullut esille Berliinissä. Siksi oletan, että se ei ole mahdollista. Haluaisin kuulla hänen vahvistavan, olenko oikeassa olettaessani, että 200 miljoonan jousto ja kaikkia otsakkeita koskeva 0, 03 %: n jousto koskevat myös otsaketta 1, maatalouden takuumenoja.
<P>
Toinen kysymykseni koskee tukitoimenpiteitä ja maaseudun kehittämistä. Niitä koskee toinen sääntö. Jos rahaa ei ole käytetty yhdessä vuodessa, oletan, että sitä voidaan siirtää seuraavalle vuodelle. Olisiko mahdollista, että komissio antaisi myös tästä selkeän selvityksen, siis näiden varojen käytön ehdoista?
<P>
Maatalousmenojen valvonnasta on sanottu vain vähän. Parlamentti on tammikuussa antamassaan kertomuksessa kiinnittänyt erityistä huomiota valvontaan, petosten vastaiseen taisteluun ja muihin vastaaviin asioihin. Vaikka nämä asiat eivät esiintyneetkään Berliinin huippukokouksen johtopäätöksissä, voin vakuuttaa teille, että parlamentti pitää tämäntyyppisiä asioita tarkasti silmällä.
<P>
Sitten viimeinen kysymys arvoisalle komission jäsen Fischlerille. Olemme pyytäneet parlamentin päätöslauselmassa myös sitä, että hehtaarituet, kaikki tulotuet, voitaisiin maksaa joka vuosi ennen lokakuun 31. päivää. Onko se mahdollista?

<SPEAKER ID=155 NAME="Graefe zu Baringdorf">
Arvoisa puhemies, hyvät kollegat, horisontaalisten toimenpiteiden esittelijänä en voi suhtautua lopputulokseen myönteisesti. Komission ehdotuksessa palkkioiden porrastukseen haluttiin soveltaa sosiaalisia ja ekologisia perusteita. Näistä perusteista jäi jäljelle vain vähän. Parlamentin tekemät ehdotukset olivat eriytetympiä, ja komissio laati niistä laskelman, ja ne olivat myös komission mielestä omiaan varmistamaan palkkioiden järkevän jakamisen. Tämä ehdotus ei ole kuitenkaan toteutunut, ja haluan mainita muutamista sen seurauksista.
<P>
Ensinnäkin me emme ole, arvoisa komission jäsen Fischler, korjanneet vuoden 1992 ylikompensaatiota. Lisäksi 2 % yrityksistä saa edelleen 40 % palkkioista tai 20 % yrityksistä saa 80 % palkkioista.
<P>
Toiseksi, palkkioiden maksuilla ei onnistuttu saavuttamaan täydellistä tulontasausta Agenda 2000 -asiakirjassa esitettyjen hinnanalennusten osalta. Rationaalistuneille yrityksille tämä tarkoittaa kuitenkin täydellistä hinnantasausta. Pienempien yritysten on kärsittävä heikosta hinnantasauksesta.
<P>
Kolmanneksi: tässä ei ole kyse avustusten oikeudenmukaisuudesta tai epäoikeudenmukaisuudesta tai avustuksiin liittyvästä kateudesta, vaan sellaisten yritysten harjoittamasta hintapaineesta, jotka saavat edelleen suuret palkkiomaksut ylikompensaation vuoksi, ja tämä hintapaine vaikuttaa pienempiin yrityksiin ja uhkaa niiden toimeentuloa. Tästä seuraa neljäs kohta: suuret rationaalistuneet yritykset, joille virtaa nyt määrärahoja Brysselistä ja kansallisista verorahoista, käyttävät näitä rahoja rationalisoimisen ja kasvun tehostamiseksi edelleen. Se tarkoittaa, että näissä yrityksissä työpaikkojen määrä vähenee, mutta samalla vähenee myös työn määrä, sillä EU: n maatalousyrityksiä tuhotaan edelleen.
<P>
Viidenneksi: olemme antaneet väärän signaalin tähän suuntaan myös Keski- ja Itä-Euroopan maille, nimittäin sen, että interventiota olisi tarkoitus jatkaa myös tulevaisuudessa sen sijaan, että edistäisimme niiden tuloa markkinoille, mahdollisesti myös maailmanmarkkinoille, arvoisa komission jäsen Fischler! Se, joka haluaa tuottaa maailmanmarkkinoille, saa tehdä niin, mutta se on tehtävä ilman valtion tukia. Emme ole ryhtyneet tässäkään kohdin välttämättömiin rohkeisiin toimiin.
<P>
Kuudenneksi: olemme jatkaneet maissin tukemista, mutta emme hyväksyneet niittyjen tukemista. Luonnonolojen muutoinkin suosimasta perusrehun tuotannosta maksetaan siis palkkio, mutta kokonaisten alueiden ekologiselle olemassaololle välttämätöntä niittymaiden ylläpitoa ei tueta minkäänlaisilla palkkioilla.
<P>
Seitsemänneksi: niiden määrärahojen uudelleenkohdentamisen yhteydessä, jotka halusimme siirtää myös teidän näkemyksenne mukaan EMOTR: n tukiosastosta toista pilaria varten, toisen pilarin varoihin on virrannut vain pieni osa niistä varoista, jotka olisi voitu siirtää, jos olisimme vähentäneet korvauksia asteittain. Myöskään ne 14 miljardia, jotka varattiin Berliinissä toista pilaria varten, eivät näy rahoitusnäkymissä.
<P>
Lopputulos on kokonaisuudessaan negatiivinen, ja sen on oltava negatiivinen myös komission näkökulmasta, muutoin teidän on tarkistettava jälkikäteen kaikki Agenda 2000 -asiakirjan perustaksi laatimanne asiakirjat. Olen periaatteessa lainannut vain näitä asiakirjoja.

<SPEAKER ID=156 LANGUAGE="FR" NAME="Garot">
esittelijä. (FR) Arvoisa puhemies, hyvät kollegat, naudanliha-alan yhteisen markkinajärjestelyn uudistus oli yksi niistä arkaluonteisista kysymyksistä, jotka liittyvät uuteen yhteiseen maatalouspolitiikkaan vuosiksi 2000-2006, kun otetaan huomioon maataloustuotannon markkinoiden rakenteellinen epätasapaino, hullun lehmän taudin vaikutukset kuluttajiin ja karjankasvatuksen asema unionin alueella.
<P>
Tämän aiheen esittelijänä minun on muistutettava, että toimeenpanosta vastaava komissio suosi alkuperäisessä esityksessään ennen kaikkea sensuuntaista uudistusta, joka perustui hintojen huomattavaan alentamiseen, sillä sen tavoitteena oli nostaa osuuttamme vientimarkkinoista WTO: n asettamien vaatimusten yhteydessä.
<P>
Parlamenttimme hylkäsi viime tammikuussa komission suosituksen - ja yhtyi siten mietintööni sisältyvään ehdotukseen - ja hyväksyi korkeintaan 15 %: n hinnanalennukset komission suositteleman 30 %: n asemesta. Neuvosto päätyi loppujen lopuksi 20 %: n hinnanalennukseen kolmessa eri vaiheessa.
<P>
Komissio suositteli niin ikään osittaisen rahallisen korvauksen myöntämistä karjankasvattajille uusien hinnanalennusten vuoksi. Euroopan parlamentti ei ole suosituksistani huolimatta hyväksynyt lypsylehmistä saatavien palkkioiden huomattavaa nostamista, vaikka lypsylehmillä onkin myönteinen vaikutus alueisiimme. Neuvosto on tämän hyväksynyt, ja hyväksyminen on merkitty muistiin.
<P>
Lopuksi, markkinoiden hallinnan osalta parlamenttimme hyväksyi julkisen intervention säilyttämisen ja tuotannon hallinnan vahvistamisen, ja tämä on vastoin komission toiveita, sillä se ehdotti markkinoiden tasapainottamista tuotannon hinnanalennusten ja vuodesta 2002 käyttöön otettavan yksityisen varaston avulla.
<P>
Komission logiikkaa tukenut neuvosto on kuitenkin pitänyt kiinni ajatuksesta ottaa tarpeen vaatiessa käyttöön julkinen tilapäinen varasto sekä ajatuksesta ottaa käyttöön turvaverkko, joka on noin 1560 euroa tonnilta. Tältä osin ehdotan, että parlamentti hyväksyisi maataloutta sekä maaseudun kehittämistä käsittelevän valiokunnan tukemana mietintöäni täydentävän tarkistuksen.
<P>
Neuvoston kanta markkinoiden interventioon kaipaa itse asiassa valaistusta, sillä kannassa hyväksytään tosiasiallisesti yhtäältä yksityisen varaston mahdollisuus ja toisaalta siinä kannatetaan julkisen tilapäisen intervention ylläpitämistä. Mitä tämä tarkkaan ottaen tarkoittaa? Minä en itse asiassa usko yksityisen varaston kaikkivoipaisuuteen siinä, että tuotannon rakenteellinen ylijäämä olisi sen avulla hoidettavissa. Osoitukseksi tästä riittää, kun tarkastelee tällaisen järjestelyn tuloksia sianlihan tuotannossa. Koska myös minä katson tarpeelliseksi löytää kompromissin neuvoston ja komission välille, olen yksinkertaisesti ehdottanut parlamenttimme maatalousvaliokunnalle kompromissitarkistusta, johon parlamentti yhtyi ja jonka tarkoituksena on vahvistaa turvaverkkoa siten, että 1560 euron raja nostetaan 2000 euroon tonnilta.
<P>
Tällä tavoin me voimme noudattaa tammikuisen parlamenttiäänestyksen logiikkaa ja taata samanaikaisesti karjankasvattajien turvallisuuden lisäämisen, jos vain neuvosto ja komissio olisivat järkeviä ja seuraisivat kannoillamme.

<SPEAKER ID=157 LANGUAGE="DE" NAME="Goepel">
esittelijä. (DE) Arvoisa puhemies, arvoisa neuvoston puheenjohtaja, arvoisat komission jäsenet, Agenda 2000 -maatalousuudistusta koskevan periaatesopimuksen vaikutukset Euroopan unionin maatalouteen ja maataloustuloihin eivät ole yhtä haitalliset kuin komission alkuperäisten ehdotusten vaikutukset, sillä hinnanalennukset ovat nyt selvästi pienemmät - viljan ja naudanlihan alalla, te kyllä tiedätte tilanteen. Maaseutualueita koskevien toimenpiteiden uudelleenkäyttöönotto ja vuodesta 1992 käytössä olleiden oheistoimenpiteiden uudistuksen vahvistaminen ovat seuraava askel kohti maaseudun globaalia maatalouspolitiikkaa.
<P>
Suhtaudun hyvin epäilevästi tämän maatalousuudistuksen seuraaviin näkökohtiin. Kuten Corkin konferenssin väitteissä esitettiin, Euroopan maatalouden malli toteutettiin vain paloittain. Markkinajärjestelyjä koskevat toimenpiteet, hinnanalennukset ja niin edelleen toteutetaan ehdottoman keskitetysti, kun taas useimmat maaseutua koskevat toimenpiteet jätetään jäsenvaltioiden harkinnan varaan. Jos te niin haluatte, päätös voi olla myös puhtaasti poliittinen. Miksi näin? Maaseutua koskevat toimenpiteet rahoitetaan ei-pakollisina menoina otsakkeesta 1. Toisaalta vuotuinen 4, 3 miljardin yläraja voidaan nähdä maaseudun varojen takeena, toisaalta on kuitenkin olemassa se vaara, että vaaditun yhteisrahoituksen vuoksi jäsenvaltiot eivät sovella näitä toimenpiteitä lainkaan tai soveltavat niitä vain rajoitetusti. Viittaan tässä kohdin esimerkiksi toimenpiteeseen 2078 " ympäristön huomioon ottava maatalous" .
<P>
Hinnanalennusten tasaamiseksi suunnitellut suorat korvausmaksut eivät riitä korvaamaan ansionmenetyksiä. Maaseudun tukitoimien lisämaksuja koskeva sääntö on vain ohjeellinen sekä määrärahojen myöntämisen että niiden käytön osalta eikä sillä korvata hinnanalennusten vuoksi syntynyttä ostovoiman menetystä.
<P>
Komissiota on pyydetty esittämään välikertomus useimmista markkinajärjestelysäännöistä vuonna 2002. Tulemme näkemään, miten tilanne kehittyy. Meidän on suhtauduttava jokseenkin tyytyväisesti siihen, että maidonhinnanalennusta on päätetty lykätä vuoteen 2005 ensi sijassa säästöjen vuoksi. Se ei kuitenkaan riitä lähimainkaan, ja kiintiötä sovelletaan aluksi vuoteen 2008 asti. Tämä on tosiasia, jonka ansiosta voimme oikeastaan tulla varsin hyvin toimeen ja voimme antaa sillä maanviljelijöillemme vakuuden, tuotantovakuuden ainakin tällä alalla. Uskon, että viitemäärien vapaaehtoisen pinta-alaan sitomisen ohella se on toinen ratkaiseva kysymys, jonka me parlamentissa olemme onnistuneet saamaan läpi.

<SPEAKER ID=158 NAME="Colino Salamanca">
 Arvoisa puhemies, käytän puheenvuoron Fantuzzin puolesta. Haluan tukea hänen mietintöään ja erityisesti ehdotusta, jonka mukaan auringonkukan tuille asetetaan määräaika maataloutta ja maaseudun kehittämistä käsittelevän valiokunnan hyväksymän tarkistuksen mukaisesti.
<P>
Joka tapauksessa saavutamme tänään Agenda 2000: een sisältyvän maatalousuudistuksen päätepisteen, ja haluaisin ilmaista kriittisen tukeni tälle uudistukselle, joka on osittain menettänyt yhteistä eurooppalaista painotustaan ja muuttanut muotoaan eri jäsenvaltioiden vaatimusten myötä. Sanoisin jopa, että Euroopan komissio - joka antaa sysäyksen Euroopan unionin toiminnalle -, on uudistusehdotuksia käsitellessään antanut sen vaikutelman, että se ei oikein tiedä, minne se on menossa.
<P>
Kun joillakin alkuperäisillä ja radikaaleilla ehdotuksilla pyrittiin siihen, että Euroopan maataloudessa otettaisiin paremmin huomioon markkinoiden osoittimet ja kansainvälinen tilanne, loppujen lopuksi on täsmennetty uudistuksen ehtoja ja jopa jätetty pois joitakin uudistettavia aloja - kuten maitotuotteiden tapauksessa -, joiden uudistus lykätään markkinointivuoteen 2005 ja joilla ilmenevä epätasapaino varmastikin lisääntyy tuona aikana.
<P>
Kun alkuperäisissä ehdotuksissa syvennettiin maatalouden ja ympäristön välistä suhdetta sellaisten havaittujen puutteiden kuin maaperän ja veden pilaantumisen, biologisen monimuotoisuuden vaarantumisen ja niin edelleen korjaamiseksi, komissio ehdottaa horisontaalisessa asetuksessa, että nimenomaan jäsenvaltiot määrittelisivät välttämättömät ja yleiset ympäristönormit ja päättäisivät seuraamuksista, jolloin asiassa ei olisi yhteisöllistä painotusta.
<P>
Niiden kriteerien sijaan, että harjoitettaisiin sellaista maatalouspolitiikkaa, jossa otettaisiin paremmin huomioon joidenkin realiteettien rakenteellinen luonne sellaisella maaseudun kehittämispolitiikalla, jolla pystytään korjaamaan joitakin maaseudullamme vallitsevia tilanteita, kuten tarvetta monipuolistaa niiden toimintoja, tarjota niiden asukkaille uusia tilaisuuksia ja estää jatkuva maaltapako, valitaankin vähimmäistasoa oleva maaseudun kehittämispolitiikka, jolta puuttuu todellinen voima.
<P>
Kun maatalouspolitiikan pitäisi vastata myös taloudellisen ja sosiaalisen yhteenkuuluvuuden periaatteita ja korjata joitakin kohtuuttomuuksia, kuten tukien keskittymistä harvoille, komissio vastaa, että nimenomaan jäsenvaltioiden velvollisuutena on supistaa hintoja, eikä se tällöin ota huomioon välttämätöntä yhteisöllistä painotusta eikä sisällytä ehdotukseen yleisiä periaatteita.
<P>
Te, arvoisa komission jäsen, toitte äskettäin Madridissa esille sen mahdollisuuden, että meidän olisi vuonna 2003 alettava puhua uudesta uudistuksesta. Mielestäni tähän viestiin sisältyy kaksi vaaraa: ensiksikin siksi, että uudistuksen isä toteaa siinä, että nykyiset uudistustoimenpiteet eivät ole riittävän tehokkaita ja vieläpä, ennen kuin niitä on sovellettu; ja toiseksi siksi, että Euroopan viljelijät ja karjankasvattajat eivät voi harjoittaa ammattiaan ja suunnitella tulevaisuuttaan ilman vähimmäistason vakauden takaavaa kehystä. Emme voi lisätä ilmaston aiheuttamaan epävarmuuteen poliittisten päätösten tuomaa epävarmuutta.
<P>
Sopimus saattaa todellakin tyydyttää yhtä tai useampaa jäsenvaltiota, mutta se ei mielestäni ole niiden haasteiden tasalla, joita Agenda 2000: ssa määriteltiin, kuten jopa unionin laajentumisen.
<P>
Niille maanmiehilleni, jotka ovat innoissaan siitä, mitä on saatu aikaan, ehdottaisin yksinkertaisesti, etteivät he suorittaisi ainoastaan absoluuttisia vaan myös suhteellisia laskutoimituksia.

<SPEAKER ID=159 NAME="Martin">
Arvoisa puhemies, arvoisa komission jäsen, hyvät kollegat, viinin yhteinen markkinajärjestely on varmastikin koko yhteisen markkinajärjestelyn monimutkaisin osa. Siihen kuuluvat viinitarhojen hallintaan liittyvien näkökohtien ja rypäleen tuotanto-olosuhteiden ohella viininviljelyn, eli viininjalostuksen, sääntely kokonaisuudessaan sekä merkintöihin liittyvä sääntely.
<P>
On totta, että eurooppalainen viininviljely on aivan erityislaatuista. Jokaisella viininviljelyalueella on omat erityispiirteensä. Jokaisen viinitarhan tuotteet ja laatu ovat erilaisia, mikä osoittaa hyvin sen, että viini on maatalouden eikä teollisuuden tuote ja että sitä on myös sellaisena käsiteltävä. Maaperät eroavat toisistaan. Niiden erilaisuus on otettava huomioon.
<P>
Mietintöni on juuri edellä mainitun suuntainen. Sitä viinin ammattilaiset toivoivat. Tähän olemme myös suostuneet, ja olen tyytyväinen siihen, että monien tapaamisten ja neuvottelujen jälkeen ehdotuksemme käyvät yksiin neuvoston näkemysten kanssa erityisesti rakenteellisissa kysymyksissä, joissa on hyväksytty periaate oikeudesta viinintuotannon kasvattamiseen: koska viininviljelymarkkinoita ollaan kehittämässä, viinialueille voitaisiin puolestaan myöntää lisäoikeuksia esimerkiksi seuraavissa kysymyksissä: viiniviljelmiä koskevien oikeuksien kesto, jota on maaperälle tarpeellisen levon säilyttämisen vuoksi pidennetty; viinialueiden uusimista ja nuorentamista koskevat rakenteelliset toimenpiteet, joita varten meille on myönnetty tukea; viinintuottajien järjestäytyminen, johon on tullut vain vähän muutoksia, eli ainoastaan sopimus, joka mahdollistaa tuottajien valtuuksien laajentamista koskevien toimenpiteiden lakkauttamisen sekä sen, että vain järjestäytyneet jäsenet voivat suorittaa heille uskottuja tehtäviä; myös kaikkien muiden viinialan ammattien tunnustaminen siten, että niille myönnetään yhteisön oikeudessa oma tarkka oikeudellinen asemansa sen välttämiseksi, etteivät viinintuottajamaihin kuulumattomat jäsenvaltiot voisi kyseenalaistaa niitä; viininviljely, jossa myös perinteisten menetelmien säilyttäminen on tunnustettu; merkinnät, joiden osalta on hyväksytty merkintöjä suoranaisesti koskeva säännös. Lopuksi, parlamentti on saanut neuvoston hyväksynnän kolmansista maista peräisin olevien käymättömien rypälemehujen tuontia koskevassa asiassa.
<P>
Kuten itse voitte todeta, neuvoston kompromissi on erittäin lähellä Euroopan parlamentin ehdotuksia, joten voimme olla vain tyytyväisiä. Kaikki ei kuitenkaan ole täydellistä, ja neuvoston esittämät uudet päätökset huolestuttavat minua syvästi, sillä en voi niitä hyväksyä, varsinkaan neuvoston halua sisällyttää viininviljelyvyöhykkeeseen uusia jäsenvaltioita - Irlannin, Tanskan ja Ruotsin -, jotka eivät ole perinteisiä viinintuottajamaita. Jos päätöstä sovellettaisiin, se kyseenalaistaisi kompromissimme perussisällön ja sen hengen, jossa pääsimme sopimukseen. Pääsimme toisin sanoen sopimukseen siitä, että tunnustamme viiniemme kuuluvan maatalouden eikä teollisuuden tuotteisiin, että viiniä valmistetaan perinteisillä viininviljelyalueilla ja että sitä kehitetään perinteisin menetelmin, sillä jonkin ajan kuluttua näissä uusissa viininviljelymaissa saatetaan joutua väärälle tielle, jos niiden viininvalmistusyksiköissä käytetään kolmansista maista peräisin olevaa käymätöntä rypälemehua.
<P>
Tällaisen uhkakuvan välttämiseksi hyväksyimme maataloutta ja maaseudun kehittämistä käsittelevässä valiokunnassa tarkistuksen, jonka avulla suljetaan pois mahdollisuus laajentaa viininviljelyvyöhykettä mihinkään muuhun tässä tarkistuksessa määriteltyyn tai täsmennettyyn jäsenvaltioon. Ja lopuksi toteaisin vielä, että on välttämätöntä laatia kuluttajille toiminta- ja tiedotusohjelma, jotta he olisivat perillä viinituotteiden vaikutuksesta heidän terveyteensä. Tämän vuoksi ehdotamme tarkistusta, jota voisin kutsua vaikkapa " viinituotteet ja terveys" -nimellä. Muistakaa, arvoisa komission jäsen, että viininviljelyllä on merkittävä asema Euroopassa, ettei se ole kallista ja että se tuottaa runsaasti voittoa.

<SPEAKER ID=160 NAME="Colom i Naval">
 Arvoisa puhemies, mietintöni tavoitteena on antaa Euroopan unionille asianmukainen rahoitus- ja talousarviokehys, niin että voimme vastata lähivuosien haasteisiin. Tämä on ollut se kysymys, jonka olemme esittäneet, eikä vastaus -myönnän - ole helppo, ja korostan, että lauseen aikamuoto on preesens.
<P>
Olemme pohtineet ja työstäneet asiaa kauan. Monta tuntia keskusteluja budjettivaliokunnassa, 22 käsiteltyä työasiakirjaa ja yksi päätöslauselma, jonka parlamentti jo muutama kuukausi sitten hyväksyi. Käytän hyväkseni tätä tilaisuutta korostaakseni budjettivaliokunnan sihteeristön taitoa ja avuliaisuutta ja kiitän kollegojani heidän panoksestaan ja kärsivällisyydestään.
<P>
Olin aikoinaan mukana jo kehittelemässä rahoitusnäkymiä koskevaa menetelmää vuosien 1987-1988 budjettikriisissä, joka johti niin sanottuun Delors I -pakettiin, ja olin parlamentin esittelijänä myös vuoden 1993 sopimuksessa. Näin ollen tiedän kokemuksesta, millainen ero on siinä, että käsitellään talousarviota rahoitusnäkymien kanssa tai ilman rahoitusnäkymiä.
<P>
Toimielinten väliset sopimukset ja niiden rahoitusnäkymät ovat merkinneet edistystä yhteisössä ja mahdollistaneet sen, että unionin talousarviota on voitu kehittää rauhanomaisesti ja hallitusti ja että on saavutettu erittäin monta poliittista tavoitetta. Esimerkiksi: on onnistuttu hillitsemään maatalousmenojen aiemmin holtiton kasvu; vakiinnuttamaan ja kehittämään koheesiopolitiikkaa, joka on keskeinen taloudellisen lähentymisen ja poliittisen solidaarisuuden kannalta; sisällyttämään yhteisön talousarvioon sellaisia tapahtumia kuin Saksojen jälleenyhdistyminen; murtamaan aukko neuvoston toimivaltuuksiin pakollisten menojen osalta.
<P>
Niiden haasteiden takia, joita euron käyttöönotto, laajentuminen KIE-maihin ja myös YMP: n ja rakennepolitiikkojen välttämättömät uudistukset merkitsivät, suosittelin aikoinaan esittelijänä, että pyrkisimme allekirjoittamaan uuden toimielinten välisen sopimuksen, vaikka se mahdollisesti tarkoittaisikin suurempaa kurinalaisuutta kuin aiemmin.
<P>
Muistutan teille silti, että olemme vuosina 1988-1999 hyväksyneet ja toteuttaneet yhteisön talousarviot, joiden summa on melkein 110 000 miljoonaa euroa alle omien varojen ylärajan.
<P>
Nyt eronneen komission ehdottamien rahoitusnäkymien pakkopaidan sijasta parlamentin tarjous oli selkeä ja johdonmukainen: joustavuutta ja poliittisia edistysaskeleita. Se on yhteenveto Brysselissä 4. joulukuuta 1997 hyväksymästämme päätöslauselmasta. Saadaksemme sen aikaan tehostimme yhteyksiämme komission ja neuvoston kanssa, lisäsimme kolmenvälistä vuoropuheluamme ja järjestimme jopa puheenjohtajamaan ja komission kanssa Wienissä epävirallisen seminaarin, jossa käsiteltiin joustavuutta.
<P>
Suostuimme joulukuussa peruuttamaan niin sanotut " strategiset tarkistukset" vuoden 1999 talousarvioon, ja muutama päivä ennen Berliinin Eurooppa-neuvostoa puheenjohtaja Samland lähetti kaikille 15 valtiovarainministerille kirjeen, jossa hän ilmoitti heille ne lukemat, jotka olivat Euroopan parlamentin mielestä ehdoton vähimmäisraja, niin sanottu " minima minimorum" .
<P>
Tulokset voidaan esittää monella tavalla, arvoisa neuvoston puheenjohtaja. Euroopan parlamentti ei 14. huhtikuuta antamassaan päätöslauselmassa yhtynyt siihen idylliseen näkemykseen, jonka neuvosto tänä aamuna esitti. Berliinissä ylitettiin kaikki leikkausennusteet. Maatalousmenot jäädytettiin, rakennepolitiikkaa leikattiin 20 %: lla, sisäisiä politiikkoja leikattiin 54 %: lla, jos jätämme pois laskuista tutkimuksen puiteohjelman. Saimme tuolloin neuvotteluvaltuudet. Emme koskeneet otsakkeiden 1 ja 2 lukemiin, vaan hyväksyimme lainsäädäntöasioista vastaavien valiokuntien lukemat.
<P>
Vaikka Berliinin sanottiinkin olevan meidän ulottumattomissamme, irrotimme 1 480 miljoonaa euroa lisää otsakkeeseen 3, joka jäisi - niin sanotusti - vuoden 1999 tasolle kiinteinä hintoina, ja 1, 1 miljardia euroa lisää hallinnollisiin menoihin. Berliinissä sovitun joustavuusvälineen määrärahat ovat seitsenkertaistuneet.
<P>
Poliittisten edistysaskeleiden osalta korostaisin kaikkein tärkeimpinä ja uusimpina seuraavia asioita: useita olemassa olevia täsmällisiä sopimuksia vahvistetaan; pakollisten ja ei-pakollisten menojen luokittelua koskeva kiista, jota on käyty vuodesta 1982 lähtien, ratkaistaan lopullisesti; yhteisen maatalouspolitiikan menot siirretään ei-pakollisiin menoihin. Lopullinen valta saattaa edelleen olla neuvostolla, joka hyväksyy asetukset, mutta kyse on symbolisesti erittäin merkittävästä askeleesta, joka avaa oven tulevaisuuteen.
<P>
Nämä ovat lyhyesti sanottuna ne keskeiset kohdat, jotka saivat budjettivaliokunnan muuttamaan maanantai-iltana torjuvan kantansa toimielinten väliseen sopimukseen ja ehdottamaan täysistunnolle, että se hyväksyisi sen siihen liitettyjen rahoitusnäkymien lisäksi. Tätä kantaa puoltaa myös sosialistiryhmä, jota juuri nyt edustan. Olen siis vaihtanut hattua.
<P>
Lienette huomanneet, että esittelijän puheaika on päättynyt. Sitä on kolme minuuttia. Olen siis tähän mennessä hoitanut institutionaalisen tehtäväni. Sallikaa minun käyttää muutama sekunti siihen, että ilmaisen oman kantani. Kiitän ryhmää ja erityisesti kollega Samlandia, joka antoi minulle puheaikansa, vaikka hän tiesi, että aion vastustaa enemmistön kantaa.
<P>
Mielestäni kaikki hallituksemme menivät Berliiniin katsomaan, " miten ne voisivat hyötyä siitä" , ja harvat, jos yksikään, mitä tarjottavaa siellä oli Euroopalle. Se oli mielestäni askel taaksepäin Euroopan rakentamisessa. Haluaisin tietää, mitä komission puheenjohtajs Prodi todella ajattelee kaikesta tästä. Luuleeko hän voivansa tehdä sen, mitä hän täällä eilen sanoi, näillä rahoilla? Neuvosto on tänä aamuna esittänyt esimerkiksi yhden keinon torjua työttömyyttä, mutta se on supistanut näiden toimien talousarviokehystä. Haluan sopimuksen mutta en mitä tahansa sopimusta. Tämä sopimus toisi mielestäni vähemmän, kuin jos perustamissopimuksen 272 artiklaa sovellettaisiin ankarasti. Vaadittu joustavuus onkin totuuden hetkillä jäykkä, ja neuvosto voi kiistää sen.
<P>
1, 27 %: n - jota arvostelimme joulukuussa 1997 - ja Berliinissä sovitun 0, 97 %: n välillä - olen valmis hyväksymään sen, että kyse on 1, 13 %: sta, jos otamme mukaan laajentumisen, mutta Luoja tietää, milloin laajentuminen tapahtuu -, näiden kahden lukeman välillä oli liikkumavaraa, niin että Euroopalle olisi voitu saada aikaan kurinalainen mutta parempi sopimus.
<P>
Haluaisin muistuttaa, että kaksi edellistä toimielinten välistä sopimusta tulivat voimaan viisi ja seitsemän kuukautta talousarviossa suunnitellun ajanjakson jälkeen. Tässä paketissa ei ole rahaa keskeisiin politiikkoihin. Jäädytämme otsakkeen 3; otsakkeessa 4 annetaan vain ehdotus siltä varalta, että rahoitusnäkymiä täytyisi tarkistaa Kosovon kriisin takia, ja meille ilmoitetaan, että neuvosto olisi halukas hyväksymään yhden tarkistuksen ennen niiden rahoitusnäkymien voimaantuloa, jotka se haluaa meidän tänään hyväksyvän.
<P>
Kun Espanja ja Portugali liittyivät unioniin, parlamentti sai nostettua määrärahojen lisäysten ylärajoja, jotka oli tuolloin määritelty lisäyksen enimmäismäärässä. Nyt Keski- ja Itä-Euroopan jäsenehdokasvaltioille tarjotaan neljää huonetta, ja sanomme niille, että jos ne liittyvät unioniin, annamme niille syötävää erikseen.
<P>
Puhumme toimivaltuuksista, ja mielestäni päätyisimme nominalismiin. Neuvosto hyväksyisi de facto tällä toimielinten välisellä sopimuksella talousarvion seitsemäksi vuodeksi. Parlamentilla ei ole poliittista liikkumavaraa. Näin ollen minä - joka haluan enemmän Eurooppaa, vaikka talousarvio olisikin sama, mutta en usko, että pienempi talousarvio riittää siihen - en voi tosissani suositella täysistunnolle tämän sopimuksen hyväksymistä.

<SPEAKER ID=161 NAME="Kellett-Bowman">
Arvoisa puhemies, haluaisin ensin puhua budjettivaliokunnan lausunnosta Arias Cañeten kalatalousalan rakenteellisia toimia koskevia yksityiskohtaisia sääntöjä ja edellytyksiä käsittelevän mietinnön toiseen käsittelyyn. Hänen mietintönsä sisältää jo teknistä tukea koskevat talousarviotarkistukset. Minun on kuitenkin budjettivaliokunnan puolesta pyydettävä parlamentilta, ettei se puoltaisi tarkistuksia 5, 53 ja 54, jotka eivät noudata asetuksen periaatteita.
<P>
Siirryn nyt Euroopan laajuisten verkkojen alaan liittyvää yhteisön rahoitustukea käsittelevän suositukseni toiseen käsittelyyn. Tätä työtä tehdään vanhan perustamissopimuksen perusteella, ja siinä otetaan nyt huomioon Amsterdamin sopimuksen voimaantulo. On pidetty monta kokousta, ja komissio ja neuvosto ovat vihdoin viimein lähentyneet Euroopan parlamentin kantaa. Haluaisin kiittää komissiota ja ahkeraa neuvoston puheenjohtajamaata Saksaa yhteistyöstä tässä yhteispäätösmenettelyssä.
<P>
Budjettivaliokunta on puoltanut ehdotusta yksityisen pääoman tarjoamisesta verkkoja koskevien hankkeiden rahoitukseen ja esittänyt mahdollisuutta lisätä sitä 1 %: sta 2 %: iin. Olemme tukeneet Galileota, ehdotettua eurooppalaista satelliittipaikannustekniikkaa, ja olemme tukeneet liikennevaliokunnan toivomusta, jonka mukaan 55 % rahoituksesta varattaisiin rautateitä varten ja enintään 25 % maanteitä varten.
<P>
Mielestäni tämä mietintö vahvistaa yhteisön osallistumista verkkojen rakentamiseen. Rahoitus on yksi panos hankkeisiin. Se toimii taloudellisena kertoimena ja synnyttää monta työpaikkaa. Syrjäiset alueet hyötyvät siitä, ja yritykset pääsevät maailmanmarkkinoille pienemmin kustannuksin. Kokonaissummasta on kuitenkin ollut epäselvyyttä. Ensimmäisessä käsittelyssä mainittu summa, josta parlamentti eilen äänesti, oli 5, 5 miljardia euroa. Dresdenin, Berliinin ja tiiviiden neuvottelujen jälkeen suosittelen, että summa olisi 4, 6 miljardia. Neuvosto ei valitettavasti pysty suostumaan edes tähän. Sen ehdoton yläraja oli 4, 5 miljardia euroa, ja se lähti liikkeelle hyvin alhaisesta 3, 2 miljardin summasta. Neuvoston piti joko hyväksyä meidän summamme tai aloittaa jälleen alusta koko yhteispäätösprosessi.
<P>
Minulla on ilo kertoa parlamentille, että neuvosto suostui 4, 6 miljardin summaan tämänaamuisessa kokouksessaan.
<P>
Arvoisa puhemies, suosittelen parlamentille tätä mietintöä ja sen 21 tarkistusta.

<SPEAKER ID=162 NAME="Wulf-Mathies">
 Arvoisa puhemies, hyvät parlamentin jäsenet, kun komissio esitti ehdotuksensa rakennerahastojen uudistamiseksi maaliskuussa 1998, epäiltiin sitä, onnistuuko todellinen uudistus ja voidaanko asetukset hyväksyä riittävän ajoissa niin, että uudet ohjelmat voitaisiin aloittaa suunnitelmien mukaan vuoden 2000 alussa. Kiitän tänään erityisesti esittelijöitä McCarthya, Hatzidakisia, Collinsia, Walteria, Barón Crespoa ja Arias Cañetea, joka toimii myös aluepoliittisen valiokunnan esittelijänä. Uskon, että olemme todellakin onnistuneet toteuttamaan neuvoston kanssa sen, mitä monet pitivät epätodennäköisenä.
<P>
Selvitin aiemmin rakennerahastojen uudistamista koskevia perusperiaatteita, ja siksi en halua nyt ikävystyttää teitä tarkistuksia koskevilla konkreettisilla kannanotoilla, sillä ymmärsin teidän kaikkien puheet siten, että te haluatte noudattaa ehdotettua menettelyä. Meidän tavoin myös te havaitsitte tosin muutamassa kohdin parantamisen varaa, mutta yhteinen näkemyksemme on, että olemme nyt tulleet kehityksen päähän, ja haluamme nyt todellakin muuntaa ehdotukset konkreettiseksi lainsäädännöksi.
<P>
Tämän vuoksi haluaisin tarkastella vielä kerran muutamia hyvin konkreettisia kysymyksiä. Saarialueita koskevan aiheen osalta: olen todennut useissa parlamentissa käydyissä keskusteluissa, miten monta saarilla asuvaa ihmistä parlamenttiin kuuluu, ja minusta se on myös erittäin hyvä asia. Uskon kuitenkin, että myös saarilla asuvat ovat samaa mieltä parlamentin suuren enemmistön ja komission kanssa siitä, että taloudellisen ja sosiaalisen yhteenkuuluvuuden periaate ilmenee etenkin köyhimpiä ja rakenneongelmista eniten kärsiviä alueita koskevissa toimissa, ja siksi haluamme myös ohjata 70 % kaikista varoista näille alueille, ja on oikeastaan yhdentekevää, asuvatko nämä ihmiset mantereella vai saarilla.
<P>
Jos olemme toisillemme rehellisiä, tiedämme, että ei ole mitään järkeä määrätä tukiperusteeksi yksistään saaristolle ominaista luonnetta, sillä myös sopimuksessa sanotaan, että rakennetuen lähtökohtana on alueiden ja sosiaalisten ryhmien välisten erojen vähentäminen, ja meidän olisi edelleen pysyttävä siinä niiden edun vuoksi. Jos me emme nimittäin tee näin, vahingoitamme lopulta juuri niitä, joita me haluamme auttaa yhdessä kaikkein eniten. Tämä koskee muuten myös muutamia muita rakennerahastoja koskevia vaatimuksia. Rakennerahastot eivät ole rahakirstu, jota voidaan käyttää vapaasti, kun tarvitaan rahaa, vaan ne ovat keino saavuttaa aivan erityinen tavoite, nimittäin edistää unionin taloudellista ja sosiaalista yhteenkuuluvuutta ja toteuttaa käytännössä perusperiaate, jonka mukaan solidaarisuus on yksi Euroopan unionin keskeisistä perusperiaatteista.
<P>
Siksi emme ole varsinkaan mikään kulttuurirahasto, vaan rahoitamme kulttuuritoimia aivan matkailutoimien tapaan, jos niillä ensinnäkin pyritään luomaan työpaikkoja ja toiseksi, jos niillä edistetään aluekehitystä; emme ole kuitenkaan pelkästään kulttuurielin. Täällä tarkastellut siirtymäkausijärjestelyt tai välttämätön porrastus eivät ole huono asia, vaan niillä todistetaan, että alueet ovat edistyneet ja että me huolehdimme aina ensin köyhimmistä emmekä tue edelleen rikkaimpia niin, että ne yltävät vähitellen keskitasolle.
<P>
Parlamentin jäsen Schroedter mainitsi uudelleen hyviä tekoja koskevan kuuluisan luettelon. Arvostan sitä, että tämä koskee yhteensä enintään 2 %: ia kokonaisvaroista ja että haluttaessa tällä ei ole minkäänlaista vaikutusta rahastojen rakennetta koskeviin päätöksiin. Haluan lisäksi huomauttaa selvästi, että tähän kuuluu myös Peace-aloitteen kaltaisia tärkeitä aloitteita.
<P>
Totean väärinymmärrysten välttämiseksi, arvoisa parlamentin jäsen Arias Cañete, että kalastusalan toimenpiteisiin on tehty muutamia muutoksia, joita komissio ei hyväksy, sillä ne koskevat toimenpiteitä, jotka edellyttävät neuvoston päätöstä ja joita emme voi nyt yksinkertaisesti ennakoida täällä. Me haluamme sitä paitsi, että kalastuslaivaston toimia uudistetaan, emmekä me noudata tässä kohdin teidän ehdotuksianne.
<P>
Mielestäni parlamentti on muilta osin saavuttanut kokonaisuudessaan suuren voiton. Kiitän teitä kaikkia hyvin luottamuksellisesta ja hyvästä yhteistyöstä. Unohdin kiittää myös esittelijä Varelaa ja Jönsiä. Haluan esittää kiitokseni tässä yhteydessä. Olen iloinen, että uudet menettelytapasäännöt, joilla nykyiset menettelyt mukautetaan uuteen oikeusjärjestykseen, mahdollistavat tämän tiiviin yhteistyön jatkamisen myös tulevaisuudessa, ja toivon, että myös uusi parlamentti ottaa ne käyttöön.

<SPEAKER ID=163 NAME="Flynn">
Haluaisin lausua pari sanaa sosiaalirahastosta. Nimenomaan tässä asiassa parlamentti voi soveltaa yhteispäätöstä, ja näkökohtanne käyvät selvästi ilmi uudesta tekstistä. Itse asiassa parlamentti on tukenut uudistusta ja panostanut siihen keskeisellä tavalla. Haluaisin kiittää erityisesti esittelijä Jönsiä hänen erinomaisesta työstään tällä alueella.
<P>
Voimme olla ylpeitä neljällä erityisalueella saavutetuista tuloksista: kaikki ovat yhtä mieltä siitä, että työllisyys on ehdoton painopistealue ja että sosiaalirahaston tehtävänä on tukea eurooppalaista työllisyysstrategiaa; toiseksi on vahvistettu rahastoasetuksen alakohtainen rakenne ja viiden toiminta-alan ulottuminen aktiivisista työmarkkinapolitiikoista sosiaalisen osallisuuden edistämiseen, elinikäiseen oppimiseen ja joustavuuteen sekä naisiin kohdistuviin myönteisiin toimiin; kolmanneksi olemme edelleen sitoutuneet tukemaan valtioista riippumattomia järjestöjä ja torjumaan sosiaalista syrjäytymistä ja olemme vahvistaneet tätä sitoutumista - olemme samaa mieltä siitä, että asetuksen täytyy velvoittaa jäsenvaltiot antamaan pieniä apurahoja valtioista riippumattomille järjestöille, joille myönnettävään tukeen liittyy tarvittaessa erityisehtoja, ja paikallisille yhteistyöhön osallistujille; neljänneksi olemme niin ikään parlamentin tuella vahvistaneet tasa-arvoa koskevia määräyksiä ja asetuksessa olevaa naisten ja miesten yhtäläisiä mahdollisuuksia koskevaa periaatetta.
<P>
Tämänpäiväinen täysistunto antaa parlamentille tilaisuuden vaikuttaa asetuksen lopulliseen muotoon, koska se on nyt toinen lainsäätäjä. Komissio suosittelee erittäin mielellään esittelijä Jönsin esittämiä kompromissitarkistuksia, jotka koskevat seuraavia asioita: sosiaalisen työmarkkinoille integroimisen lisäämistä 1 artiklaan, nimittäin tarkistusta 1; osuus- ja yhteisötaloutta koskevaa uutta sanamuotoa, kolmatta järjestelmää, 2 artiklassa, nimittäin tarkistusta 8; sitä, miten tärkeänä sekä komissio että parlamentti pitävät yhtäläisten mahdollisuuksien ja joustavuuden periaatteita, nimittäin tarkistusta 9; ja ehdottamianne entistä parempia järjestelyjä annettaessa pieniä apurahoja valtioista riippumattomille järjestöille, joille myönnettävään tukeen liittyy tarvittaessa erityisehtoja, nimittäin tarkistusta 10.
<P>
Naisten ja miesten yhtäläisiä mahdollisuuksia koskevan tarkistuksen osalta olen samaa mieltä, että periaate on keskeinen, mutta sitä on jo käsitelty sekä yleisessä asetuksessa että asetuksen 2 artiklassa. Kun siis otetaan huomioon, mitä ongelmia tämä saattaisi aiheuttaa neuvostossa, olisin taipuvainen olemaan samaa mieltä kuin esittelijä ja kannattamaan sen hylkäämistä. Kun uuden ajanjakson rakennerahastoasetukset ovat voimassa, sosiaalirahasto saa uutta elinvoimaa, kun työllisyysulottuvuutta korostetaan entistä enemmän kaikissa yhteisön politiikoissa ja erityisesti rakennerahastoissa.
<P>
Me kaikki haluaisimme olla ylpeitä onnistuneesta eurooppalaisesta työllisyysstrategiasta, joka on Euroopan unionin pääasiallinen vastaus tarpeeseen saada lisää ja parempia työpaikkoja. Olemme tarkoituksellisesti määritelleet rahaston soveltamisalan siten, että se voi vastata talouden ja työmarkkinoiden kehitykseen seuraavien seitsemän vuoden aikana, jotta voitaisiin aina mahdollistaa se, että yhä useammat ihmiset ovat aktiivisesti mukana työmarkkinoilla, ja edistää sitä. Tätä varten meidän täytyy keskittyä entistä painokkaammin aktivointivälineisiin, jotka parantavat ihmisten työllistettävyyttä, pikemminkin kuin passiivisiin politiikkoihin. Samalla meidän pitäisi pyrkiä kaikin tavoin vahvistamaan ennaltaehkäisyä, niin etteivät ihmiset alun perinkään jäisi työttömiksi, kuten esittelijä hyvin tehokkaasti toi esille. Vain tämän joustavan, nykyaikaisen ja ennen kaikkea osallisuutta edistävän lähestymistavan ansiosta Eurooppa pystyy kohtaamaan uuden vuosituhannen taloudelliset ja sosiaaliset haasteet.
<P>
Sosiaalirahasto on ainoa pelkästään yksittäisille ihmisille suunnattu rakennerahasto. Siinä pyritään mahdollistamaan se, että ihmiset voivat siirtyä ensi vuosituhannelle; että ihmiset itse voivat siirtyä sinne koulutuksen avulla lisäämällä heidän mahdollisuuksiaan saada työpaikka, että heitä voidaan myöhemmin auttaa saavuttamaan parempi työpaikka ja parempi elintaso. Tästä syystä sosiaalirahasto on työllisyysstrategian ohella niin tärkeä Euroopan tulevaisuudelle. Työllisyys määrittelee edelleen suurelta osin ihmisten elintason ja vaikuttaa ratkaisevasti heidän odotuksiinsa siitä, mitä annettavaa heillä on yhteiskunnalle ja mitä yhteiskunta voi tarjota heille. Voimme Euroopan sosiaalirahaston tuella nimenomaan lisätä ihmisten mahdollisuuksia säilyttää työpaikkansa, saada työpaikka tai parempi työpaikka. Olen sitä mieltä, että olemme toimielinten välillä tehdyn työn ja edellä mainitsemieni tarkistusten ansiosta tehneet tekstistä niin hyvän kuin nyt on suinkin mahdollista. Suosittelen sitä teille ja pyydän teitä tukemaan sitä ja myös esittelijää hänen ehdotuksissaan.

<SPEAKER ID=164 NAME="Fischler">
Arvoisa puhemies, arvoisat parlamentin jäsenet, hyvät naiset ja herrat, Berliinissä tehdyistä maatalousalan päätöksistä on jo keskustelu paljon viime viikkojen aikana. Myös tämänpäiväisessä keskustelussa on esitetty hyvin erilaisia näkökulmia. Sallikaa minun esittää teille selvä mielipiteeni asiasta. Uudistus ei varmastikaan mene aivan yhtä pitkälle, kuin te olisitte toivoneet, ja se tuo mukanaan tiettyä epävarmuutta ja tietyn riskin. Toisaalta meidän ei pitäisi kuitenkaan aliarvioida sitä, mitä me olemme saavuttaneet. Maatalousministereiden neuvoston kompromissiin verrattuna Berliinin sopimuksella tosin alennettiin viljan hintaa vain 15 %: lla ja öljykasvin siemenille annettavan tuen määrä yhdenmukaistettiin viljan alennetun tuen kanssa, lisäksi maitoalan uudistus on määrä aloittaa vasta vuonna 2000. Tämä uudistus on kuitenkin epäilemättä laajin maatalousalan uudistus, johon unioni on koskaan ryhtynyt.
<P>
Tätä vahvistaa se, että myös tupakka- ja oliiviöljyalalla on tehty uudistuksia. Meidän ei tulisi kuitenkaan unohtaa yhtä asiaa, nimittäin sitä, että valtioiden ja hallitusten päämiehet ovat tehneet nämä päätökset yksimielisesti ja että näin on samalla määritetty yksimielisesti se suunta, johon maatalouspolitiikkaa olisi ohjattava seuraavien vuosien aikana. Se tekee meistä huomattavasti vahvempia tulevissa kansainvälisissä kiistoissa ja neuvotteluissa.
<P>
Sallikaa minun esitellä lyhyesti uudistuksen tärkeimmät perusteet ja saavutetun yhteisratkaisun keskeiset rakenneosat. Komission etenkin viljan ja naudanlihan alalla toteuttamissa analyyseissa on osoitettu, että pian vuoden 2000 jälkeen vakavana uhkana on, että tuotantoylijäämät kasvavat uudelleen. Meillä on tällöin periaatteessa kaksi vaihtoehtoa: voimme joko säännellä entistä tiukemmin tarjontaa ja tehdä sääntelystä yhteisen maatalouspolitiikan olennaisen osan tai voimme mukauttaa politiikkaamme niin, että voimme palvella myös uusia, laajempia markkinoita.
<P>
Berliinissä päätettiin, että haluamme kulkea pitemmällä aikavälillä vain jälkimmäistä tietä, ja sitä varten meidän on parannettava Euroopan maatalouden kilpailukykyä. Meidän on myös otettava paremmin huomioon kuluttajien oikeutettu kanta. Tämän voimistuneen markkinasuuntautuneisuuden vastapainona ovat korkeammat suorat tuet ja lisämahdollisuudet sopia uusista tulolähteistä maatalousyrityksissä ja niiden ulkopuolella. Otimme Berliinissä tärkeän askeleen kohti kestävää maataloutta, sillä onnistuimme ottamaan ympäristöarvot paremmin huomioon markkinapolitiikassa ja maaseudun kehittämispolitiikassa.
<P>
Tämän lisäksi Agendan päätöksillä perustettiin yhteisen maatalouspolitiikan toinen pilari. On totta, että tämä toinen pilari on vielä hieman kapeampi kuin ensimmäinen pilari. Tälle pilarille on kuitenkin luotu perusta, ja olemme pystyttäneet periaatteessa yhden pilarin. Tulevaisuudessa ratkaisevaa on todennäköisesti se, miten me voimme vahvistaa tätä pilaria.
<P>
Tulevaisuudessa meillä on budjetissa kaksi alakattoa maatalousmenoja varten. Tästä jaosta yhtäältä pakollisiin menoihin ja toisaalta ei-pakollisiin menoihin päätettiin Berliinissä ja myös parlamentti on vahvistanut tämän jaon. Sen mukaan meillä on nyt yksi yläraja perinteisille takuumenoille ja toinen yläraja maaseudun kehittämistä varten. Tämä tekee asioista tietenkin huomattavasti jäykempiä, ja osaksi myös joustamattomampia. Ymmärrän, että parlamentti talousarviosta vastaavana viranomaisena haluaa pitää kiinni tästä kohdasta, ja toivon, että budjettikuri ei ole sama asia kuin joustamattomuus. Se olisi pikemminkin haitallista tälle toiselle pilarille, politiikan innovatiivisemmalle osalla.
<P>
Berliinissä sovittu uudistus on kokonaisuudessaan tärkeä askel eteenpäin. Tiettyjä riskejä ja ennakoimattomia tekijöitä ei kuitenkaan voitu poistaa. Kukaan ei voi tietää vielä tänään, ovatko kompromississa sovitut vähäiset hintatakuualennukset riittävät todellisen markkinatasapainon saavuttamiseksi. Teemme valmisteluja uusissa WTO: n neuvotteluissa ja laajentumisneuvotteluissa ottamalla nämä välttämättömyydet huomioon, ja otamme ne huomioon myös markkinajärjestelyjen täytäntöönpanossa tulevina vuosina. On kuitenkin aivan aiheellista suhtautua tilanteeseen jossain määrin varovaisesti.
<P>
Osallistumme WTO: n neuvotteluihin erityisen selvin näkemyksin siitä maatalouden tilasta, jonka me haluamme Euroopassa saavuttaa: kilpailukykyinen ja kestävä maatalous, joka toimittaa laatutuotteita kuluttajille. Tällaisen maatalousmallin me haluamme antaa myös Itä-Euroopan kumppaneillemme yhdessä YMP: n uuden toisen pilarin kanssa.
<P>
Sallikaa minun esittää lopuksi vielä muutama tarkistuksia koskeva huomautus. Ensinnäkin: yhdyn tosin siihen käsitykseen, että maaseudun kehittämispolitiikkaa olisi vahvistettava, mutta huonommassa asemassa olevia alueita koskevien toimenpiteiden kehittäminen ilman määrärahoja tarkoittaisi sitä, että meidän olisi ohjattava muiden toimenpiteiden määrärahat maaseudun kehittämiseen.
<P>
Toiseksi: komission käsityksen mukaan korkeammat interventio-ostohinnat johtaisivat naudanliha-alalla uusiin ylijäämiin, joita olisi mahdoton myydä, ja lisäisivät huomattavasti budjettiin, mutta myös markkinahintoihimme kohdistuvaa painetta. Jos toteutamme öljykasvin siementen tukien alennukset neljän vuoden aikana, lykkäisimme Blair Housen sopimuksen rajoitusten poistamista yhdellä lisävuodella, lisäksi se vaatisi lisää budjettimäärärahoja, joita ei ole saatu.
<P>
Parlamentin jäsen Mulder esitti siirrettävyyttä koskevan kysymyksen: mielestäni meidän olisi keskusteltava lisää myös tästä aiheesta. Minusta on hyvin tärkeää, että voisimme lisätä joustavuutta maaseudun kehittämisen alalla edes pitkällä aikavälillä niin, että käytössä olevat määrärahat voitaisiin myös todella käyttää. Maksupäivän osalta, joka on 31. lokakuuta, olen valmis tarkastelemaan tätä kysymystä edelleen, tosin edellyttäen, että se ei aiheuta lykkäystä pakollisten menojen budjettivuoteen.
<P>
Parlamentin edustaja Graefe zu Baringdorfin huomautusten osalta: haluaisin viitata tässä kohdin siihen, että uudelleenmuotoiltu maatalouspolitiikka muuttaa hyvinkin kyseistä suhdetta 80: 20, ja uudistus merkitsee pienille maanviljelijöille oikeastaan huomattavasti useampia mahdollisuuksia kuin tähän asti. Muilta osin haluaisin viitata siihen, että komissio ei ole koskaan ehdottanut, että pyrkisimme täydelliseen hinnantasaukseen. Olemme aina puhuneet nimenomaan tulontasauksesta, eikä se ole ilman muuta sama asia.
<P>
Lopuksi haluaisin vielä kiittää sydämellisesti kaikkia esittelijöitä rakentavasta yhteistyöstä. Haluaisin osoittaa tänään erityisen kiitokseni maataloutta ja maaseudun kehittämistä käsittelevän valiokunnan pitkäaikaiselle puheenjohtajalle Colino Salamancalle.
<P>
Suosionosoituksia
<P>
Tämä on viimeinen keskustelu yhteisen maatalouspolitiikan tulevaisuudesta, johon te parlamentissa osallistutte. Kiitän teitä komission nimissä mutta myös aivan henkilökohtaisesti siitä tärkeästä työstä, jonka te olette tehneet Euroopan maatalouden hyväksi, ja toivotan teille kaikkea hyvää myös tulevaisuudessa!
<P>
Suosionosoituksia

<SPEAKER ID=165 NAME="Goepel">
esittelijä. (DE) Arvoisa puhemies, saanko esittää komission jäsen Fischlerille yhden kysymyksen? Voinko olettaa, että komissio ottaa tehtäväkseen toisessa mietinnössä esitetyt, esimerkiksi maito- ja maitotuotealaa koskevat tarkistukset, joita te ette maininnut?

<SPEAKER ID=166 NAME="Fischler">
 Arvoisa parlamentin jäsen, en käsitellyt aihetta, koska se ei tullut esille esittelijän maitoalaa koskevassa puheenvuorossa. Voin kuitenkin esittää tässä yhteydessä seuraavaa: olemme valmiit palaamaan taas aikaisempaan malliin, mikä tarkoittaa sitä, että maitoalan markkinoita koskeva tarkistus tehdään vuonna 2003, ja komissio on luonnollisestikin valmis sisällyttämään lisämaksua koskevan kysymyksen tähän tarkistukseen.

<SPEAKER ID=167 NAME="Liikanen">
Vuosien 2000-2006 rahoitusnäkymät ja budjettikuria ja talousarviomenettelyn parantamista koskeva toimielinten välinen sopimus ovat keskeinen osa Agenda 2000 -pakettia. Mietintöjen ja Colom i Navalin puheenvuoron perusteella Euroopan parlamentissa on eriäviä näkemyksiä tästä asiasta.
<P>
Haluaisin tästä syystä ottaa esille joitakin niistä pääasiallisista syistä, joiden takia komissio tukee sopimusta. On totta, että Berliinin Eurooppa-neuvoston päätelmät vuosien 2000-2006 rahoitusnäkymistä ovat alemmat kuin komission ehdotus. Myöhemmissä neuvotteluissa saatiin kuitenkin Euroopan parlamentin valtuuskunnan painostuksesta aikaan tuntuvia parannuksia. Sisäisten politiikkojen osalta Berliinin päätelmät ylitetään nyt käsittelemässämme ehdotuksessa 1, 5 miljardilla eurolla. Näin voidaan rahoittaa monivuotisia painopisteohjelmia, esimerkiksi Euroopan laajuisia verkkoja. Näin jätetään myös merkittävä liikkumavara uusia poliittisia aloitteita varten.
<P>
Ulkoisten toimien osalta neuvosto on selvästi sitoutunut rahoittamaan Balkanin tilanteesta aiheutuvia lisätarpeita, mikäli se on tarpeen, rahoitusnäkymiä tarkistamalla.
<P>
Hallinnollisten menojen osalta sopimus mahdollistaisi noin 1 000: n uuden viran rahoituksen yhteisön toimielimissä ja myös Euroopan parlamentin jäsenten uuden ohjesäännön rahoituksen, vaikka tätä asiaa ei vielä olekaan lopullisesti ratkaistu, kuten te tiedätte.
<P>
Uudessa toimielinten välisessä sopimuksessa on edistytty tuntuvasti myös talousarviomenettelyä koskevien keskeisten kysymysten osalta. Sopimuksessa selkiytetään menojen luokittelua, joka määrittelee neuvoston ja parlamentin talousarviota koskevat valtuudet. Näin poistetaan ikuinen kiistojen aiheuttaja. Parlamentti on samalla laajentanut talousarviota koskevia valtuuksiaan maatalousmenojen alueella. Lisäksi sopimus mahdollistaa täyden yhteistyön kummankin budjettivallan käyttäjän välillä kaikissa talousarvion osissa, minkä puolesta parlamentti on pitkään taistellut.
<P>
Arvoisa puhemies, ilman sopimusta tämä menettelyissä saavutettu hyöty menetetään. Vuotuiset talousarviokiistat olisivat hyvin todennäköisiä. Tämä ei olisi unionin eikä sen politiikkojen etujen mukaista.
<P>
Toiseksi haluan vastata lordi Tomlinsonin mietintöön. Ensiksikin komissio on tyytyväinen neuvoston sopimukseen, koska siinä otetaan huomioon valtaosa Euroopan parlamentin huolista. Lordi Tomlinsonin mietinnössä esitetyistä tarkistuksista komissio on valmis hyväksymään tarkistukset 1 ja 2. Tarkistusten 3 ja 4 osalta komissio on hyväksynyt asetukseen yhteisen julistuksen, jonka mukaan komissio antaa neuvostolle ja parlamentille kaikki suulliset tiedot lainoja saavien edunsaajamaiden taloudellisesta tilanteesta ja niistä riskeistä, jotka olen selvittänyt vuosikertomusta esiteltäessä. Tästä syystä komission mielestä ei ole tarpeen sisällyttää tarkistuksia 3 ja 4 takuurahastoa koskevaan asetukseen.

<SPEAKER ID=168 NAME="Mulder">
 Arvoisa puhemies, haluaisin toistaa aiemmin esittämäni kysymyksen, ja vastaukseksi riittää pelkästään " kyllä" tai " ei" . Kysymys oli se, koskeeko 200 miljoonan ja 0, 03 %: n jousto kaikkia talousarvion otsakkeita, mukaan lukien otsaketta 1.

<SPEAKER ID=169 NAME="Liikanen">
" Kyllä" .
<P>
Naurua

<SPEAKER ID=170 NAME="Kinnock, Neil">
 Haluaisin aloittaa toteamalla, että suhtaudun myönteisesti siihen, että neuvosto ja parlamentti ovat päässeet sopimukseen Euroopan laajuisia verkkoja koskevasta rahoitusasetuksesta. Tämä Agenda 2000 -paketin keskeinen osatekijä on yhtäältä ensimmäinen Agenda 2000: ta koskeva lainsäädäntöteksti, josta on saatu aikaan yhteinen kanta neuvostossa, ja toisaalta viimeinen neuvoston ja Euroopan parlamentin sopima lainsäädäntöteksti. Se on myös ensimmäisiä Amsterdamin sopimuksessa määrätyn yhteispäätösmenettelyn mukaisesti hyväksyttyjä säädöksiä. Toivon, että tämä sovinnollinen ja antoisa ennakkotapaus saa jatkoa monessa muussa yhteydessä. Saattaa olla, että minusta on vanhoilla päivilläni tulossa yltiöpäisen optimistinen!
<P>
Kunnia sopimuksen aikaansaamisesta kuuluu suurelta osin esittelijä Kellett-Bowmanille, joka minulla on ilo nähdä parlamentissa. Hän on todellakin ymmärtänyt Euroopan laajuisten verkkojen rahoitukseen liittyvät vaatimukset ja halunnut päättäväisesti saada aikaan vakaan pitkän aikavälin kehyksen keskeisten verkkoja koskevien hankkeiden rahoittamiseksi. Hänen kollegansa, kuten Samland ja muut - joka minulla on niin ikään ilo nähdä parlamentissa -, ovat auttaneet hyvin tuottoisan ja tehokkaan paketin laatimisessa.
<P>
Kaikkein tärkein kysymys on selvästikin 4, 6 miljardin euron kokonaissumma vuosiksi 2000-2006. Tuo summa on vaatimattomampi kuin komission alkuperäinen ehdotus. Minulla on silti ilo sanoa, että se merkitsee noin 10 %: n reaalikorotusta ja on täysin sopusoinnussa sen sisäisiin politiikkoihin varatun alemman ylärajan kanssa, josta sovittiin Berliinin huippukokouksessa.
<P>
Uudessa rahoitusasetuksessa on lisätty määrärahoja, ja se on myös tärkeä edistysaskel pitkän aikavälin rahoitusta pitkän aikavälin hankkeille tarjoavana välineenä, koska siihen sisältyy monivuotinen ohjelmointi, eli hankkeiden toteuttajat pystyvät suunnittelemaan ennennäkemättömän varmasti, minkä verran rahoitusta ne voivat odottaa saavansa Euroopan laajuisia verkkoja koskevasta talousarviosta. Tämä on erityisen tärkeää julkisen ja yksityisen sektorin kumppanuuksien kehittämisen ja edistämisen kannalta.
<P>
Muutetun asetuksen muita tärkeitä osatekijöitä ovat ensinnäkin aivan uusi mahdollisuus sijoittaa verkkoihin tarkoitettuja varoja riskipääomarahastoihin, niin että vakuutusyhtiöistä ja eläkerahastoista voitaisiin saada mahdollisesti hyvin huomattavaa pitkän aikavälin rahoitusta julkisten infrastruktuurihankkeiden rahoitukseen.
<P>
Toiseksi asetuksen mukaisesti Galileo-satelliittinavigointihankkeesta voidaan rahoittaa jopa 20 % - noin 500 miljoonaa euroa - ja tämä voidaan tehdä verkkoja koskevasta talousarviosta. Tämä osatekijä on välttämätön, jotta voidaan osoittaa, että tätä tärkeää hanketta voidaan rahoittaa, ja myös varmistaa, että sitä kehitetään aidosti eurooppalaisena hankkeena. Toivon, että nykyisessä Eurooppa-neuvostossa käytävissä keskusteluissa, jotka koskevat Euroopan unionin rahoitusta innovatiivisiin verkkoja koskeviin hankkeisiin, vahvistetaan Galileon merkitys eurooppalaisille valmistajille ja käyttäjille.
<P>
Olemme tänään saaneet kuulla Coreperiltä, että neuvosto voi hyväksyä tänään käsittelemiimme tarkistuksiin sisältyvän kompromissin. Voin myös vahvistaa, että komissio tukee täysin parlamentin kantaa. Odotan näin ollen, että muutettu asetus hyväksyttäisiin hyvissä ajoin vuonna 2000 alkavan monivuotisen ohjelmoinnin täytäntöönpanoa varten. Olen kiitollinen - en vain komission puolesta vaan paljon laajemmin yhteisön kansalaisten ja teollisuuden puolesta - parlamentin kaukokatseisuudesta ja sitoutumisesta tässä kysymyksessä.

<SPEAKER ID=171 LANGUAGE="DE" NAME="Samland">
Arvoisa puhemies, haluan vain sanoa läsnä oleville komission jäsenille sen, että on vielä hieman liian aikaista iloita Euroopan laajuista verkkoa sekä jo loppuun saatettua viidettä tutkimuksen puiteohjelmaa koskevista sopimuksista. Aion vielä esittää oman näkemykseni, jotta ette avaisi samppanjapulloa liian aikaisin.
<P>
Molemmat sopimukset olivat selvästi sidoksissa uusiin rahoitusnäkymiin. Mikäli parlamentti ei pääse huomenna yhteisymmärrykseen toimielinten välisen sopimuksen hyväksymisestä, emme saa käyttöömme niitä rahoituspuitteita, joista juuri keskustelimme ja joiden perusteella sovittiin molemmista sopimuksista eli sekä viidennestä tutkimuksen puiteohjelmasta että yleiseurooppalaisesta verkosta. Nämä varaukset oli vielä tuotava esille tässä kohdin, ennen kuin samppanja tarjoillaan.

<SPEAKER ID=172 NAME="Kinnock, Neil">
 Minulla on neljän ja puolen vuoden ajan ollut sellainen selvä käsitys, että Samland pystyy muuttamaan veden viiniksi. Jotakin suurenmoista on odotettavissa!
<P>
Naurua

<SPEAKER ID=173 NAME="Puhemies">
No se olisikin aikamoinen temppu.
<P>
Aloitamme nyt yleisen keskustelun.

<SPEAKER ID=174 LANGUAGE="IT" NAME="Ghilardotti">
Arvoisa puhemies, arvoisat komission jäsenet, hyvät kollegat, minä puhun hetken erityisesti Euroopan sosiaalirahastosta.
<P>
Olemme ehkä saaneet päätökseen pitkän työtehtävän, joka aloitettiin Euroopan parlamentin Euroopan sosiaalirahastoa koskevalla mietinnöllä. On tunnustettava, että komissio on ottanut huomioon Euroopan parlamentin kannan sekä päämäärien ja prioriteettien että menettelyjen osalta. Haluaisin korostaa joitakin asiaa koskevia tärkeitä kysymyksiä: tiivistä yhteyttä Euroopan sosiaalirahaston prioriteettien ja työllisyyttä koskevien linjausten välillä. Ei ole epäilystäkään siitä, ettei Euroopan sosiaalirahasto olisi yhteisön keskeinen yhteisöväline neljän pilarin soveltamisessa, erityisesti työllistettävyyden osalta, ja asetus, josta tänään keskustelemme, on, yhdensuuntainen näiden tavoitteiden, sosiaalisen integraation ja syrjinnän vastustamisen, kanssa. Työn pitäminen taloudellisena mahdollisuutena, mutta myös itsensä toteuttamisena tarkoittaa sitä, että on opiskeltava enemmän ja paremmin koko elämän ajan; se merkitsee taistelua aineellisia eriarvoisuuksia vastaan ja niitä nykyajan eriarvoisuuksia vastaan, jotka koskevat jokaisen yksilön mahdollisuutta suunnitella vapaasti omaa tulevaisuuttaan. Kaikkea tätä varten Euroopan sosiaalirahasto on ratkaisevin väline, ja ratkaisevaa on myös, että kansalaisjärjestöt ja kolmas sektori otetaan mukaan, erityisesti konkreettisen integraatiopolitiikan luomisessa jo suunnitteluvaiheessa. Tästä huolehtiminen on tietysti jäsenvaltioiden vastuulla, mutta myös komission on tehtävä valvonta- ja tarkastustyötä.
<P>
Haluan päättää puheenvuoroni ottamalla esille asian, josta kollega Jöns jo muistuttikin: on käsittämätöntä, miten haluton neuvosto on ottamaan selkeästi käyttöön periaatteen miesten ja naisten yhtäläisten mahdollisuuksien sisällyttämisestä yhteisön politiikkaan ja toimintaan kaikilla aloilla - käsittämätöntä se on etenkin nyt, kun on astunut voimaan Amsterdamin sopimus, jonka mukaan yhtäläiset mahdollisuudet ovat unionin perusperiaate ja joka edustaa myös yhtä Euroopan työllisyystrategioiden neljästä pilarista. Toivon todella, että neuvosto haluaa hyväksyä Euroopan parlamentin tarkistukset, jotta tämä suunnitelma saataisiin nopeasti päätökseen tavalla, johon kaikki Euroopan toimielimet olisivat tyytyväisiä.

<SPEAKER ID=175 NAME="Porto">
 Arvoisa puhemies, myös minä aion puhua Euroopan sosiaalirahastosta, mutta taloudellisten ulkosuhteiden näkökulmasta, koska olen ollut taloudellisten ulkosuhteiden valiokunnan lausunnon valmistelija. Sosiaalisen edistyksen määrittelee luonnollisestikin ensi sijassa se, miten kansalaistemme perustarpeet on tyydytetty, ja tiedämme, että tällä alueella on vielä paljon tehtävää.
<P>
Näin täytyy menetellä, jos haluamme säilyttää eurooppalaisen yhteiskuntamallin - josta voimme olla ylpeitä -, mutta sen täytyy olla realistinen malli, niin että työolojen parantuminen heijastelisi tuottavuusolojen parantumista. Tässä kohdin meidän on mainittava Agenda 2000, joka tarjoaa siihen korvaamattomat mahdollisuudet EAKR: n, EMOTR-ohjausrahaston tai koheesiorahaston kanssa yhteisesti rahoitetuilla infrastruktuureilla sekä työntekijöiden koulutuksella tai uudelleenkoulutuksella, johon saadaan tukea sosiaalirahastosta.
<P>
Globaalistumisen aikana ei voitaisi hyväksyä sitä, että haluaisimme kilpailla vähiten kehittyneiden maiden kanssa alentamalla palkkoja tai heikentämällä työoloja mantereellamme. Toisaalta emme myöskään voi valita protektionistista lähestymistapaa, kuten se strategia, joka oli vähällä koitua tuhoksemme ja jossa välttelimme velvollisuuksiamme maailmaa kohtaan, nimittäin vähiten kehittyneitä alueita kohtaan.
<P>
Meidän on siis kaikkien etujen nimissä valittava avoin strategia, jossa kunnioitetaan ilman muuta perinteisen kaupan sääntöjä sekä meillä että muualla, ja tässä asiassa Euroopalla on varmasti tärkeä tehtävä, sillä kilpailukyvyn edellytykset ovat suurelta osin riippuvaisia ihmisten koulutuksesta.

<SPEAKER ID=176 LANGUAGE="ES" NAME="Vallvé">
Arvoisa puhemies, arvoisa komission jäsen, tämä Agenda 2000: sta käytävä keskustelu on nyt lopuillaan, ja huomenna parlamentti varmastikin hyväksyy nämä asetukset. Olen sitä mieltä, että näiden asetusten myötä olemme onnistuneet parantamaan taloudellista ja sosiaalista yhteenkuuluvuutta, joka on toinen unionin keskeisistä tavoitteista: taloudellinen ja sosiaalinen yhteenkuuluvuus ja parempi alueellinen yhteenkuuluvuus.
<P>
Parempi taloudellinen ja sosiaalinen yhteenkuuluvuus, johon täytyy sisältyä työpaikkojen luominen, niin että voidaan puuttua Euroopan unionin pääasialliseen ongelmaan, nimittäin työttömyysongelmaan. Olen sitä mieltä, arvoisa komission jäsen, että toteutettu rakennerahastojen uudistus on ollut hyvä ja myönteinen: siihen on kuulunut keskittämis- ja yksinkertaistamishankkeita ja tehokas kumppanuus, johon osallistuvat alueelliset ja paikalliset viranomaiset voivat kehittää tehokkaasti näiden rakennerahastojen soveltamista.
<P>
Olen sitä mieltä, että myös yhteisön aloitteiden vähentäminen on ollut merkittävä edistysaskel, ja te olette pitänyt erityisen tärkeänä sitä, että yhteisön aloitteita olisivat ainoastaan ne aloitteet, joilla on eurooppalainen ulottuvuus. Eräs neuvoston tuore päätös sisälsi parlamentin pyynnöstä neljännen yhteisön aloitteen, joka luultavasti myös hyödyttää hyvin konkreettisesti tiettyjä Euroopan unionin väestönosia, vaikka sillä ei olekaan yhteisön ulottuvuutta niin kuin kolmella muulla aloitteella.
<P>
Pahoittelemme sitä, että Berliinin Eurooppa-neuvostossa vähennettiin merkittävästi niin rakennerahastoihin kuin koheesiorahastoonkin osoitettavia määrärahoja, mutta arvelemme myös, että niitä tullaan soveltamaan myönteisesti seuraavan seitsemän vuoden aikana. Olen sitä mieltä, että meidän on otettava huomioon se, että nämä rakennerahastot ovat käytännöllisesti katsoen viimeiset 15: een jäsenvaltioon sovellettavat rakennerahastot, sillä tuleva laajentuminen Keski- ja Itä-Euroopan valtioihin tulee lähivuosina muuttamaan alueellista toimintaa koskevia politiikkoja.
<P>
Haluaisin lopuksi kiittää arvoisaa komission jäsentä siitä, miten tehokkaasti hän on työskennellyt sen hyväksi, että uusi, vuosina 2000-2007 harjoitettava aluepolitiikka kantaisi hänen nimeään, sillä hänellä on ollut siihen merkittävä panos.

<SPEAKER ID=177 NAME="Escolá Hernando">
 Arvoisa puhemies, kuukausia kestäneiden raskaiden keskustelujen ja monimutkaisten neuvottelujen jälkeen Euroopan parlamentin on tullut aika sanoa kyllä tai ei Agenda 2000: lle. Omalta osaltani ilmoitan, etten aio sanoa kyllä Agenda 2000: lle.
<P>
Olen saanut sellaisen vaikutelman, että se sopimus, johon on päästy, ei perustu unionin tarpeisiin vaan valtiollisilla intresseillä käytyyn kauppaan. Vain näin voi ymmärtää sen, että komission alkuperäistä ehdotusta, joka sekin merkitsi jo rakenne- ja koheesiorahastojen vähentämistä nykyiseen tasoon verrattuna, vähennettiin Berliinin Eurooppa-neuvostossa tehdyssä lopullisessa sopimuksessa.
<P>
Me, jotka uskomme liittovaltion kaltaiseen Eurooppaan, jonka perustana on sosiaalinen ja taloudellinen yhteenkuuluvuus, olemme sitä mieltä, että kullanarvoinen tilaisuus edistää Euroopan eri alueiden välistä tasa-arvoa on menetetty. Sitä paitsi, jos omaksumme tuon alueellisia intressejä puolustavan asenteen, joka Berliinin Eurooppa-neuvostossa on omaksuttu, en voisi erään tietyn Euroopan alueen - Aragonia-nimisen alueen - kansalaisten valitsemana edustajana äänestää myöskään Agenda 2000: n puolesta, koska tuon sopimuksen myötä edustamani kansalaiset ovat nykytilanteeseen verrattuna paljon heikommassa asemassa.
<P>
Lopuksi haluan todeta, että sopimuksessa on mielestäni myös pahoja epäjohdonmukaisuuksia. Arvoisa komission jäsen, mainitsisin esimerkkinä sen, että yksi ja sama ongelma - autioituminen - on ratkaistu Agenda 2000: ssa kolmella eri tavalla: yhtäältä Pohjoismaiden autioituvat alueet pääsevät tavoitteeseen 1, toisin sanoen päärakennerahastoihin; toisaalta Skotlannin ylämaat saavat korvauksena ainoastaan yhden erityisrahaston; ja lopuksi - kolmas tapa ratkaista väestöntiheyden ongelma - toiset alueet - kuten Aragonia -, jotka kärsivät samasta ongelmasta, jäävät näiden tukien ulkopuolelle.
<P>
Yhtä ja samaa ongelmaa ei voida ratkaista kolmella eri tavalla, jos haluamme, että Euroopan rakennepolitiikka olisi yhdenmukaista. Kaiken tämän vuoksi toistan, etten aio äänestää Agenda 2000: n puolesta.

<SPEAKER ID=178 NAME="Puhemies">
Paljon kiitoksia, parlamentin jäsen Escolá.
<P>
Arvoisat parlamentin jäsenet, Escolán puheenvuoron myötä keskeytämme Agenda 2000: sta käytävän keskustelun, jota jatketaan tänä iltana klo 21.00.

<CHAPTER ID=9>
Kyselytunti (neuvosto)
<SPEAKER ID=179 NAME="Puhemies">
Esityslistalla on seuraavana neuvostolle osoitetut kysymykset (B4-0337/99).

<SPEAKER ID=180 NAME="Puhemies">
Kysymys nro 1 jätetään käsittelemättä, koska kysymyksen esittäjä ei ole läsnä.
<P>

<P>
Kysymys nro 2 Alexandros Alavanos (H-0324/99):
<P>
Aihe: Puolueeton oikeudenkäynti Öcalanille Yhteistä Euroopan unionin kaikkien toimielinten Öcalanin tapausta koskeville lausunnoille on ollut vaatimus puolueettoman ja avoimen oikeudenkäynnin järjestämisestä, mitä tulee odottaa nykyaikaisten ja sivistyneiden yhteiskuntien oikeusjärjestelmiltä. Kun otetaan huomioon Turkin hallituksen tähänastiset toimet (esimerkiksi puolustuksen estäminen ja tarkkailijoita koskeva kielto päästä seuraamaan oikeudenkäyntiä) sekä puolueettoman ja avoimen oikeudenkäynnin selkeä evääminen, kysyn neuvostolta, mihin toimiin se aikoo ryhtyä turvatakseen kurdijohtajan ruumiillisen ja henkisen koskemattomuuden sekä sivistyneissä valtioissa itsestään selvän oikeuden puolustautua oikeudessa?
<P>
Toivotan neuvoston puheenjohtajan tervetulleeksi ja kehotan häntä vastaamaan Alavanosin kysymykseen.

<SPEAKER ID=181 NAME="Verheugen">
Arvoisa puhemies, vastaan kysymykseen seuraavasti: neuvosto odottaa, että Turkki, kuten mikä tahansa muu sopimuspuoli, noudattaa täysin niitä sitoumuksia, jotka ovat tuloksena kidutuksen ja muun julman, epäinhimillisen tai alentavan kohtelun tai rangaistuksen vastaisesta sopimuksesta. Lisäksi neuvosto pitää itsestään selvänä, että oikeus oikeudenmukaiseen oikeudenkäyntiin kuten myös oikeus puolustukseen, jotka on molemmat vahvistettu Turkin perustuslaissa, otetaan huomioon jokaisen Turkissa syytetyn henkilön, myös Öcalanin, kohdalla. Euroopan unioni on ottanut huomioon 22. helmikuuta 1999 antamassaan julkilausumassa Turkin hallituksen asiaa koskevat lupaukset.

<SPEAKER ID=182 LANGUAGE="EL" NAME="Alavanos">
Arvoisa puhemies, puheenjohtajavaltio Saksa on yllättänyt meidät, minua hävettää sen vuoksi, mitä kuulin neuvoston puheenjohtajan sanovan.
<P>
Samaan aikaan kun Jugoslaviaa pommitetaan, meillä ei ole mitään vaikeuksia käyttäytyä tahdikkaasti. Turkin hallitusta kohtaan, ja neuvoston puheenjohtaja sanoo saaneensa takeet. Me kaikki parlamentin jäsenet olemme saaneet tänään Amnesty internationalilta ilmoituksen, että jopa Öcalanin asianajajia, Niyazi Bulgania, Irfan Dydaria ja muita on kidutettu ja hakattu tuomioistuimissa, minkä jälkeen poliisijoukot kokosivat heidät ulos ja hakkasivat siellä. Ja neuvoston puheenjohtaja haluaa käyttäytyä tahdikkaasti Turkkia kohtaan.
<P>
Kysyn uudestaan, ovatko Euroopan unioni ja puheenjohtajavaltio Saksa kiinnostuneita ihmisoikeuksista? Jos vastaus on kyllä, niin miksi neuvoston puheenjohtaja vaikenee ja puhuu niin kuin hän puhui vastauksessaan, joka koskee Öcalanin oikeudenkäynnissä tapahtuvia hirveyksiä.

<SPEAKER ID=183 NAME="Verheugen">
Arvoisa parlamentin jäsen, torjun päättäväisesti hyökkäyksen puheenjohtajamaata vastaan. Te tunnette asiaa koskevat säännöt. Olen tuonut esille 15 jäsenmaan yhteisen kannan kysymykseenne. En voi siis kertoa teille Saksan kantaa; se on täysin toisarvoinen. Tässä yhteydessä kyse ei ole puheenjohtajamaan mielipiteestä vaan siitä, mitä neuvosto sanoo. Sen olen kertonut teille ja toistan sen: neuvosto odottaa ja vaatii, että Turkki noudattaa kansallisia ja kansainvälisiä sitoumuksiaan, jotka ovat tuloksena sen omasta perustuslaista ja sen allekirjoittamista kansainvälisistä sopimuksista.

<SPEAKER ID=184 NAME="Puhemies">
Paljon kiitoksia, neuvoston puheenjohtaja Verheugen.
<P>
Arvoisat parlamentin jäsenet, työjärjestyksemme mukaisesti kysymyksiä nro 3-11 ei käsitellä, sillä ne koskevat aiheita, joista on jo keskusteltu tai joista tullaan keskustelemaan tämän istuntojakson esityslistalla.
<P>
Morrisilla on puheenvuoro menettelyä koskevaa esitystä varten.

<SPEAKER ID=185 LANGUAGE="EN" NAME="Morris">
Arvoisa puhemies, työjärjestyspuheenvuoroni on varsin selkeä. Kuten olen useaan otteeseen sanonut monen kuukauden ajan ja varsinkin tällä viikolla, on olemassa yksi kysymys, johon neuvosto on kieltäytynyt vastaamasta: käytetäänkö Serbiassa, Kosovossa, entisessä Jugoslaviassa ammuksia, joissa on köyhdytettyä uraania, vai ei.

<SPEAKER ID=186 NAME="Puhemies">
Parlamentin jäsen Morris, olkaa hyvä ja odottakaa hetki.
<P>
Parlamentin jäsen Morris, työjärjestyksen mukaisesti niitä kysymyksiä, jotka koskevat aiheita, joita käsitellään muuten täysistunnossa, ei käsitellä kyselytunnilla. Näin ollen, parlamentin jäsen Morris, en voi antaa teille puheenvuoroa tästä kysymyksestä.
<P>
Dimitrakopoulos pyytää minulta puheenvuoroa, mutta olkaa hyvä ja sanokaa, minkä työjärjestyksen artiklan mukaisesti teette menettelyä koskevan esityksen.

<SPEAKER ID=187 NAME="Dimitrakopoulos">
 Arvoisa puhemies, pyydän anteeksi, ettei minulla ole työjärjestystä, mutta menettelyä koskeva esitykseni koskee sitä, olemmeko luopuneet tähän asti kyselytunnilla noudattamastamme käytännöstä, jonka mukaan sen jälkeen, kun jäsen on esittänyt kysymyksen ja neuvosto on vastannut siihen, muilla jäsenillä on oikeus siihen, mistä käytetään englanniksi nimitystä follow up .

<SPEAKER ID=188 NAME="Puhemies">
Emme ole. Jos haluatte esittää lisäkysymyksen Alavanosin kysymyksestä, teillä on siihen oikeus. Toisin sanoen, suokaa anteeksi, palaamme Alavanosin kysymykseen.

<SPEAKER ID=189 LANGUAGE="EL" NAME="Dimitrakopoulos">
Kuulin neuvoston puheenjohtajan vastauksen, kuulin yhteenvedon jäsenvaltioiden kannoista, siis että Euroopan unioni odottaa Turkin kunnioittavan tällaisiin vakaviin asioihin liittyviä voimassa olevia säännöksiä.
<P>
Kysymykseni kuuluu: jos Turkki ei kunnioita niitä, mihin toimenpiteisiin Euroopan unioni tämän jälkeen ryhtyy?

<SPEAKER ID=190 NAME="Verheugen">
Arvoisa parlamentin jäsen, Turkille on viime aikoina tehty monissa yhteyksissä selväksi, että sen toiminta Öcalanin tapauksessa, nimittäin oikeusvaltioperiaatteen mukaisen oikeudenkäynnin takaamisessa, vaikuttaa Euroopan unionin ja Turkin välisten suhteiden kehittymiseen. Mikäli neuvosto katsoo, että Turkki ei täytä sitoumuksiaan, neuvosto tekee siitä johtopäätöksensä. En osaa sanoa teille ennalta, mitkä nämä ovat. Ne te voitte itse kuvitella.

<SPEAKER ID=191 NAME="Puhemies">

<P>
Kysymys nro 12 Aline Pailler (H-0328/99):
<P>
Aihe: Henkilöiden vapaa liikkuvuus EU: ssa Ranskan viranomaiset pysäyttivät maaliskuun 26. päivän iltana rajalle 3000 italialaista estääkseen heitä osallistumasta (lailliseen) mielenosoitukseen lauantaina 27. maaliskuuta Pariisissa. Tämä vakava teko loukkaa oikeutta osoittaa mieltään ja oikeutta vapaaseen liikkuvuuteen Euroopan unionissa.
<P>
Mihin toimiin neuvosto aikoo ryhtyä tällaisten tekojen uusiutumisen välttämiseksi ja kansalaisten vapaan liikkuvuuden varmistamiseksi EU: ssa?
<P>
Neuvoston puheenjohtaja Verheugen, kehotan teitä vastaamaan Paillerin kysymykseen.

<SPEAKER ID=192 NAME="Verheugen">
Arvoisa parlamentin jäsen, minun on valitettavasti kerrottava teille, että neuvoston tehtäviin ei kuulu valvoa, miten jäsenvaltiot soveltavat yhteisöoikeutta. Se on komission ja kyseisten jäsenvaltioiden tehtävä. Kysymyksessänne kuvailemanne tapahtuman aikoihin Schengenin säännöstöä ei ollut vielä sisällytetty osaksi Euroopan unionia. Koska tässä yhteydessä kyse on kahden Schengenin sopimuksen osapuolen välisistä suhteista, Euroopan unionin sisäiset rajatarkastukset määräytyvät Schengenin sopimuksen soveltamisesta tehdyn yleissopimuksen mukaan. Tämän sopimuksen 2 artiklan 2 kohdassa määrätään mahdollisuudesta tehdä rajoitetun ajan EU: n sisäisiä rajatarkastuksia yksinomaan yleisen järjestyksen ja turvallisuuden suojaamiseksi. Asianomainen valtio päättää, onko kyseessä tällainen tapaus. Amsterdamin sopimuksen voimaantulo ei tässä kohdin johda muutoksiin.

<SPEAKER ID=193 NAME="Pailler">
 Arvoisa neuvoston puheenjohtaja, joka kerta kun esitämme teille kysymyksiä täällä parlamentissa, piiloudutte säädöksiin liittyvien kysymysten taakse, minkä kyllä hyvin ymmärrän. On totta, ettei Schengenin sopimusta ole sovellettu täysin oikein lähes kahteen kuukauteen, mutta olen sitä mieltä, että neuvoston asema on poliittinen.
<P>
Nyt kun Eurooppa etsii sieluaan ja kun komission puheenjohtaja Prodi on todennut, että Euroopan sielu löytyy amerikkalaisesta kulttuurista, ihmettelen, miksemme voisi antaa innostuksen aihetta eurooppalaisille kansoille siten, että loisimme heille mahdollisuudet tehdä jotakin innostavaa heidän oman kulttuurinsa lähtökohdasta, eli yhteisvastuun lähtökohdasta taistelussa ihmisoikeuksien puolesta ympäri maailman.
<P>
Näin ollen vaadin teiltä poliittista vastausta, arvoisa neuvoston puheenjohtaja, sillä tehän olette ministeri, ja haluaisin myös tietää, että puhutteko sen lisäksi, että te puhutte neuvostossa tietenkin maahanmuuttajista tai turvallisuuskysymyksistä - tämän aiheen te hallitsettekin erinomaisen hyvin, kuten Itävallan ja Saksan puheenjohtajakausilla on jatkuvasti tullut ilmi -, niin puhutteko te myös vapaasta liikkuvuudesta paitsi pääoman liikkuvuuden myös kansalaisten oikeuksien kannalta?

<SPEAKER ID=194 NAME="Verheugen">
Arvoisa kollega, minun on sanottava myös teille, ettei minun omalla mielipiteelläni eikä puheenjohtajamaan näkemyksellä ole merkitystä. Minun on annettava teille vastaus, josta molemmat kysymyksessänne lainaamanne asianosaiset valtiot ovat yhtä mieltä. Voittehan kuvitella, millaisen vastauksen saisitte asianosaiselta hallitukselta, jos esittäisitte sille tämän kysymyksen sen kansallisessa parlamentissa. Tämän pitemmälle en voi mennä. Esittämänne kysymys ei kuulu neuvostolle. Komissio on vastuussa yhteisöoikeuden noudattamisen varmistamisesta. Pyydän teitä kohdistamaan tämän kysymyksenne komissiolle.
<P>
Kysymyksenne periaatteellisen puolen osalta voin kertoa teille, että neuvosto on paneutunut syvällisesti siihen ongelmaan, miten kansalaiset saadaan ymmärtämään Eurooppaa, miten Euroopan kansalaisilleen tarjoamat edut voidaan tuoda lähemmäksi heitä ja miten näitä etuja voidaan lisätä nimenomaan sisäpolitiikan ja lainsäädännön aloilla, joista juuri puhuimme. Mehän valmistelemme parhaillaan syksyllä Suomessa järjestettävää huippukokousta, jossa paneudutaan kansalaisten Euroopan edelleen kehittämiseen.
<P>
Minun on sanottava vielä kerran, että tämänkaltaiset yksittäistapaukset eivät kuulu neuvostolle. Yksittäiset jäsenvaltiot eivät myöskään hyväksyisi sitä, että neuvosto puuttuisi heidän tapaansa soveltaa kansallista tai eurooppalaista oikeutta.

<SPEAKER ID=195 NAME="Puhemies">
Paljon kiitoksia, neuvoston puheenjohtaja Verheugen, mutta jatkamme vielä tämän kysymyksen parissa, sillä minulta on pyydetty vielä kahta lisäkysymystä. Ensimmäisenä on vuorossa Ripa Di Meana, jolla on puheenvuoro yhden minuutin ajan.

<SPEAKER ID=196 LANGUAGE="IT" NAME="Ripa Di Meana">
Arvoisa puhemies, Ranskan poliisi pysäytti 3000 italialaista erilaisin tekosyin Italian ja Ranskan rajalla estäen heitä pääsemästä julkiseen, poliittiseen, yhteiskunnalliseen ja eurooppalaiseen kokoukseen Pariisissa.
<P>
Tämä kansalaisten vapaan liikkuvuuden sopimusten rikkominen on niin vakavaa, että se ei luonnollisesti jää teiltä huomaamatta, mutta siitä huolimatta teidän varovaisuutenne toimielinten valtuuksien osalta - minkä voin ymmärtää - ei vapauta teitä antamasta poliittista vastausta tähän: Voiko Euroopan unioni hyväksyä sen, että 3000 kansalaista pysäytetään virkavallan tarjoamilla tekosyillä, joilla heitä estetään käyttämästä täysivaltaisia oikeuksiaan Euroopan kansalaisina?
<P>
Esitän teille tämän poliittisen kysymyksen, ja odotan poliittista vastausta.

<SPEAKER ID=197 NAME="Verheugen">
 Arvoisa kollega, minun on tuotettava pettymys myös teille, sillä te toivotte minulta poliitikkona poliittista vastausta. Te tunnette kyselytunnin säännöt. En voi antaa teille poliittista vastausta suoralta kädeltä. Minun on ensin keskusteltava asiasta Ranskan ja Italian ja kaikkien muiden 13 jäsenvaltion hallituksen kanssa. Vasta tämän jälkeen voitte saada poliittisen vastauksenne. Voin vain tähdentää teille, että Ranskan hallitus nojautuu päätöksessään Schengenin sopimuksen soveltamisesta tehdyn yleissopimuksen 2 artiklan 2 kohtaan. Ranskan tasavallan, kuten myös muiden Schengenin sopimuksen jäsenvaltioiden, sallitaan luonnollisesti tehdä sisäisiä rajatarkastuksia yleisen järjestyksen turvaamiseksi. Oliko rajatarkastus kyseisessä tapauksessa sitten oikeutettu vai ei, siitä minulla on poliitikkona hyvin selkeä mielipide, mutta en saa kertoa sitä teille täällä.

<SPEAKER ID=198 LANGUAGE="DA" NAME="Lis Jensen">
Minulla on kysymys neuvoston puheenjohtajalle asetuksesta 1408/71. Euroopan unionihan on vaikeassa tilanteessa, koska komissio on niin sanotusti poissa käytöstä, mutta meidänhän on selvitettävä ehdotusta, jonka komissio on tehnyt asetuksen 1408 muuttamiseksi. Haluaisin kysyä suoraan, mikä on neuvoston puheenjohtajan arvio tanskalaisesta varhaiseläkkeestä ja asetuksesta 1408. Tähän saakka tanskalainen varhaiseläkejärjestelmä on ollut asetuksen ulkopuolella, koska on sanottu, että se ei ole sosiaalijärjestely vaan työmarkkinajärjestely. Tilanne on se, että Tanskan hallitus on saanut lykättyä vastausta koskevan aikarajan huhtikuun loppuun, ja haluaisin kuulla, milloin tätä asiaa käsitellään neuvostossa.

<SPEAKER ID=199 NAME="Verheugen">
 Arvoisa parlamentin jäsen, olen hieman ymmälläni. Kysymyksenne oli lisäkysymys parlamentin jäsen Paillerin esittämään kysymykseen. Tässä kysymyksessä viitattiin siihen, että Ranskan viranomaiset eivät antaneet 3000: lle Italian kansalaiselle lupaa tulla Ranskaan maaliskuun 26. päivän iltana. En parhaalla tahdollakaan huomaa kysymyksenne yhteyttä tähän tapaukseen. Vastaan kuitenkin mielelläni kysymykseen kirjallisesti.

<SPEAKER ID=200 NAME="Puhemies">

<P>
Kysymys nro 13 Otto von Habsburg (H-0329/99):
<P>
Aihe: Ukrainan apua tarvitseville annettava humanitaarinen apu Luotettavista lähteistä saatujen tietojen mukaan Ukrainaan lähetettävät elintarvikkeita, vaatteita tai jopa lääkkeitä sisältävät paketit merkitään " maataloustuotteiksi" ja ne palautetaan lähettäjälle vedoten lakiin kotimaisten tuottajien aseman turvaamisesta.
<P>
Menettely koettelee kovimmin kaikkein köyhimpiä kuten eläkeläisiä, joiden on tultava toimeen kuukauden ajan 37-50 Saksan markkaa vastaavalla summalla.
<P>
Onko neuvosto valmis esittämään Ukrainan hallitukselle tämän käytännön muuttamista, kun otetaan huomioon, että kyseessä on humanitaarinen toiminta?
<P>
Neuvoston puheenjohtaja Verheugen, kehotan teitä vastaamaan von Habsburgin kysymykseen.

<SPEAKER ID=201 NAME="Verheugen">
Arvoisa puhemies, hyvä parlamentin jäsen, on totta, että viime vuoden heinä-elokuuhun asti hädänalaisia Ukrainan kansalaisia tuettiin lähettämällä heille yksityisten aloitteiden rajoissa avustuspaketteja, jotka sisälsivät pääasiassa elintarvikkeita, lääkkeitä ja vaatteita.
<P>
Ulkomaisen humanitaarisen avun tuontia koskevan, presidentin 4. heinäkuuta 1998 antaman asetuksen 738/98 mukaan kyseisestä päivästä lähtien tullitta tuodun humanitaarisen avun vastaanottajana voi olla vain oikeushenkilö, jonka toiminnan yleishyödyllisyys on vahvistettu perussäännöissä, ei kuitenkaan yksityishenkilö. Tästä lähtien Ukrainan tullilaitos on lähettänyt yksityishenkilöille lähetetyt avustuspaketit takaisin vastaanottajalle Ukrainan maataloustuotteiden tuonteja koskevasta valtion sääntelystä annetun lain 468/97 mukaisesti. Tämä laki on ollut voimassa 15. kesäkuuta 1998 lähtien, ja puheenjohtajamaa tietää omasta kokemuksestaan, että tämä tulee kalliiksi myös paketin lähettäjälle.
<P>
Humanitaarisista syistä puheenjohtajamaa Saksan liittohallitus on useasti painostanut - jopa hyvin voimakkaasti - Ukrainan hallitusta kahdenvälisissä keskusteluissa muuttamaan tätä asetusta.
<P>
Puheenjohtajamaa aikoo ottaa asian esille äänestyksen jälkeen kumppaneiden, erityisesti Suomen, kanssa Brysselissä heinäkuussa järjestettävässä EU: n ja Ukrainan välisessä toisessa yhteistyökomiteassa ja saada asian viralliseksi keskustelunaiheeksi EU: n ja Ukrainan välillä.

<SPEAKER ID=202 NAME="Von Habsburg">
 Arvoisa puhemies, arvoisa neuvoston puheenjohtaja, arvoisa ministeri, haluan kiittää teitä vilpittömästi selvästä ja kaikilta osin tyydyttävästä vastauksestanne kysymykseeni. On hyvin ilahduttavaa, että tällainen on joskus mahdollista myös kyselytunnilla.
<P>
Pyydän teiltä nimenomaan sitä, että asiaan paneuduttaisiin kaikin voimin. Olen saanut paljon kirjeitä ukrainalaisilta eläkeläisiltä, joiden asiat ovat todella huonolla tolalla ja joita pitäisi auttaa. Mikäli suinkaan mahdollista, pyydän teitä, arvoisa ministeri, ajamaan todella voimakkaasti heidän etujaan. Hehän ovat kumppaneitamme ja heistä tulee joskus kumppaneitamme Euroopan unionissa. Olisin teille hyvin kiitollinen, jos te voisitte vielä kerran toistaa ja korostaa tämän asian välttämättömyyttä.

<SPEAKER ID=203 NAME="Puhemies">
Kiitos, parlamentin jäsen von Habsburg. Luulen, että tämä on viimeinen kysymys, jonka esitätte tässä parlamentissa, ja näin ollen minun on kiitettävä teitä vielä kerran hienoista puheenvuoroistanne täällä kyselytunnilla ja myös niiden erinomaisesta ytimekkyydestä ja siitä, miten noudatatte teille myönnettyä puheaikaa.

<SPEAKER ID=204 NAME="Verheugen">
Arvoisa puhemies, arvoisa parlamentin jäsen von Habsburg, ymmärrän juuri sanomanne ennemminkin rohkaisuna kuin kysymyksenä ja otan tämän rohkaisun vastaan erittäin mielelläni. Voin vakuuttaa teille, että pidämme aiheen esillä Ukrainassa harjoittamalla jatkuvaa painostusta. Pystyin vastaamaan kysymykseenne myös siksi, että tunnen tapaukset oman poliittisen kokemukseni perusteella, etenkin teillekin varmasti tutut tapaukset siitä, miten tätä lakia voidaan soveltaa ja mitä tämä laki maksaa asianosaisille. On todella vaikeaa ymmärtää, miksi välttämätön yksityinen apu maksaa avun antajalle moninkertaisesti avustuksen arvon. Olemme täysin samaa mieltä tästä asiasta, ja aiomme jatkossakin painostaa Ukrainaa tässä kysymyksessä.

<SPEAKER ID=205 NAME="Puhemies">
Kysymys nro 14 jätetään käsittelemättä, koska kysymyksen esittäjä ei ole läsnä.
<P>

<P>
Kysymys nro 15 Manuel Medina Ortega (H-0339/99):
<P>
Aihe: Perustamissopimuksen 299 artiklan 2 kohdan edistäminen Amsterdamin sopimus tulee pian voimaan. Mitä toimenpiteitä neuvosto valmistelee syrjäisimpiä alueita koskevan 299 artiklan 2 kohdan edistämiseksi?

<SPEAKER ID=206 NAME="Verheugen">
Arvoisa puhemies, hyvä parlamentin jäsen, minun on todellakin myönnettävä, että te ette tuhlaa aikaa ottaessanne tämän alueen edut puheeksi täällä parlamentissa, sillä sopimushan on ollut voimassa vasta neljä tai viisi päivää. Periaatteessa tämä on kuitenkin vastaus kysymykseenne, sillä Amsterdamin sopimuksen 299 artiklan 2 kohdan mukaan komission on tehtävä tällainen ehdotus. Vasta sitten, kun tällainen ehdotus on tehty, neuvosto voi ryhtyä toimiin ja antaa neuvoja syrjäisimpiä alueita koskeviksi erityistoimenpiteiksi. Komissio ei ole kuitenkaan toistaiseksi tehnyt tällaista ehdotusta.

<SPEAKER ID=207 LANGUAGE="ES" NAME="Medina Ortega">
Kiitän neuvoston puheenjohtajaa nopeasta ja tehokkaasta vastauksesta. Komissio oli itse asiassa sanonut, että se laatisi ensimmäiset ehdotukset tänä keväänä, ja nyt komission erottua se on sanonut, että se laatii ne vasta syksyllä.
<P>
Kun asiaa kuitenkin ajatellaan sellaisen parlamentin jäsenen näkökulmasta, joka tosin edustaa koko Espanjaa mutta erityisesti syrjäisimpien alueiden etuja, olisi jollakin tavalla kiinnostavaa, että neuvosto tekisi aloitteen, niin että uusi komissio voisi tarkastella tätä asiaa alusta lähtien, sillä erityisjärjestelmä edellyttää myöhempää edistämistä.

<SPEAKER ID=208 NAME="Verheugen">
Arvoisa puhemies, hyvä parlamentin jäsen, on olemassa hyvä syy siihen, miksi komissiolle on annettu aloiteoikeus Euroopan unionin säännöissä. Komissio ei ole nyt edustettuna, mutta se puolustaa varmasti kynsin ja hampain tätä oikeuttaan.
<P>
Suosittelen teille seuraavaa: hallitus, jota asia erityisesti koskee, voisi ilman muuta kehottaa komissiota esittämään neuvostolle ehdotuksen mahdollisimman nopeasti, ja voin vakuuttaa teille, että neuvosto käsittelisi asian tämän jälkeen viipymättä.

<SPEAKER ID=209 NAME="Puhemies">

<P>
Kysymys nro 16 Hans Lindqvist (H-0341/99):
<P>
Aihe: Turvalliset elintarvikkeet Kaikissa 15: ssä EU: n jäsenvaltiossa toteutetaan talven ja kevään aikana elintarviketurvallisuutta ja terveyttä koskevia kansallisia kampanjoita. Aloite tähän tuli alun perin kuluttaja-asioista vastaavasta EU-komission pääosastosta XXIV, joka myös rahoittaa kampanjan. EU on asettanut noin 1, 3 miljoonaa kruunua kampanjan käytettäväksi.
<P>
Me olemme Ruotsissa viime aikoina kamppailleet rajusti välttyäksemme EU: n mallilta, jossa eläinten rehuun lisätään antibiootteja enemmän tai vähemmän säännöllisesti.
<P>
Ruotsissa on tähän mennessä ollut ankarat säännöt makeisten väriaineiden suhteen, tarkka elintarvikevalvonta ja tiukat määräykset viljan ruiskutuksista. Monet EU-määräykset pakottavat meidät nyt sallimaan tietyt makeistyypit ja elintarvikkeet, vaikka ne sisältävät Ruotsissa kansanterveydellisistä syistä tähän asti kiellettyjä väriaineita.
<P>
Eikö kansanterveyden pitäisi olla etusijalla? Eikö yksittäisellä jäsenvaltiolla ole oikeutta tulkita, mitä voidaan luokitellaan turvallisiksi elintarvikkeiksi ja mitä ei?
<P>
Neuvoston puheenjohtaja Verheugen, kehotan teitä vastaamaan Lindqvistin kysymykseen.

<SPEAKER ID=210 NAME="Verheugen">
Hyvä parlamentin jäsen, elintarviketurvallisuus on aihe, jota neuvosto pitää tärkeänä erityisesti siksi, että kyseessä on kuluttajien terveyden suojelu. Eurooppa-neuvosto toi tämän asian esille Luxemburgissa elintarviketurvallisuutta koskevassa julkilausumassaan. Eurooppa-neuvosto korostaa julkilausumassaan, että turvallisten elintarvikkeiden tuotannon ja markkinoinnin olisi kuuluttava Euroopan unionin ensisijaisiin tavoitteisiin ja että on varmistettava korkeatasoinen terveydensuojelu. Kuten jo sanoin vastauksessani espanjalaiselle kollegalle, komission tehtävä on ehdottaa tätä alaa koskevia aloitteita.
<P>
Muilta osin tilanne on seuraava: mikäli jäsenvaltiot kuluttajansuojaa koskevista syistä pitävät tarpeellisena pitää voimassa tai toteuttaa tiukempia toimenpiteitä kuin yhteisötasolla on käytössä, ne voivat tehdä niin EY-sopimuksen 129 a artiklan nojalla, - nykyisen Amsterdamin sopimuksen 153 artiklan nojalla - noudattaen kuitenkin sopimuksen muita määräyksiä. Mikäli jäsenvaltio ryhtyy tällaisiin tiukempiin toimenpiteisiin, sen on ilmoitettava niistä komissiolle. Muilta osin ei ole mitään rajoituksia.

<SPEAKER ID=211 LANGUAGE="SV" NAME="Lindqvist">
Olen esittänyt tämän kysymyksen, koska kotimaassani Ruotsissa on melko tiukat elintarvikkeita koskevat vaatimukset sekä maassamme tuotettujen tuotteiden että muualta tuotujen tuotteiden osalta.
<P>
EU on nyt tehnyt useita päätöksiä, jotka ovat meidän käytäntöjemme vastaisia. Ruotsin on esimerkiksi noudatettava sääntöjä, jotka koskevat " Belgian Blue" -rotua, ja sallittava sen jalostus ja myynti myös omassa maassa. Meidän on ollut pakko hyväksyä tietyt makeisissa sekä elintarvikkeissa käytettävät väriaineet, jotka saattavat aiheuttaa syöpää sekä allergioita erityisesti lapsille. Lisäksi rajojen yli tuodaan salmonellan saastuttamaa lihaa.
<P>
Kysymykseni neuvostolle kuuluu: eikö pitäisi olla itsestään selvää, että jokaisella jäsenvaltiolla olisi oltava oikeus laatia terveydellisistä syistä säännöt maassa tuotettaville mutta myös maahan tuotaville tuotteille? Jos Maastrichtin sopimuksen ja Amsterdamin sopimuksen sääntöjä on muutettava, oletteko valmiit tekemään sen niin, että takaatte, ettei ympäristölle koidu haittaa?

<SPEAKER ID=212 NAME="Verheugen">
Tietenkin, arvoisa kollega, sen voin teille vakuuttaa. Vastasin juuri kysymykseenne viitatessani siihen, että jäsenvaltioilla on oikeus pitää voimassa tai toteuttaa tiukempia toimenpiteitä kuin yhteisötasolla on käytössä. Myös teidän mainitsemanne toimenpiteet kuuluvat tietenkin tällaisiin toimenpiteisiin. Ne eivät saa kuitenkaan aiheuttaa kaupan esteitä eikä kilpailunvääristymiä. Siksi tässä kohdin sovelletaan sääntöä, jonka mukaan asiasta on ilmoitettava komissiolle, jotta se voi tarkastella asiaa.
<P>
Luen teille kuitenkin mielelläni vielä kerran ääneen vastaavan kohdan Amsterdamin sopimuksesta. Kyse on 153 artiklan, aikaisemman 129 a artiklan 5 kohdasta, ja se kuuluu seuraavasti: " Toimenpiteet, jotka on vahvistettu 4 kohdan mukaisesti, eivät estä jäsenvaltiota pitämästä voimassa tai toteuttamasta tiukempia suojatoimenpiteitä. Näiden toimenpiteiden on oltava sopusoinnussa tämän sopimuksen kanssa. Niistä ilmoitetaan komissiolle." Tämän esitin teille juuri äsken. Sopusointu sopimuksen kanssa viittaa kysymykseen kaupan esteistä ja vapaasta kilpailusta.

<SPEAKER ID=213 LANGUAGE="DA" NAME="Sandbæk">
Kaikella kunnioituksella, arvoisa neuvoston puheenjohtaja, jätitte vastauksessanne mainitsematta jotakin. Pitää paikkansa, että turvallisuuslauseketta voidaan hyödyntää. Silloin aikaa on kuusi kuukautta, minä aikana on esitettävä tieteellisiä todisteita omassa maassa vaadittavan ankaramman perustan säilyttämiseksi. Siinä sanotaan, että se ei saa olla kaupan tekninen este. Niinhän te vastauksessanne sanoitte. Jos ei voida todistaa, että tiukemmille säännöille on perusteita, niitä pidetään kaupan teknisinä esteinä, ja uudessa ympäristötakuussa sanotaan nimenomaan, että jos voidaan osoittaa, että tiukempi sääntö, jota kansallisesti haluttaisiin, on todellakin kuluttajien etujen mukainen, EU: n on hyväksyttävä sääntö. Tiukempia sääntöjä ei siis voi säilyttää, ellei ole todisteita siitä, että ne ovat välttämättömiä. Niinhän myös komission jäsen Bangemann eilen sanoi, kun me keskustelimme lastenruoista. Joissakin maissa se on sallittua, koska ei ole todisteita siitä, että pieni määrä torjunta-aineita lasten ruoassa olisi haitallista, kun taas toisissa maissa ruoassa ei saa olla yhtään torjunta-ainejäämiä. Mutta Bangemann sanoi nimenomaan, että hän ei hyväksy kaupan esteitä. Jotta jäsenvaltiot voivat säilyttää tiukemmat sääntönsä, niiden on esitettävä selvät tieteelliset todisteet niiden puolesta.

<SPEAKER ID=214 NAME="Verheugen">
Arvoisa kollega, meillä on keskenämme ongelma. En ymmärrä asiayhteyttä tämänkään kysymyksen kohdalla. Kyse oli elintarviketurvallisuudesta enkä ole sanallakaan maininnut kuuden kuukauden määräaikaa, jota te lainaatte. En tunne ollenkaan tätä kuuden kuukauden määräaikaa, vaan viittasin siihen, mitä sopimuksessa on kuluttajansuojasta. Esititte ympäristöasioihin viittaavan kysymyksen. Kysymys ei koskenut ympäristöasioita enkä ole myöskään vastannut tähän aiheeseen. Jos teillä on nyt sitä koskeva kysymys, me emme ole valitettavasti saaneet sitä, ja voin vastata kysymykseenne vain kirjallisesti.

<SPEAKER ID=215 NAME="Puhemies">
Paljon kiitoksia, neuvoston puheenjohtaja Verheugen. Olen varma siitä, että parlamentin jäsen Sandbæk toivoo, että täytätte lupauksenne ja vastaatte hänelle kirjallisesti.

<SPEAKER ID=216 NAME="Puhemies">

<P>
Kysymys nro 17 Arthur Stanley Newens (H-0343/99):
<P>
Aihe: EU: n ja Yhdysvaltojen välinen banaanikiista Voisiko neuvosto kertoa, mitkä ovat WTO: n riitojenratkaisupaneelin viimeisimmät uutiset EU: n banaanialan järjestelyyn liittyvässä kysymyksessä ja miten se aikoo vastata paneelin johtopäätöksiin?

<SPEAKER ID=217 NAME="Verheugen">
Arvoisa parlamentin jäsen, aivan aluksi sanon teille, että toivon tämän päättymättömän asian vihdoinkin päättyvän. Yleisten asioiden neuvosto korosti istunnossaan 26. huhtikuuta 1999 Euroopan unionin pyrkimystä noudattaa kaikilta osin WTO: n viimeisintä päätöstä banaanikiistassa ja muuttaa viipymättä EU: n banaanijärjestelyä asianmukaisesti. Neuvosto on tämän vuoksi kehottanut komissiota esittämään ehdotuksia banaanijärjestelyn tarkistamiseksi toukokuun 1999 loppuun mennessä ottaen huomioon tulevat suhteet Yhdysvaltoihin ja muihin osapuoliin. Koska vielä ei ole toukokuun loppu, en voi sanoa teille, miltä nämä ehdotukset näyttävät.

<SPEAKER ID=218 LANGUAGE="EN" NAME="Newens">
Kiitän neuvoston puheenjohtajaa vastauksesta, mutta haluaisin kysyä, arvellaanko, että Lomé-maista ja Kanariansaarilta peräisin olevien banaanien tuonti voidaan edelleen turvata asianmukaisesti huolimatta niistä muutoksista, joilla Euroopan unionin banaanijärjestelystä tehdään WTO: n päätöksen mukainen. Tekeekö neuvosto kaiken mahdollisen tämän hyväksi? Asia on nimittäin ehdottoman tärkeä. Eivätkö banaanit ole muuten ennakkotapaus sille, että muiden heikommin kehittyneiden maiden tuotteet menettävät myyntikanavansa, ja eikö tällöin ole välttämätöntä muuttaa pitkällä aikavälillä maailman kauppajärjestelmää, niin että köyhiä maita voitaisiin suojella monikansallisilta yrityksiltä?

<SPEAKER ID=219 NAME="Verheugen">
 Arvoisa parlamentin jäsen, olette kuvaillut kysymyksessänne hyvin tarkasti ongelmaamme, jota emme toistaiseksi ole osanneet ratkaista; toisaalta haluamme suojella meihin erityisesti sidoksissa olevia banaanintuottajia, ja toisaalta meidän on noudatettava WTO: n sääntöjä. Kiista on kestänyt jo vuosikausia, ja jossain vaiheessa on tunnustettava hävinneensä. Euroopan unioni on hävinnyt. Se ei ole saanut tahtoaan läpi. Kustannukset ovat sitä paitsi jo melkoiset, kun otatte huomioon tästä perityt rangaistustullit. Sanoisin, että olen kuitenkin tyytyväinen siihen, että WTO on juuri laskenut huomattavasti Yhdysvaltojen Euroopan unionille määräämää enimmäistullia. Maksamme nyt 191, 4 miljoonaa dollaria niiden 520 miljoonan dollarin sijasta, jotka Yhdysvallat alun perin määräsi yksipuolisessa menettelyssä.
<P>
Meidän on odotettava komission ehdotusta nähdäksemme, miten komissio onnistuu sovittamaan yhteen molemmat vaatimukset eli mainitsemanne tuottajien, erityisesti köyhimpien tuottajien, suojelun ja WTO: n sääntöjen noudattamisen. En tosiaankaan pysty nyt sanomaan sitä etukäteen.

<SPEAKER ID=220 NAME="Puhemies">

<P>
Kysymys nro 18 Anna Karamanou (H-0345/99):
<P>
Aihe: Ankarien talouspakotteiden aiheuttamat lisääntyneet kuolemantapaukset ja surkeat elinolosuhteet Irakissa Sotaa vastustavien lääkärien järjestön puheenjohtajan Sue Warehamin äskettäin esittämien syytösten mukaan Irakissa kuolee kuukausittain 4 500-6 000 lasta nälkään ja sairauksiin erittäin pahan elintarvike- ja lääkepulan vuoksi. Lääkärit korostavat, että useimmat kuolemantapaukset johtuvat vatsa- ja suolisto- sekä hengitystieinfektioista, jotka normaaliolosuhteissa olisivat täysin parannettavissa. Irakille Kuwaitin miehityksen jälkeen määrätyt sanktiot eivät virallisesti koske elintarvikkeita ja lääkkeitä, mutta hankintajärjestelmän byrokraattisuus ja maan laillisesta öljyn myynnistä saamat rajalliset tulot rajoittavat tuontia. Toisaalta maan hallitus käyttää väestön kurjuutta aseena pakotteiden täydelliseksi poistamiseksi ilman myönnytyksiä Irakin taholta. Ottaen huomioon YK: n turvallisuusneuvostossa käydyt keskustelut talouspakotteiden poistamisesta, kysyn Euroopan neuvostolta, mihin toimiin se aikoo ryhtyä varmistaakseen ihmisoikeuksien tehokkaan suojelemisen Irakissa?

<SPEAKER ID=221 NAME="Verheugen">
Arvoisa parlamentin jäsen, esititte hyvin vakavan kysymyksen, ja neuvosto on myös kiitollinen siitä, että kysymyksenne antaa mahdollisuuden keskustella aiheesta Euroopan parlamentissa. Euroopan unioni on tietoinen pakotteiden vaikutuksista Irakin elintarviketilanteeseen ja terveydenhuoltoon. Neuvosto on jo kauan ollut syvästi huolissaan Irakin siviiliväestön, etenkin lasten tilasta. Neuvosto on tämän vuoksi tukenut aina Irakin aluksi torjumaa turvallisuusneuvoston tarjousta sallia raakaöljyn myynti humanitaarisia tuonteja vastaan. Sen jälkeen kun Oil for Food - ohjelma pantiin täytäntöön vuoden 1996 lopulla, Euroopan unionin jäsenvaltiot ovat hoitaneet turvallisuusneuvoston Irakin pakotteita käsittelevän komitean puheenjohtajuutta ja pyrkineet aina soveltamaan ohjelmaa joustavasti ja parantamaan sitä jatkuvasti.
<P>
Tämän lisäksi Euroopan unioni ja sen jäsenvaltiot ovat tehneet oman panoksensa Irakin humanitaarisen tilanteen parantamiseksi. Ratkaiseva tekijä on ja tulee olemaan kuitenkin Oil for Food -ohjelma. Genevessä 22. 30. huhtikuuta tänä vuonna järjestetyssä YK: n ihmisoikeuskomitean 55. kokouksessa Euroopan unioni teki aloitteen Irakin ihmisoikeustilannetta koskevan päätöslauselman antamiseksi, ja siinä muun muassa vaaditaan Irakin johtoa lisäämään yhteistyötä Oil for Food - ohjelman täytäntöönpanossa ja jakamaan humanitaariset tuonnit oikeudenmukaisesti.
<P>
Unioni tukee jatkossakin kaikkia aloitteita, joilla parannetaan edelleen Oil for Food -ohjelman toimintatapaa ja viittaa tässä yhteydessä erityisesti YK: n turvallisuusneuvoston paneelin 30. maaliskuuta 1999 esittämiin Irakin humanitaarista tilannetta koskeviin ehdotuksiin.
<P>
Oil for Food -ohjelman alkuvaiheen hallinnolliset vaikeudet on nyt voitettu laajalti, ja nykyään ohjelman suurimman ongelman muodostavat Irakin puutteellinen vientikapasiteetti ja lääketieteellisten aputarvikkeiden jakaminen väestölle. Irakin vientikapasiteettia parannetaan tällä hetkellä Oil for Food -ohjelman alaohjelmalla, joka pääsee kuitenkin täyteen toimintaan vasta keväällä 2000 suunnittelua ja toimitusta koskevien määräaikojen vuoksi, ja kuten tiedätte, öljyn hinta muodostaa epävarmuustekijän molempiin suuntiin.
<P>
Yhdistyneiden Kansakuntien tietojen mukaan Irakin varastoissa on tällä hetkellä saarrettuna lääketieteellisiä apuvälineitä 275 miljoonan dollarin edestä, vaikka väestö tarvitsee niitä kiireellisesti. Tästä on vastuussa Irakin hallitus. Tämä kuvastaa parlamentin jäsenen kysymyksessään esittämää tilannetta, jonka mukaan Saddam Husseinin hallitus käyttää hyväkseen siviiliväestön kurjuutta pakotteiden poistamiseksi noudattamatta vuonna 1991 annetun aselepoa koskevan päätöslauselman 687 ehtoja.
<P>
Irakin johto on siten vastuussa Oil for Food -ohjelman puutteellisesta täytäntöönpanosta sekä siitä, että pakotteita ei voida poistaa yli kahdeksan vuoden voimassaolon jälkeen. Muistan, miten vuonna 1991 kaikki asiantuntijat pystyivät pitämään ja pitivät lähtökohtana sitä, että Irak olisi voinut täyttää päätöslauselman 687 ehdot vain muutaman kuukauden aikana tekemällä täydellistä yhteistyötä. Kyse on tässä kohdin humanitaaristen perusperiaatteiden ja kansallisen itsemääräämisoikeuden välisestä konfliktista, ja molemmat on vahvistettu Yhdistyneiden Kansakuntien peruskirjassa, mikä rajoittaa meidän toimintamahdollisuuksiamme. En halua kuitenkaan jättää epäselväksi, että tuomitsemme Irakin valtion johdon käytöksen äärimmäisen epäinhimillisenä.

<SPEAKER ID=222 LANGUAGE="EL" NAME="Karamanou">
Olen hyvin kiitollinen neuvoston puheenjohtajalle hänen antamistaan tiedoista. Lisäksi haluaisin onnitella unionia tehdyistä aloitteista ja äskettäisestä Geneven konferenssista.
<P>
Olen kuitenkin sitä mieltä, että meidän pitäisi myöntää, että Yhdysvaltojen Lähi-idän politiikan on muututtava. Arvoisa neuvoston puheenjohtaja, haluaisin myös, että te kertoisitte minulle, onko neuvosto sitä mieltä, että mitä tahansa poliittisia tai sotilaallisia tavoitteita voidaan ajaa piittaamatta ihmishenkien menetyksistä. Lisäksi haluaisin kuulla näkemyksenne siitä, onko Irakin tapauksessa mahdollisesti rikottu Wienin sopimusta, joka kieltää nälkään näännyttämisen sodankäynnin keinona. Oletteko sitä mieltä, että ihmisoikeuksien julistusta ja sopimusta lasten oikeuksista on rikottu? Kauppasaarron takia joka kuukausi 6000 viatonta pikkulasta kuolee, ja mielestäni mikään poliittinen tavoite ei voi olla tärkeämpi kuin ihmishenki.
<P>
Koska katsomme, että olemme ihmisoikeuksien suojelemisen puolesta - niin olemmekin, ja hyvä niin -, haluaisin kysyä teiltä, eikö Irakin viattomat siviilit kuulu siihen väestöluokkaan, johon ihmisoikeuksien puolustaminen pätee?
<P>
Lopuksi, uskotteko, että Kosovoon, Serbiaan ja Miloseviiin verrattuna tämä politiikka on heikentänyt Saddam Husseinia, vai onko se päinvastoin vahvistanut häntä?

<SPEAKER ID=223 NAME="Verheugen">
Arvoisa parlamentin jäsen, te olette tietenkin oikeassa, kun vertaatte tilannetta Kosovon yhtä järkyttävään ihmisoikeustilanteeseen, mutta meidän on kysyttävä molemmissa tapauksissa, mitkä ovat syitä ja seurauksia. Irakin tapauksessa on ilmiselvää, että Irakin vastaiset pakotteet otettiin käyttöön Yhdistyneiden Kansakuntien päätösten nojalla. Nämä pakotteet otettiin käyttöön, koska Irak ei ole täyttänyt velvollisuuksiaan, jotka ovat välttämättömiä alueen turvallisuuden ja vakauden varmistamiseksi. Jotta näillä pakotteilla ei kuitenkaan olisi teidän kuvaamaanne vaikutusta, esittelemäni ohjelma on hyväksytty ja saatettu alulle, ja olen myös esittänyt, millaisiin toimiin nimenomaan Euroopan unioni ryhtyy, jotta tämä ohjelma toimisi tehokkaasti. Jos ohjelma ei toimi tehokkaasti tietyiltä osin, etenkin terveydenhuollon osalta, siitä on vastuussa yksinomaan Irakin hallitus, jonka vaikuttimet ovat todella halveksuttavat ja alhaiset. Sanon vielä kerran: Irakin hallitus haluaa käyttää hyväkseen tätä tilannetta poistaakseen pakotteet, joilla on aivan toisenlainen poliittinen tavoite. Meidän on vaadittava Irakilta, että se ottaa tosissaan vastuun omasta väestöstään.

<SPEAKER ID=224 LANGUAGE="EN" NAME="Newens">
Onko neuvoston puheenjohtaja sitä mieltä, että Oil for Food -ohjelma ansaitsee kiitoksen, vaikka siinä on paljon byrokraattisia puutteita ja niihin liittyviä pakotteita, joiden takia lasten tarpeisiin ei voida vieläkään vastata, samalla kun heidän vanhemmillaan ei ole juuri mitään keinoja päästä eroon Saddam Husseinin julmasta diktatuurista.
<P>
Näissä olosuhteissa ei todellakaan ole hyväksyttävää perustella lännen toimia syyttämällä ainoastaan Saddam Husseinia - me kaikki ymmärrämme sen. On vielä tehtävä jotakin ja on tehtävä enemmän, jotta näiden lasten tarpeisiin voitaisiin vastata.

<SPEAKER ID=225 NAME="Verheugen">
Arvoisa parlamentin jäsen, kyse on poliittisesta mielipiteenilmauksesta, enkä voi tehdä muuta, kuin ottaa teidän mielipiteenne kunnioittavasti huomioon ja ottaa se myös esille seuraavassa neuvoston istunnossa, jossa käsitellään Irakin tilannetta. Olen eri mieltä kanssanne, mutta se ei ole tässä kohdin tärkeää. Haluan tarkastella yhtä kysymykseenne sisältyvää kohtaa, nimittäin humanitaarisen ohjelman täytäntöönpanossa mahdollisesti ilmeneviä demokraattisia esteitä koskevaa kysymystä. Olen siitä samaa mieltä; tällaisia esteitä ilmeni, ja siksi olemme käynnistäneet aloitteen tämän ohjelman valtavirtaistamiseksi, mutta sekään ei ole toistaiseksi johtanut tyydyttäviin tuloksiin.

<SPEAKER ID=226 NAME="Puhemies">

<P>
Kysymys nro 19 María Izquierdo Rojo (H-0349/99):
<P>
Aihe: Algerian presidentinvaalit Mikä on neuvoston poliittinen arvio Algeriassa 15. huhtikuuta pidetyistä presidentinvaaleista?

<SPEAKER ID=227 NAME="Verheugen">
Arvoisa parlamentin jäsen, Euroopan unioni on seurannut tarkkaavaisena Algerian presidentinvaaleja ja antanut asiaa koskevan julkilausuman. Tämä julkilausuma on seuraava: vaalikampanja on synnyttänyt suuria toiveita Algeriassa ja sen kansainvälisen yhteisön kumppaneissa. Algerian kansalaiset ovat osallistuneet aktiivisesti vaaleja edeltäviin keskusteluihin, mikä on todiste siitä, että he pitävät hyvin tärkeänä vapaata ja avointa enemmistövaalitapaa, jonka Algerian viranomaiset olivat ilmoittaneet järjestävänsä. Ne ovat luvanneet tällaisen vaalitavan.
<P>
Euroopan unioni on ottanut huomioon seitsemästä ehdokkaasta kuuden ehdokkaan päätöksen vetäytyä ehdokkuudesta ja heidän antamansa asiaa koskevat syyt. Euroopan unioni on tukenut ja edistänyt Algerian vuonna 1995 alkanutta demokratisoimisprosessia. Euroopan unioni katsoo, että Algeria voi ratkaista seitsemän vuotta kestäneen kriisin edistämällä demokratiaa ja oikeusvaltioperiaatetta sekä jatkamalla taloudellisia ja sosiaalisia uudistuksia.
<P>
Tämän vuoksi Euroopan unioni pitää erittäin tärkeänä uuden valitun presidentin Abdelaziz Bouteflikan aloitteita. Euroopan unioni vahvistaa tässä yhteydessä olevansa valmis tukemaan Algerian uudistusprosessia etenkin Euro-Välimeri-yhteistyön rajoissa ja jatkamaan tätä alulle saatettua poliittista vuoropuhelua Algerian viranomaisten kanssa.

<SPEAKER ID=228 NAME="Izquierdo Rojo">
 Arvoisa neuvoston puheenjohtaja, samassa rakentavassa hengessä, jota vastauksenne kuvastaa, voisitteko täsmentää minulle, mitä Euroopan unioni aikoo tehdä edistääkseen väkivaltaisuuksien lopettamista ja mihin toimenpiteisiin se aikoo ryhtyä edistääkseen myös korruption torjuntaa Algeriassa?

<SPEAKER ID=229 NAME="Verheugen">
Arvoisa parlamentin jäsen, olen ensinnäkin tyytyväinen, että olemme selvästikin yhtä mieltä siitä, että meidän on jatkettava jo alulle saattamaamme Algerian politiikkaamme riippumatta siitä, miten Algerian presidentinvaaleja edeltäviä tapahtumia on tulkittava. Niistä riippumatta tämä tarkoittaa sitä, että meidän on tehtävä ponnisteluja Algerian demokratisoitumisprosessin tukemiseksi, ja Algerian demokratisoitumisprosessin edellytykset ovat paremmat kuin useissa muissa demokratiavajeesta kärsivissä maissa. Algeriassa on voimakkaita demokraattisia voimia, ja maassa on hyvin vapaa ja vapauttaan myös hyväkseen käyttävä lehdistö. On myös sanottava, että vaalikampanja kuvasti oikeastaan maata, joka oli matkalla demokratiaan, kunnes kuusi ehdokasta perui hakemuksensa. Tilanne oli todellakin se, että kaikki hakijat saivat esittää ohjelmansa vapaasti ja esteettä ja että poliittiset keskustelut käytiin Algeriassa siihen asti ennennäkemättömän rakentavassa ilmapiirissä. Olemme myös ottaneet huomioon erityisesti sen, että tässä Algerian vaalitaistelussa yksi hallitsevista aiheista oli kansallinen sovinto.
<P>
Lopputulos on näin ollen se, että huolimatta meidän molempien tiedossa olevasta ongelmasta, Algeriassa 90-luvulla alkanut kehitys kohti siviiliyhteiskuntaa on pikemminkin saanut lisäpontta vaalikampanjan ansiosta. Teen tästä sen johtopäätöksen, että meidän olisi hyödynnettävä kaikkia poliittisen vuoropuhelun ja poliittisten suhteiden mahdollisuuksiamme niin, että tätä prosessia voidaan edistää edelleen. Tämä tarkoittaa eritoten yhteydenpitoa Algerian demokraattisiin voimiin ja näiden voimien tukemista, esimerkiksi kutsumalla nämä Euroopan unionin jäsenvaltioihin ja Euroopan parlamenttiin. On tärkeää, että Algerian demokraattisille voimille annetaan kansainvälistä suojelua ja kansainvälistä tukea.

<SPEAKER ID=230 NAME="Puhemies">

<P>
Kysymys nro 20 Eva Kjer Hansen (H-0351/99):
<P>
Aihe: Virkamiesten palvelukseen ottaminen ilman valintakokeita Neuvosto on vastannut kysymykseeni Schengenin sihteeristön työntekijöiden palvelukseenottamista koskevista aikomuksista ja todennut, että Amsterdamin sopimukseen liittyvän ns. Schengen-pöytäkirjan 7 artiklan nojalla se on velvollinen ottamaan Schengenin sihteeristön henkilöstön palvelukseen, koska pöytäkirjaa on pidettävä perustamissopimuksen ja siten yhteisön primaarioikeuden osana.
<P>
Schengen-pöytäkirjan 7 artiklasta käy kuitenkin ainoastaan ilmi, että neuvosto antaa yksityiskohtaiset säännöt Schengenin sihteeristön yhdistämisestä neuvoston pääsihteeristöön, ts. Schengenin sihteeristön toimintojen yhdistämisestä, eikä välttämättä sen henkilöstön yhdistämisestä. Siinä laajuudessa, jossa Schengenin sihteeristön nykyisten työntekijöiden ottaminen EU: n toimielinten palvelukseen voi tulla kysymykseen, Schengen-pöytäkirjan 7 artiklan määräys ei millään tavalla estä neuvostoa ottamasta mahdollisesti kiinnostuneita työntekijöitä palvelukseen henkilöstösääntöjen voimassa olevien määräysten mukaisesti tai soveltamalla vaihtoehtoista palvelukseenottamismenettelyä, joka perustuu sulautumissopimuksen 24 artiklaan.
<P>
Voiko neuvosto tätä taustaa vasten selvittää, miksi se tässä tapauksessa edelleen pitää legitiiminä henkilöstösääntöjen voimassa olevien määräysten sivuuttamista ja sulauttamissopimuksen 24 artiklassa asetetun komission aloiteoikeuden syrjäyttämistä?

<SPEAKER ID=231 NAME="Verheugen">
Arvoisa puhemies, Amsterdamin sopimuksen liitteessä esitetyn Schengenin säännöstön sisällyttämisestä osaksi Euroopan unionia tehdyn pöytäkirjan 7 artiklan mukaan neuvosto antaa määräenemmistöllä yksityiskohtaiset säännöt Schengenin sihteeristön yhdistämisestä neuvoston pääsihteeristöön. Neuvosto teki 1. toukokuuta päätöksen, jossa vahvistetaan yksityiskohtaiset säännöt Schengenin sihteeristön yhdistämisestä pääsihteeristöön edellä mainitun 7 artiklan mukaisesti. Tietääkseni tämä oikeustapaus tuodaan tosin hyvin pian Euroopan tuomioistuimen käsiteltäväksi, ja tämän vuoksi minun on rajoituttava tähän vastaukseen. En aio osallistua lainsäädäntöä koskevaan keskusteluun, sillä se kuuluu yhteisön toimivaltaiselle lainkäyttäjälle. Aihe kuluu nyt yksinomaan tuomioistuimen vastuulle.
<P>
Haluaisin kuitenkin korostaa vielä kerran neuvoston näkemystä, jonka mukaan omaksutuissa järjestelyissä ryhdyttiin kaikkiin toimenpiteisiin palvelukseen otettujen henkilöiden kykyjen ja pätevyyden varmistamiseksi. Tästä syystä, kun otetaan huomioon myös tämänpäiväiset lehdistöjulkaisut, viittaan siihen, että neuvoston pääsihteeri ei ole vastuussa pääsihteeristössä tällä hetkellä vallitsevista jännitteistä, vaan näiden jännitteiden yksinomainen syy on neuvoston poliittinen päätös, josta on määrätty sopimuksessa. Minusta on hyvin epäoikeudenmukaista syyttää tästä asiasta pääsihteeriä eikä se ole myöskään tarkoituksenmukaista asian kannalta.

<SPEAKER ID=232 LANGUAGE="DA" NAME="Kjer Hansen">
Haluaisin kiittää vastauksesta, mutta en ymmärrä, miksi henkilöstösääntöjen määräyksiä ei noudateta, koska ei ole mitään syytä siihen, että neuvosto yhdistämisen yhteydessä ei noudattaisi voimassa olevia sääntöjä. Ei ole mitään syytä siihen, että nyt palkattaisiin solkenaan työntekijöitä ilman valintakokeita, joten en edelleenkään saanut vastausta kysymykseeni siitä, miksi olemassa olevia sääntöjä ei noudateta. Mielestäni tämä muistuttaa enemmän jotakin sellaista, jota voitaisiin kutsua kansalliseksi nepotismiksi, nimittäin, että on joukko jäsenvaltioita, jotka haluavat saada muutamia työntekijöitä tietyille paikoille, ja muut jäsenvaltiot hyväksyvät sen. Voiko puheenjohtaja kertoa minulle, mitä perusteita on sille, että nyt yhtäkkiä palkataan enemmän työntekijöitä kuin ne 58 henkilöä, joiden palkkaamistarvetta pidettiin alun perin perusteltuna. Mielestäni on todella syytä arvostella sitä, että neuvosto suo itselleen vapauden olla noudattamatta voimassa olevia sääntöjä. Eikö asia ole niin, arvoisa puheenjohtaja, että neuvoston tilanteen analysointi on välttämätöntä, jotta voisimme selvittää sen ja jotta voisimme dokumentoida selvästi, mitä tarpeita ja mitä resursseja on olemassa, joten me vaadimme, aivan kuten vaadimme komissioltakin, avoimuuden ja läpinäkyvyyden lisäämistä neuvoston toimeenpanemissa toimissa.

<SPEAKER ID=233 NAME="Verheugen">
Arvoisa puhemies, arvoisa parlamentin jäsen, kulissien takana ei tapahdu yhtään mitään, vaan puhumme tässä kohdin täysin avoimesta ja julkisesta menettelystä. Sopimuksessa on vahvistettu, että Schengenin sihteeristö yhdistetään neuvoston pääsihteeristöön ja että neuvosto päättää asiaa koskevista välttämättömistä yksityiskohdista. Sen neuvosto on myös tehnyt!
<P>
Minun on sanottava vielä kerran, että sopimuksen poliittinen tarkoitus oli se, että nykyinen Schengenin sihteeristö yhdistetään nykyiseen pääsihteeristöön - ilman minkäänlaisia uudelleenrekrytointeja tai valintamenettelyjä -, koska on tuskin järkevää, että jokin tehtävä, josta on vastannut tähän asti jokin tietty sihteeristö, joka yhdistetään tämän jälkeen toisen sihteeristön kanssa, toteutetaan niin, että otamme palvelukseen 80 uutta henkilöä pääsihteeristöön sovellettavien sääntöjen mukaisesti ja että ne 80 ihmistä, jotka ovat siihen asti hoitaneet Schengenin sihteeristön työt, joutuvat kadulle. En voi kuvitella, että arvoisa parlamentin jäsen pitää tällaista täysin epäinhimillistä ja epäsosiaalista ratkaisua tarkoituksenmukaisena. Kulissien takana ei tapahdu mitään, vaan kyse on täysin normaalista, avoimesta menettelystä, ja minun on sanottava rehellisesti, että neuvosto ei voi ymmärtää, miksi pääsihteeristön työntekijät ovat vastustaneet tätä kysymystä.

<SPEAKER ID=234 NAME="Puhemies">

<P>
Kysymys nro 21 Pat the Cope Gallagher (H-0354/99):
<P>
Aihe: Kalastuspetokset Etelä-Euroopassa Onko neuvosto tietoinen tilintarkastuskertomuksesta, jossa moititaan komissiota siitä, että se ei ole ryhtynyt riittäviin varotoimenpiteisiin torjuakseen petoksia etupäässä Etelä-Euroopassa olevien kalastusalusten uudenaikaistamiseen myönnettyjen EU: n varojen käytössä? Varoja on maksettu sellaisten alusten korjaamiseen, jotka ovat jo uponneet tai joita ei enää koskaan oteta käyttöön, ja tarkastuskäyntejä on tehty tuskin lainkaan. Sitoutuuko neuvosto nyt tekemään kaikkensa perusteettomasti maksettujen varojen takaisinsaamiseksi tai tarvittaessa vakavien rangaistusten langettamiseksi?

<SPEAKER ID=235 NAME="Verheugen">
Arvoisa puhemies, minun on vastattava kysymykseen myöntävästi. Neuvosto on saanut tilintarkastustuomioistuimen kertomuksen kalastusalan yhteisyritysten perustamisesta 9. joulukuuta 1998. Neuvosto on keskustellut tämän kertomuksen sisällöstä yhteisön rakennetuen yksityiskohtaisia sääntöjä koskevan komission ehdotuksen käsittelyn yhteydessä. Tämä komission ehdotus sisältää eri toimenpiteitä, joilla pyritään poistamaan tilintarkastustuomioistuimen kertomuksessa mainitut hallintoa ja yhteisyrityksiä koskevat epäkohdat. Neuvoston puheenjohtajamaan on määrä tehdä lopullinen päätös tästä ehdotuksesta kalastusministereiden neuvostossa kesäkuussa. Tämä edellyttää sitä, että parlamentti on sopinut siihen mennessä kannastaan. Minun käsittääkseni esityslistalla on, että parlamentti tarkastelee tätä ehdotusta vielä tämän viikon aikana.

<SPEAKER ID=236 NAME="Gallagher">
 Olin syvästi pettynyt lukiessani tilintarkastuskertomuksesta, että alusten omistajat ovat ilmeisesti kavaltaneet miljoonia puntia veronmaksajien rahoja Etelä-Euroopassa. Näyttää siltä, ettei komissio ole pystynyt ryhtymään tarvittaviin varotoimiin laittomien petosten torjumiseksi. Tietojeni mukaan kadonneet varat olivat osa 280 miljoonan euron ohjelmaa noin 200 kalastusaluksen uudenaikaistamiseksi. Rahoilla oli tarkoitus kunnostaa ja uudenaikaistaa sellaisia aluksia, joiden piti harjoittaa pyyntiä unionin ulkopuolella.
<P>
Väitetään, että varoja maksettiin sellaisten alusten kunnostamiseen, jotka olivat jo uponneet - varoja maksettiin sellaisten alusten kunnostamiseen, joita ei enää aiottu ottaa aktiiviseen käyttöön. Tietojeni mukaan varoja maksettiin eräälle kalastusalukselle, joka upposi Atlantilla Portugalin edustalla. Aluksia upposi selittämättömissä olosuhteissa, ja sanon sen enempää kaartelematta, että tätä arvellaan tapahtuneen Italiassa, Espanjassa ja Portugalissa.
<P>
Haluan nostaa tämän asian komission jäsenen tietoon, ennen kuin hän saa erityiset määräykset puuttua ongelmiin sekä hallinnan että toiminnan tasolla. Voin kaiketi suostua siihen, että puheenjohtajamaa tuomitsee tällaiset toimet. En nauti siitä, että joudun ottamaan tämän asian esille. Meidän kaikkien täytyy ottaa tästä jonkinlainen vastuu, koska jos tarvitaan lisää henkilöstöä, parlamentin täytyy hyväksyä lisämäärärahat. Tämä asia kuuluu meille kaikille, ja jos vaaditte lisämäärärahoja ongelman selvittämiseksi, meidän täytyy äänestää niistä.

<SPEAKER ID=237 NAME="Verheugen">
Arvoisa parlamentin jäsen, minähän sanoin teille jo aiemmin, että neuvosto on tehnyt välttämättömät poliittiset ja organisatoriset johtopäätökset teidän hyvin järkyttävin yksityiskohdin kuvaamanne tilintarkastustuomioistuimen kertomuksen perusteella. Tämä on neuvoston tehtävä, ja neuvosto on täyttänyt tämän tehtävänsä. Neuvoston on huolehdittava siitä, että tällaisten ongelmien ilmetessä ryhdytään järjestelyihin, joilla estetään vastaavanlaisten tilanteiden toistuminen.
<P>
Konkreettinen kysymys siitä, mitä tehdään syntyneiden vahinkojen lieventämiseksi jollakin tavoin ja mahdollisesti myös Euroopan unionin oikeusvaatimusten huomioon ottamiseksi, kuuluu komission eikä neuvoston vastuulle. Minusta on itsestään selvää, että komissio hyödyntää tällaisia tilintarkastustuomioistuimen kertomuksessa esitettyjä raskauttavia huomautuksia edustaakseen mahdollisimman tehokkaasti Euroopan unionin etuja.

<SPEAKER ID=238 NAME="Puhemies">
Kysymykset nro 22 ja 23 jätetään käsittelemättä, koska kysymysten esittäjät eivät ole läsnä.

<SPEAKER ID=239 NAME="Gallagher">
 Arvoisa puhemies, onko mahdollista, että Fitzsimons ja Andrews, jotka ovat parhaillaan toisessa kokouksessa, saisivat kirjalliset vastaukset?

<SPEAKER ID=240 NAME="Puhemies">
Ei, parlamentin jäsen Gallagher, läsnäolo täällä on välttämätön. Joka tapauksessa, jos he olisivat työjärjestyksen mukaisesti siirtäneet tämän kysymyksen kirjallisesti teidän tai jonkun toisen parlamentin jäsenen nimiin, olisimme kyllä voineet menetellä näin, mutta tässä tapauksessa kirjallinen vastaus annetaan työjärjestyksen mukaisesti vain niihin kysymyksiin, joita ei ole voitu esittää puolitoista tuntia kestävän kyselytunnin aikana.

<SPEAKER ID=241 NAME="Puhemies">

<P>
Kysymys nro 24 Liam Hyland (H-0360/99):
<P>
Aihe: Uuden LEADER III -ohjelman tukeminen Voiko neuvosto esittää pääpiirteittäin, mitkä ovat sen tämänhetkiset menettelytavat täysin integroidun EU: n maaseutupolitiikan kehittämisen suhteen? Voiko neuvosto taata, että se tukee edelleenkin uutta LEADER III - ohjelmaa osana kyseistä politiikkaa ja säilyttää ohjelman hyvän maineen, johon liitetään yleisesti käsitteet " valtuuksien vahvistaminen" ja " oma apu" sekä positiivinen mielikuva Euroopan unionista? Aikooko neuvosto tämän lisäksi varmistaa, että maaseudun kehittämisen yhteydessä noudatetaan johdonmukaista lähestymistapaa ja säilytetään olemassa olevat paikalliset toimintaryhmät, jotta vältytään pitkiltä käynnistysjaksoilta, jotka voisivat aiheuttaa vakavia takaiskuja tämänhetkiselle kehitykselle?

<SPEAKER ID=242 NAME="Verheugen">
Arvoisa parlamentin jäsen, Agenda 2000 -asiakirjan maataloutta käsittelevässä osassa esitetyllä ehdotuksella asetukseksi maaseudun kehittämisestä pyritään elvyttämään maaseutua ja yksinkertaistamaan maataloutta koskevia määräyksiä. Tämän tavoitteen saavuttamista helpottaa rakennerahastojen uudistus, jonka yhteydessä on sovittu myös tavoitteiden määrän vähentämisestä kuudesta tavoitteesta kolmeen. Tästähän on jo keskusteltu täällä tänään yksityiskohtaisesti.
<P>
Tältä pohjalta maaseudun kehittämispolitiikka voi vakiintua vähitellen yhteisen maatalouspolitiikan toiseksi pilariksi. Tässä yhteydessä jatketaan myös Leader-yhteisöaloitetta Leader 3 -nimikkeen alla. Leader 3 -aloitteen tavoitteena on maaseudun laaja dynaaminen kehittäminen, ja ohjelmalla tuetaan paikallisten toimijoiden innovatiivisia hankkeita. Leader-aloitteen ja maaseudun kehittämistä koskevan asetuksen rajoissa toteutettavien toimenpiteiden päällekkäisyydet vältetään siten, että maaseudun kehittämisestä annetun asetuksen kohteena ovat kansallisen tai alueellisen, ei kuitenkaan paikallisen tason tukitoimenpiteet. Leader-aloitteeseen liittyvien hankkeiden toteuttaminen on sen sijaan edelleenkin paikallisten toimintaryhmien vastuulla. Muilta osin viittaamme siihen, että tätä kysymystä tarkastellaan keskustelussa, jonka keskeytimme kyselytunnin vuoksi.

<SPEAKER ID=243 NAME="Hyland">
 Arvoisa puhemies, haluaisin kiittää puheenjohtajaa hänen vastauksestaan. Minun on kuitenkin esitettävä lisäkysymys. Säilyttääkö Leader luonteensa ja riippumattomuutensa sellaisena yhteisön aloitteena, johon liittyy suuri määrä yhteisön vapaaehtoistoimintaa? Ryhtyykö puheenjohtaja toimiin taatakseen sen, että sitä ei sulauteta kansallisiin tai alueellisiin lakisääteisiin rakenteisiin, vaan nämä virastot pitävät sitä tärkeänä mutta riippumattomana kehitysohjelmana?
<P>
Yksi merkittävä osa kysymystäni koskee Leader-ohjelman jatkuvuutta. Haluamme ilman muuta varmistaa, että nykyisen Leader II: n päättymisen ja Leader III: n alkamisen välillä ei ole viivettä. Muuten ohjelma menettää paljon erittäin ammattitaitoista henkilöstöä, jota siihen on vuosien varrella palkattu. Se olisi erittäin vakava erehdys.

<SPEAKER ID=244 NAME="Verheugen">
Arvoisa parlamentin jäsen, voin antaa teille toivomanne vakuudet lisäkysymyksenne kunkin kolmen kysymyksen osalta.

<SPEAKER ID=245 NAME="Puhemies">

<P>
Kysymys nro 25 Gerard Collins (H-0364/99):
<P>
Aihe: Irakissa olevat kuwaitilaiset sotavangit Vaikka Irakin hyökkäyksestä Kuwaitiin on kulunut jo 9 vuotta, Irakin vankiloissa on yhä 598 kuwaitilaismiestä ja 7 -naista. YK: n turvallisuusneuvoston päätöslauselmassa nro 687 Irakia kehotettiin tekemään yhteistyötä Punaisen Ristin kansainvälisen komitean kanssa näiden sotavankien vapauttamiseksi. Irak on jatkuvasti vaikeuttanut kyseisen komitean työtä salaamalla asioita, jäämällä pois kokouksista ja estämällä Punaisen Ristin tarkastukset irakilaisissa vankiloissa. Mitä neuvosto on tähän mennessä tehnyt 605 kuwaitilaisen sotavangin ahdingon lievittämiseksi, ja mihin toimenpiteisiin se aikoo ryhtyä Irakin viranomaisten suhteen tai muuten tämän humanitäärisen ongelman ratkaisemiseksi?

<SPEAKER ID=246 NAME="Verheugen">
Arvoisa parlamentin jäsen, neuvosto yhtyy huoleenne, joka koskee kadonneita henkilöitä ja sotavankeja, Irakin Kuwaitin miehityksen uhreja. Euroopan unioni esitti Genevessä 22. maaliskuuta - 30. huhtikuuta 1999 järjestetyssä ihmisoikeuskomitean 55. kokouksessa luonnoksen päätöslauselmaksi, jossa Irakia kehotetaan tekemään yhteistyötä asianomaisten kansainvälisten järjestöjen kanssa ja ilmoittamaan kadonneiden ihmisten olinpaikka tai kertomaan heidän kohtalostaan.
<P>
Perheille, joiden jäsenistä joku on kuollut Irakin vankilassa tai kadonnut, on määrä maksaa korvauksia. Kaikki kuwaitilaiset tai muun maan kansalaiset, jotka ovat yhä vangittuina, on vapautettava välittömästi. Perheille on ilmoitettava vangittujen henkilöiden olinpaikasta, ja vaadimme lisäksi Irakilta, että se asettaa käyttöön tiedot sotavankien tai siviilivankien täytäntöönpannuista kuolemantuomioista ja toimittaa kuolleiden sotavankien tai siviilivankien kuolintodistukset. Uskon, etten voi tehdä tässä tilanteessa enempää. Tiedätte aivan yhtä hyvin kuin minä, että emme valitettavasti voi pakottaa Irakia tässä yhteydessä noudattamaan näitä vaatimuksia.

<SPEAKER ID=247 NAME="Collins, Gerard">
 Arvoisa puhemies, haluaisin kiittää puheenjohtajaa hänen antamistaan tiedoista. Kaikki voidaan kiteyttää siihen, että lukuun ottamatta 55. ihmisoikeusistunnossa Genevessä antamaamme päätöslauselmaluonnosta, jossa esitimme kantamme, emme ole sen jälkeen tehneet mitään muuta, koska meillä ei ole minkäänlaista tietoa irakilaisvankiloissa olevista 598 kuwaitilaismiehestä ja 7 -naisesta. Voisivatko neuvosto ja Euroopan unioni harkita painostavansa Irakin viranomaisia muulla tavoin, niin että saisimme edes tietää, kuinka moni näistä ihmisistä on elossa, keitä he ovat, mikä on heidän terveydentilansa, milloin heidät aiotaan vapauttaa ja kuinka moni on itse asiassa kuollut. Voimmeko tehdä mitään asian hyväksi nyt yhdeksän vuotta myöhemmin?

<SPEAKER ID=248 NAME="Verheugen">
En halua salata teiltä, arvoisa parlamentin jäsen, sitä, että suhtaudun hyvin pessimistisesti tähän asiaan. Asian hyväksi on yritetty tehdä jotakin jo kauan, ja Euroopan unioni on vahvistanut näitä yrityksiä. En maininnut vastauksessani edes kaikkia niitä aloitteita, joihin me olemme jo ryhtyneet. Aloitteita on huomattavasti useampia. Myös Yhdistyneiden Kansakuntien turvallisuusneuvostossa on tehty uusi aloite. Tilanne ei ole muuttunut, enkä tiedä, mitä painostuskeinoja me voisimme vielä soveltaa tähän maahan, johon sovelletaan jo nyt kaikkein tiukimpia käytössämme olevia pakotteita.

<SPEAKER ID=249 NAME="Puhemies">

<P>
Kysymys nro 26 Per Gahrton (H-0365/99):
<P>
Aihe: Tulkkaus neuvostossa TT-uutistoimiston 30.03.1999 antamien tietojen mukaan Ruotsin edustajat neuvostossa joutuvat kolmessa tapauksessa neljästä neuvottelemaan vieraalla kielellä neuvoston kokouksissa. Englannin-, saksan- ja ranskankielinen tulkkaus on saatujen tietojen mukaan järjestetty lähes aina. Sitä, että on pakko puhua jotakin muuta kuin omaa äidinkieltään, on pidettävä selvänä haittana neuvotteluissa. Voiko neuvosto siksi vahvistaa tai kiistää tiedot ja ilmoittaa, aiotaanko ryhtyä mihinkään toimenpiteisiin, jotta ruotsin kieleen suhtauduttaisiin samalla tavoin kuin EU: n suurimpiin kieliin, jotta Ruotsin edustajat voisivat käyttää puheenvuoroissaan ruotsia ja jotta heidän puheenvuoronsa tulkattaisiin jatkossa?

<SPEAKER ID=250 NAME="Verheugen">
Arvoisa puhemies, arvoisa parlamentin jäsen, neuvosto on tietoinen mainitsemastanne uutistoimiston ilmoituksesta. Tätä tietoa ei valitettavasti ole päivätty, ja ilmoituksessa viitataan neuvoston kokouksiin ja ruotsinkielisiin tulkkeihin. Näitä tietoja ei tosin ole päivätty, eikä tietoja ole eritelty lähemmin. Koska neuvoston elimiä on miltei lukematon määrä ja koska ne ovat kokoontuneet viime aikoina lukemattomia kertoja, neuvoston puheenjohtajamaa ei ole parhaalla tahdollakaan onnistunut selvittämään, mistä neuvostoista ja mistä päivistä on kyse. Tämän vuoksi emme ole voineet tarkastella konkreettisesti kysymyksen taustalla olevia syitä.
<P>
Haluaisin sanoa periaatteessa ruotsin kielen tulkkauksen osalta, että neuvosto on laatinut ohjelman ruotsinkielisten tulkkien palkkaamiseksi ja kouluttamiseksi, ja siitä on ilmoitettu myös Ruotsin hallitukselle, ja tätä ohjelmaa pannaan parhaillaan myös täytäntöön.

<SPEAKER ID=251 NAME="Gahrton">
 Kiitos vastauksesta, vaikka se ei ollut kovinkaan ihmeellinen. Mainitsin kysymyksessäni, että Ruotsin TT-uutistoimisto ilmoitti asiasta 30. maaliskuuta tänä vuonna. Olettaisin, että sen, mihin he viittaavat, on täytynyt tapahtua vain hieman aikaisemmin. Kyse ei kuitenkaan ollut mistään yksittäisestä tapauksesta vaan yleisestä arvioinnista, jonka mukaan ruotsin kieltä käytetään harvoin, kun Ruotsin edustajat neuvottelevat neuvostoon liittyvissä yhteyksissä. Sen vuoksi on kummallista, että neuvosto ei tiedä lähemmin niistä olosuhteista, jotka ovat aiheuttaneet melko intensiivisen keskustelun Ruotsissa. Asia olisi mielestäni pitänyt selvittää paremmin, ennen kuin tulitte tänne vastaamaan kysymyksiin.
<P>
Tämä on joka tapauksessa erittäin tärkeä kysymys yhdelle jäsenvaltioista. Esiintyy melko paljon epäilyksiä siitä, että pienten kielten käytöstä ollaan ylipäänsä luopumassa EU-yhteyksissä. Sen vuoksi olisi hyvä, jos neuvosto voisi hieman painokkaammin taata sen, että tilanne ei itse asiassa ole sellainen, että pieniä kieliä oltaisiin järjestelmällisesti syrjimässä, ja että hyödynnettäisiin sitä tosiasiaa, että osa Ruotsin edustajista pystyy ehkä ilmaisemaan itseään jopa muilla kielillä.

<SPEAKER ID=252 NAME="Verheugen">
Arvoisa puhemies, arvoisa parlamentin jäsen, voin vain sanoa teille, että minä itse en ole osallistunut vielä yhteenkään neuvoston kokoukseen, jossa tulkkausta ei olisi järjestetty ruotsin kielellä alusta loppuun. Jos teillä on muuhun viittaavia tietoja, olisin kiitollinen, jos voisitte antaa nämä tiedot minun käyttööni. Neuvoston puheenjohtajamaalla ei ole tästä tietoa, ja olemme myös tutkineet lainaamaanne lehdistön ilmoitusta, mutta emme voineet todeta, milloin ja missä tällaista olisi tapahtunut.
<P>
Neuvoston puheenjohtajamaa ei ole myöskään saanut Ruotsilta minkäänlaista valitusta siitä, että ruotsin kieltä syrjittäisiin neuvoston elimissä, joten haluaisin neuvoa teitä, että ei ehkä ole syytä luottaa täysin jonkin uutistoimiston nimettömään ilmoitukseen, vaan luottakaa pikemminkin neuvoston puheenjohtajamaan teille tässä yhteydessä antamaan viralliseen ilmoitukseen. Jos teillä siis on asiaa koskevia tietoja, olisin teille niistä kiitollinen, ja voisimme tämän jälkeen tutkia asiaa. Tässä kohdin pätee periaate, jonka mukaan yksikään jäsenvaltio ei luonnollisestikaan saa joutua huonompaan asemaan sen vuoksi, että neuvotteluja ei voida tulkata sen kielelle.

<SPEAKER ID=253 NAME="Puhemies">
Kysymys nro 27 jätetään käsittelemättä, koska kysymyksen esittäjä ei ole läsnä.
<P>

<P>
Kysymys nro 28 Marianne Eriksson (H-0368/99):
<P>
Aihe: Tasa-arvokomissaari Amsterdamin sopimuksen 2 ja 3 artiklan, 137 artiklan 1 kohdan ja 141 artiklan mukaan EU: n tulee pyrkiä sukupuolten väliseen tasa-arvoon. Monet puhuvat jopa tämän tavoitteen asettamisesta kaikkien muiden tavoitteiden edelle. Miten neuvosto aikoo huolehtia siitä, että uuden komission sukupuolijakautumasta tulee tasapuolinen ja miten se suhtautuu ainoastaan tasa-arvoasioista vastaavan komission jäsenen nimittämiseen?

<SPEAKER ID=254 NAME="Verheugen">
Arvoisa parlamentin jäsen, korostan voimakkaasti heti aluksi, että vaikka neuvosto pitää hyvin tärkeänä naisten ja miesten yhtäläisten mahdollisuuksien edistämistoimenpiteitä ja Amsterdamin sopimuksen asiaa koskevien määräysten täytäntöönpanoa, mikä koskee kaikkia tuntemiamme eurooppalaisia yhteisöjä, elimiä ja laitoksia aina Euroopan parlamentista komissioon, kuten myös itse neuvostoa, minun on valitettavasti huomautettava teille, että Euroopan komission jäsenten ehdottaminen sopimusten määräysten edellyttämällä tavalla kuuluu yksinomaan jäsenvaltioiden vastuulle, ja että komission sisäinen tehtävien jako on muilta osin komission sisäinen asia. Neuvostolla ei ole tässä asiassa minkäänlaista roolia, enkä sano edes: " ei ole valitettavasti minkäänlaista roolia" . Komission oikeus päättää omasta rakenteestaan on tärkeä osa unionin yhdentymispolitiikkaa, jota meidän ei tulisi vaarantaa sillä, että määräämme ulkoa käsin, millainen komission rakenteen on oltava.

<SPEAKER ID=255 LANGUAGE="SV" NAME="Eriksson">
Minusta on kaikesta huolimatta hieman masentavaa, että parlamentin viimeisen istuntokauden aikana meidän on koettava tällaista passiivista suhtautumista yhteensovittamiseen, jota neuvosto muutoin aina niin mielellään puoltaa. En todellakaan ole tyytyväinen vastaukseen. Mielestäni neuvoston, kaiken sen arvostelun jälkeen, jota esitetään siitä, että tasa-arvokysymyksissä ei tapahdu mitään, pitäisi voida olla aktiivisempi ja tehdä aloitteita neuvotteluista, ja sen olisi huolehdittava siitä, että naisia on enemmän kun kolme, neljä, kuten nyt huhutaan. On melko kauhistuttavaa, että kun me nyt siirrymme uudelle vuosituhannelle, josta kaikkien mukaan muodostuu jotakin aivan uutta, edessämme on vielä jotakin vanhaa.
<P>
Ajattelin myös kysyä, onko ylipäänsä keskusteltu siitä, kuinka nyt aiotaan toimia, jotta tasa-arvoa voitaisiin todella aktiivisesti edistää Amsterdamin sopimuksen voimaan astumisen jälkeen, kun kaikki ryhmät, jopa naiset, kiistelevät 13 artiklasta - syrjinnän vastustamisesta.

<SPEAKER ID=256 NAME="Verheugen">
Arvoisa parlamentin jäsen, ymmärrän täysin ärtymyksenne ja huomautuksenne, mutta neuvosto ei salli myöskään Euroopan parlamentin jäsenten houkutella sitä rikkomaan sopimuksia. Sopimukset ovat tässä kohdin yksiselitteiset. Neuvosto ei saa vaikuttaa mitenkään tähän kysymykseen.

<SPEAKER ID=257 NAME="Hautala">
Arvoisa puhemies, valtiosihteeri Verheugen käyttäytyy kuin paraskin diplomaatti, hän ei lainkaan ota puheeksi sitä, että totta kai neuvoston puheenjohtaja voi käydä neuvotteluja jäsenmaiden kanssa siitä, että nämä asettaisivat tasapuolisesti nais- ja miespuolisia ehdokkaita komissioon. Arvoisa valtiosihteeri, te olette ehkä huomannut, että Euroopan parlamentti on 23. maaliskuuta ilmoittanut edellyttävänsä, että tulevassa komissiossa on huomattavasti nykyistä enemmän naisia. Minä kysyisinkin teiltä: ettekö te lainkaan myönnä vastuutanne tässä asiassa? Te voitte edistää tätä tavoitetta huomattavasti neuvottelemalla jäsenmaiden kanssa. Komission uusi puheenjohtaja Prodikin on jo täällä parlamentissa oppinut sen, että me olemme vakavissamme. Hän on tänään lehdistötilaisuudessa ilmoittanut, että hän kiinnittää tähän asiaan huomiota. Te voisitte tehdä hänen kanssaan yhteistyötä. Mutta aiotteko te neuvotella jäsenmaiden kanssa?

<SPEAKER ID=258 NAME="Verheugen">
Arvoisa parlamentin jäsen, ymmärsitte minut väärin, jos sanotte, että vastaukseni oli diplomaattinen. Sen pitäisi olla kaikkea muuta kuin diplomaattinen. Halusin tehdä selväksi, että neuvosto ei voi vaatia itselleen valtuuksia, jotka eivät sille kuulu, vaikka poliittinen tavoite olisikin niin ylevä ja hyvä. Sama pätee puheenjohtajamaahan. Asia ei ole niin kuin te luulette. Puheenjohtajamaalla ei ole mahdollisuutta neuvotella jäsenvaltioiden kanssa siitä, kenet ne lähettävät komission jäseneksi Brysseliin. Teidän tänään hyväksymällänne komission puheenjohtajalla on tämä mahdollisuus, ja tämä komission puheenjohtaja, joka valittiin sen perusteella, voiko hän myös todella käyttää tehokkaasti hänelle kuuluvia oikeuksiaan, pyrkii tähän mainitsemaanne tavoitteeseen. Neuvoston puheenjohtajamaa seuraa tätä hyvin myötätuntoisena, mutta se ei voi valitettavasti tehdä yhtään mitään asian hyväksi. Kun puheenjohtajamaana toimii maa, joka voi asettaa kaksi komission jäsentä, se voi tietenkin varmistaa oman maansa osalta, että teidän vaatimaanne periaatetta noudatetaan. En voi kuitenkaan valitettavasti missään nimessä vaatia sitä Ruotsilta, varsinkin koska Ruotsi asettaa vain yhden komission jäsenen ja tässä kohdin kiintiöitä on hieman vaikeaa saada hyväksytyksi.

<SPEAKER ID=259 NAME="Puhemies">

<P>
Kysymys nro 29 Jonas Sjöstedt (H-0369/99):
<P>
Aihe: Tietojenantosuojan käyttöönotto Komissiossa varainhoidon valvonnan osastolla työskennellyt Paul van Buitenen pidätettiin virantoimituksesta ennen komission eroa ja hänelle maksettiin tältä ajalta vain puolta palkkaa. Myöhemmin hän sai uuden viran eräältä toiselta komission osastolta. Tämä tapaus ja muut samankaltaiset tapaukset herättävät kysymyksen siitä, olisiko tarpeen antaa komission virkamiehille oikeus tietojen antamiseen. Ruotsissa vastaavasta oikeudesta säädetään perustuslaissa.
<P>
Katsooko neuvosto, että kysymys komission virkamiesten oikeudesta antaa tietoja pitäisi ottaa käsiteltäväksi, ottaen huomioon komission eroa edeltävät tapahtumat?

<SPEAKER ID=260 NAME="Verheugen">
Arvoisa puhemies, asiassa on pieni sekaannus. Kyse on nyt van Buitenenista, olenko oikeassa? Oliko kysymys tämä?

<SPEAKER ID=261 NAME="Puhemies">
Tämä on kysymys nro 29 ja se koskee tietojenantosuojan käyttöönottoa.
<P>
Itse asiassa Sjöstedt viittaa kuitenkin Paul van Buiteneniin.

<SPEAKER ID=262 NAME="Verheugen">
 Parlamentin jäsenen kysymyksen osalta on korostettava sitä, että komission sisäinen rakenne on kyseessä olevan toimielimen yksinomainen asia. Neuvoston ei ole vielä koskaan ole ollut pakko toimia tällaisessa tilanteessa, johon parlamentin jäsen puheessaan viittasi. Päinvastoin neuvoston hallintoviranomaiset ovat onneksi vain harvoin katsoneet, että heillä on velvollisuus ryhtyä ankariin toimenpiteisiin tehtävissään ammattia koskevia käyttäytymissääntöjä rikkoneita virkamiehiä vastaan.

<SPEAKER ID=263 LANGUAGE="SV" NAME="Sjöstedt">
Haluan kiittää neuvostoa saamastani vastauksesta. Mielestäni kysymys virkamiesten oikeudesta valittaa epäkohdista ja julkisesti arvostella epäkohtia ei ole henkilöstösäännöissä tai muissa sellaisissa säädeltävä sisäinen kysymys, vaan se on periaatteellinen avoimuutta koskeva kysymys.
<P>
Pian käynnistyy uusi hallitusten välinen konferenssi, joka antaa unionissa mahdollisuuksia avoimuuden lisäämiseen, joka on aloitettu laatimalla säännöt asiakirjojen saatavuudesta. Eräs tällainen mahdollisuus olisi vahvistaa työntekijöiden oikeutta valittaa epäkohdista ja esittää arvostelua, ilman että heidät vaiennetaan tai että heitä rangaistaan aktiivisesti, kuten komissiossa on tapahtunut. Haluaisin kuulla, mikä on neuvoston kanta tässä asiassa, toisin sanoen, voitaisiinko avoimuutta koskevaa kehitystä lisätä Euroopan unionissa tällä tavalla.

<SPEAKER ID=264 NAME="Verheugen">
 Neuvosto ei voi ilmaista kantaansa komission sisäiseen rakenteeseen. Asia kuuluu komissiolle itselleen. Neuvosto voisi ilmoittaa kantansa tähän kysymykseen, jos tapaus liittyisi sen omaan henkilökuntaan. Näin ei kuitenkaan ole asianlaita. Neuvostossa ei ole ilmennyt tälläista ongelmaa. En voi myöskään arvioida tapausta, koska neuvostolla ei luonnollisestikaan ole käytettävissään komission työntekijöitä koskevia henkilöstöasiakirjoja tai kurinpitoasiakirjoja. Minun on täysin mahdoton arvioida, mitä todellisuudessa on tapahtunut. Teidän on osoitettava tämä kysymys komissiolle. Se on ilman muuta mahdollista. Neuvosto ei voi sanoa asiasta mitään.

<SPEAKER ID=265 NAME="Puhemies">
Paljon kiitoksia, neuvoston puheenjohtaja Verheugen. Toivon, että olemme saaneet takaisin parlamentin ja neuvoston välisen koordinaation, koska ehdotan nyt teille, että vastaisitte kysymykseen nro 30.
<P>

<P>
Kysymys nro 30 Bernd Posselt (H-0372/99):
<P>
Aihe: EU: n ja Kroatian välinen sopimus Kroatian talous ja matkailuelinkeino ovat kärsineet suuria vahinkoja lähiympäristössä käytävien taistelujen vuoksi ja maata on uhattu myös sotilaallisesti. Kauppa- ja yhteistyösopimus Kroatian kanssa vakauttaisi huomattavasti koko aluetta. Mikä on tämänhetkinen tilanne neuvotteluvaltuuksien myöntämisessä komissiolle?

<SPEAKER ID=266 NAME="Verheugen">
Arvoisa puhemies, uskon, että parlamentin jäsen tietää, että Euroopan unionin ja Kroatian välisten sopimussuhteiden mahdollisia parannuksia toteutetaan EU: n aluepolitiikan rajoissa, kuten yleisten asioiden neuvosto on vahvistanut 29. huhtikuuta 1997 antamissaan johtopäätöksissä. Neuvosto tarkistaa puolivuosittain, täytetäänkö tässä yhteydessä asetetut ehdot.
<P>
Viimeisimmässä tarkistuksessa, joka koski 9. marraskuuta 1998 asetettuja ehtoja, neuvosto teki sen johtopäätöksen, että Kroatian autonomista etuuskohtelua kaupan alalla jatketaan, mutta että Phare-ohjelmasta myönnettävän tuen ehtoja ei ole vielä täytetty ja että myös kauppa- ja yhteistyösopimuksesta käytävät neuvottelut olisivat ennenaikaisia. Suhteiden paraneminen, kauppa- ja yhteistyösopimusta koskevat mahdolliset tulevat neuvottelut mukaan lukien, riippuu siitä, miten Kroatia edistyy ehtojen rajoissa asetettujen vaatimusten saavuttamisessa. En osaa tällä hetkellä sanoa, koska ehtojen täyttymistä tarkastellaan seuraavan kerran.
<P>
Koko alueen vakautta koskevan kattavan kysymyksenne osalta voin todeta, että neuvosto päätti 26. 27. huhtikuuta 1999 käynnistää Kaakkois-Euroopan vakaussopimusta koskevat valmistelut. EU tekee tulevaisuudessa kovasti töitä sen hyväksi. Asiassa tehdään yhteistyötä asianomaisten kansainvälisten järjestöjen ja alueellisten aloitteiden kanssa ja etenkin alueen maiden kanssa, ja tavoitteena on järjestää seuraavaksi ylemmän virkamiestason konferenssi, jossa käsitellään Kaakkois-Euroopan vakaussopimusta, ja Euroopan unionin puheenjohtajamaa kutsuu tämän konferenssin koolle Bonnissa 27. toukokuuta 1999.
<P>
Vakaussopimus antaa kaikille Balkanin maille konkreettisen näkökulman vakauteen ja euroatlanttisiin rakenteisiin yhdentymiseen. Puheenjohtajamaan edustajana, arvoisa parlamentin jäsen, vierailen ensi viikolla Kroatiassa keskustellakseni Kroatian hallituksen, Kroatian parlamentin ja puolueiden kanssa EU: n ja Kroatian välisten suhteiden kehittymisestä.

<SPEAKER ID=267 NAME="Posselt">
 Monet kiitokset arvoisa neuvoston puheenjohtaja tästä hyvin perusteellisesta ja asiapitoisesta vastauksesta. Haluaisin silti esittää vielä lisäkysymyksen. Te sanoitte, että puolivuotistarkistuksen yhteydessä tehtiin päätös 9. marraskuuta. Jos kuitenkin lasken oikein, siitä on jo kulunut puoli vuotta, ja te sanoitte, että ette osaa sanoa, milloin seuraava puolivuotistarkistus tehdään. Siksi halusin vain kysyä: ymmärsinkö jotain väärin vai onko aikataulu päässyt niin sanotusti lipsumaan? Toiseksi halusin kysyä: marraskuun 9. päivän jälkeen on tapahtunut jotain merkittävää, nimittäin Kosovon sota, joka on varmastikin muuttanut tilannetta perusteellisesti. Mielestäni Kroatian on täytettävä vaatimukset - ja se on myös jo täyttänyt useita vaatimuksia, mutta ei kaikkia -, mutta ei ole mitään syytä asettaa Kroatiaa huonompaan asemaan sopimuksen kannalta kuin esimerkiksi Albania tai Makedonia, jotka ovat poliittisesti myös hyvin epävakaita ja ongelmallisia maita, kun taas Kroatia on kehittyvä demokratia. Tämä on kuitenkin minun käsitykseni, konkreettinen kysymykseni on seuraava: milloin seuraavat päätökset tehdään?

<SPEAKER ID=268 NAME="Verheugen">
Arvoisa kollega, minun on vastattava lisäkysymykseenne, että komissio on todellakin aikataulusta jäljessä. Kysymyksenne perusteella pyrin vaikuttamaan komissioon siten, että puolivuotisrytmiä voitaisiin noudattaa. Toisen kysymyksen osalta totean, että Kroatian-matkani tarkoitus on nimenomaan selvittää se, onko teidän kertomanne tilanne totta. Olen mielelläni valmis kertomaan teille tuloksista myös suoraan ja luottamuksellisesti Zagrebissa käytävien keskustelujen jälkeen.

<SPEAKER ID=269 NAME="Puhemies">
Kysymys nro 31 jätetään käsittelemättä, koska kysymyksen esittäjä ei ole läsnä.
<P>
Arvoisa neuvoston puheenjohtaja, vetoan teidän suopeuteenne. Pyysitte viime kerralla, että lopettaisimme 10 minuuttia aiemmin. Pyydän teiltä nyt, että lopettaisimme minuutin myöhässä ja että antaisitte viimeisen vastauksenne tänään ja tällä Saksan neuvoston puheenjohtajakaudella kysymykseen nro 32.
<P>

<P>
Kysymys nro 32 Brian Crowley (H-0377/99):
<P>
Aihe: Yhden prosentin osoittaminen Euroopan sosiaalirahastosta sosiaalipääomarahastoa varten Voiko neuvosto rakennerahastojen uudistuksen yhteydessä taata, että otetaan edelleen huomioon komission ehdotus varata 1 % Euroopan sosiaalirahastosta sosiaalipääomarahastoa varten, koska sillä on suuri merkitys Euroopan sosiaalirahaston tuen saamisessa nopeasti kansalaisjärjestöille? Samoin tulee panna merkille tällaisesta menettelystä saadut myönteiset kokemukset rauhaa ja sovintoa koskevassa ohjelmassa Pohjois-Irlannissa.

<SPEAKER ID=270 NAME="Verheugen">
Arvoisa puhemies, meillä on ollut tämä ongelma jo pitkin iltaa. Minulla on aivan eri numerot kuin teillä. Se tekee tästä niin vaikean. Löysin kuitenkin kysymyksen, koska siinä on Brian Crowleyn nimi.
<P>
Arvoisa parlamentin jäsen, vastatakseni kysymykseenne haluaisin viitata neuvoston yhteiseen kantaan, joka vahvistettiin 14. huhtikuuta ja joka toimitettiin edelleen Euroopan parlamentille samana päivänä. Neuvosto vastusti yhteisessä kannassaan sitä, että vähintään 1 % rahaston varoista varattaisiin kansalaisjärjestöille myönnettäviä pieniä avustuksia varten. Komission asiaa koskeva ehdotus tuntui neuvostosta liian joustamattomalta ja se korvattiin sanamuodolla " sopiva summa" . Neuvosto aikoo kuitenkin muuttaa yhteistä kantaansa niin, että mahdollistetaan näiden avustussummien sataprosenttinen yhteisrahoitus. Näin annettiin sysäys Euroopan sosiaalirahaston määrärahojen käyttämiseksi kansalaisjärjestöille myönnettäviä avustuksia varten.

<SPEAKER ID=271 LANGUAGE="EN" NAME="Crowley">
Arvoisa puhemies, haluaisin kiittää puheenjohtajaa hänen vastauksestaan. Olen kuitenkin hieman huolissani siitä, että neuvosto on muuttanut nimenomaan yhteistä kantaa. Halusimme, että 1 % ESR: n määrärahoista varattaisiin näihin toimiin nimenomaan siksi, että pelkäsimme, että jos neuvosto saisi päättää, kansalaisjärjestöille ja näihin muihin toimiin ei myönnettäisi lainkaan määrärahoja. Toimimme yksistään niiden kokemusten perusteella, joita olemme saaneet rauhaa ja sovintoa koskevasta ohjelmasta Pohjois-Irlannissa ja myös joistakin ympäristöohjelmista, jotka ovat onnistuneet, koska kansalaisjärjestöt ovat ohjanneet niitä ja saaneet tukea Euroopan unionin määrärahoista. Pelkäämme, että nämä määrärahat evätään niiltä tulevaisuudessa. Voisiko puheenjohtaja vakuuttaa meille, että vaikka se ei olisikaan samaa mieltä 1 %: n varaamisesta, se sitoutuisi selvästi siihen, että näihin toimiin varataan tietty prosenttiosuus uudistetussa ESR: ssä?

<SPEAKER ID=272 NAME="Verheugen">
Hyvä parlamentin jäsen, en luonnollisestikaan voi taata tätä teille. Myös te tiedätte sen, koska se merkitsisi neuvoston voimassa olevan päätöksen kumoamista. Olen mielelläni valmis esittämään neuvostolle vielä kerran perustelunne sekä harkitsemaan, voidaanko ne ottaa huomioon. Haluan kuitenkin sanoa teille, etten ole kanssanne lainkaan samaa mieltä. Mielestäni neuvoston valitsema sanamuoto pikemminkin lisää kuin vähentää haluamanne tuen mahdollisuuksia.

<SPEAKER ID=273 NAME="Puhemies">
Paljon kiitoksia, neuvoston puheenjohtaja Verheugen.
<P>
Arvoisat parlamentin jäsenet, koska neuvoston kyselytunnille varattu aika on päättynyt, kysymyksiin nro 33-39 vastataan kirjallisesti.
<P>
Jätämme tältä vaalikaudelta hyvästit neuvoston kyselytunnille ja neuvoston puheenjohtaja Verheugenille ja kiitämme häntä yhteistyöstä. Huolimatta ajoittaisesta koordinaation puutteesta koordinaatiohalukkuus on säilynyt. Toivotamme hänelle kaikkea hyvää.
<P>
Julistan neuvoston kyselytunnin päättyneeksi.
<P>
Istunto keskeytettiin klo 19.07 ja sitä jatkettiin klo 21.00.

<CHAPTER ID=10>
Agenda 2000 (jatkoa)
<SPEAKER ID=274 NAME="Funke">
Arvoisa puhemies, hyvät parlamentin jäsenet, arvoisa komission jäsen, olen iloinen voidessani osallistua tänä iltana parlamentin Agenda 2000 -uudistusta koskevaan viimeiseen keskusteluun. Esittelijät ja komission jäsen antoivat tänään iltapäivällä omat lausuntonsa, ja tänä iltana te, hyvät parlamentin jäsenet, jatkatte asian käsittelyä yleisessä keskustelussa. Huomisen äänestyksen myötä saa Euroopan parlamentin Agendaa koskeva poliittinen käsittely päätöksensä. Siitä tulee, niin voidaan sanoa, mittava päätös asialle, sillä hyväksymällä Agenda-ehdotukset Euroopan parlamentti luo tämän vaalikauden viimeisessä istunnossa, joka on samalla Saksan puheenjohtajakauden viimeinen istunto, Euroopan unionin tulevan kehityksen ja varsinkin tulevan yhteisen maatalouspolitiikan perustan. Tämän päätöksen myötä loppuu kuitenkin myös keskustelu, joka liikautti kahden vuoden ajan kaikissa jäsenvaltioissa sekä politiikkaa että maatalouden ammatinharjoittajia.
<P>
Siitä lähtien, kun komissio esitti vuoden 1997 keväällä tiedonannon ohjelmallisella otsikolla " Agenda 2000 - vahvempi ja laajempi unioni" , on unionissa ponnisteltu intensiivisesti yhteisen maatalouspolitiikan uudistamiseksi. Haluaisin korostaa erityisesti sitä, että Euroopan parlamentti on tässä yhteydessä alusta alkaen yksiselitteisesti osallistunut asiasta käytävään keskusteluun. Tekemällä päätöksiä ja ennen kaikkea myös määrittelemällä sisällölliset näkökantansa parlamentti on vaatinut itselleen muotoilevaa roolia tässä prosessissa. Kun annatte huomenna maatalousministerien sekä valtioiden ja hallitusten päämiesten päätöksiä koskevat lausuntonne, hyväksytte uudistuksen, jossa on selvästi nähtävissä myös Euroopan parlamentin kädenjälki. Vaikka joku on saattanut toivoa yhdellä jos toisellakin alalla laajempia päätöksiä, voidaan ehkä kuitenkin todeta, että tämä uudistus täyttää sille asetetut vaatimukset. Mainitsen neljä keskeistä uudistuksen alaa.
<P>
Maatalouden talousarvion käyttöön annetaan vuosina 2000-2006 enintään 297 miljardia euroa. Siten maatalouden menot pysyvät tosiasiallisesti tämänhetkisellä tasolla. Yhteisen maatalouspolitiikan uudistuksen ja siirtymäkauden tukien myötä yhteisö on varustautunut itälaajentumiseen myös maatalouden osalta. Yhteisen maatalouspolitiikan voimakkaampi markkina-ja ympäristösuuntautuneisuus antaa yhteisölle mahdollisuuden käyttää lähestyvällä WTO-neuvottelukierroksella hyökkäävää neuvottelustrategiaa. Sen avulla yhteisö voi myös selkeästi puolustaa eurooppalaista maatalousmallia korkeine laatu-, turvallisuus- ja suojastandardeineen.
<P>
Maaseudun kehittämisen tukitoimia laajennettiin selvästi, ja niitä voidaan nyt kehittää edelleen yhteisen maatalouspolitiikan toiseksi pilariksi. Agendan maataloutta koskevien neuvottelujen saaminen menestyksekkäästi päätökseen ei ole mielestäni itsestään selvä asia, kun otetaan huomioon neuvotteluissa käsiteltyjen aiheiden moninaisuus ja niihin liittyvät täysin luonnolliset eturistiriidat myös jäsenvaltioiden välillä.
<P>
Neuvottelujen saaminen menestyksekkäästi päätökseen on kovan työn ja - minun mielestäni - ennen kaikkea myös parlamentin, komission ja neuvoston esimerkillisen, luotettavan ja aina rakentavan yhteistoiminnan tulos. Alusta lähtien minulle itselleni oli myös tärkeää edistää parlamentin ja neuvoston sekä komission välistä vuoropuhelua. Olette ehkä kanssani samaa mieltä siitä, että tämän epämuodollisen " konsertoinnin" myötä olemme kehittäneet välineen, joka on viimeisten kuukausien aikana osoittautunut esimerkillisen toimivaksi. Sopimuksessa määrätyn menettelyn lisäksi vaihdettiin säännöllisesti tietoja, minkä avulla teitä, hyvät parlamentin jäsenet, pidettiin ajan tasalla siitä, kuinka asian käsittely eteni neuvostossa. Toisaalta myös maatalousministerit olivat aina täysin selvillä parlamentin ajatuksista ja näkökannoista. Lisään vielä erityisesti, että Euroopan parlamentin kanta asiaan oli myös minulle neuvoston puheenjohtajana aina hyvin arvokas valttikortti ratkaisuja etsittäessä.
<P>
Olemme saapuneet pitkän - eikä meidän pidä salata sitä - toisinaan myös vaivalloisen tien päähän. Olemme uskoakseni tehneet parhaan tietomme ja omantuntomme mukaan päätöksen, jonka on määrä hyödyttää Eurooppaa ja sen kansalaisia. Agenda 2000 on täysin yhteinen työ, ja toivon hartaasti, että siitä tulee myös yhteinen menestys.
<P>
Kiitän kaikkia saamastani tuesta ja luottamuksesta. Ajattelen tässä yhteydessä erityisesti myös komission jäsen Fischleriä neuvottelujen aikana. Haluan korostaa erityisesti hänen rooliaan. Tämä luottamuksellinen yhteistyö oli minulle erittäin suuri ilo, vaikkakin siihen tarvittiin monta tuntia - myös öiseen aikaan. Kiitän myös kaikkia mukana olleita työtovereita. Huolimatta kaikista erimielisyyksistä, jotka olemme myös selvittäneet, yhteisenä päämääränä oli aina asioiden saaminen selkeästi päätökseen. Ennen kaikkea se tapa, jolla ponnistelimme yhdessä tavoitteen saavuttamiseksi, puhuu puolestaan. Uskoakseni kaikki - vaistosin sen myös eri osanottajien reaktioista - pitivät tätä yhteistyötä asianmukaisena ja ystävällismielisenä.

<SPEAKER ID=275 NAME="Puhemies">
Puhemiehistön tehtäviin ei kuulu esittää huomioita puheenvuorojen sisällöstä, mutta mielestäni puhemiehistö voi hyvin kiittää sekä teitä että kollegoitanne Saksan puheenjohtajakaudesta, koska mielestäni olette aina suhtautuneet kunnioittavasti ja olleet valmiita yhteistyöhön, ja teidän läsnäolonne tässä salissa on ollut todella tuntuvaa. Te olette ansainneet ainakin tunnustuksen, ja me kiitämme teitä.

<SPEAKER ID=276 NAME="Jové Peres">
 Arvoisa puhemies, Berliinin sopimusten täytäntöönpano tulee merkitsemään sen maatilojen katoamista ja maatalousalan työpaikkojen menetystä aiheuttavan kehityksen voimistumista, joka sai alkunsa jo vuoden 1992 uudistuksen myötä. Lisäksi vain osittain tulotuella korvattavan hintojen alenemisen seurauksena tämä kehitys tulee vaikuttamaan voimakkaammin pieniin ja keskisuuriin maatiloihin.
<P>
Toisaalta - ja tämä on minun ryhmäni mielestä huonoin asia - toimenpiteitä mantereella ja Välimeren alueella sijaitsevien maatilojen sekä pienten ja suurten maatilojen välillä vallitsevan eriarvoisuuden korjaamiseksi ei ole säädetty. Mantereella sijaitseville maatiloille suunnattuja tukia lisätään samalla kun Välimeren alueella sijaitsevien tilojen tuet pysyvät muuttumattomina.
<P>
Toisaalta Berliinissä hyväksytty malli tulee aiheuttamaan erittäin voimakkaita kielteisiä vaikutuksia maaseudun yhteiskuntarakenteessa.
<P>
Toivovatko komissio ja neuvosto todellakin sitä, että nämä vaikutukset lievenevät vaatimattomien maaseudun kehittämistoimien avulla? Maaseudun kehittämiseen liittyviä esitettyjä ehdotuksia tullaan soveltamaan ensisijaisesti niissä jäsenvaltioissa, jotka ovat vauraimpia ja joissa maaseutuväestön osuus on suhteessa pienempi. Lisäksi komission ehdotuksessa hedelmä- ja vihannestilat jäävät maaseudunkehittämistoimista koituvien etujen ulkopuolelle.
<P>
En voi olla kummastelematta sitä, että tämän parlamentin maataloutta ja maaseudun kehittämistä käsittelevä valiokunta hylkäsi yhden ryhmäni esittämän tarkistuksen tilanteen korjaamiseksi, ja että tätä tarkistusta ei voitu hyväksyä äänestettäväksi parlamentissa työjärjestyksen 60 artiklan nojalla. Onneksi tässä tapauksessa Berliinin Eurooppa-neuvostossa tätä tilannetta pyrittiin korjaamaan, mikä tuo esille sen, miten järjettömästi maataloutta käsittelevä valiokunta on toiminut.
<P>
Vuodesta 1992 lähtien YMP: hen on esitetty uudistuksia, jotka on oletettavasti tarkoitettu korjaamaan pienten ja isojen maatilojen taloudellisten tukien välistä epätasapainoa. Komission vaatimattoman esityksen jälkeen Berliinissä tehdyt sopimukset ovat merkinneet taantumusta sen osalta, että suurten tilojen tukia rajoitettaisiin ja pienten ja keskisuurten tilojen tukia lisättäisiin.
<P>
Myöskään maataloutta ja maaseudun kehittämistä käsittelevän valiokunnan kanta ei ole merkinnyt edistystä tässä asiassa, ja minun on pahoiteltava vielä kerran, ettei ryhmäni esittämää tukien mukauttamista koskevaa tarkistusta otettu käsiteltäväksi.
<P>
Näin ollen minun poliittinen ryhmäni, Euroopan yhtyneen vasemmiston konfederaatioryhmä - Pohjoismaiden vihreä vasemmisto, ei anna tukeaan YMP: n uudistukselle, joka merkitsee itse asiassa sen suurimpien eriarvoisuuksien kasvamista.

<SPEAKER ID=277 LANGUAGE="NL" NAME="Van Dam">
Arvoisa puhemies, tässä Agenda 2000: ta koskevassa päätöskeskustelussa tulee rajoittua suurin linjoihin. Jos yritämme nyt saada aikaan kiistanalaisia muutoksia, Berliinin paketti uhkaa romahtaa kuin korttitalo. Ajattelen esimerkiksi Görlachin mietintöön tehtyä tarkistusta siitä, että maanviljelijöiden perustamistukea korotettaisiin 25 000 eurosta 30 000 euroon. Jotkin jäsenvaltiot eivät voi hyväksyä tämäntyyppisiä kustannuksia lisääviä ehdotuksia.
<P>
Keskeisenä kysymyksenä tänään on se, hyväksymmekö Agenda 2000: n rahoitusperustan ja vahvistammeko sen toimielinten välisessä sopimuksessa. Minun vastaukseni on suora: kyllä. Jos unioni todella haluaa antaa jäsenehdokasvaltioille mahdollisuuden astua jäseneksi, niin silloin täytyy ilmoittaa, miten se rahoitetaan. Rahoitusnäkymät, kuten Berliinissä sovittiin, ovat sitä varten välttämättömät. Neuvosto on onnistunut saamaan aikaan tiukan monivuotisen budjetin luodakseen siten liikkumavaraa laajentumisen rahoituksessa. Minun on kuitenkin vaikea hyväksyä paketin eräitä osia. Neuvosto pitää valitettavasti kiinni siitä, että rakennemenojen enimmäismäärä on myös yksi tavoite. Haitat ovat kuitenkin vähäisempiä hyötyihin verrattuna.
<P>
Turvautuminen perustamissopimuksen 203 artiklaan, mitä monet tässä parlamentissa vaativat, ei ole mielestäni oikea tie. Se johtaa unionin menojen kasvuun jatkossa. Erityisesti nettomaksajavaltioiden on mahdotonta hyväksyä sitä. Vastustan 203 artiklan käyttämistä kuitenkin erityisesti siksi, että tekisimme siten laajentumisen rahoituksen riippuvaiseksi neuvoston ja Euroopan parlamentin vuosittaisten budjettiriitojen epävarmoista tuloksista. Sitä on tosiaan mahdotonta hyväksyä.

<SPEAKER ID=278 NAME="Amadeo">
 Arvoisa puhemies, ennen kuin tämä parlamentti hajosi, se onnistui vielä ennen kautensa päättymistä esittämään näkemyksensä rakennerahastojen uudistamisesityksestä: se onnistui viemään eteenpäin kantaansa asiassa, joka jälleen kerran oli vaarassa muuttua Euroopan toimielinten väliseksi voimien mittelöksi. Sen jälkeen, kun komission kanssa on ollut toistuvia töiden edistymisiä koskevia väärinkäsityksiä, jotka olivat vaarassa asettaa kyseenalaiseksi ponnistelujen tuloksen, olemme vihdoin saavuttaneet ei ainoastaan uusien asetusten sanamuodot, vaan myös lähtökohdan toimivalle rahastojen hallintaa koskevalle yhteistyölle komission ja parlamentin välisen rakennepolitiikkojen täytäntöönpanoa koskevan käyttäytymissäännön avulla. Parlamentilla on ollut tärkeä merkitys tämän uudistuksen päälinjojen määrittämisessä, mutta sillä on oltava vieläkin suurempi merkitys sen toimeenpanemisessa koko ohjelmakauden ajan.
<P>
Onnittelemme neuvostoa siitä, että se hyväksyi, vaikkakin vasta neuvottelujen loppuvaiheessa, parlamentin pyynnön sisällyttää Urban yhteisöaloitteiden joukkoon. Ei ole kyse meidän parlamentin jäsenten itsepäisyydestä, vaan siitä, että tunnustetaan kaupunkialueiden keskeinen merkitys alueellisessa kehityksessä. Kaupunkialueiden ja maaseutualueiden tasapainoisella ja täydentävällä kehityksellä on olennainen merkitys taloudelliselle ja alueelliselle kehitykselle. Sen saavuttamiseksi on välttämätöntä tiivistää kaikilla tasoilla yhteistyötä alueellisten ja paikallisten viranomaisten sekä sosiaalis-taloudellisten toimijoiden kanssa, jotka ovat lähimpänä alueen kehityksen todellisuutta. Alueiden välisen kilpailun lisääntymisen yhteydessä on otettava huomioon epätasapainoriskit, joita aiheutuu eroista työllisyystilanteessa ja ihmisvoimavaroissa, sekä infrastruktuurien, luonnonympäristön ja kehityksen tasossa, erityisesti tässä herkässä vaiheessa, joka nyt alkaa tavoitteeseen 2 hyväksyttävien alueiden määrittämisen yhteydessä.
<P>
Olemme pääpiirteittäin uudistuksen kannalla, mutta meidän on esitettävä muutamia varauksia hämäräksi jääneiden alueiden osalta, joihin liittyy näkökohtia, joita ei ole vielä syvennetty, kuten esimerkiksi vaikutukset alueisiin, joiden kehitysprosessi tulee pysähtymään keskittämisperiaatteen vuoksi. Näiden alueiden väestöt joutuvat kärsimään, eikä siitä ole apua yritettäessä todistaa, että Euroopan unioni tekee työtä heikommassa asemassa olevien alueiden kehittämiseksi. Minun kotimaani Italia onkin vaarassa joutua kärsimään tavallista enemmän tavoitteen 2 ylärajan laskennassa: 33 %: n suurimpaan mahdolliseen vähennykseen lisättäisiin se vähennys, joka aiheutuu niiden alueiden mukaan ottamisesta, jotka eivät täytä tavoitteen 1 kriteerejä.

<SPEAKER ID=279 NAME="Izquierdo Collado">
Arvoisa puhemies, esitän huolestuneena puheenvuoroni aluksi huomion, että nähdäkseni tällä hetkellä ponnistellaan kovasti sen hyväksi, että parlamentti hyväksyisi rahoituskehyksen huomenna määräenemmistöllä. Toivottavasti tätä huomiotani ei vahvisteta, sillä olisimme etsimässä epäasianmukaista ratkaisua siinä tärkeässä asiassa, josta tänään keskustelemme.
<P>
Arvoisa puhemies, ongelma on nimittäin se, että keskustelemme samanaikaisesti siitä " miten" ja " kuinka paljon" . Pääsemme yhteisymmärrykseen siitä " miten" , mutta emme siitä " kuinka paljon" .
<P>
Haluan puhua konkreettisesti rakennerahastoista, koheesiorahastosta ja koheesiopolitiikasta, ja sanoa, että olen samaa mieltä kysymyksen " miten" osalta, sellaisena kuin komission jäsen oli sen suunnitellut - lisäksi käytän taas tilaisuutta hyväkseni sanoakseni, että meidän on onniteltava komission jäsentä ja pääosastoa XVI, sillä olemme työskennelleet hänen kanssaan, ja hän on auttanut meitä todella paljon koheesioon liittyvässä kehityksessä tämän viisi vuotta kestäneen taipaleen aikana ja uskoakseni myös sen suunnittelussa tulevia vuosia varten. Olen samaa mieltä Hatzidakisin ja McCarthyn mietinnön kanssa siltä osin, mikä liittyy keskittämistä, kumppanuutta ja tavoitetta 1 koskeviin suunnitelmiin ja niiden edelleen. Näin ollen komission jäsenet Wulf-Mathies ja Eneko Landaburu saavat osakseen paitsi kannatusta myös arvostusta siltä valiokunnalta, jonka kanssa he ovat asiaa hoitaneet.
<P>
Olemme kuitenkin siirtymässä aikakaudelle, jolla Euroopan unionilla on enemmän toimivaltaa. Sen käytettävissä on yhteispäätösmenettely, yhteinen valuutta ja yhtenäismarkkinat, ja haluamme koheesion vahvistumista ja asianmukaista laajentumista. Haluamme yhteiskuntaan, työllisyyteen, maaseudun kehittämiseen ja Euroopan laajuisiin verkkoihin liittyviä politiikkoja. Mitä neuvosto sitten tarjoaa meille Berliinissä käytyjen neuvottelujen perusteella? No, se ehdottaa, että muutamme sen myyttisen luvun, josta oli erittäin vaikea selvitä, 1, 27 %: sta 0, 97 %: iin. Se tarjoaa meille taantumusta ja Euroopan unionin tarvitsemien varojen todellista uudelleen kansallistamista, ja, arvoisa puhemies, minun on sanottava, että huomenna aika monet parlamentin jäsenet tulevat sanomaan neuvostolle ei nimenomaan rahoitusnäkymiin liittyvien asioiden osalta.

<SPEAKER ID=280 NAME="Rack">
 Arvoisa puhemies, arvoisa neuvoston puheenjohtaja, hyvät parlamentin jäsenet, Agenda 2000: ta koskevien päätösten tekeminen ansaitsee parlamentin näkökulmasta kiitosta ja hyväksyntää. Neuvosto ja komissio lupasivat jo ottaen huomioon Agendan käsittelyn aikataulun Amsterdamin sopimuksen ratifioinnin yhteydessä myöntää Euroopan parlamentille asiassa ennen kaikkea rakenneuudistuksen osalta laajalti ne oikeudet, joita olemme voineet vaatia virallisesti vasta tämän vuoden toukokuun alusta lähtien.
<P>
Voimme hyväksyä Agenda 2000: n ja päätöksentekomenettelyn tähän kuuluvat tulokset näiden ennusmerkkien vallitessa Euroopan parlamenttina ja varmaankin myös maidemme edustajina hyvällä omallatunnolla. Tärkeimmät tavoitteet, joihin jo komissio pyrki, ovat erittäin järkeviä. Yleisesti ottaen keskittyminen todellisiin ongelmiin ja ongelma-alueisiin, byrokraattisten rakenteiden vähentäminen sekä tehokkuuden ja läpinäkyvyyden lisääminen on järkevää.
<P>
Kun sen lisäksi toteutettiin myös tärkeitä asiakohtaisia, kansallisia ja alueellisia toiveita, uudistus on todellakin tasapainoinen. Olen tässä mielessä maani edustajana tyytyväinen siihen, että maaseutu otettiin erityisesti huomioon uuden tavoitteen 2 puitteissa. Pidän hyvänä myös asteittaisen vähentämisen -järjestelmää niiden tähänastisten tavoitealueiden kohdalla, jotka ovat melkein päässeet tavoitteeseen, mutta tarvitsevat vielä pikkuriikkisen tukea. Kääntäjäraukoille sanottakoon, että pikkuriikkisen tarkoittaa samaa kuin vähän.
<P>
Olen erityisen iloinen uudesta Interreg-järjestelmästä, koska työskentelimme sen parissa myös pitkään ja määrätietoisesti, ja toivon, että erityisesti jäsenehdokasvaltioiden vastaisella EU: n ulkorajalla sijaitsevat alueemme hyödyntävät käytettävissä olevan ajan ja rahat. Itävallan kohdalla se tarkoittaa sentään viittä miljoonaa sillinkiä seitsemän seuraavan vuoden aikana.
<P>
Yhdessä ratkaisevassa asiassa iloni Agenda 2000: sta ei ole kuitenkaan rajaton. Onko todellakin puolustettavissa, että aikana, jolloin me kaikki vaadimme oikeutetusti unionin vaikutuksen lisäämistä työllisyyden sekä yleisesti ottaen rakenneuudistuksen, EU: n laajentumisprosessin sekä suuremman Euroopan solidaarisen avun kohdalla, tällaisessa tilanteessa juhlitaan yhtenä Berliinin suurena menestyksenä sitä, että me kaikki haluamme Euroopan maksavan meille jatkossa vähemmän? Onko 1 % eurooppalaisesta bruttokansantuotteesta tosiaankin jo liian paljon, kun jäsenvaltioiden valtio-osuudet ovat 40 % ja enemmänkin? Ei minun mielestäni!

<SPEAKER ID=281 LANGUAGE="NL" NAME="Boogerd-Quaak">
Arvoisa puhemies ja arvoisat kollegat, aluksi haluaisin sanoa arvostavani sitä, että näin monta komission jäsentä on paikalla vielä näin myöhään. Se on mielestäni merkki siitä, että Euroopan parlamenttia arvostetaan. Samaa osoittaa se, että Saksan ministeri Funke on täällä vielä paikalla. Myös se on kunnioitettavaa. Ilmaisette siten myös halunne kuunnella, puhuttiinpa parlamentissa sitten mihin aikaan tahansa.
<P>
Arvoisa komission jäsen Flynn, te olette luonnollisesti pyytänyt tukea Euroopan sosiaalirahastoa koskeville uudistusehdotuksille. Minun ryhmäni tukee sydämestään näitä uudistusehdotuksia kuten myös Jönsin joitakin tarkistuksia. Kun on kysymys työllisyydestä ja työllisyyden kehittämisestä, meidän täytyy tehdä yhdessä parhaamme. Emme voi kuitenkaan keskenämme myöskään kieltää sitä, että suuri ryhmä yhteiskunnassa on heikossa asemassa. Heihin kuuluu naisia ja vähemmistöjen edustajia ja he tarvitsevat erityishuomiota. Tätä on painotettu erityisesti parlamentin tarkistuksissa, ja erityisesti neuvosto ei ole vielä ollut halukas tähän. Toivon, että voimme yhdessä saada vielä aikaan jotain edistystä.
<P>
Tästä pääsen erääseen minulle hyvin tärkeään asiaan. Se on Euroopan sosiaalirahasto, ja - arvoisa komission jäsen Fischler - siihen liittyy myös uusi talousarvio, jota alamme muokata maaseudun kehittämiseksi. Olen hyvin iloinen molemmista. Mielestäni Euroopan sosiaalirahasto on väline, jolla voidaan tukea työllisyyden kehittämistä Euroopassa, samalla tavalla kuin maaseudun kehitysrahasto on väline mahdollistaa suuri muutos, jonka suuri osa maataloussektorista joutuu kokemaan. Maaseudun kehittämiseen tarkoitettuja varoja ei tietenkään ole riittävästi. Olen huolissani siitä, että jäsenvaltiot - arvoisa Saksan maatalousministeri - kuitenkin ajavat kovasti omia etujaan. Pelkään kovasti sitä, että näihin hyviin budjettikohtiin, jotka olemme kehittäneet, tulee kuitenkin huomaamatta mukaan joitakin asioita, joita emme itse asiassa halua ja joita emme myöskään halua edistää. Ensimmäinen asia, joka saattaa tulla huomaamatta mukaan, on se, että jäsenvaltiot ratkaisevat omia ongelmiaan eurooppalaisella rahalla. Jos niin tapahtuu, kansalaiset sanovat oikeutetusti, että me vain levitämme rahaa ympäriinsä.
<P>
Toinen asia, josta meidän täytyy olla hyvin huolissamme, on se, että konsultit ja muut välittäjät sujauttavat taskuunsa rahat, jotka on tarkoitettu muutosten toteuttamiseen. Siinä määrin kuin voimme ohjata ja valvoa Euroopan tasolla, pidän sitä yhtenä tärkeimmistä tehtävistä tulevaisuudessa. Euroopan kansalaiset eivät pidä meitä uskottavina, jos sanomme, että haluamme puuttua joihinkin ongelmiin ja että teemme sen antamalla rahaa käyttöön, mutta toisaalta annamme rahojen kadota sellaisten organisaatioiden ja ihmisten taskuihin, joille se ei kuulu.
<P>
Tämä on ehkä viimeinen puheeni, sillä vaikka olen uudelleen ehdolla, puolueellani ei mene niin hyvin. Siksi viimeinen pyyntöni komissiolle: kiinnitetään huomiota erityisesti tähän asiaan. Toivon, että jos minua ei valita uudelleen, voin lukea vielä lehdestä, että olette kuunnelleet minua tässä asiassa. Jos minut kuitenkin valitaan uudelleen, huolehdin aivan varmasti, että niin myös tapahtuu.

<SPEAKER ID=282 NAME="Rosado Fernandes">
 Arvoisa puhemies, täytyy todellakin pitää maataloudesta ja olla tottunut sen vaatimiin uhrauksiin, jos tulee tänne tähän aikaan puhumaan kahdeksi minuutiksi. Teen sen kuitenkin erittäin mielelläni, kun kyse on eräästä merkittävästä askeleesta: Agenda 2000: sta, joka koskee Euroopan maatalouteen liittyviä äärimmäisen monimutkaisia asioita. En oikein tiedä, millainen eurooppalainen maatalousmalli on, eikä kukaan muukaan tiedä, mutta yritämme jollakin tavalla määritellä tuota mallia, sellaista mallia, että viljelijä pysyisi maalla ja maa vähemmän autiona.
<P>
Joka tapauksessa YMP on edelleen - luonnollisesti - epätasainen YMP, sillä historiallisen tuottavuuden käsitteen perusteella rikkaimpia maita suositaan selvästi enemmän kuin köyhimpiä maita, vaikka en olekaan sitä mieltä, että köyhistä pitäisi tehdä rikkaita ja rikkaista köyhiä. On selvää, että jos Euroopassa olisi tietynlaista yhteensovittamista rikkaimpien ja köyhimpien alueiden välillä, rikkaimmat alueet eivät todellakaan tarvitsisi tuota välinettä, jota kutsutaan " maaseudun kehittämiseksi" , joka on varsin epämääräinen ja huonosti muotoiltu käsite, ja me kaikki tiedämme, että sitä voidaan käyttää kaikkeen vähän niin kuin " espanjalaista majataloa" .
<P>
Totuus on se, ettei talousarviossa ole varoja tuohon " maaseudun kehittämiseen" , joka olisi itse asiassa keino tasapainottaa epäsuotuisimpia alueita suotuisimpiin alueisiin verrattuna. Edes niillä aloilla, joilla itse asiassa olemme todella kilpailukykyisiä - esimerkiksi viininviljelyn alalla -, ei tule olemaan rahaa vanhojen viiniköynnösten uusimiseen.
<P>
Toisaalta villaa pidetään Euroopassa edelleen muuna kuin maataloustuotteena. Toivokaamme, että tuotteillemme luvatun myynninedistämiskampanjan ansiosta ja meille myönnettyjen rahojen niukkuudesta huolimatta voimme edelleen olla kilpailukykyisiä koko ajan kiihtyvässä kilpailussa tässä maailmanlaajuisessa sodassa.

<SPEAKER ID=283 LANGUAGE="PT" NAME="Novo">
Arvoisa puhemies, arvoisa komission jäsen, hyvät kollegat, Berliinissä päätetty rahoituskehys on selvästi vajavainen ja riittämätön vastatakseen niihin koheesiotarpeisiin ja -tavoitteisiin, joiden pitäisi ohjata Euroopan rakentamista ja sen nykyisiä ja tulevia pyrkimyksiä.
<P>
Ei siis ole hämmästyttävää, että vaikka koheesiorahasto onkin toivomustemme mukaisesti säilytetty, sen määrärahoja on supistettu Berliinissä, mikä aiheuttaa leikkauksia joissakin koheesiomaissa, joihin kuuluu myös oma maani, Portugali. Ei voida myöskään hyväksyä sitä, että - toisin kuin Euroopan parlamentti hyväksyi täällä marraskuussa 1998 - koheesiorahaston ehdollisuus vakaussopimuksesta säilytetään ja että nyt esimerkiksi aluepoliittinen valiokunta esittää puoltavaa lausuntoa asetusehdotukselle, jossa määrätään juuri tästä ehdollisuudesta.
<P>
En puutu eri maille myönnettyihin määrärahoihin, mutta rakennerahastoja koskeva asetus johtaa suoritusvarausta koskevan väliarvioinnin ja yleisesti ottaen alemman yhteisrahoituksen tason takia käytännössä siihen, että määrärahoista tuleekin " menojen yläraja" , kun ne ennen olivat " menotavoitteita" . Sen välillä, mistä Berliinissä ilmoitettiin ja mitä loppujen lopuksi käytetään, tulee varmasti olemaan suuri ero. Ne eivät ole myönteisiä asioita niin kuin Urban-yhteisöaloitteen säilyttäminen Berliinin tahdon vastaisesti, mikä voi muuttaa hyvin epäilevän suhtautumisen rakennerahastoja koskevan tulevan asetuksen hyvyyteen ja tehokkuuteen.
<P>
Vielä viimeinen sana yhteisestä maatalouspolitiikasta ja Berliinissä sovitusta uudistuksesta tai pikemminkin muka-uudistuksesta: Berliinissä ei tasapainotettu tuottajien ja viljelijöiden välistä nykyistä erottelua eikä edistetty sen muuttamista. Joillekin maille myönnetyt täsmälliset lisämäärärahat eivät poista sisäistä epätasapainoa jopa näennäisesti kaikkein suotuisimmassa asemassa olevien maiden sisällä, vaan ne voivat pikemminkin syventää sitä.

<SPEAKER ID=284 NAME="McKenna">
 Arvoisa puhemies, puhun lähinnä Arias Cañeten mietinnöstä. Aiomme äänestää sitä vastaan, kuten teimme valiokunnassakin. On hyvin tärkeää korostaa, ettei tämä johdu siitä, ettemme hyväksyisi kalatalousalan rakennerahastoa. Päinvastoin, rahasto on tärkeä monien välttämättömien rakennemuutosten aikaansaamiseksi. Emme kuitenkaan hyväksy tässä mietinnössä sitä, millainen siitä tuli valiokunnassa. Arias Cañete haluaa lähinnä jatkaa nykyistä järjestelmää ja torjua komission ehdottamat muutokset ja parannukset. Kaksi esimerkkiä: tilintarkastustuomioistuin tutki viime vuonna perusteellisesti yhteisyritysten rahoituksen ja esitti useita kriittisiä huomautuksia. Komission ehdotuksessa pyrittiin muuttamaan ja parantamaan järjestelmää. Näitä muutoksia ei otettu huomioon Arias Cañeten mietinnössä.
<P>
Komissio ei myöskään halua rahoittaa alusten muuttamista mukavuuslippulaivoiksi, jotka uhmaavat kansainvälisiä hallintomääräyksiä. Tätäkään ei kuitenkaan otettu huomioon valiokunnassa eikä Arias Cañeten mietinnössä. Tämän lisäksi komission ehdotukseen liittyy mielestämme kaksi suurta ongelmaa. Komissiolla on hyvin vähän määräysvaltaa siihen, miten rahat käytetään, ja se on myöntänyt sen julkisesti. Jäsenvaltioilla on liikaa harkintavaltaa. Tuen myöntämisperusteisiin ei ole kiinnitetty tarpeeksi huomiota. Alusten ympäristö- ja sosiaaliset vaikutukset ovat erilaiset, ja ensisijaisesti pitäisi rahoittaa haitallisten alusten poistamista käytöstä ja vähemmän haitallisten alusten rakentamista.
<P>
Esitimme valiokunnassa avoimuutta koskevan tarkistuksen, jota ei hyväksytty siellä. Paitsi että sitä ei hyväksytty valiokunnassa, myöskään esittelijä itse ei kannattanut sitä. Tämä on valitettavaa - samoin kuin se seikka, ettemme työjärjestyksen mukaisesti voi esittää uudestaan tätä tarkistusta, mikä tarkoittaa, ettemme voi toimittaa nimenhuutoäänestystä siitä, että jäsenet eivät ylipäätään noudata tätä avoimuutta. Sen vuoksi äänestämme tätä mietintöä vastaan.

<SPEAKER ID=285 LANGUAGE="FR" NAME="Martinez">
Arvoisa puhemies, hyvät kollegat, arvoisat komission jäsenet, meillä on nyt käynnissä parlamenttikauden viimeinen laaja keskustelu, joka onkin hyvin merkittävä, sillä se käydään kaiken kukkuraksi hyvin tyypillisestä aiheesta, nimittäin juuri Berliinissä aikaansaadusta Agenda 2000: sta. Berliini liittokanslereineen toi mieleen Saksan valtiopäivät, jopa sodanaikaiset vaikeudet kotkanpesineen. Nykyiset keskustelut tietenkin poikkeavat viiden vuoden takaisista hieman lapsellisista väittelyistä, joita käytiin silloin tällöin lesboista, jalkapalloilijoiden siirroista tai patenttilääkkeistä. Ja on totta, että Agenda 2000: ssa on kyse tärkeistä kysymyksistä, kuten eurooppalaisesta maatalousstrategiasta, tulevaisuudestamme elintarvikealalla, rakennepolitiikasta, Euroopan rahoituksesta, itälaajentumisesta nyt puhumattakaan.
<P>
Arvoisa komission jäsen, olemme maatalouden osalta edelleen McSharryn, Steichenin ja Blair Housen linjoilla vuodelta 1992. Hintoja laskettiin ensin 20 %, sitten 15 % ja lopuksi 30 %, kunnes Berliinissä saatiin aikaan kohtalainen kompromissi hinnanlaskun osittaisesta korvaamisesta, joka on myös osittain harhaa. Se on harhaa, sillä on varmaa, että jos aikaa tuhlataan maailmanmarkkinahintojen alentamiseen, emme saa koskaan kiinni Argentiinaa esimerkiksi lihan osalta. Varmaa on myös se, että on vaarallista tuhlata aikaamme siihen, että ulotamme maailmanmarkkinoilla vapaakauppavyöhykkeet viininviljelyvyöhykkeisiin liittyneisiin Ruotsiin ja Irlantiin - parlamentin jäsen Martinhan puhui juuri viininviljelijöistä -, mikä antaa näille maille mahdollisuuden hankkia tiivistetyssä muodossa olevaa käymätöntä rypälemehua mahdollisesti viinin teollista valmistamista varten.
<P>
Ja mitä hyötyä Berliinin kompromissista tällöin olisi, jos aloitamme puolen vuoden kuluttua neuvottelut kansainvälisestä kaupasta ja jos ryhdymme tekemään myönnytyksiä - kuten teimme vuonna 1992 - jo ennen kuin neuvottelut ovat edes alkaneet? Tämä aiheuttaa ongelmia eurooppalaiselle maatalousmallillemme. Arvoisa komission jäsen, tästä ovat puhuneet teidän lisäksenne myös Rosado Fernandez ja monet muut. Me puhumme eurooppalaisesta maatalousmallista. Tuossa mallissa korostetaan laatua ja hyvinvointia. Se eroaa amerikkalaisesta maatalousmallista maatalouden tehokkuuden osalta. Voisin kysyä, onko olemassa vielä kolmaskin malli, jota voisin kutsua itävaltalaiseksi maatalousmalliksi. Itävaltalaiseksi sen vuoksi, että amerikkalais-wagnerilaisen tuotannon rinnalla itävaltalainen maatalous on verrattavissa operettiin, jossa maanviljelijät pitävät huolta maaseutumaisemista, luonnosta ja ympäristöstä, jotta Sissi voisi käyskennellä siellä viikonloppuisin. Tätä te epäilemättä tarkoitatte YMP: n ympäristönäkökohdilla. Maanviljelijät huolehtisivat maaseudun muokkaamisesta, ja siihen he saisivat tietyn ajan kuluttua tukea aluerahastoilta.
<P>
Aluerahastot mainittuani pääsenkin nyt puhumaan rakennerahastoista. Myös tässä kysymyksessä Berliini kätki osan todellisuudesta. Kompromissi nähtävästi löytyi. Espanjalaiset halusivat 240 miljardia euroa ja hollantilaiset 193 miljardia euroa, jota sitten leikattiin 213 miljardiin euroon. Mutta todellisuudessa voittajat voittavat jatkossakin - Espanja sai edelleen säilyttää kuin joululahjana 9 miljardin euronsa ja Iso-Britannia sai läpi omat vaatimuksensa - kun taas häviäjät häviävät jatkossakin. Ranska menetti jopa tavoitealueen 1 osalta, ja maanviljelijät menettävät tavoitealueen 2 osalta, sillä noihin alueisiin lasketaan nyt myös lähiöt. Kun sitten vielä Itä-Euroopan maat liittyvät unioniin ja kun lupaamanne rahoitus on kuitenkin suhteellisen vaatimaton - 3 miljardia euroa vuodessa liittymistä edeltävänä aikana -, on selvää, ettei rahoitus riitä. Mikä siis neuvoksi? Kurjuuden on joko jakauduttava tasapuolisesti unionissa jo olevien ja siihen pian liittyvien maanviljelijöiden kesken, tai sitten meidän on saatava lisää varoja. Rahoitus onkin juuri kolmas ongelmamme.
<P>
Ongelma on tuttu jo entuudestaan. Saksa ei halua maksaa enempää, ja syystäkin, sillä se menettää 11 miljardia euroa joka vuosi. Ranskakin sitä paitsi menettää 1-4 miljardia euroa vuodessa. Eli menojen karsimisen ohella ongelmaan on vain yksi ratkaisu, nimittäin löytää lisää varoja. Sen vuoksi, että olette typeryyttänne alentaneet jatkuvasti tulleja erityisesti yhteisen tullietuusjärjestelmän yhteydessä, emme kerää niillä enää paljoakaan varoja, vain 14 %. Alv: n osuus laskee. Jäljelle jää siis jäsenvaltioiden bruttokansantuloista saatavat varat. Ne eivät kuitenkaan ole mitään federalistisen valtion yhteisiä varoja, vaan ne edustavat jäsenvaltioiden perinteisesti maksamaa osuutta unionin kaltaiselle kansainväliselle järjestölle. Ja on totta, että Berliinissä haluttiin nostaa jälleen tuota jäsenvaltioiden bruttokansantulostaan maksamaa osuutta. Tämä ei kuitenkaan vielä riitä: kun unionissa on pian 20, 21 tai 25 jäsenvaltiota ja kun jäsenvaltioiden maksamalle osuudelle kokonaisbudjettiin on määrätty 1, 27 %: n katto, emme pärjää sillä muutamaa vuotta kauemmin. Näin ollen lisää varoja on saatava.
<P>
Koska niitä ei vakavasti ottaen voida harkita saatavaksi hiilidioksidia verottamalla, kuten Ripa Di Meana tai vihreät luulevat - sillä hiilidioksidia verottamalla ei ole koskaan saatu kokoon verovaroja, ellei nyt tulivuori Pinatubo sitten sylje meille euroja -, jäljelle jää vain yksi keino, nimittäin eurooppalainen tuloverotus. Ja juuri tässä asiassa Berliinissä ei sanottu totuutta. Aivan kuten vapaakaupan Eurooppa, myös laajojen yhtenäismarkkinoiden Eurooppa on valehdellut, sillä Berliinissä ei otettu huomioon, että Euroopassa on 20 miljoonaa työtöntä, 50 miljoonaa syrjäytynyttä, joten yltiöliberalistinen Eurooppa valehtelee koko ajan eikä myönnä, että vuoteen 2006 mennessä Eurooppa on verotuksen Eurooppa, jossa siirrytään eurooppalaisen tuloveron käyttöön.
<P>
Tämä on se syy, arvoisa puhemies, hyvät kollegat, arvoisat komission jäsenet, tämä on syy siihen, että me haluamme palata parlamenttiin 14. kesäkuuta, ja me palaamme muuttaaksemme Eurooppaa.

<SPEAKER ID=286 NAME="Karamanou">
 Arvoisa puhemies, Martinezin kauniiden sanojen jälkeen pelkään pahoin, että oma kannanottoni on paljon tavanomaisempi, koska todellakin uskon, että Berliinissä Agenda 2000: sta saavutettu sopimus on joistakin heikkouksistaan huolimatta puheenjohtajavaltio Saksan aktiivisuuden ansiota. Synkät ennustukset todistettiin vääriksi ja taattiin sekä taloudellisen ja sosiaalisen koheesion politiikan ensisijaisuus unionissa että harmoninen ja ennen kaikkea tehokas yhteistyö yhteisön johtavien toimielinten kesken.
<P>
Koska olen kotoisin koheesiomaasta, Kreikasta, haluaisin tuoda esiin tyytyväisyyteni järjestelyihin, joita edellytetään myös perustamissopimuksen kolmessa suuressa otsikossa.
<P>
Ensiksi, koska maatalous säilyi luonteeltaan yhteisöllisenä huolimatta voimakkaasta painostuksesta yhteisrahoituksen suuntaan.-Toiseksi rakenteellisten toimien vuoksi, koska rakennerahastoista ja koheesiorahastosta koheesiomaille maksettavat henkeä kohden lasketut tuet kasvavat, ja koska työttömyyden hoitamista korostetaan voimakkaasti.-Kolmanneksi olen tyytyväinen siitä, että omien varojen osalta hyväksyttiin oikeudenmukaisempi järjestelmä, joka suosii vähemmän kehittyneitä maita, mutta täytyy kuitenkin sanoa, että minun kantani on, että omien varojen järjestelmään tarvitaan muutos, joka johtaa joka tapauksessa yhteisön talousarvion kasvamiseen, jotta voidaan vastata tarpeisiin ja Euroopan unionin asettamiin kunnianhimoisiin tavoitteisiin.-Lopuksi haluaisin onnitella kaikkia niitä, jotka saivat aikaan tämän historiallisen Berliinin sopimuksen, erityisesti komission jäsen Wulf-Mathiesia hänen väsymättömistä ponnisteluistaan sekä kollegoitani heidän erinomaisista mietinnöistään.
<SPEAKER ID=287 LANGUAGE="DE" NAME="Tillich">
Arvoisa puhemies, arvoisa neuvoston puheenjohtaja, vaihdan nyt puheenaihetta ja puhun budjettivaliokunnan nimissä. Haluan kiittää lämpimästi esittelijä Colom i Navalia, sillä hän on ottanut budjettivaliokunnan tarkistukset rahoitusnäkymiä sekä toimielinten välistä sopimusta koskevaan mietintöönsä. Haluaisin viitata samalla tärkeimpään, mutta myös loogisimpaan tarkistukseemme. Olemme sopineet yhdessä neuvoston kanssa tekstissä siitä, että ennen Euroopan unionin talousarvion hyväksymistä pidetään aina ylimääräinen kolmen toimielimen välinen istunto, jossa neuvosto, parlamentti ja komissio sopivat, miten kuluvan varainhoitovuoden käyttämättömillä varoilla voidaan kattaa mahdollinen lisätarve, jollainen oli viime vuonna apu Venäjälle. Edelleen nämä kolme toimielintä sopivat yhdessä siitä, miten uudet tarpeet pitää hoitaa tulevana varainhoitovuotena ja miten siitä sovitaan täydellisesti jo ennen talousarvion hyväksymistä.
<P>
Menettelemällä näin pääsemme uskoakseni hyvin lähelle jäsenvaltioiden mutta myös Euroopan kansalaisten toivomusta säästäväisen ja tehokkaan talousarvion hyväksymisestä vuosittain Euroopan unionissa. Haluaisin korostaa vielä erästä toista tarkistusta, jonka esittelijä on ottanut mietintöönsä ja jota käsitellään täällä täysistunnossa maanantai-illan keskustelussa, joka koskee vastuuvapauden myöntämistä varainhoitovuosille 1996/1997. Meillä on nyt käytössä menettely, jossa neuvosto hyväksyy hyvin usein uuden asetuksen, ilman että vanhaa asetusta on edes arvioitu. Sen osalta olemme vaatineet menettelyn uudistamista, ja neuvosto oli valmis ottamaan sen käyttöön, sikäli kuin neuvoston ei ole tarkoitus mahdollisuuksien mukaan hyväksyä uutta asetusta, ennen kuin vanhan asetuksen arviointi on saatu päätökseen. Jos asia menisi läpi näin, olisimme todella menestyneet, koska ei ole mitään järkeä todeta uuden asetuksen käynnissä olevan valmistelun aikana, että vanha asetus oli oikeastaan huono ja että samat virheet toistuvat myös uudessa asetuksessa. Kutsun siis neuvoston määrittelemään myös tätä koskevan kantansa vielä perusteellisesti, sillä parlamentti on jo tehnyt sen.

<SPEAKER ID=288 NAME="Ryynänen">
Arvoisa puhemies, haluan ottaa esille pääkohdat kahdesta hakijamaita käsittelevästä mietinnöstäni aluepoliittiselle valiokunnalle. Kun EU: n tukia hakijamaille kohdennetaan ja priorisoidaan, on tärkeää kiinnittää huomiota erityisesti ympäristö- ja terveysasioihin. Jotta sisämarkkinat voisivat toimia ja muun muassa elintarvikkeiden vapaakauppa sen osana, on äärimmäisen tärkeää, että hakijamaissa noudatetaan EU: n asettamia hygienia- ja terveyssäännöksiä. Näistä EU ei voi tinkiä minkään siirtymäajan puitteissa. Sen sijaan EU-tukien kohdentamisessa tarvitaan joustavuutta.
<P>
Olemme halunneet aluepoliittisessa valiokunnassa korostaa joustavuuden lisäksi kolmea tärkeää kysymystä. Ensinnäkin korostamme rajat ylittävän yhteistyön merkitystä jäsenyyteen valmistauduttaessa. Erityisen tärkeää tämä on hallinnon ja yritysten sekä järjestöjen verkostoitumisen kehittämisessä. Toiseksi haluamme korostaa ydinturvallisuuden merkitystä, ja siksi siihen myönnettävät EU-varat on keskitettävä Phare-instrumentin alle. Kolmanneksi haluamme korostaa uudelleen kouluttautumisen merkitystä edistämään sitä rakennemuutosta, joka hakijamaissa nyt on meneillään.
<P>
Kaiken kaikkiaan voi sanoa, että priorisointi on tärkeää, mutta se on tehtävä hyvässä yhteistyössä hakijamaiden kanssa. Siksi myöskään hallinto ja sen käytännöt eivät saa muodostua liian raskaiksi, etenkin kun otamme huomioon varojen suhteellisen pienen määrän. Kannatankin komissiolle annettavaa tiettyä toimintavapautta tukien mahdollisimman suuren tehokkuuden saavuttamiseksi.

<SPEAKER ID=289 LANGUAGE="ES" NAME="Pérez Royo">
Arvoisa puhemies, aion puhua Arias Cañeten kalastusalan rakenteellisia toimenpiteitä koskevasta mietinnöstä, joka liittyy tietenkin Agenda 2000: ta koskevaan keskusteluun. Agenda 2000: ssa on mielestämme paljon kritisoitavia näkökohtia ja sitä täytyykin kritisoida, ja näin eräät kollegat ovat tuoneet sen esille tänä iltana ja tämän päivän kuluessa.
<P>
Näin ei ole kuitenkaan kalastuspolitiikan kohdalla. Kalatalousalan interventiotoimenpiteiden sääntelyn tuloksia voidaan pitää tyydyttävinä nimenomaan kalatalousvaliokunnan asenteen ansiosta, sillä se vastusti alusta lähtien komission alkuperäistä suunnitelmaa. Se vastusti tätä alkuperäistä suunnitelmaa, koska siinä rikottiin interventiotoimenpiteiden horisontaalinen malli ja perustettiin järjestelmä, jolla rahoitus hoidettaisiin EMOTR: n tukiosastosta, mikä vaikeutti valtavasti tämän interventiotoimen suunnittelua.
<P>
Näitä alkuperäisen ehdotuksen näkökohtia on muutettu sen jälkeen, kun sitä ei hyväksytty parlamentin äänestyksessä joitakin kuukausia sitten, ja tällä tavoin lopullinen ehdotus muodostaa yhden yhtenäisen kalatalousalan interventiovälineen. Vaikka asetuksia on edelleenkin kaksi, tulee jatkossa olemaan vain yksi rahasto, joka mahdollistaa sen, että kalatalousalan rakenteellisia toimia voidaan ryhtyä käsittelemään asianmukaisesti.
<P>
Aion päättää puheenvuoroni, arvoisa puhemies, mutta en haluaisi päättää sitä kiinnittämättä huomiota mielestäni tärkeään asiaan: kalastuslaivastojen nykyaikaistaminen on varmasti tärkeää, rakenneuudistus on erittäin tärkeää, mutta kalastuksen kehittäminen meidän laivastomme osalta riippuu suuressa määrin siitä, onko meillä sellaisia kansainvälisiä sopimuksia kolmansien maiden kanssa, joiden avulla löydämme kalastuspaikkoja, joilla voimme toimia ja kehittää tämän laivaston toimintaa.
<P>
Tämän kysymyksen osalta on asioita, joista on syytä olla huolissaan, ainakin joillakin Euroopan unionin alueilla. Konkreettisesti omalta osaltani, koska olen kotoisin Andalusiasta, minun on sanottava, että Marokon hallitus on juuri vahvistanut, ettei sillä ole tarkoitus jatkaa tällä hetkellä voimassa olevaa sopimusta, mikä aiheuttaa vakavia ongelmia kymmenille tuhansille kalastajille sekä minun alueellani Andalusiassa että Galiciassa. Enkä haluaisi päättää tätä puheenvuoroa - vaikka tiedänkin, ettei tänään keskustellakaan juuri tästä asiasta - kiinnittämättä huomiota tähän erittäin tärkeään ongelmaan.

<SPEAKER ID=290 NAME="McCartin">
 Arvoisa puhemies, haluan sanoa maaseudulla sijaitsevaa ja maataloudesta suuresti riippuvaista vaalipiiriä edustavana poliitikkona, että Berliinin huippukokouksessa saavutettu lopputulos Agenda 2000: sta ei ollut minulle tai vaalipiirilleni niin suuri pettymys kuin aluksi kuvittelimme. Fischlerin ehdotukset heittivät ensin suuren varjon Euroopan maaseudun ylle, mutta loppujen lopuksi meidän täytyy käsittää, että vaikka lopputulos ei olekaan täysin tyydyttävä, se ei missään nimessä ole tuhoisa.
<P>
Se, että aiomme käyttää enemmän rahaa Euroopan maaseutuun ja että maatalouden parissa työskentelevien ihmisten määrä on laskemassa, varmistaa sen, että maatalouden parissa työskenteleville ihmisille on taattu vähimmäiselintaso seitsemäksi seuraavaksi vuodeksi.
<P>
Toivon, että kaikille tehdään lopullisesti selväksi se, että meiltä Maailman kauppajärjestön neuvotteluissa vaaditut myönnytykset on tehty ja ettemme voi tarjota Euroopan maanviljelijöille mahdollisia lisämyönnytyksiä, ennen kuin seitsemän vuotta on kulunut. Meillä on ollut MacSharryn uudistus, ja nyt on toisen osan vuoro. Maanviljelijät ovat olleet järkyttyneitä tulojensa romahtamisesta, joten toivottavasti näin ei enää tapahdu.
<P>
Haluaisin sanoa Fischlerille, että hänen viestiään ei ollut helppo välittää, mutta hän näki paljon vaivaa selittääkseen sen Euroopan maanviljelijöille. Hänen pyrkimyksiään arvostetaan suuresti, hänen pyrkimyksensä valistaa ja informoida kansalaisia ansaitsevat kiitoksen.
<P>
En ollut yhtä tyytyväinen aluepolitiikkaa koskevan kysymyksen lopputulokseen. Olemme ajamassa aluepolitiikkaa alas. Oma alueeni pysyi tavoitteeseen 1 kuuluvana alueena, mutta se on silti vain siirtymävaiheen tavoitteen 1 alue, koska uudessa tavoitteessa 1 sille myönnetyt määrärahat ovat henkeä kohti paljon pienemmät kuin viime ohjelmassa. Joka tapauksessa myös me arvostamme tämän eroavan komission jäsenen pyrkimyksiä. Hän teki paljon töitä paitsi käydessään unionin lama-alueilla myös työskennellessään erityisesti Pohjois-Irlannin ja rajat ylittävien suunnitelmien parissa. Hänen läsnäoloaan arvostettiin suuresti, ja hänen sitoutumistaan koko aluekehitystä koskevaan kysymykseen pidetään hyvänä asiana.
<P>
Lopuksi sanon, että täällä on tänä iltana vain yksi henkilö, joka voi äänestää minua vaaleissa: komission jäsen Flynnillä on tilaisuus äänestää minua. Haluaisin sanoa, että arvostamme suuresti sitä, että hän ja kaikki komission jäsenet ovat tehneet lujasti töitä.

<SPEAKER ID=291 NAME="Pohjamo">
Arvoisa puhemies, edustan EU: n koillista äärialuetta, Pohjois- Suomea. Tarkastelenkin nyt Agenda 2000 -paketin vaikutuksia tälle alueelle, joka on riippuvainen maataloudesta, vaikka tuotanto-olosuhteet ovat paljon heikommat kuin Keski-Euroopan viljelyseuduilla. Unionin pohjoista ulottuvuutta käsittelevässä mietinnössä on maininta siitä, että pohjoisen ulottuvuuden tulee Wienin Eurooppa-neuvoston päätösten mukaisesti olla mukana myös kaikessa unionin sisäiseen kehitykseen liittyvässä päätöksenteossa. Lisäksi Luxemburgin huippukokouksessa on päätetty, että maanviljelyn tulevaisuus on turvattava koko EU: n alueella.
<P>
Kuinka Agenda 2000 -ratkaisut ottivat nämä kannat huomioon? EU: n pohjoisimmat viljelysalueet, jotka ovat myös koko maailman pohjoisimpia, saivat neuvotteluissa pari tärkeää myönnytystä luonnonhaittojen aiheuttamien kustannusten tasaamiseksi. Viljankuivauspalkkio ja nurmituki ovat oikeita työkaluja, ne olisi vain saatava riittävälle tasolle.
<P>
Rakenteelliset toimenpiteet ovat tärkeitä, mutta niillä yksin ei pystytä ratkaisemaan pohjoisten alueiden kannattavuusongelmia. Pellot ovat lumen peitossa huhtikuussa, oli tilan koko sitten kolmekymmentä tai kaksisataa hehtaaria. Vielä tänä aamunakin kotiseudullani oli pakkasta lähes kymmenen astetta.
<P>
Sitä logiikkaa, jolle hehtaarituet perustuvat, on hyvin vaikea selittää pohjoissuomalaisille talonpojille. Miksi niille, jotka saavat parhaimmat sadot, pitää antaa monta kertaa enemmän tukea kuin niille, joiden satotasot jäävät luonnonolosuhteiden vuoksi pienemmiksi? Toivottavasti tähän tulee muutos parlamentin jo hyväksymään suuntaan, eli hehtaaritukien tasoeroja pienennetään.

<SPEAKER ID=292 NAME="Lage">
 Arvoisa puhemies, loppu hyvin, kaikki hyvin, tout est bien qui finit bien , sanovat ranskalaiset viisaasti. Olemme saapuneet pitkän tiemme päähän suhteellisen hyvin. Tulokset eivät ole täydellisiä, mutta huolimatta talousarvion riittämättömyydestä ja YMP: n uudistuksen varovaisuudesta ja jäljellä olevista epäkohdista ja epätasapainosta vältyimme joka tapauksessa vakavalta kriisiltä Euroopan unionissa, ja voidaan sanoa, että Euroopan unioni kulkee lähivuosina eteenpäin luottavaisin mielin ja vakaana.
<P>
Tämä prosessi päättyi hyvin, ja se saa onnellisen lopun koheesiomaissa ja kaikkein köyhimmillä alueilla, jonne rakennetuet itse asiassa tästä eteenpäin keskittyvät. Se päättyi hyvin - en voi olla sanomatta sitä - omassa maassani, joka tulee vuosittain saamaan rakennetukia keskimääräisesti hieman enemmän kuin vuosina 1994-1999. Portugali ja koheesiomaat pystyvät siis jatkamaan kehitystä ja uudenaikaistamista, ja ne lähentyvät Euroopan keskitasoa, kuten omassa maassani on tapahtumassa.
<P>
Sen vuoksi kannatamme rahoitusnäkymiä, toimielinten välistä sopimusta ja rakennepolitiikkoja. Haluamme lausua pari sanaa ja onnittelut neuvostolle, puheenjohtajamaa Saksalle sen tekemästä työstä, vaikka tähän puheenjohtajakauteen suhtauduttiinkin epäillen. Voin sanoa komission jäsen Wulf-Mathiesille erästä aiemmin puhunutta jäsentä mukaillen, että jos hän olisi ehdolla Euroopan parlamenttiin Portugalissa, hän saisi paljon ääniä portugalilaisilta.

<SPEAKER ID=293 NAME="Puhemies">
Parlamentin jäsen Lage, täytyy sanoa, että te aiheutatte ongelman, koska jos jokainen puhuja kaksinkertaistaa hänelle sallitun puheajan, niin istunto päättyy neljältä aamulla.
<P>
Yritän kaikin tavoin osoittaa ymmärtämystä kollegoille, jotka ovat valitettavasti saaneet minuutin pituisen puheenvuoron, mutta aikaa ei ole tämän enempää.
<P>
Itse voisin johtaa puhetta neljään asti aamulla, koska se on velvollisuuteni, mutta parlamentin yksiköt eivät voi. Pyydän, että ette ylittäisi puheaikaanne. Ymmärrän kyllä...minuutissa ei paljoa sanota, mutta tämä ei ole minun syyni. Pyytäkää, että poliittiset ryhmänne antaisivat teille enemmän aikaa. Tänään tämä on huipentunut: 30 puhujalla minuutin puheenvuoro! Miten minä voin keskeyttää heidät? Se on epämiellyttävää. Toisaalta, jos yhdestä minuutista tulee kaksi minuuttia, istunto venyy aamu kolmeen asti.

<SPEAKER ID=294 NAME="Fraga Estévez">
Arvoisa puhemies, minä sanoisin, että kalatalousvaliokunnan suurin ansio oli se, että kun Agenda 2000: ta koskevia ehdotuksia vuosi sitten esitettiin, valiokunta teki nopeasti diagnoosin vakavista kalatalouden rakennepolitiikkaa koskevista ongelmista ja laati välittömästi strategian, jota kaikki lausunnon valmistelijat puolustivat, kuten teki tietenkin myös parlamentin jäsen Arias Cañete, joka on esittelijänä rahaston osalta.
<P>
Lisäksi minun on sanottava, että meidän valiokunnassamme tästä strategiasta päästiin yksimielisyyteen kolmen julkisen kuulemisen avulla, jotka järjestettiin sekä kalatalousalan edustajien että kaikkien jäsenvaltioiden kalastuksesta vastaavien viranomaisten kanssa. Näin syntyi totuudenmukainen mietintö, Arias Cañeten erinomainen mietintö, joka on ollut pohjana neuvoston kanssa käytäville neuvotteluille. Tämän mietinnön avulla on päästy erinomaiseen kompromissiratkaisuun, jonka vuoksi onnittelen itseäni, ja ennen kaikkea kiitän siitä hedelmällisestä yhteistyöstä, jota onnistuimme tekemään parlamentin ja neuvoston välillä. Osoitan kiitokseni myös kaikille niille virkamiehille, jotka auttoivat meitä pääsemään tähän kompromissiin, jossa ovat mukana parlamentin kolme tärkeintä perustavoitetta: saada horisontaalinen oikeudellinen väline; yksi yhtenäinen rahoitusväline KOR (kalatalouden ohjauksen rahoitusväline); ja lisäksi saada aikaan se, että perusasetukseen sisällytettäisiin lopultakin kaikki rakenteelliset rahoitusvälineet.
<P>
Mielestäni tämä on ollut yksi parlamentin suurimmista onnistumisista, mutta silti ei pidä unohtaa, että mitä täytäntöönpanoasetukseen tulee - ja tämä on toinen tärkeä osa-alue Ariasin mietinnössä -, meidän on vielä varmistettava tiettyjen toimintojen jatkuvuus; jatkuvuus, jota ilman kalastuksen rakennepolitiikan mielekkyys kärsii huomattavasti. Esimerkiksi niiden toimintojen jatkuvuus, joilla pyritään säilyttämään laivasto uudenaikaisena, varmana ja kilpailukykyisenä; tai niiden, jotka ovat osoittautuneet hyvin tehokkaiksi kalastuspolitiikan välineiksi, kuten esimerkiksi yhteiset yritykset kolmansien maiden kanssa, joita komission ehdotuksessa ei pidetä tärkeinä, vaikka ne voisivat olla erinomainen yhteistyömuoto kolmansien maiden kanssa, kuten Marokon kohdalla tulemme varmasti tulevaisuudessa näkemään.
<P>
Nämä pyynnöt tuodaan hyvin esille Arias Cañeten mietinnössä, ja viimeisen Euroopan parlamentille tekemänsä työn tuloksena Arias Cañete jättää meille yhden parhaimmista ja täydellisimmistä kalastusta koskevista asiakirjoista, joita olemme saaneet käsitellä. Sen vuoksi pyydän äänestämään tämän mietinnön puolesta.

<SPEAKER ID=295 NAME="Lindqvist">
 Arvoisa puhemies, aion puhua hieman kehityksestä Pohjois-Ruotsissa, josta itsekin olen. Ruotsin pohjoisosan kehityksestä on paljon vakavaa sanottavaa. Tilanne on vakava, koska suuri osa julkista sektoria, mutta myös yksityistä sektoria, lakkautetaan tai se heikkenee Ruotsin tässä osassa. Väestön määrä on vähentynyt useiden vuosien ajan kahdessa kolmasosassa maan kunnista. On hyvä tietää, että näin on käynyt alueilla, joissa väestön määrä oli noin kolme, neljä henkilöä neliökilometrillä, siis väestöntiheys oli siellä jo aiemmin erittäin pieni. Monet työpaikat sisämaassa häviävät, ja kuntien talouteen kohdistuva rasitus on erittäin kova. Aluepolitiikka ei kerta kaikkiaan toimi oikein hyvin - voidaan jopa sanoa, että se toimii huonosti.
<P>
Kun Ruotsi kävi EU: n jäsenyysneuvotteluja, saimme erityisen tavoitealueen, tavoitteen 6, jonka tarkoituksena oli nimenomaan tukea Norrlannin sisämaata. Nyt se sisällytetään tavoitteeseen 1. Samalla tavoin tavoite 5b, johon kuuluvat maaseutu- ja saaristoalueille maksettavat tuet, sisällytetään tavoitteeseen 2. Toivomme nyt, että näiden tavoitealueiden kehitys on myönteistä uusien tavoitteiden 1 ja 2 alueiden puitteissa, jotta jo nyt hyvin tiukoilla olevat Pohjois-Ruotsin ja Pohjois-Euroopan alueet eivät kärsisi nykyistä suuremmasta väestön vähenemisestä ja muutosta. Toivomme, että tämä sisältyy niihin vaatimuksiin, joiden mukaan uudet tavoitteen 1 ja tavoitteen 2 alueet saisivat sen osan kaikista voimavaroista, jotka ovat välttämättömiä Ruotsin pohjoisosan kehitykselle.

<SPEAKER ID=296 LANGUAGE="EN" NAME="Malone">
Arvoisa puhemies, Irlanti saa kiittää Euroopan parlamenttia siitä, että se varmisti lisärahoituksen kriisissä oleville seuduille. Tämä päätös oli erityisen tärkeä Dublinille. En voi toistaa tätä tarpeeksi usein: tässä muuten niin menestyvässä kaupungissa on valtavan köyhyyden saarekkeita. Urban-aloite mahdollistaa hankkeiden toteuttamisen näillä alueilla pitkäaikaistyöttömyyteen ja kurjistumiseen liittyvien sitkeiden ongelmien ratkaisemiseksi.
<P>
Neuvosto, Irlannin hallitus mukaan luettuna, ei itse asiassa päättänyt jatkaa tätä hanketta. Me parlamentissa kuitenkin onnistuimme jatkamaan sitä. Onnistuimme tässä asiassa. Se osoittaa, miten paljon merkitystä parlamentilla on tavallisille ihmisille.
<P>
Tämä on jäähyväispuheenvuoroni, arvoisa puhemies. Haluan kiittää teitä ja kaikkia jäseniä ja sanoa, että oli ilo työskennellä täällä parlamentissa viiden viime vuoden ajan. Kollegani puhui lopusta; loppu on lähellä. Toivon, että voin palata tänne. Meillä Irlannissa vallitsee demokratia, merkillinen demokratia: se päättää, kenet valitaan ja ketä ei. Meillä ei ole luetteloon perustuvaa järjestelmää. Komission jäsen Flynn ymmärtänee sen. Haluan lausua kiitokseni eroavalle komissiolle, koska kaikissa niissä kiivaissa keskusteluissa, joita olemme käyneet, kukaan ei ole jäänyt kiittämään niitä komission jäseniä, jotka ovat tehneet paljon töitä Euroopan kansalaisten hyväksi, joita olemme täällä pyrkineet edustamaan. Täällä on tänään paikalla erittäin suuri joukko ahkeria komission jäseniä.

<SPEAKER ID=297 NAME="Oostlander">
 Arvoisa puhemies, kun katsomme, missä vaiheessa olemme tällä hetkellä laajentumisen käsittelyssä, voimme selvästi havaita, että parlamentin näkemykset ovat vaikuttaneet huomattavasti. Politiikka on ollut talouden edellä myös siinä, miten olemme muotoilleet strategiamme jäsenehdokasmaiden osalta ja miten toteutamme niitä. On ilahduttavaa, että liittymistä edeltävä tuki suuntautuu ensisijaisesti noiden maiden hallinnollisten ja institutionaalisten voimavarojen vahvistamiseen mukaan lukien sosiaalinen vuoropuhelu. Myös se on tärkeä asia näiden maiden yhteiskunnille. Demokratia ja oikeusvaltio ovat Euroopan unionin perusta. Ne ovat sen sydän ja käsittävät paljon muutakin kuin ainoastaan yhteisön säännöstön. Se, joka haluaa oikeusvaltion, voi olla mukana. Ja jos ei halua, niin sitten jää ulkopuolelle. Tämä selkeä asenne on saanut aikaan paljon hyvää. Slovakiassa ja Romaniassa ja Baltian maissa siihen on suhtauduttu hyvin vakavasti, vaikka useinkaan ei ole helppoa soveltaa poliittisia kriteerejä käytäntöön. Hyvä esimerkki tästä on Viron ja Latvian venäjänkielisen vähemmistön asema.
<P>
Hajauttamisen tavoite kuuluu poliittisiin ja hallinnollisiin kriteereihin, ja siksi EU: n täytyy myös pysyä siinä. Olen iloinen siitä, että myös tähän asiaan viitataan mietinnöissä selvästi. Hallintovaltuudet täytyy mahdollisuuksien mukaan siirtää jäsenehdokasvaltioiden hallituksille, jotka muuten ovat mukana myös yhteisrahoituksen myötä. On hyvä, että Euroopan unioni pitää tässä kaikessa kiinni Phare-ohjelman prioriteeteista omana strategianaan. Tähän liittyy myös pyrkiminen siihen, että jäsenehdokasvaltiot voisivat osallistua Euroopan poliittiseen unioniin, josta tulee myös yhä selvemmin näkyvä poliittisten kriteerien ensisijaisuuden myötä. Arvoisa puhemies, jäsenehdokasvaltioiden välillä on suuria eroja. Juuri siksi yleiset suuntaviivat ja monivuotiset ohjelmat täytyy kehittää maittain ja sektoreittain. Tässä yhteydessä pätee omien saavutusten periaate. Ei ole todellakaan reilua asettaa yhä lisää vaatimuksia jäsenehdokasvaltioille omien kansallisten etujemme perusteella. Mainitsen esimerkkinä tänä aamuna esityslistalle otetun päätöslauselman Temelinin ydinvoimalasta Tsekin tasavallassa. Ydinturvallisuus on tärkeä asia, mutta emme voi liittymisprosessin aikana noin vain pakottaa sulkemaan ydinvoimaloita tai painostaa noita maita. Jäsenyysehtoja ei saa käyttää välineenä keskinäisissä kiistoissa.

<SPEAKER ID=298 LANGUAGE="EN" NAME="Howitt">
Arvoisa puhemies, Euroopan aluetuesta seitsemäksi vuodeksi on neuvoteltu kaksi vuotta, ja olisimme ilman muuta halunneet päästä pitemmälle joillakin alueilla: näitä ovat selvemmät sitoumukset, paikallisten ja alueellisten viranomaisten kumppanuus, paremmat takuut siitä, että maksut maksetaan ajoissa hankkeiden toteuttajille ja erityiset määrärahat pienten vapaaehtoisjärjestöjen sosiaalista riskipääomaa varten. Pyrkimyksemme ovat joka tapauksessa selvät. Haluan korostaa erityisesti kahta parlamentin saavutusta.
<P>
Ensiksi emme ainoastaan varmistaneet sitä, että kaupunkien köyhyyteen ja kurjistumiseen puututaan ensi kertaa suoraan, vaan olemme vastoin kaikkia odotuksia säilyttäneet myös kaupunkeja koskevan yhteisöaloitteen, jota voidaan käyttää pienissä ja keskisuurissa kaupungeissa, jotka saavat nykyisin alle 10 % rahoituksesta.
<P>
Toiseksi olemme säilyttäneet köyhien maaseutualueiden väestöön sovellettavan 5 %: n kriteerin ja onnistuneet suuntaamaan uudelleen osan maatilan ulkopuolisia toimia koskevan otsakkeen 1 ja maaseudun kehittämistä koskevan otsakkeen 2 YMP-tuesta.
<P>
Omalla alueellani, Itä-Englannissa sijaitsevassa Essexissä, on 18 kaupunkialuetta, jotka kuuluvat Yhdistyneen kuningaskunnan köyhimpään neljännekseen. Cambridgeshire Fensissä, joka on ollut mukana 50 miljoonan punnan suuruisessa tavoitteen 5 b ohjelmassa East Angliassa, mutta jonka kylistä 73 %: ssa ei ole ruokakauppoja ja 74 %: ssa ei ole päivittäisiä linja-autopalveluja ja joista yhdessäkään ei ole pankkia, nämä päätökset herättävät toivoa. Ne varmistavat koko Euroopan kannalta sen, että köyhyyden ja kurjuuden saarekkeiden tarpeet voidaan ottaa huomioon samalla, kun tuetaan suuria taantuvia teollisuusalueita. Voimme suhtautua tähän sopimukseen myönteisesti.

<SPEAKER ID=299 NAME="Berend">
 Arvoisa puhemies, arvoisat komission jäsenet, hyvät parlamentin jäsenet, olemme tämän keskustelun myötä pitkän rakenne- ja aluepolitiikan uudistamista koskevan keskustelu- ja päätöksentekoprosessin päässä. Yksittäisistä asioista voidaan olla eri mieltä, mutta yksi asia pitäisi asettaa selvästi etusijalle: on valtavan suuri plussa, että olemme pysyneet tässä aikataulussa, niin että rakennerahaston tarkistus voi alkaa ajoissa vuoteen 1994 verrattuna ja ettemme ajaudu taas samaan tilanteeseen kuin viisi vuotta sitten.
<P>
Ryhmäni on kannattanut alusta alkaen rakenne- ja aluetuen uudistusta, jossa käytettävissä olevat varat keskitetään suurimmassa kehitystarpeessa oleville alueille, mutta jäsenvaltioille annetaan samalla laajempi omavastuu ennen kaikkea siellä, missä kokonaiset alueet jäävät EU: n rakennetuen ulkopuolelle.
<P>
Olemme tyytyväisiä siihen, että uudet tavoitteen 1 alueet saavat 70 % varoista. Se mahdollistaa tosiasiallisesti suunnitelmallisen tukemisen. Pahoittelemme kuitenkin sitä, että erillisen maaseutua koskevan tavoitteen, jonka puolesta puhuimme koko ajan, käyttöönotossa ei onnistuttu. Pahoittelemme myös sitä, että kansallisten vaikutusmahdollisuuksien osalta tavoitteen 2 alueiden kovien kriteerien ulkopuolella tapahtuvaa valintaa ei anneta jäsenvaltioiden tehtäväksi, vaan komissio rajoittaa alueiden valintaa edelleenkin kriteerien ja suostumusvarauksen kautta.
<P>
Olemme kannattaneet aina sitä, että tulevien tavoitteen 1 alueiden valinnassa noudatetaan tiukasti kriteeriä, jonka mukaan avun saajan alueellisen bruttokansantuotteen pitää olla henkilöä kohden vähemmän kuin 75 % yhteisön keskiarvosta. Tämä on pääosin myös onnistunut, vaikkakin tällä välin oli toistuvasti olemassa se vaara, että puhumme asiassa joustavuutta vastaan. Koheesiorahaston osalta ryhmäni mielipide on jakaantunut kahtia. Toinen osa - lähinnä Etelä-Euroopan maiden edustajat - kannattavat komission ja neuvoston ehdotusta koheesiorahaston toiminnan jatkamisesta nykyisessä muodossaan. Toinen osa on taas sitä mieltä, että niiden maiden osalta, jotka osallistuvat valuuttaunioniin, koheesiorahasto on saavuttanut tavoitteensa ja auttanut omalta osaltaan merkittävästi nimellistä lähentymistä. Koheesiorahaston toiminnan jatkamiselle nykyisessä muodossaan ei siis ole mitään perustetta.
<P>
Kaikki haaveunet eivät tietenkään voi toteutua. Toiveita jää avoimeksi. Kompromissi on kuitenkin kokonaisuutena nähtynä oikea askel seuraavan suunnittelukauden suuntaan.

<SPEAKER ID=300 LANGUAGE="EN" NAME="Elles">
Arvoisa puhemies, viime viikot ovat olleet menestyksekkäitä Euroopan parlamentille, kun ajatellaan Amsterdamin sopimuksen mukaisia valtuuksiamme, vastuuvapautta koskevaa kysymystä komission hallinnon valvonnan parantamiseksi ja myös, eikä ollenkaan vähäisimpänä asiana, ohjesäännön lykkäystä tämänpäiväisessä äänestyksessä neuvoston saneleman sopimuksen estämiseksi. Entä miten on rahoitusnäkymien laita?
<P>
Asiassa on edistytty paljon, ja kiittäisin puheenjohtajamaa Saksaa siitä, mitä se on tehnyt lisätäkseen rahoitusnäkymiä Berliinin ehdotukseen verrattuna. Olemme edistyneet tuntuvasti etenkin luokittelussa ja siinä, miten voimme käyttää sovittelua kaikissa talousarvion osissa. Minä ja monet ryhmäni jäsenet olemme kuitenkin sitä mieltä, että rahoitusnäkymissä on edelleen joitakin puutteita.
<P>
Ensimmäinen koskee kurinalaisuutta - ei otsakkeissa 1 ja 2 vaan otsakkeissa 3, 4 ja 5, joiden joissakin ilmauksissa ja sanamuodoissa on epäselvyyttä, mitä täytyy selventää.
<P>
Toiseksi sanoisin joustavuudesta, että olemme todellakin kannattaneet rahoitusnäkymien kurinalaisuutta, mutta rahoitusnäkymissä on hyvin vähän joustavuutta, osa niistä uppoaa Urban-aloitteeseen tavoitteessa 2, ja emme mitenkään pysty käyttämään 203 artiklan mukaisia parlamentaarisia valtuuksiamme, joten olen sitä mieltä, että rahoituskuri on puettu pakkopaitaan, mikä ei tulevia vuosia ajatellen ole tarkoituksenmukaista.
<P>
Lopuksi totean tästä asiasta, että näissä rahoitusnäkymissä ei ole yleistä tarkistuslauseketta, vaan ne ovat voimassa seitsemän seuraavaa vuotta ilman tarkistusta koskevaa määräaikaa, joten parlamentilla tai uudella komissiolla ei ole mahdollistaa tarkistaa sitä kokonaisuudessaan tiettynä ajankohtana, laajentumisesta riippumatta.
<P>
Viimeisenä muttei suinkaan vähäisimpänä asiana on eräs ongelma, joka on juuri tullut esille. Se on peräisin omalta puheenjohtajaltamme. Arvoisa puhemies, olisin kiitollinen, jos selvittäisitte asian, koska puheenjohtajamme näyttää kiinnittävän enemmän huomiota parlamentin ulkopuolisiin vaikutteisiin kuin parlamentaarisiin oikeuksiin väittäessään, että rahoitusnäkymistä pitäisi äänestää yksinkertaisella enemmistöllä eikä määräenemmistöllä, vaikka budjettivaliokunnan puheenjohtaja sanoi, että niistä pitäisi äänestää määräenemmistöllä. Olisi hyvä, jos tämä voitaisiin selvittää huomenna, koska muuten parlamentti vastustaa voimakkaasti ratkaisua, joka on ilmeisesti puheenjohtajan sanelema.
<P>
Haluaisin lopuksi sanoa, että parlamentin kannalta katsottuna vaarana on mielestäni se, että joustavuutta ei paranneta ja tämä - sanoisin - byrokraatin unelma siitä, että rahaa voi kuluttaa kauan aikaa ilman tehokasta parlamentaarista valvontaa. Meidän pitäisi jatkaa neuvotteluja ja päästä hyvään sopimukseen neuvoston kanssa mahdollisimman pian, luultavasti alkusyksystä, yhtä aikaa ohjesääntöä koskevan sopimuksen kanssa. Näin takaamme parlamentaaristen oikeuksien säilymisen ja meillä on myös jatkuvuutta, kuten talousarviomenettelyssä pitää ollakin.

<SPEAKER ID=301 NAME="Izquierdo Rojo">
 Arvoisa puhemies, tämän sopimuksen myötä Espanjan maaseutu tulee menettämään 100 000 miljoonaa pesetaa vuodessa ja sen maataloudesta saatavat tulot laskevat 5 %. Pienviljelijöiden edut kärsivät, ja he joutuvat taistelemaan suurten monikansallisten tuottajien kanssa selkeästi eriarvoisessa tilanteessa; peltokasvien osalta heidän tulonsa laskevat 40 000 miljoonaa pesetaa, josta viljakasvien osuus on 23 000 miljoonaa.
<P>
Loyola de Palacio on pitänyt salassa sen, että maitokiintiön 550 000 tonnin korotus ei oikeuta palkkioihin, ja naudanlihan osalta korotukset eivät korvaa sovittua 20 %: n hintojen alennusta, jonka seurauksena tulot alenevat tällä alalla noin 30 000 pesetaa.
<P>
Arvoisa puhemies, Espanjan maaseudulla ollaan sitä mieltä, että tämä on huono sopimus Euroopan kannalta ja huono sopimus Espanjan kannalta, ja sen vuoksi äänestämme ehdotusta vastaan.

<SPEAKER ID=302 LANGUAGE="DE" NAME="Schröder">
Arvoisa puhemies, sallikaa minun - jotta vältän kiireen - tehdä tässä alussa jotakin, joka tehdään yleensä puheenvuoron lopussa. Haluan nimittäin kiittää lämpimästi komission jäsen Wulf-Mathiesia rakentavasta yhteistyöstä parlamentin aluepoliittisen valiokunnan kanssa.
<P>
Tähän mennessä parlamentissa on sanottu jo ainakin kertaalleen kaikki tänään käsiteltävänä olevasta aiheesta. Pyydän parlamentin jäsen Langenia pidättäytymään välihuomautuksista. Täällä ei ole kuitenkaan huomautettu eräästä seikasta, kuten mielestäni pitäisi, meidän nimittäin pitäisi löytää markkinatalous uudelleen, jos haluamme, että Keski- ja Itä-Euroopan kansat ja uudet demokratiat ovat eräänä päivänä siinä tilanteessa, että ne voivat liittyä Euroopan unioniin. Jos olemme tai haluamme olla todella solidaarisia, pelkkä rahan antaminen ei riitä. Tiedän, mistä puhun, sillä olen kotoisin sellaisesta osasta Saksaa, johon virtaa huomattavia rahasummia Euroopan unionista ja Saksan läntisestä osasta. Mutta se ei yksin riitä. Kyse on markkinatalouden omaksumisesta henkisellä tasolla. Jos haluamme olla todella solidaarisia, meidän pitää auttaa Keski- ja Itä-Euroopan kansoja löytämään tämä väline uudelleen. Se tarkoittaa kuitenkin, että meidän on aloitettava todella ensin Euroopan unionissa ponnistelut tämän markkinatalouden omaksumiseksi uudelleen sisäisesti. Teillä ei ole varmaankaan mitään sitä vastaan, etten käytä koko puheenvuorolleni varattua kahta minuuttia.

<SPEAKER ID=303 NAME="Schierhuber">
 Arvoisa puhemies, arvoisat komission jäsenet, hyvät parlamentin jäsenet, Agenda 2000 on työllistänyt meitä kuukausien ajan ja vaatinut meiltä kaikilta osallisilta mielestäni suurta panosta. Haluaisin siksi kiittää ensin tehdystä työstä hyvin lämpimästi kaikkia parlamentin, komission ja neuvoston jäseniä. Hyväksyttävän kompromissin saavuttaminen edellytti lukemattomia neuvottelukierroksia. Parlamentti pystyi ylläpitämään siinä yhteydessä aktiivisen osallistumisensa ja vaikuttamisensa keskustelun loppuun saakka.
<P>
Olemme kannattaneet aina yhteisen maatalouspolitiikan ja maaseutupolitiikan kehittämistä. Tässä prosessissa annettiin merkittävä alkusysäys eurooppalaisen maatalouspolitiikan tulevalle muotoilemiselle. Niinpä haluaisin viitata maaseudun politiikan laajentamiseen maatalouspolitiikan toisena pilarina.
<P>
Sitä kautta voidaan todellakin toteuttaa joukko tärkeitä toimia ekologian alalla. Maanviljelijöiden ympäristötoimet voidaan turvata pitkällä aikavälillä, ja voidaan aloittaa uusia vuoristoisten ja epäsuotuisien alueiden viljelijöiden tukitoimia. Olen iloinen yksittäisten jäsenvaltioiden vaikutusmahdollisuudesta. Naudanlihan ja viljan interventiohinnan laskemista ei tosin voitu estää, mutta silti muun muassa Euroopan parlamentin panoksen ansiota on, että tätä hinnanlaskua ei toteutettu komission alun perin ehdottamassa laajuudessa.
<P>
Olen pahoillani siitä, että maitotuotannon uudistuksista ei päästy sopimukseen. Maitokiintiötä koskevan säännöstön jatkaminen on minulle kuitenkin ratkaisevan tärkeää myös vuoden 2008 jälkeen, kun otetaan edelleen huomioon epäsuotuisien alueiden tukeminen.
<P>
Horisontaalisen alan osalta en voi koskaan hyväksyä suorien tukien asteittaisen alenemisen mallia. Periaatteessa haluaisin sanoa, että komission, neuvoston ja parlamentin jo viimeistelemä kompromissi on saanut minun kannaltani aikaan hyväksyttäviä tuloksia. Parlamentin vielä edessä olevalla lopullisella äänestyksellä ei pidä kuitenkaan missään tapauksessa vaarantaa tätä tulosta. Yksittäisten jäsenvaltioiden tehtävä on nyt hyödyntää parhaansa mukaan kansallista pelivaraa, ja mahdollisuuksia perehtyä erityisesti kansallisiin erikoisominaisuuksiin on runsaasti. Näitä mahdollisuuksia pitäisi myös pystyä hyödyntämään viljelijöidemme eduksi ja luomaan sitä kautta uusia ja vahvistamaan vanhoja työpaikkoja maaseudulla.
<P>
Euroopan maanviljelijöitä ja sitä kautta eurooppalaista kulttuurimaisemaamme ei saa uhrata maailmanmarkkinoille, vaan me vaadimme oikeudenmukaisia olosuhteita eurooppalaiselle maataloudelle myös tulevissa WTO-neuvotteluissa.

<SPEAKER ID=304 NAME="Gillis">
Minäkin haluaisin lausua kiitokseni komissiolle, läsnä oleville komission jäsenille ja kaikille muille, jotka ovat työskennelleet ahkerasti sinä aikana, kun olen ollut parlamentissa.
<P>
Ryhmäni, PPE-ryhmä, voi vain panna merkille Berliinin huippukokouksen tuloksen, ja vaikka se onkin tuntuva parannus komission alkuperäiseen ehdotukseen verrattuna, se jää kauaksi siitä, mitä tuottajat tarvitsevat.
<P>
Vuonna 1992 annettua lupausta, jonka mukaan hinnanlaskusta maksetaan täydet korvaukset, ei ole pidetty Agenda 2000 - päätöksissä, ja kun viljelijät kärsivät huomattavasta hinnanlaskusta, yhteisen maatalouspolitiikan kustannukset kohoavat edelleen. Mikä tärkeämpää, kuluttajat maksavat ruoastaan yhä enemmän ja enemmän.
<P>
Ymmärrän täysin, että on aivan välttämätöntä varautua unionin itälaajentumiseen ja varmistaa tyydyttävä lopputulos tulevalla WTO-kierroksella. Ei kuitenkaan voida hyväksyä sitä, että monille viljelijöille ei anneta muuta vaihtoehtoa kuin luopua maanviljelystä, koska heidän on mahdotonta saada siitä kohtuullisia ansioita. Maaseudun väestökato vain pahenee kaikista maaseudun kehittämistoimista huolimatta. Kuten olen jo toistuvasti sanonut, useimmat maaseudun kehittämishankkeet eivät voi onnistua ilman maanviljelyn ydintoimintoja, sillä ne eivät yksin riitä.
<P>
Ymmärrän, että muiden jäsenvaltioiden kollegojen on vaikea käsittää, miten paljon maatalouden ansiot ovat laskeneet omassa maassani, Irlannissa, lähinnä siksi, että Irlanti on erittäin riippuvainen sekä EU: n että kolmansien maiden vientimarkkinoista. Viemme muualle 90 % tuottamastamme naudanlihasta ja 80 % tuottamastamme maidosta. Yhdistyneen kuningaskunnan BSE-kriisi on miltei tuhonnut vientimarkkinamme. Samalla, kun kulutus laskee rajusti ja muut maat luottavat tuonnin sijasta omaan tuotantoonsa, Venäjän talouden romahdus on heikentänyt jo ennestään hauraita markkinoita.
<P>
Vaikka maatalousuudistusta koskevat ehdotukset ovatkin komission alkuperäisiä ehdotuksia paremmat, ne eivät ole pitkän aikavälin ratkaisu. Jos haluamme todella suojella eurooppalaista maatalousmallia kaikkine rajoituksineen ja lisäkustannuksineen ja jos haluamme todella säilyttää maaseudun, meidän täytyy ottaa jälleen käyttöön sellaiset hinnat, jotka ovat jollakin tavalla yhteydessä tuotantokustannuksiin. Haluammeko me elinvoimaisen, elävän, hyvin hoidetun maaseudun vai haluammeko me valtavan kansallispuiston, jossa ei ole lainkaan ihmisiä - varsinkaan nuoria ihmisiä? Mielestäni Agenda 2000 -ehdotukset johtavat juuri siihen, ellemme viipymättä muuta sitä.

<SPEAKER ID=305 NAME="Glase">
 Arvoisa puhemies, hyvät parlamentin jäsenet, haluaisin johdatella teidät toiseen tärkeään aihealueeseen, pois maataloudesta sosiaalipolitiikkaan. Kun olimme täällä Euroopan sosiaalirahaston (ESR) ensimmäisessä käsittelyssä, saatoin panna hyväksyen merkille, että rahastossa on jatkossa ohjelmallinen suuntaus, joka tulee vaikuttamaan suuresti asianomaisiin tavoitteisiin ja alueisiin. Esittelijä on ottanut mietintöönsä lähes kaikki tarkistuksemme. ESR on jatkossakin perustaltaan työmarkkinapoliittisesti suuntautunut. Sille Euroopan kansanpuolue (PPE) on pannut erityistä painoa. ESR: n tuki on mielekästä vain silloin, kun projektien vaikutus on pitkäaikainen ja niillä myös todella tavoitetaan kohderyhmät. PPE yhtyy ESR: ää koskevaan yhteiseen kantaan.
<P>
Toivomme, että uusi ESR otetaan ensi vuonna käyttöön sujuvasti ja saumattomasti aikaa hukkaamatta sekä takaamalla projektien toteuttajille ja jäsenvaltioille oikea-aikaista ja luotettavaa suunnitteluturvallisuutta. Tästä syystä kieltäydymme jyrkästi kolmannesta käsittelystä ja äänestämme kaikkia niitä tarkistuksia vastaan, jotka johtaisivat siihen. Voin puhua " varjoesittelijänä" niiden tarkistusten puolesta, jotka syntyivät neuvoston neuvottelujen kompromissina, jos neuvosto ja komissio vahvistavat, että nämä muutokset todellakin otetaan mukaan eikä kolmannen käsittelyn vaaraa siten synny.
<P>
Kansalaisemme odottavat, että tuemme heidän alueidensa kehitystä nopeasti, käytännönläheisesti eikä byrokraattisesti. Annamme asianomaisten jäsenvaltioiden käyttöön rahaston, jota heidän ei pitäisi rasittaa ja vaikeuttaa ylimääräisillä määräyksillä vaan joka heidän tulisi ottaa määrätietoisesti käyttöön vakavassa mielessä.

<SPEAKER ID=306 NAME="Langen">
Arvoisa puhemies, keskustelumme hyppii aiheesta toiseen. Se ei ole oikeastaan sopivaa, mutta minä siirryn nyt taas uuteen aiheeseen, nimittäin viinin markkinajärjestelyyn. Agenda 2000: n suuressa " maatalouspoliittinen osa" -paketissahan on paljon moittimisen aihetta. Sen olemme jo kuulleet. Yhdellä alueella pitää kuitenkin kiittää neuvoston puheenjohtajaa, Funkea, parlamentin jäseniä ja komissiota - komission jäsen Fischlerhän tarvitsi paljon aikaa näin hyvän ehdotuksen esittämiseen, sillä tehän kieltäydyitte ensin pitkään vetämästä pois vanhaa ehdotustanne. Olemme saaneet yhdessä aikaan viinin yhteisen markkinajärjestelyn järkevän uudistuksen, ja olen sitä mieltä, että tällaisen taistelun jälkeen ei pitäisi vain kritisoida vaan myös kiittää. On surullista, että meidän on pidettävä tämän vaalikauden viimeinen yöistunto täällä parlamentissa ilman viiniä. Komission jäsen Funkehan oli läsnä, kun Saksan entinen liittokansleri Helmut Kohl esitti Saksan viininviljelypäivillä seuraavan tulevan viininviljelypolitiikan iskulauseen: on ryypättävä enemmän. Sitaatti menneiltä ajoilta!
<P>
Palaan nyt kuitenkin varsinaiseen aiheeseen. Olemme ajaneet tässä viinin markkinauudistuksessa läpi parlamentin vaatimukset, ja voin vain korostaa jälleen kerran: olisi hyvä, jos parlamentti voisi olla jatkossa mukana päättämässä asiasta, sillä me hallitsemme lehmänkaupan täällä parlamentissa aivan yhtä hyvin kuin neuvostokin. Se, mitä viinin markkinajärjestelyllä saavutettiin, on joka tapauksessa kiitettävää. Tislausmääräyksiä ja oikeuksia uusiin istutuksiin tarkistettiin, jäsenvaltioiden omavastuuta lisättiin. Euroopan laajuiset toimialajärjestöt tehtiin mahdollisiksi. Uudistus kattaa ohjelmat, jotka koskevat EU-rahoitteisten viinitilojen rakenteen uudistusta, uusiin lajikkeisiin siirtymistä ja tuotantotekniikoiden nykyaikaistamista. Neuvoston toimivalta säilytetään. Mehän emme halua antaa komissiolle liikaa toimivaltaa esimerkiksi päällysmerkintämääräysten tai enologisen menettelyn kohdalla. Kyse on siis Euroopan perinteisten viljelytapojen säilyttämisestä. Komission jäsen Fischler on myös ymmärtänyt tämän ja tukenut sitä pontevasti. Olemme siis tyytyväisiä tähän uudistukseen, ja pidän parlamentin loistosuorituksena sitä, että täällä ollaan oltu pitkälti samaa mieltä viinin markkinajärjestelyasiassa.
<P>
Se, joka tuntee tässä parlamentissa viiden viime vuoden aikana viinin markkinajärjestelystä käydyn kiistan, voi arvioida, miten suurta edistystä on tapahtunut. Haluan kiittää teitä kaikkia ja toivon, että meillä on seuraavalla vaalikaudella, ellei jo tänä iltana, mahdollisuus kilistää tälle menestykselle lasillisella viiniä.

<SPEAKER ID=307 NAME="Otila">
Arvoisa puhemies, aluepolitiikka on keskeistä Euroopan unionin tasapuolisen kehityksen kannalta. Unionin rakennepolitiikalla on tärkeä rooli kansallisen kehitystyön täydentäjänä. Yhtä tärkeää kuin se, miten paljon unionilla on varaa tukea, on myös se, miten tuki käytetään. Viime kädessä vastuu järkevästä toiminnasta on jäsenmailla. Selkeällä periaatteella hallinnoitu aluepolitiikka lisää myös kansalaisten luottamusta unionin toimintaan ja saavutettavissa oleviin tuloksiin.
<P>
EU: n rakennepolitiikan voimavarat tulee suunnata määrätietoisesti aitojen työpaikkojen syntymistä tukevien investointien edistämiseen. Lähtökohtana pitää olla työllisyyden ja hyvinvoinnin edellytysten turvaaminen mantereen eri osissa. Alueiden kehittämispolitiikan pitää olla kokonaisvaltaista, kannustavaa ja sen tulee edistää yrittäjyyttä.
<P>
Agenda 2000: n loppuratkaisu on hyvä eurooppalainen kompromissi. Neuvottelutuloksen syntyminen tilanteessa, jossa komissio oli jo eronnut, on osoitus unionin toimintakyvystä. Unioni voi onnitella itseään uudistuspaketin toteutumisesta.

<SPEAKER ID=308 NAME="Costa Neves">
Arvoisa puhemies, arvoisat komission jäsenet, hyvät kollegat, kuten kaikilla kompromisseilla, myös Berliinissä saavutetulla kompromissilla on hyvät ja huonot puolensa. Jättäkäämme mainitsematta myönteiset seikat, joita on monta. Koska uskon, että kielteisiä vaikutuksia voidaan aina lievittää, korostan kolmea seikkaa: YMP: n uudistusta, johon yhdistän heppoisen käsitteen " maaseudun kehittäminen" , sillä siitä tulevat loppujen lopuksi hyötymään ja kärsimään yhdet ja samat tahot; julkisen osuuden supistamista tuloja synnyttävissä yksityisissä hankkeissa, mikä vaikuttaa haitallisesti yrityksiin ja työllisyyteen; seuraavan yhteisön kehyksen määrärahojen keskittämistä ensimmäisiksi vuosiksi, mikä yhdessä siirrettyjen varojen kanssa mutkistaa rakennerahastojen käyttöä, kun tiedetään, että käyttämättä jättäminen aiheuttaa tappioita.
<P>
Näiden yleisten seikkojen lisäksi mainitsen erään mielestäni keskeisen seikan, nimittäin sen, ettei syrjäisimpiä alueita käytännössä tunnusteta. Kun olemme tehneet vuosikausia työtä sisällyttääksemme ne Amsterdamin sopimukseen, olen katkera nähdessäni, että ne on sivuutettu Agenda 2000: ssa.

<SPEAKER ID=309 NAME="Peijs">
 Arvoisa puhemies, voidaan sanoa, että olemme uudistamassa rakennerahastoja viime hetkellä. Jos tämä ei ole viime hetkellä, niin ei sitten mikään. Kello on 22.45. Parlamentti toimii vielä täydellä teholla, ja jopa neuvosto on vielä läsnä. Kiitokset tästä, arvoisa neuvoston puheenjohtaja. En ole vielä koskaan nähnyt neuvostoa paikalla klo 22.45 tässä parlamentissa. Kiitokseni siitä. Sen voi varmaankin sanoa vielä kerran.
<P>
Arvoisa puhemies, olemme työskennelleet nyt yli vuoden ajan rakennerahastojen uudistamiseksi tulevaksi kaudeksi. Nyt on tosiaan korkea aika antaa viimeinen siunauksemme, ja vain siten hankkeet voivat alkaa ajallaan. Vastustan tosiaan kaikkea lykkäämistä. Olen siten myös iloinen siitä, että neuvosto ja parlamentti, tänään kuulemani perusteella, ovat päässeet yksimielisyyteen joistakin Euroopan sosiaalirahastoa koskevista tarkistuksista, jotka uhkasivat johtaa lykkäämiseen, jota olisi mahdoton hyväksyä.
<P>
Arvoisa puhemies, pyysin marraskuussa Urban-yhteisöaloitteen jatkamista, koska myös keskikokoisilla ja pienillä kaupungeilla, jotka sijaitsevat heikkojen, epätoivoisten ja kurjien kohdealueiden ulkopuolella, on ongelmia. Lisäksi olen kannattanut kovasti sellaisen uuden yhteisöaloitteen luomista, jolla pitäisi voida reagoida joustavasti odottamattomiin ja vakaviin taloudellisiin kriiseihin. Mielestäni nyt euroalueen aikana me tarvitsemme jotain sellaista kuin Yhdysvalloilla on.
<P>
Parlamentti kannatti molempia aloitteita. Neuvosto puolestaan halusi vain kolme, ja meillä oli jo kolme. Nämä kaksi siis olivat liikaa. Amsterdamin huippukokouksessa tehtyjen perustamissopimuksen muutosten vuoksi parlamentin toiveet täytyy kuitenkin ottaa hyvin selkeästi huomioon, ja siksi olemme myös onneksi päässeet kompromissiin. Urban- ja Restruct-ohjelmat on yhdistetty uudessa Urban-ohjelmassa. Euroopan aluekehitysrahasto auttaa nyt ratkaisemaan kriisiin joutuneiden kaupunkien ja kaupunginosien taloudellisia ja sosiaalisia ongelmia päämääränä kestävä kehitys. Olen iloinen siitä, ja olisi hyvä, jos komissio voisi löytää jostain hieman lisää rahaa käytettäväksi tähän aloitteeseen. Olen jo kuullut uudesta jaosta, ja arvoisa komission jäsen, olen teille kiitollinen siitä, että myös innovatiiviset toimenpiteet ovat saaneet vielä hieman lisää tilaa.
<P>
Arvoisa puhemies, haluaisin esittää arvoisalle komission jäsenelle vielä yhden huomautuksen. Vuoden 1997 vastuuvapauden esittelijänä haluaisin ottaa esille erään ongelman. Esimerkiksi Alankomaat tulee jatkuvasti hyvin kielteisesti esille tilantarkastustuomioistuimen kertomuksissa, koska sen tapa raportoida on tarkempi kuin millään muulla maalla. Voisitteko tarkastella näitä järjestelmiä, jotta asioista ei uutisoitaisi jatkuvasti niin kielteisesti.

<SPEAKER ID=310 NAME="Fabra Vallés">
Arvoisa puhemies, olen viiden vuoden aikana budjettivaliokunnassa kuullut ja oppinut, että ainoa keino laatia hyvä talousarvio ja hyödyntää kaikkia sen tarjoamia mahdollisuuksia perustuu sellaisen toimielinten välisen sopimuksen aikaansaamiseen, joka takaa rahoitusnäkymät seitsemän vuoden ajaksi.
<P>
Tänään olemme kuulleet täällä joitakin ehdotuksia, joiden mukaan toimielinten välistä sopimusta on syytä kritisoida ja sen seurauksena on jäätävä ilman rahoitusnäkymiä.
<P>
Arvoisa puhemies, jos otamme huomioon viimeksi käydyt neuvottelut ja neuvoston hyväksymän joustavuuden, ei Berliinissä suoritettu talousarvion leikkaus mielestäni oikeuta vaarantamaan rakennerahastoja eikä koheesiorahastoa. Jos emme pääse lopulliseen sopimukseen neuvoston, komission ja parlamentin kanssa, pelkään pahoin, että me vain edistämme Euroopan vastaista suuntausta.

<SPEAKER ID=311 NAME="Langenhagen">
 Arvoisa puhemies, eurooppalainen kalastusala on vaikeassa tilanteessa, ja se otetaan tulevaisuuden rakennepolitiikassa selkeästi huomioon. Tämän myönnytyksen, arvoisa ministeri Funke, teen tänään mielelläni, mutta kalastus on kuitenkin suhteellisen heikko eurooppalaisen talouden ala ja tarvitsee erikoiskäsittelyä, etenkin kun kalastuksesta riippuvaisilla aloilla on harvoin vaihtoehtoisia työpaikkoja. Myöskään alkuperäinen vaatimuksemme omasta tavoitteen 4 alueesta " maaseutu" , jossa on erikseen mainittu kalastuksesta riippuvaiset alueet, ei mennyt läpi.
<P>
Edelleen yksiä ja samoja toimia eri tavoitealueilla tuetaan siis eri " astioista" , jolloin tavoitteen 1 alueet ovat yksiselitteisesti paremmassa asemassa. Uhkana siis on, että yritykset siirtyvät uusilta tavoitteen 2 alueilta tavoitteen 1 alueille vain siksi, että siellä on paremmat tukiedellytykset. Kotipaikkani Cuxhaven-Bremerhavenin yläpuolella riippuu tämä Damokleen miekka, eikä tällainen kilpailun vääristyminen saa johtua eurooppalaisesta rakennepolitiikasta. Arvoisat Funke ja Wulf-Mathies, tässä asiassa on uskoakseni vielä tärkeää tehtävää.
<P>
Lopuksi haluan kiittää kaikkia, jotka ovat edistäneet sitä, että meillä on edelleenkin Euroopan parlamentissa itsenäinen kalatalousvaliokunta. Odotan myös tästä syystä innolla uutta vaalikautta.

<SPEAKER ID=312 NAME="Günther">
Arvoisa puhemies, arvoisat komission jäsenet, arvoisa neuvoston puheenjohtaja, haluaisin palata vielä lyhyesti jäsen Barón Crespon mietintöön ja todeta, että valmistaudumme laajentumiseen, joka erottautuu niin erinomaisena, että ovellamme on joukko maita, joiden kohdalla emme olisi pitäneet sitä mahdollisena vielä kymmenen vuotta sitten. Diktatuureja suosittiin myös aina aiemmin liittymisessä Euroopan unioniin, kun ne pystyivät sitten muuttamaan hallituksensa demokraattisiksi ja löysivät tien unioniin. Jos asia oli näin menneisyydessä, sen pitää olla niin myös tulevaisuudessa.
<P>
Jäsen Hatzidakis viittasi puheenvuorossaan siihen, että meillä on Keski- ja Itä-Euroopan siirtymävaiheessa olevien maiden ohella myös saari Välimeressä, nimittäin Kypros, joka harkitsee myös liittymistä unioniin. Haluaisin nostaa keskustelussa esille myös toisen Välimeren saaren eli Maltan. Kumpikaan näistä saarista ei kuulu niiden toimien piiriin, jotka koskevat toisten maiden liittymisen valmistelua, mutta Malta on kuten Kyproskin ovat geopoliittisesti ja strategisesti tärkeä. Maltalla on vakaa demokratia, ja molemmat maat saivat pidennettyä neljättä rahoituspöytäkirjaa vuodella, mutta siirtymäkautta varten ei ole olemassa tarvittavia rakenteita. Jos näiden maiden kohdalla ajatellaan eräänlaisen Mini-Phare-ohjelman mahdollisuutta, pyytäisin kuitenkin komissiota esittämään pian näille ehdokasvaltioille ne näkökulmat, joiden vallitessa ne voivat aloittaa liittymistä valmistelevan vaiheensa. Näin siksi, että ne saisivat samanlaisen suunnitteluturvan kuin muut jäsenehdokasvaltiot, sillä juuri meidän Euroopan unionin suurten jäsenvaltioiden edustajien pitäisi tuntea myös vastuuta pienistä ehdokkaista.

<SPEAKER ID=313 NAME="Schiedermeier">
 Arvoisa puhemies, arvoisat komission jäsenet, arvoisa neuvoston puheenjohtaja, Agenda 2000: sta keskusteltiin kauan, ja sen saavuttamiseksi ponnisteltiin kauan. Tämän työn tulokset ovat meillä tänään edessämme. Minä näen asian näin: voittajia ovat koheesiorahaston jäsenvaltiot, ennen kaikkea ne kolme, joiden ei pitäisi oikeastaan meidän mielestämme enää kuulua sen piiriin, voittajia ovat tavoitteen 1 alueet, joilla on käytössään vielä enemmän varoja kuin tähän asti uuden tavoitteen 2 alueen kaupunkialueilla, arvoisa komission jäsen, ja joita koskee vielä jopa yhteisöaloite Urban, voittajia ovat uudet jäsenehdokasvaltiot, joiden kohdalla toivon vain, ettei siellä omaksuta markkinataloutta, kuten parlamentin jäsen Schröder sanoi, vaan sosiaalinen markkinatalous.
<P>
Suosionosoituksia
<P>
Häviäjiä ovat varmasti maaseutualueet ja erityisesti kolmansien maiden rajanvastaiset unionin alueet. Kun katson kolmea komission jäsentä siellä edessä, ymmärrän, miksi näitä kolmansien maiden rajanvastaisia unionin alueita ei ole otettu erityisesti huomioon. Te ette ole kotoisin näiltä alueilta.
<P>
Välihuomautuksia
<P>
Kolme kilometriä raja-alueelle, kuulin! " Työttömyys" -kriteeri, arvoisa komission jäsen, josta olemme kiistelleet kauan, muodostaa edelleen 50 % kriteereistä. Vain toiset 50 % on niin sanottuja pehmeitä kriteereitä. Ongelmana on se, että työttömiä voi kylläkin olla vähän mutta että samalla myös infrastruktuuria ja erityistä pätevyyttä vaativia työpaikkoja voi olla vähän, jolloin nuoret hyvin koulutetut ihmiset muuttavat muualle tai käyvät muualla töissä. Tässä ei voi olla kaikki. Tärkeä kielteinen seikka, johon komission jäsen Fischler itse viittasi tänään, on tietenkin maatalousmenojen kattaminen. Se johtaa tietenkin siihen, että maaseudulla on tulevaisuudessa entistä vähemmän rahaa käytettävissä ennen kaikkea niillä aloilla, joilla me niitä kipeästi tarvitsemme.
<P>
En halua kieltää, miten myönteistä on, että meillä on nyt vanhoilla 5b-alueilla turvaverkko, arvoisa komission jäsen, että olemme saaneet siirtymäkaudet, mikä ei ollut itsestään selvä asia, ja että yhteisöaloitteet Interreg ja Leader ovat paremmin varustettuja kuin aiemmin. Se pitää reilusti sanoa. Uskon, että hyödymme jatkossa myös Equal-aloitteesta.
<P>
Tämä oli viimeinen puheeni Euroopan parlamentissa. Kiitän teitä hyvästä yhteistyöstä, kiitän myös lämpimästi työtovereita ja ennen kaikkea tulkkeja, joilla on ollut Bayerin murteeni kanssa varmasti toisinaan vaikeuksia!
<P>
Suosionosoituksia

<SPEAKER ID=314 NAME="Puhemies">
Parlamentin jäsen Schiedermeier, te asetatte minut vaikeaan asemaan. Ajattelin näin teistä ja muista kollegoista, jotka ovat olleet läsnä hyvin säännöllisesti ja ovat mahdollisesti viimeistä kertaa tässä salissa, ja meidän pitäisi osoittaa heille heidän ansaitsemaansa arvostusta.
<P>
Joka tapauksessa te otitte asian esille, ja mielestäni puhemiehistön pitää antaa tunnustus siitä, että te olette ollut läsnä tässä salissa hyvin säännöllisesti, ja kaikesta toiminnastanne, samoin kuin pitää antaa tunnustus myös muille kollegoille, jotka ansaitsevat yhtä suuren kunnianosoituksen.

<SPEAKER ID=315 NAME="Cunha">
Arvoisa puhemies, käytän 10 sekuntia kallisarvoista puheaikaani ja tervehdin täällä olevia arvoisia komission jäseniä ja arvoisaa puheenjohtajaa etenkin siitä, miten stoalaisesti he ovat täällä kanssamme tähän aikaan yöstä.
<P>
Rahoitusnäkymien osalta olen sitä mieltä, että on erittäin tärkeää, että Euroopan parlamentti hyväksyy Berliinissä määritellyn kehyksen. Mikäli näin ei tehdä, aiheutamme valtavaa sekaannusta ja epävakautta yhteisön politiikkojen hoidossa ja saatamme jopa vääristää Agenda 2000: n keskeiset vaihtoehdot.
<P>
YMP: n osalta minun täytyy korostaa, että Berliinin lopullinen sopimus oli paljon parempi kuin Brysselin sopimus. Tämä Berliinin sopimus jäi kuitenkin hyvin kauas Euroopan parlamentin näkemyksistä: YMP: tä ei asiaankuuluvasti tasapainotettu tasapuolisuuden ja koheesion osalta, epäsuotuisia ja syrjäisiä alueita uhkaavat edelleenkin väestökato ja autioituminen, eurooppalaisen maatalousmallin soveltamiselle ei käytännössä ole luotu edellytyksiä, Euroopan unionille ei ole luotu edellytyksiä omaksua hyökkäävää asennetta seuraavissa Maailman kauppajärjestön neuvotteluissa.
<P>
Portugalin osalta pahoittelen syvästi sitä, että joitakin maamme tärkeimpiä erityispiirteitä ei ole otettu huomioon. Ensiksi laajentumisen vaikutuksia ei otettu huomioon, vaikka on osoitettu, että Portugalin talous on kaikkein suojattomin tulevien kumppanien kilpailulle. Toiseksi Portugalin maatalouden erityisasemaa ei tunnustettu eikä erilaisia tuotantokiintiöitä lisätty, vaikka Portugali on Euroopan unionin alijäämäisin alue, eikä huomioon otettu myöskään kastelukiintiöiden lisäämistä, joka olisi ollut välttämätöntä, sillä Portugalissa, jonka maatalous on Euroopan unionin heikoimmin kehittynyttä, kastelu on maatalouden uudenaikaistamisen kannalta välttämätöntä.

<SPEAKER ID=316 NAME="Gallagher">
 Arvoisa puhemies, haluan puhua ainoastaan kalastusalan rakenteellisia toimenpiteitä koskevasta Arias Cañeten mietinnöstä. Kun suunnitellaan tämän alan rakenteellisia toimenpiteitä ensi vuosituhanneksi, niistä pitäisi ensisijaisesti pyrkiä tekemään mahdollisimman yksinkertaisia ja yhtenäisiä ja niiden pitäisi vastata mahdollisimman joustavasti erityisiä alueellisia tarpeita kalastusalalla ja kalataloudesta riippuvaisilla alueilla tai niillä alueilla, joilla on suuria kalastuksesta riippuvaisia yhteisöjä.
<P>
Rakenteellisia toimenpiteitä koskevat komission alkuperäiset ehdotukset olivat vähintäänkin monimutkaisia, eikä niitä voitu paikoitellen pitää yhtenäisinä. Esimerkiksi ehdotus, jonka mukaan samaa toimenpidettä rahoitettaisiin KOR: stä tavoitteen 1 ja 2 alueilla ja EMOTR: n tukiosastosta muilla alueilla, voi vain rohkaista " varainmetsästykseen" , jolloin kalastusyritykset voisivat siirtyä muualle yhteisön alueella vain saadakseen varoja tiettyyn hankkeeseen. Jos halutaan häiritä alueiden tasapainoa ja syrjiä perinteistä paikallista teollisuutta, mikä todennäköisesti lisää suotta työttömyyttä kalastusalalla, tämä on oikea keino siihen.
<P>
Komission ehdotukset ovat ristiriitaisia, sillä laivaston rakenneuudistuksessa on noudatettava monivuotisten ohjausohjelmien säännöstöä, mikä edellyttää kansallista ohjelmointia, ja tavoitteen 2 alueet kuuluvat alueellisen ohjelmoinnin piiriin, mikä vain sotkee asioita. Tavoitteen 2 rannikkovyöhykkeiden määritelmä on epäsuotuisampi kuin tavoitteen 1 kalastuksesta riippuvaisten alueiden, jolloin sisämaa-alueet eivät voisi saada rakennerahastojen tukea vesiviljelyyn ja jalostukseen. Tämä ehdotus on torjuttava ja sitä on muutettava, sillä se on selvästi syrjivä.
<P>
Minun täytyy suhtautua myönteisesti komission päätökseen perua ehdotuksensa, jonka mukaan kalastajien olisi pitänyt ottaa käyttöön 30 % enemmän vetoisuutta. Jos tämä ehdotus olisi mennyt läpi, se olisi ollut varsinainen rikoslaki, jolla olisi estetty laivaston välttämätön uudenaikaistaminen ja uusiminen. Parlamentin kalatalousvaliokunta ajoi voimakkaasti tämän ehdotuksen hylkäämistä, ja sen yksimielisyys vaikutti selvästi siihen, että päätös peruttiin.
<P>
Haluan todeta, että kannatan yhtenäistä rakennepolitiikkaa unionin kalastusalalla. On välttämätöntä taata se, että kaikilla alueilla, joilla on kalastuksesta riippuvaisia yhteisöjä, olisi entistä parempi mahdollisuus saada kalastusalan rakennerahastojen varoja ja ettei pyrittäisi vähentämään rahoitusta tai rajoittamaan tai estämään rakennerahastojen käyttöä ehdotuksia monimutkaistamalla.

<SPEAKER ID=317 NAME="Nicholson">
Arvoisa puhemies, ei ole epäilystäkään siitä, että Agenda 2000 merkitsee valtavaa muutosta Euroopan unionille, olipa kyse sitten maataloudesta tai aluepolitiikasta. Minun on aluepolitiikan osalta myönnettävä, että olen erittäin pettynyt siihen, että Pohjois-Irlanti ei säily tavoitteessa 1. Haluan kuitenkin kiittää Pohjois-Irlannin kansalliskokouksen pääministeriä ja varapääministeriä heidän tuestaan ja myös neuvostoa ja komissiota, koska olemme mielestäni saaneet aikaan sopimuksen, jonka kanssa voimme elää ja josta on pitkällä aikavälillä hyötyä Pohjois-Irlannille. Minä tyydyn siihen. Se on kompromissi - sellainen kompromissi, joka oli hyvä minun alueelleni. Olen kuitenkin sitä mieltä, että sitä on todella täsmennettävä, tarkennettava ja tarkasteltava uudelleen ja on saavutettava sellaisia tavoitteita, joita emme ole ennen pystyneet saavuttamaan: on varmistettava se, että saamme hyvän vastineen rahoillemme ja myös että jätämme jälkeemme jotakin myönteistä, kun kyse on Euroopan rahoista.
<P>
Maataloutta koskevat ehdotukset eivät paranna alueeni maanviljelijöiden asemaa. Maatalous on nykyisin erittäin vaikeassa tilanteessa paitsi omalla alueellani myös koko Euroopassa. Alhainen tulotaso on ollut valtava ongelma. Meidän Euroopassa täytyy kuitenkin puolustaa perhetiloja, emmekä saa antaa muun maailman tuoda alueellemme sellaisia elintarvikkeita, jotka eivät vastaa vaatimuksiamme.
<P>
Tämä on viimeinen puheenvuoroni tässä parlamentissa, mutta toivon voivani palata tänne tulevaisuudessa. Haluan kiittää teitä, arvoisa puhemies, parlamentin yksikköjä ja komission jäseniä. Luulenpa, että minulla on perjantaina suuri ilo toivottaa komission jäsen Kinnock tervetulleeksi Pohjois-Irlantiin. Luulenpa, että minulla on suuri ilo toivottaa komission jäsen Wulf-Mathies tervetulleeksi Pohjois-Irlantiin ennen vaaleja. Olen pahoillani, etten voi toivottaa komission jäsen Fischleriä tervetulleeksi Pohjois-Irlantiin ennen vaaleja, mutta jos hän haluaa muuttaa mieltään, hän on erittäin tervetullut.
<P>
Minulla on ollut suuri ilo olla parlamentin jäsen, ja olen 10 viime vuoden aikana saanut havaita, että parlamentti on tehnyt suurenmoista työtä. Lausun erittäin lämpimät kiitokset teille, arvoisa puhemies. Joskus teitä kritisoidaan - meitä kaikkia kritisoidaan, joten mitä siitä! Olette ollut hyvä puhemies.

<SPEAKER ID=318 NAME="Puhemies">
Kiitos ystävällisistä sanoistanne, parlamentin jäsen Nicholson. Agenda 2000: ta koskeva maratonkeskustelumme on nyt päättymässä. Yli 80 kollegaa on puhunut, vaikkakin vain lyhyen ajan. Suhtauduin asiaan hyvin ymmärtäväisesti. Vaikka yritin olla ankara ajanpuutteen takia, olemme yhä puoli tuntia aikataulusta jäljessä, joten istuntomme venyy pitkälle puoleenyöhön. Haluaisin kiittää kaikkia osallistujia, etenkin neuvoston puheenjohtajaa. Eräs kollega huomautti aiemmin, että on varsin harvinaista, että puheenjohtaja on täällä niin myöhään ja kuuntelee uupumatta uuvuttavaa keskustelua. Komission jäsenet ovat toki tottuneet olemaan täällä kanssamme hyvin myöhään.
<P>
Keskustelu on päättynyt.
<P>
Äänestys toimitetaan huomenna klo 11.00.

<CHAPTER ID=11>
Menettely komissiolle siirrettyä täytäntöönpanovaltaa käytettäessä
<SPEAKER ID=319 NAME="Puhemies">
Esityslistalla on seuraavana Agliettan laatima institutionaalisten asioiden valiokunnan mietintö (Á4 0169/99) ehdotuksesta neuvoston päätökseksi menettelystä komissiolle siirrettyä täytäntöönpanovaltaa käytettäessä (KOM(98)0380 - C4-0501/98-98/0219(CNS)).
<P>
Esittelijä Agliettan sijaisena toimii institutionaalisten asioiden valiokunnan puheenjohtaja De Giovanni.

<SPEAKER ID=320 NAME="De Giovanni">
Arvoisa puhemies, kuten te sanoitte, minä toimin Agliettan sijaisena, joka ei voinut tänä iltana saapua paikalle, ja ensimmäinen asia, jonka haluan tehdä, kun aloitan keskustelun tästä komitologiaa koskevasta mietinnöstäni, on kiittää Adelaide Agliettaa ja antaa tunnustusta hänen työnsä luotettavuudesta ja tärkeydestä, työn, joka osoittaa ammattitaitoa, tarkkuutta, terävyyttä ja tehokkuutta; työn, joka on luonnollisesti saanut koko institutionaalisten asioiden valiokunnan sihteeristön, erityisesti Patrizia Proden tuen, ja jossa Monica Frassoni on jatkuvasti avustanut. Miksi haluan muistuttaa tästä? Hyvin yksinkertaisesta syystä: komitologia on painajainen, kuten me kaikki tiedämme: se näyttää tekniseltä ongelmalta, mutta todellisuudessa se on täysin poliittinen ongelma, koska se koskee täytäntöönpanon valvontaa ja siihen liittyvää vastuuta.
<P>
Se on aina ollut vakava ongelma, johon Euroopan parlamentti on usein suhtautunut epäilevästi jo siitäkin syystä, että ei ole aina ollut selvää, kenelle vastuu kuuluu ja millä tavoin Euroopan parlamentin olisi mahdollista suorittaa valvontaa ja saada tietoa. Minun on sanottava, että valvonnan ja tiedonkulun puuttumisesta on tullut aina vain sietämättömämpi tekijä sitä mukaa kuin yhteispäätösmenettelyn käyttö on laajentunut. Minun näkemykseni mukaan tämä tiivis suhde yhteispäätöksen ja komitologian välillä on otettava aina huomioon, ja nyt, Amsterdamin sopimuksen voimaan astumisen jälkeen, mitä enemmän yhteispäätösvaltuuksia laajennetaan, sitä välttämättömämpää on, että täytäntöönpanon valvonta on terävää, konkreettista ja todellista. Tästä syystä Euroopan parlamentti on toisinaan tuntenut tarvetta tuoda näkemyksensä kärjistetysti esiin, mikä on johtanut jopa komiteoiden talousarviorahoitusta koskevan päätösmenettelyn jumiutumiseen.
<P>
Minun on muistutettava - jo siitäkin syystä, että tein työtä yhdessä Jean-Louis Bourlangesin kanssa, joka käsitteli modus vivendia - että modus vivendi vaikutti tiettyinä hetkinä myös mielenkiintoiselta näkökannalta. Se edesauttoi myös edistystä, mutta tosiasiallisesti sitä on sovellettu vain vähän ja huonosti; erityisesti se osoitti erään asian, jonka minä haluan nyt vahvistaa, eli sen, että komitologiaa ei voi millään muotoa ratkaista vain sillä, että lisätään tiedonkulkua ja että komissio toimittaa asiakirjoja. Tämäkin on tärkeä tekijä, mutta se ei riitä! Tämänhetkinen vaihe on erilainen: meillä on edessämme komission päätös, ja tämä mietintö - tässä on sen tärkeys - pitää sisällään Euroopan parlamentin kannan, joka saatiin aikaan monta kuukautta kestävien neuvottelujen jälkeen komission ja neuvoston kanssa. Näiden neuvottelujen jälkeen voimme olla osaksi tyytyväisiä, mutta sanoisin, että vain osaksi, sillä paljon on vielä tekemättä.
<P>
Minä haluaisin siis tehdä selväksi, mitkä ovat Euroopan parlamentin todelliset prioriteetit, sillä tiedän - ja haluaisin olla tässä erittäin selkeä - että nämä prioriteetit on tehtävä aina vain selvemmiksi, sillä muuten toimielinten välisen konfliktin riski ei poistu.
<P>
Parlamentin prioriteetteja on siis neljä: ensimmäinen koskee tiedonkulkua, ja tässä Euroopan parlamentti on saavuttanut paljon, itse asiassa kaiken sen, minkä se halusikin. Luonnollisesti on valvottava, että tämä periaatesopimus toteutuu tyydyttävällä tavalla päätöksen lopullisessa tekstissä. On vältettävä sitä, että komissio ja sitä avustavat komiteat hyväksyvät luonteeltaan lainsäädännöllisiä tekstejä normaalin yhteispäätösmenettelyn ulkopuolella. Euroopan parlamentille on taattava mahdollisuus puuttua asiaan lyhyessä ajassa ja kiistää täytäntöönpanosäännösten laillisuuden ja sisällön, miltä osin neuvotteluissa on osin päästy tyydyttävään tulokseen. On saavutettava todellinen yksinkertaistaminen, eikä sellainen, joka rajoittuu vuoden 1987 päätöksen mukaiseen vaihtoehtoiseen komiteatyyppien poistamiseen. Viittaan luonnollisesti, kuten kaikki tiedämme, sääntelykomiteaa koskevaan suureen kysymykseen, joka jää avoimeksi myös näiden neuvottelujen alkamisen jälkeen. Toivomme tietysti, että voisimme olla tulevaisuudessa tyytyväisempiä tässä asiassa, koska Euroopan parlamentti ei voi olla tuomatta valvontaongelmaa esille yhä jyrkemmin ja selkeämmin.

<SPEAKER ID=321 NAME="Kreissl-Dörfler">
Arvoisa puhemies, hyvät parlamentin jäsenet, en halua tässä yhteydessä käsitellä vielä kerran tätä monisäikeistä komitologia-aihetta perusteellisesti, mutta haluan kertoa teille, minkä parissa olen oikeusasioita ja kansalaisten oikeuksia käsittelevän valiokunnan esittelijänä työskennellyt ja mitä oikeusasioita ja kansalaisten oikeuksia käsittelevä valiokunta on myös hyväksynyt. Kyse oli meidän kohdallamme ensinnäkin tämän delegoitujen toimivaltuuksien todellisen viidakon harventamisesta. Toiseksi halusimme, mikä on oikeastaan meidän kaikkien tehtävä, lisätä läpinäkyvyyttä, erottaa selkeästi lainsäädännölliset ja toimeenpanevat toimivaltuudet toisistaan sekä aikaansaada demokraattista valvontaa.
<P>
En halua kiistää tällä lainkaan sitä, että komissiota avustavista komiteoista voi olla periaatteessa apua. Tältä osin minun on kuitenkin esitettävä heti hyvin kriittinen huomautus. Yhteisöllinen kauppapolitiikka on yksi Euroopan unionin tärkeimmistä politiikoista, mutta juuri tällä alalla parlamentille ei ole myönnetty minkäänlaisia vaikutusmahdollisuuksia.
<P>
Tällä vaalikaudella meitä ei otettu kertaakaan mukaan yhteispäätösmenettelyn kautta. Tältä osin tärkein komitea, numero 113, on täysin meidän valvontamme ulottumattomissa. Tämä on tilanne, joka ei oikeastaan sovi todella demokraattiseen instituutiorakenteeseen. Siksi tilanne on korjattava mitä pikimmiten.
<P>
Edelleen kyse on sen estämisestä, että toimivaltuuksia yritetään vähitellen kansallistaa uudelleen. Ei voi toki olla niin, että jäsenvaltioiden virkamiehet estävät jo kauan sitten tehtyjä päätöksiä - esimerkiksi Phare-, Tacis- tai Med-ohjelmissa - siten, että heidän on joko hyväksyttävä vielä kerran laajemmat projektit sääntelykomiteassa tai he voivat kaataa ne. He ottavat haltuunsa näin tavallaan lainsäädännöllisiä toimintoja, ja siksi instituutio " sääntelykomitea" pitäisi ylipäänsä poistaa.
<P>
Lopuksi informaatio-aiheeseen: emme pidä minään sitä epämääräistä muotoilua, jonka mukaan Euroopan parlamentille tiedotetaan säännöllisesti. Me tarvitsemme tarkkoja ja täydellisiä tietoja, esityslistoja, valiokuntien kokoonpanon sekä aikataulut. Sähköpostin aikakautena sen ei pitäisi olla ongelma, ei myöskään sen osalta, mitä tulee julkisuuden tietoon. Toivon, etteivät oikeusasioita ja kansalaisten oikeuksia käsittelevän valiokunnan ehdotukset kaiu komissiossa kuuroille korville.

<SPEAKER ID=322 NAME="Corbett">
 Arvoisa puhemies, kaikissa parlamentaarisissa järjestelmissä siirretään täytäntöönpanovaltaa täytäntöönpanevalle viranomaiselle. Niissä ei juuri puututa yksityiskohtiin. Euroopan unionin järjestelmä on kuitenkin sikäli erikoinen, että kaikkina niinä vuosina, kun neuvosto oli ainoa lainsäädäntövallan käyttäjä, se oli halukas siirtämään täytäntöönpanotoimenpiteitä komissiolle ainoastaan sillä ehdolla, että kansallisista virkamiehistä koostuva komitea työskenteli komission kanssa.
<P>
Vastustimme tällaista järjestelmää kolmesta syystä. Ensiksikin perustettiin niin monta komiteaa ja otettiin käyttöön niin monta erilaista menettelyä, eikä kukaan tiennyt, kuka kuului mihinkin, joten avoimuus oli keskeinen ongelma.
<P>
Toiseksi näillä neuvoston tai jäsenvaltioiden perustamilla komiteoilla oli oikeus estää komission täytäntöönpanotoimenpide ja lähettää asia takaisin, mutta parlamentilla ei ollut tällaista oikeutta. Tämä oli mahdollista vain neuvoston komiteoille, ei parlamentille.
<P>
Kolmanneksi, jos toimenpide estettiin ja lähetettiin takaisin lainsäädäntövallan käyttäjälle, se lähetettiin vain neuvostolle, ei parlamentille ja neuvostolle, vaikka ne ovat yhdessä lainsäädäntövallan käyttäjiä. Sitä ei mielestämme voi hyväksyä.
<P>
Yhteispäätöksen myötä parlamentti ja neuvosto päättävät nyt yhdessä ja yhdenvertaisina, mitä toimenpiteitä siirretään komissiolle ja mitä menettelyjä käytetään. Tulemme käyttämään näitä valtuuksia, arvoisa puhemies - ja varoitan neuvostoa, että haluamme käyttää näitä valtuuksia - sen varmistamiseksi, että ensiksikin saadaan aikaan avoimuutta (ja suhtaudun myönteisesti siihen, että neuvoston työryhmä on edistynyt tässä asiassa) ja toiseksi että parlamentti ja neuvosto ovat samanarvoisia. Toisin sanoen, jos neuvoston komiteoilla on oikeus estää komissiota ja lähettää toimenpide takaisin, myös parlamentilla pitäisi olla tuo oikeus. Ja jos jokin toimenpide lähetetään takaisin lainsäädäntövallan käyttäjälle, se pitäisi lähettää molemmille lainsäädäntövallan käyttäjille, ei vain toiselle.
<P>
Jotkut väittävät, että parlamentti haluaa puuttua täytäntöönpanotoimenpiteiden yksityiskohtiin. Tämä ei suinkaan pidä paikkaansa: tämä on eräänlainen varotoimenpide, oikeus puhaltaa silloin tällöin pilliin, jos asiat tuntuvat menevän pieleen. Tällainen oikeus on monissa kansallisissa parlamenteissa - ei kaikissa, sillä kansallisissa järjestelmissä on eroja, mutta sellainen pitäisi olla olemassa Euroopan unionin tasolla.
<P>
Jos tarkastelee sitä, miten olemme käyttäneet näitä valtuuksia jo käytössä olevissa epävirallisissa menettelyissä, on itse asiassa hyvin epätavallista, että parlamentit puuttuvat tilanteeseen ja puhaltavat pilliin. Olemme tehneet niin silloin tällöin - äidinmaidonvastike on eräs tärkeä esimerkki. Puhalsimme pilliin, komissio aloitti vuoropuhelun kanssamme ja muutti ehdotustaan, ja juuri se loppujen lopuksi hyväksyttiin. Se toimi. Se on silti hyvin epätavallista. Emme halua tehdä niin kovin usein, mutta haluamme oikeuden puuttua tilanteeseen tarpeen vaatiessa. Jos meillä on tuo oikeus, olemme valmiita siirtämään komissiolle entistä enemmän toimenpiteitä, kun tiedämme, että varotoimenpide on olemassa. Ellei meillä ole tuota oikeutta, emme ole kovin innokkaita hyväksymään laajoja täytäntöönpanomääräyksiä. Haluamme pidätellä niitä lainsäädäntömenettelyissä. Emme halua siirtää niitä. Varoitan neuvostoa, että se on tosin edistynyt avoimuuden osalta, mutta jos työryhmä rajoittaa edelleen parlamentin oikeuksia puuttua tilanteeseen, sopimusta ei saada aikaan, ja me estämme komitologiatoimenpiteet lainsäädäntömenettelyssä toisensa jälkeen ja kieltäydymme hyväksymästä tällaisia rajoittavia toimenpiteitä ja olemme hyvin rajoittavia äänestäessämme komitologiakomiteoiden kokoontumiseen tarvittavista talousarvioista ja määrärahoista.
<P>
Emme halua saada valtuuksia, jotta voisimme puuttua yksityiskohtiin, vaan haluamme saada käyttöömme varotoimenpiteen. Se on hyvin tärkeää. Me korostamme tätä periaatetta, ja ellei tästä asiasta päästä sopimukseen, voin sanoa neuvostolle, että yhteispäätösmenettely toisensa jälkeen menee aina sovitteluun asti ja kerta toisensa jälkeen tästä ongelmasta aiheutuu hankaluuksia.
<P>
Kehotan neuvostoa ottamaan viimeiset askeleet ja sopimaan kanssamme tästä asiasta.

<SPEAKER ID=323 NAME="Herman">
Arvoisa puhemies, hyvät kollegat, komitologian ongelma kirjaimellisesti myrkyttää parlamentin ja neuvoston väliset suhteet, ja kaiken lisäksi ongelma on paljastunut kansalaisille kuin valkokankaalta ikään, kun komitologiaa koskeva monimutkainen järjestelmä on kansalaisten silmissä vain paksuntanut päätöksenteon sameaa verhoa. Näin ollen olisi kaikkien etujen mukaista, jos tätä epämääräistä päätöksentekoprosessia selvennettäisiin ja tehtäisiin hieman avoimemmaksi.
<P>
Koska parlamentille on myönnetty valtaa yhteispäätöksen muodossa, olisimme odottaneet, että molempia lainsäätäjiä kohdeltaisiin tasavertaisina. Niin ei kuitenkaan ole käynyt. Johtuneeko se petollisuudesta, pahansuopuudesta, epäpätevyydestä, huolimattomuudesta vai välinpitämättömyydestä? En todellakaan tiedä, enkä halua ottaa kantaa. Lisäksi on niin, ettei täytäntöönpanovallan siirtoa koskevaa EY: n perustamissopimuksen 145 artiklaa ole muutettu, vaikka juristit ovat yleisesti sitä mieltä, että niin olisi pitänyt tehdä. Sitä ei nyt kuitenkaan ole muutettu, ja sen vuoksi täytäntöönpanovalta jää yksistään neuvostolle, vaikka sen olisi pitänyt jakaantua kahden lainsäädäntövaltaa käyttävän toimielimen kesken.
<P>
Kun asia tuotiin yhteisöjen tuomioistuimeen - joka luopui perinteisestä yhdentyneestä oikeuskäytännöstään siihen asti, kunnes sen jäsenmäärä olisi yli yhdeksän -, se tyytyikin erittäin muodolliseen tekstitulkintaan, mikä oli täysin epäloogista ja vastoin yhdenmukaisen oikeudellisen tulkinnan perusperiaatteita. Ei nimittäin ole normaalia, että päätöksentekoelin - tässä tapauksessa kaksiosainen -, joka päättää laeista, ei olisi sama kuin elin, joka päättää lakien täytäntöönpanon siirrosta. Tässä on logiikkavirhe, jonka on mahdollistanut ainoastaan juristien huolimattomuus perustamissopimusten laatimisessa tai muokkaamisessa.
<P>
Asia olisi ollut ehkä korjattavissa Maastrichtin sopimuksessa. Niin ei kuitenkaan käynyt, ja se johtuu jälleen kerran siitä, ettei parlamentti sen enempää kuin komissiokaan ole juuri eväänsä liikauttanut asian selvittämiseksi. Komissio on ollut tässä asiassa äärimmäisen varovainen, jopa pelokas. Näin ollen virhettä yritetään nyt korjata toimielinten välisellä sopimuksella.
<P>
Olisimme toivoneet, että niin komissio kuin neuvostokin olisivat tässä sopimuksessa vihdoin tunnustaneet parlamentin vaatimusten aiheellisuuden. Mutta ne eivät ole sitä tehneet. On tosin tehty myönnytyksiä, on edetty hieman, sillä prosessi on nyt hieman selkeämpi, hieman avoimempi, muttei juuri enempää. Otamme tietenkin vastaan sen, mikä meille tarjotaan. Hyväksymme kaikenlaisen edistyksen, mutta meidän on samaan hengenvetoon ilmaistava tyytymättömyytemme sekä toiveemme siitä, ettei samaa virhettä toistettaisi, kun perustamissopimuksia muutetaan seuraavan kerran.

<SPEAKER ID=324 NAME="Langenhagen">
 Arvoisa puhemies, komitologian ja yhteisen kalastuspolitiikan kysymyksiä on käsittelemässä edelleenkin kolme pakollista ja kaksi ei-pakollista komiteaa. Näillä komiteoilla on tärkeä rooli muun muassa, kun valmistellaan suurinta sallittua saalista ja kiintiöitä sekä toteutetaan yhteisön kalastuslaivaston monivuotista ohjausohjelmaa.
<P>
Kalatalousvaliokunnan ja mainittujen komitologiakomiteoiden välisissä suhteissa on kaksi päänäkökohtaa. Ensinnäkin kalatalousvaliokunta saa tietoja komiteoiden toimista, ja toiseksi kalatalousvaliokunnan jäsenillä on mahdollisuus ottaa tarkkailijoina osaa näiden komiteoiden istuntoihin. Saatavat tiedot ovat kuitenkin riittämättömiä, ja ne tulevat usein liian myöhään. Myös nykyinen tarkkailijoiden lähettämistä koskeva järjestelmä on enemmän kuin epätyydyttävä, oikeastaan jopa arvoton. Sitä koskeva tarkistus on kuitenkin valitettavasti aina toistaiseksi hylätty.
<P>
Parlamentin jäsen Aglietta kuvaili meille kolme tavoitetta eli kolme hyvää syytä tehdä uusi komitologiaa koskeva päätös: ne ovat yksinkertaistaminen, demokratisoiminen ja läpinäkyvyys. Kalatalousvaliokunta on samaa mieltä siitä, että parannukset tällä alalla ovat ehdottomasti ja pikimmiten välttämättömiä.

<SPEAKER ID=325 NAME="Kreissl-Dörfler">
Arvoisa puhemies, antakaa tämä puheenvuoron pyytäminen vielä kerran anteeksi, mutta käännöksessä luultavasti oli tai on voinut tapahtua virhe. En halua lakkauttaa oikeusasioita ja kansalaisten oikeuksia käsittelevää valiokuntaa vaan sääntelykomitean. Tämä on mielestäni hyvin tärkeää siinä tapauksessa, että komission jäsen Kinnock olisi ymmärtänyt asian toisin. Italiaksi se tulkattiin luultavasti toisella tavalla. Olisin siis mielelläni lakkauttanut sääntelykomitean.

<SPEAKER ID=326 NAME="Kinnock Neil">
 Olen kiitollinen Kreissl-Dörflerin puheenvuorosta. Siitä ei ole kovin kauan aikaa, kun jotkut parlamentin jäsenet halusivat lakkauttaa komission, joten olen hyvin helpottunut hänen antamistaan tiedoista.
<P>
Lausun aluksi lämpimät kiitokseni esittelijä Agliettalle, joka on tehnyt erinomaisen työn selventäessään niin sanottua komitologiakysymystä, joka on Euroopan unionin menettelyjä ajatellen avaruusteknologiaa. Ihailen henkilökohtaisesti arvoisan jäsenen sitkeyttä, kun hän laati tämän asiakirjan vaikeina kuukausina. Olen pahoillani, että hän ei muiden esteiden takia voi olla tänä iltana läsnä keskustelemassa omasta mietinnöstään. Saimme kuitenkin ansioituneen sijaisen, De Giovannin, joka osoitti tyypillisen sulavasanaisuutensa ja ennen kaikkea huomattavan teknisen tietoutensa, kun hän luonnehti komitologiaa varsinaiseksi helvetiksi.
<P>
Ajattelin viisi vuotta sitten, että komitologia voisi olla kuin suolistotulehdus tai iskiasvaiva. Nyt tiedän, mistä on kyse, ja olen siitä parlamentin kanssa samaa mieltä. Yleissivistykseni on todellakin parantunut.
<P>
Kuten keskustelussa on sanottu, järjestelmä mahdollistaa ilman muuta tärkeän yhteyden komission ja niiden kansallisten viranomaisten edustajien välillä, jotka kuuluvat komiteoihin ja avustavat komissiota sen täytäntöönpanotehtävässä. Olemme kuitenkin kuulleet myös, että sekä komiteoiden tehtävien että komiteatyyppien lukumäärä ja monimutkaisuus herättävät huolta koko järjestelmän avoimuudesta. Joskus on huvittavaa lukea parlamentista ja jopa komissiosta kertovia yleisiä kuvauksia, joiden mukaan nämä toimielimet estävät Euroopan unionin kehityksen. Jos toimittajat vain tietäisivät komitologiasta ja kaikista jäsenvaltioiden käytännöistä, he saattaisivat yllättyä.
<P>
Lisäksi Maastrichtin sopimuksen voimaantulon ja yhteispäätösmenettelyn myötä parlamentti luonnollisestikin ja mielestäni aivan oikein vaati, että lainsäädäntövallan käyttäjän pitäisi jollakin tavalla voida valvoa kaikkia täytäntöönpanopäätöksiä. Joulukuussa 1994 hyväksytty modus vivendi edisti jonkin verran tämän tavoitteen saavuttamista. Kuten olemme kuitenkin kuulleet De Giovannilta, jo silloin oli selvää, ettei kysymystä ollut lopullisesti ratkaistu.
<P>
Komissio teki näin ollen kesäkuussa 1998 Amsterdamin sopimukseen liittyvän julistuksen mukaisesti ehdotuksen vuonna 1987 tehdyn komitologiapäätöksen muuttamiseksi, ja pyrkimyksenämme oli tehdä menettelystä selkeämpi ja avoimempi ja varmistaa parlamentin valvonta.
<P>
Arvoisat jäsenet tietänevät ehdotuksen pääpiirteet, joten en kuvaile sitä parlamentille tämän enempää. Lyhyesti sanottuna keskusteluja on käyty Itävallan ja Saksan puheenjohtajakaudella, puheenjohtajamaa Saksa on ponnistellut voimakkaasti ja kiitettävästi saadakseen neuvostoon sopimuksen ennen kesäkuun loppua, ja parlamentin panos on ollut huomattava viime syyskuun päätöslauselmassa ja nyt Agliettan mietinnössä, ja olemme nyt päässeet neuvotteluissa todennäköisesti, toivottavasti, ratkaisevaan vaiheeseen. Parlamentin pyynnöt ovat luonnollisesti olleet keskustelujen keskipisteenä. Haluaisin vain vastata joihinkin keskeisiin kysymyksiin, joita on tuotu esille.
<P>
Mitä valvontaoikeuteen tulee, Agliettan tarkistuksessa ehdotettu 7 a artikla on sensuuntainen kuin komissio halusi. Se on täysin laillinen ja mahdollistaa poliittisen vuoropuhelun komission kanssa silloin, kun parlamentti katsoo, että ehdotettu toimenpide antaisi liikaa täytäntöönpanovaltaa lainsäädäntövallan käyttäjän kustannuksella, kuten Corbett asian painokkaasti ilmaisi. Näin ollen voitaisiin solmia toimielinten välinen sopimus, jossa selvennettäisiin, miten tämä määräys itse asiassa toimisi käytännössä.
<P>
Parlamentille tiedottamisen osalta komissio uskoo, että käsittelemässämme mietinnössä esitetyt vaatimukset kattavasta tiedonvälityksestä hyväksytään neuvostossa. Komissio on sitä varten halukas ottamaan käyttöön kaikkein nykyaikaisimmat viestintävälineet, niin että parlamentti voi harjoittaa valvontaansa jatkuvasti ja uudenaikaisin laittein.
<P>
Olemme samaa mieltä myös siitä ajatuksesta, että täytäntöönpanotoimenpiteiden soveltamisalaa selkiytettäisiin itse peruslainsäädännössä. Tässä mielessä on selvää, että mielestämme, aivan niin kuin tuomioistuimen juridiikassa, säädösten mukauttaminen tai ajantasaistaminen ei voi sisältää alkuperäisen säädöksen olennaisten osien muuttamista.
<P>
Viimeisenä muttei suinkaan vähäisimpänä asiana totean säätämismenettelystä, että mielestämme on valitettavaa, että neuvoston keskusteluissa on torjuttu komission ehdotus, jonka mukaan asia palautettaisiin lainsäädäntövallan käyttäjälle ja usein molemmille lainsäädäntövallan käyttäjille, kun komitea ei anna puoltavaa lausuntoa. Komissio voisi kuitenkin hyväksyä neuvottelijoiden laatimat nykyiset ratkaisumallit, mikäli ei ole olemassa mitään kaksinkertaista turvaverkkoa tai contrefilet'tä , joka antaisi neuvostolle mahdollisuuden hylätä ehdotettu täytäntöönpanotoimenpide. Tähän varaukseen on erittäin selvä syy. Jos olisi olemassa jonkinlainen kaksinkertainen turvaverkko, siitä tulisi pian läpipääsemätön, eikä yhteisö voisi tehdä mitään päätöksiä. Unionin, jäsenvaltioiden ja niiden toimielinten edun kannalta mielestämme on välttämätöntä puoltaa Agliettan lainsäädäntöpäätöslauselmaan ehdottamia asiaa koskevia tarkistuksia.
<P>
Olemme saavuttaneet tärkeän rajapyykin siinä prosessissa, jossa komitologiajärjestelmää pyritään yksinkertaistamaan ja demokratisoimaan. Parlamentin pitäisi nyt asiaa perusteellisesti tarkasteltuaan ja kaikilla tasoilla järjestettyjen monien epävirallisten tapaamisten jälkeen antaa lausuntonsa ehdotuksesta, niin että neuvosto voi jatkaa työtään täysin tietoisena parlamentin toiveista. Komissio osallistuu luonnollisesti edelleen aktiivisesti tähän työhön toivoen, että voimme Saksan puheenjohtajakauden loppuun mennessä päästä sellaiseen sopimukseen, joka tyydyttää kaikkia kolmea toimielintä ja edistää unionin kansalaisten intressejä, sillä tehtävämme on palvella heitä, ja miljoonat heistä ovat epäilemättä vielä valveilla tänä iltana ja odottavat tämän keskustelun tulosta.

<SPEAKER ID=327 NAME="Puhemies">
Keskustelu on päättynyt.
<P>
Äänestys toimitetaan huomenna klo 11.00.

<CHAPTER ID=12>
Määräaikaiset työsuhteet
<SPEAKER ID=328 NAME="Puhemies">
Esityslistalla on seuraavana Jönsin laatima työllisyys- ja sosiaalisasiain valiokunnan mietintö (Á4 0261/99) komission ehdotuksesta neuvostolle direktiiviksi Euroopan yhteisöjen teollisuuden ja työnantajain keskusjärjestön (UNICE), Julkisten yritysten Euroopan keskuksen (CEEP) ja Euroopan ammatillisen yhteisjärjestön (ETUC) tekemästä määräaikaisia työsuhteita koskevasta puitesopimuksesta (KOM(99)0203 - C4-0220/1999).

<SPEAKER ID=329 NAME="Jöns">
Arvoisa puhemies, arvoisa komission jäsen, hyvät parlamentin jäsenet, Amsterdamin sopimuksen myötä saimme sosiaalipolitiikassa oikeuden yhteispäätösmenettelyyn. Loppujen lopuksi on kuitenkin täysin yhdentekevää, hyväksymmekö huomenna työmarkkinaosapuolten määräaikaisia työsuhteita koskevan puitesopimuksen. Näin on jatkossa yhä useammin, sillä kun sosiaalipöytäkirja liitettiin Amsterdamin sopimukseen, neuvotellaan asiassa aina ensin työmarkkinaosapuolten kanssa. Vasta sitten, jos ne eivät saa aikaan mitään, pallo on taas meillä. Amsterdamin sopimus ei edellytä tässä menettelyssä edes lausunnon pyytämistä parlamentilta. Se, että voimme tänään kuitenkin antaa vielä lausunnon asiasta, johtuu pelkästään siitä, että neuvoston puheenjohtajamaa Saksa vaati sitä.
<P>
Komissio toimitti direktiiviehdotuksen parlamentille vasta maanantaina. Koemme siis nyt vajaa kuukausi ennen Euroopan parlamenttivaaleja, että Amsterdamin sopimus leikkaa sosiaalipolitiikkaa koskevia oikeuksiamme kuitenkin aivan huomattavasti. Se ei juurikaan helpota vaalikamppailussa sen selittämistä, miksi kansalaisten on niin tärkeää äänestää Euroopan parlamenttivaaleissa.
<P>
Asiahan ei voi olla toki niin, että täällä tehdään eurooppalaisia lakeja, ilman että Euroopan parlamentti on siinä jollakin tavalla edes muodollisesti mukana. Sosiaalipöytäkirjan liittäminen Amsterdamin sopimukseen lähes sellaisenaan ei ole poistanut tältä osin sosiaalipolitiikan demokratiavajetta, vaan jopa vahvistanut sitä. Tämä atavismi on poistettava mahdollisimman nopeasti. Siksi pyydänkin hartaasti neuvostoa ja tulevaa komissiota tekemään seuraavaan sopimuksen tarkistukseen mennessä parlamentin kanssa mahdollisimman pian toimielinten välisen sopimuksen, joka tekee oikeutta myös parlamentin suoralle demokraattiselle legitiimiydelle.
<P>
Tämän nykyisen menettelyn hylkääminen ei kuitenkaan tarkoita, että olisimme automaattisesti kaikkia sosiaalisen vuoropuhelun tuloksia vastaan. Muistelenpa tässä yhteydessä vain yksimielistä päätöstämme hyväksyä vanhempainloma. Työmarkkinaosapuolten väliset sopimukset eivät vapauta meitä kuitenkaan velvollisuudesta tarkastella sopimuksia kriittisesti, kuten teimmekin osa-aikatyötä koskevan sopimuksen yhteydessä. Nyt itse asiaan: yhä useammalla työntekijällä on määräaikainen työsopimus. Määräaikaisella työsopimuksella työskentelevien määrä on noussut Euroopan unionissa pelkästään kolmen viime vuoden aikana 14 miljoonasta 17, 5 miljoonaan. Vakituinen työsuhde on kuitenkin edelleen ainoa sekä sosiaaliturvan että työsuhteen ehtojen ohjenuora.
<P>
Se taas sisältää monenlaisia määräaikaisten työntekijöiden syrjintämuotoja, kuten kaikki tiedämme. Sitäkin myönteisempää on, että työmarkkinaosapuolet ovat sopineet nyt määräaikaisia työntekijöitä koskevasta syrjimättömyysperiaatteesta. Se ei kuitenkaan valitettavasti koske laissa säädettyä sosiaaliturvaa, vaikka työmarkkinaosapuolet olisivatkin voineet laajentaa syrjimättömyysperiaatteen koskemaan myös sitä. Mahdollisuuden siihen heille antoi jopa jo Maastrichtin sopimus.
<P>
Ainoa edistysaskel kiisteltyyn osa-aikasopimukseen verrattuna on se, että poikkeukset syrjimättömyysperiaatteesta on eroteltu selkeämmin. En voi kuitenkaan sitä vastoin mitenkään hyväksyä sitä, että määräaikaisten työsopimusten väärinkäyttöä torjuva sääntely ei koske lainkaan ensimmäistä vaan pelkästään peräkkäisiä työsopimuksia. Tältä osin jäsenvaltiot ja työmarkkinaosapuolet voivat vielä jopa valita kolmesta vaihtoehdosta. Joko ne määrittävät työsopimusten uusimisen objektiiviset perusteet, peräkkäisten työsopimusten ja -suhteiden enimmäiskeston tai vahvistavat uusittavien määräaikaisten työsopimusten ja -suhteiden enimmäislukumäärän.
<P>
Tämä sopimus ei sisällä minkäänlaista yhtenäistä vähimmäisstandardia. Kaikkia koskeva yhtenäinen määräys sanoo pelkästään, että jokaisella on oltava jokin kolmesta mahdollisesta sääntelystä. Tulevaisuutta varten meidän pitää - ja sillä on mielestäni kiire - selvittää kerrankin perusteellisesti, mitä haluamme ymmärtää yhtenäisillä sosiaalisilla vähimmäisstandardeilla. Pyydän parlamenttia kuitenkin hyväksymään tämän sopimuksen, sillä muuten meillä ei ole yhtään mitään.

<SPEAKER ID=330 NAME="Hughes">
 Arvoisa puhemies, jäsenvaltiot ovat sitoutuneet eurooppalaiseen työllisyysstrategiaan ja työllisyyttä koskevien suuntaviivojen neljään pilariin, myös joustavuuspilariin. Ne ovat myös vaatineet työmarkkinaosapuolia aloittamaan neuvottelut, niin että kaikilla tasoilla voitaisiin päästä sopimukseen joustavuuden edistämiseksi siten, että joustavuus työpaikoilla ja työntekijöiden aseman turvaaminen sovitetaan yhteen.
<P>
Komissio on tehnyt samoin vihreässä kirjassaan nimeltä " Yhteistyössä työn uudelleenorganisointiin" ja sitä seuranneessa tiedonannossaan. Työmarkkinaosapuolia on näin ollen syytä onnitella siitä, että ne lisäsivät tämän määräaikaisia työsuhteita koskevan uuden sopimuksen osa-aikatyötä koskevaan aiempaan sopimukseensa, ja toivon, että ne laativat pian uuden sopimuksen tilapäistä työvoimaa välittävien yritysten kautta tulevista työntekijöistä.
<P>
Arvoisa komission jäsen, jäljellä on kuitenkin vielä epätyypillisessä työsuhteessa olevien sosiaaliturvamääräyksiä koskeva hankala asia, joka on osa epätyypillistä työtä koskevaa alkuperäistä direktiiviä. On selvää, etteivät työmarkkinaosapuolet pysty selvittämään sitä, ja komission täytyy selvittää se pikaisesti. Meidän täytyy puuttua hyvin nopeasti tähän vielä selvittämättömään asiaan.
<P>
Kuten kaikki sosiaalisen peruskirjan työmarkkinaosapuolten välistä vuoropuhelua koskevien määräysten mukaiset sopimukset, tämä sopimus on demokratiavajeen uusi ilmenemismuoto, kuten esittelijä juuri selitti. Meillä parlamentissa ei ole muodollista sananvaltaa tällaisiin sopimuksiin. Myös tämä asia on selvitettävä pikaisesti perustamissopimusten muutoksissa ja sitä ennen toimielinten välisessä sopimuksessa.
<P>
Haluan lopuksi sanoa seuraavan asian, arvoisa puhemies: olen kuullut huhuja, joiden mukaan yksi tai useampi jäsenvaltio haluaisi ehkä hankaloittaa tätä sopimusta neuvostossa. Toivon, että huhut eivät pidä paikkaansa, mutta jos näin on, haluan, että nämä maat harkitsisivat asiaa hyvin tarkkaan. Haluavatko ne nujertaa työmarkkinaosapuolten välisen vuoropuhelun Euroopan unionin tasolla ja nämä tärkeät toimenpiteet joustavuuden edistämiseksi? Niin siinä lopulta kävisi.
<P>
Toivon, että ne eivät vastusta tätä sopimusta vaan hyväksyvät sen mahdollisimman pian.

<SPEAKER ID=331 NAME="Pronk">
Arvoisa puhemies, olen iloinen siitä, että voimme vielä tänään puhua Jönsin mietinnöstä. Mielestäni esittelijä ansaitsee kiitokset siitä, että hän on onnistunut saamaan mietinnön tämän vaalikauden viimeisen täysistunnon esityslistalle. Uskon yhä, että työmarkkinaosapuolten välinen vuoropuhelu on tärkeää ja että meidän täytyy keskustella myös tämän vuoropuhelun seurauksista. Mielestäni ei ole syytä moittia komissiota. Halusimme käsitellä tätä viimeisessä istunnossa, ja komissio on vain noudattanut tavallista linjaa, ja jos tämä ei olisi ollut viimeinen istunto, tätä asiaa olisi käsitelty ensi kuussa. Mielestäni komissiota ei ole syytä moittia. Olen sitä mieltä, että neuvostolla ei ole oikeastaan ollut juuri minkäänlaista roolia. Jos neuvosto olisi halunnut ottaa roolin, sen olisi pitänyt sitä varten saada aikaan toimielinten välinen sopimus, joka tekisi lopun siitä havaitusta vääryydestä, että Euroopan parlamentti ei ole muodollisesti tarpeeksi mukana työmarkkinaosapuolten välisen vuoropuhelun tuloksissa.
<P>
Sitten on vielä sosiaaliturva, arvoisa puhemies. Uskon, että on mahdotonta pyytää työmarkkinaosapuolia käsittelemään niiden sopimuksesta sosiaaliturvalle aiheutuvia seurauksia. Neuvosto vastustaa tätä, eikä tarvita kuin yksi jäsenvaltio, joka haluaa vastustaa, niin ei tapahdu yhtään mitään. Haluan kuitenkin vielä toistaa komissiolle pyyntöni siitä, että se nyt lopultakin laatisi direktiivin sosiaaliturvasta, jotta neuvosto ei voisi enää käyttää niitä tekosyitä, joita se on käyttänyt tähän saakka, vaan että myös neuvoston tasolla tosiaan alettaisiin keskustella sosiaaliturvadirektiivistä. Mielestäni nämä ovat tärkeimmät asiat.
<P>
Arvoisa puhemies, sitten viimeinen asiani. Olemme kuitenkin sitä mieltä, että esittelijän mietintö on liian kriittinen työmarkkinaosapuolten työtä kohtaan. Vaikuttaa tosiaan siltä, että PSE-ryhmä ei luota riittävästi työmarkkinaosapuoliin, joihin kuitenkin samalla näytetään luottavan niin paljon. Se ei ole johdonmukaista, arvoisa puhemies. Olemme nähneet sen keskustelun aikana. PPE-ryhmä luottaa työmarkkinaosapuoliin ja haluaa luovuttaa niille tämän tehtävän. Siksi me myös haluamme hyväksyä tämän ja parantaa menettelyä, mutta pitemmälle ei ole syytä mennä. Meidän ei pidä puuttua liian yksityiskohtaisesti jokaiseen puolipisteeseen, joista työmarkkinaosapuolet ovat sopineet.

<SPEAKER ID=332 NAME="Ilivitzky">
Arvoisa puhemies, Jönsin mietintö on mielestäni hyvä siksi, että vaikka hän kehottaakin neuvostoa hyväksymään työmarkkinaosapuolten neuvotteleman sopimuksen, hän samalla kritisoi sitä voimakkaasti. Tämä sopimushan ei todellakaan merkitse kuin hyvin pientä ja vaatimatonta askelta epätyypillistä työtä tekevien aseman parantamiseksi. Uuden komission tulisi ryhtyä viipymättä toimiin, jotta vielä avoinna olevat ongelmat saataisiin ratkaistua. Näistä tärkein on sääntelyn ulottaminen myös muihin epätyypillisen työn muotoihin kuten vuokratyöhön ja etätyöhön, jotka ovat viime aikoina voimakkaasti lisääntyneet. Toinen tehtävä on sosiaaliturvan takaaminen kaikille työntekijöille työsuhteen muodosta riippumatta.
<P>
Epätyypillisissä työsuhteissa on huomattavasti enemmän naisia kuin miehiä. Siten epätyypillistä työtä tekeviin kohdistuva syrjintä on samalla yksi muoto työmarkkinoilla esiintyvästä sukupuolisyrjinnästä. Sen lopettamisen tulisi olla unionin tärkeimpiä tehtäviä.

<SPEAKER ID=333 NAME="Andersson">
Arvoisa puhemies, haluan aloittaa kiittämällä esittelijää mietinnöstä. Pidän myönteisenä tätä työmarkkinaosapuolten välistä sopimusta. Sosiaalinen vuoropuhelu on tärkeää sinänsä, jotta työmarkkinaosapuolet solmisivat sopimuksia Euroopan tasolla; tämä on kolmas sopimus. Toivon, että sopimuksia tehdään lisää, esimerkiksi sellaisten henkilöiden osalta, jotka ovat töissä henkilöstönvuokrausyrityksissä, tekevät etätyötä ja niin edelleen. Sopimusten ja lainsäädännön on kuitenkin oltava tasapainossa, mihin vielä palaan.
<P>
Muiden sopimusten tavoin tämäkin sopimus on työmarkkinaosapuolten välinen kompromissi. Sen kaksi tärkeää osaa on, että toisaalta päätetään, että vakituiset työsopimukset ovat työsuhteen tyypillinen muoto ja toisaalta, että määräaikaisessa työsuhteessa olevia työntekijöitä ei saa syrjiä. Tämä ei kuitenkaan koske sosiaaliturvaa. Siitä työmarkkinaosapuolet eivät ole näyttäneet onnistuneen pääsemään ratkaisuun neuvottelemalla. Olemme sen vuoksi kehottaneet komissiota tekemään ehdotuksia tällä alueella, koska myös se on tietenkin tärkeä. Toivomme, että komissio voi tehdä niin suhteellisen pian.
<P>
Tämä sopimus on kaikesta huolimatta mielestäni hyvä. On erittäin vakavaa, jos asiat ovat niin kuin Hughes sanoo, eli että meillä on merkkejä siitä, että tietyt neuvoston valtiot eivät halua hyväksyä tätä ehdotusta toteutettavaksi myöhemmin omassa lainsäädännössään. Tämä on tärkeä työmarkkinaosapuolten välinen sopimus. Myös sosiaaliselle vuoropuhelulle aiheutuu paljon vahinkoa, jos neuvosto ei hyväksy tätä.

<SPEAKER ID=334 NAME="Flynn">
 Arvoisa puhemies, haluaisin ensiksi kiittää kaikkia osallistuneita ja erityisesti teitä, parlamentin jäsen Jöns, siitä, miten nopeasti reagoitte työmarkkinaosapuolten tekemään määräaikaisia työsuhteita koskevaan sopimukseen. Komissio antoi ehdotuksen direktiiviksi vasta viime keskiviikkona. Tiedän, että aikaväli on lyhyt, mutta aloite on erittäin tärkeä sekä periaatteessa että käytännössä.
<P>
Toimialojen väliset työmarkkinaosapuolet ovat kolmatta kertaa päässeet Euroopan tasolla merkittävään sopimukseen työmarkkinaosapuolten välisen vuoropuhelun alalla. Sopimuksessa sovelletaan syrjimättömyysperiaatetta määräaikaisiin työntekijöihin, ja siinä luodaan myös kehys peräkkäisten määräaikaisten työsopimusten tai -suhteiden avulla tapahtuvien väärinkäytösten välttämiseksi.
<P>
Komissio pitää sopimusta myönteisenä. Se pitää sitä merkittävänä edistysaskeleena epätyypillisten työmuotojen alalla ja myös kattavimpana ja hiotuimpana sopimuksena, jonka työmarkkinaosapuolet ovat toistaiseksi saaneet aikaan.
<P>
Komissio on nyt työmarkkinaosapuolten pyynnöstä antanut ehdotuksen direktiiviksi, jotta sopimuksen määräyksistä tehtäisiin sitovia jäsenvaltioissa. Sen ansiosta, että annatte lausuntonne niin nopeasti, neuvosto voi hyväksyä direktiivin tämän kuun lopussa, hyvissä ajoin Kölnin huippukokousta varten.
<P>
Sopimus sattuu yhteisen asialistamme laatimisen kannalta tärkeään aikaan. Amsterdamin sopimus on juuri tullut voimaan, ja unionin työllisyysstrategian täytäntöönpano on ratkaisevassa vaiheessa. Tämä merkitsee todellista mahdollisuutta ja ilman muuta myös vakavaa haastetta Euroopan työmarkkinaosapuolille. Tämä sopimus vahvistaa niiden halukkuuden ja kyvyn edistää sosiaalisten oikeuksien toteutumista, mikä on tärkeä ja toivottu viesti. Se on tärkeä, koska työehtoja ja työllisyyttä koskevaan asialistaan täytyy nyt kuulua työmarkkinakumppanuus työn uudelleenorganisoimiseksi. Se on tärkeää, koska meidän täytyy löytää uusi tasapaino työpaikkojen joustavuuden ja työntekijöiden aseman turvaamisen välillä, etenkin kun uudet tekniikat, kilpailu ja työvoiman uusi koostumus muuttavat yritysten ja työntekijöiden ja myös yhteiskuntapolitiikan ehtoja.
<P>
Tämä työmarkkinakumppanuus edellyttää sellaista kulttuuria, jossa kyetään ennakoimaan muutoksia ja sopeutumaan niihin. Se vaatii luottamusta ja yhteistyötä tietoisten valintojen pohjalta. Se ei onnistu ilman sellaisia käytännön toimenpiteitä kuin tänään käsittelemämme ehdotus.
<P>
Vaikka Euroopan parlamentille ei ole annettu muodollista roolia niissä menettelyissä, joiden mukaisesti tämä direktiivi annetaan, olen työskennellyt tiiviisti kanssanne tähän asti, jotta neuvosto voisi hyötyä näkemyksistänne ja jotta parlamentilla olisi niin laaja rooli kuin perustamissopimus sallii. Tämä pyrkimys on mielestäni ollut hyödyllinen. Haluan kiittää teitä siitä, miten olette jatkaneet työtä sopimuksen ja direktiiviehdotuksen parissa, vaikka aikataulu onkin ollut hankala.
<P>
Kun muistelee vuotta 1990, jolloin teimme ensimmäisen epätyypillisiä työsuhteita koskevan ehdotuksen, siihen liittyi kolme asiaa: mitään ei tapahtunut. Neuvosto esti kaiken, edistyminen oli mahdotonta, ja tässä meillä on kaksi kollektiivisopimusta, jotka on sillä välin saatu aikaan. Olenkin tyytyväinen siihen, että edistymme tässä asiassa.
<P>
Mitä tulee toimielinten välistä sopimusta koskevaan kysymykseen: pidän sitä tarpeellisena. Asian edistämiseksi on laadittu asiakirjoja. Valitettavasti sitä ei voida toteuttaa juuri nyt, mutta se on ilman muuta tärkeä asia, johon pitäisi puuttua ensisijaisesti seuraavassa parlamentissa ja komissiossa.
<P>
Pidän ehdotusta hyvänä, ja olen samaa mieltä esittelijä Jönsin kanssa. Sekä puheenjohtajamaa että Euroopan parlamentti, kuten te aivan oikein sanoitte, ovat pyytäneet sitä kiireellisesti. Parlamenttia on syytä kiittää siitä, että se mahdollisti tämän.
<P>
Kuten Hughes on sanonut, tämä on hyvä esimerkki työmarkkinaosapuolten välisestä vuoropuhelusta käytännössä, toiminnassa, ja voimme toiveikkaina odottaa menestystä toukokuussa. Olen kuullut joitakin huhuja, mutta ehkäpä neuvostossa on riittävästi hyvää tahtoa ja se tunnustaa, että työmarkkinaosapuolten välinen vuoropuhelu on keskeinen asia ja että tämä on " sovittu sopimus" , työmarkkinaosapuolten välinen sopimus. Miten he voisivat kääntää sille selkänsä? Odotan, että saamme tällaisia hyviä tuloksia toukokuussa.

<SPEAKER ID=335 NAME="Puhemies">
Keskustelu on päättynyt.
<P>
Äänestys toimitetaan huomenna klo 11.00.

<CHAPTER ID=13>
Työntekijöiden suojelu räjähdyskelpoisten ilma-seosten aiheuttamilta riskeiltä
<SPEAKER ID=336 NAME="Puhemies">
Esityslistalla on seuraavana työllisyys- ja sosiaaliasiain valiokunnan suositus toiseen käsittelyyn (Á4-0155/99) päätöksestä neuvoston vahvistamasta yhteisestä kannasta (EY) N: o 13/1999 Euroopan parlamentin ja neuvoston direktiivin antamiseksi vähimmäisvaatimuksista räjähdyskelpoisten ilmaseosten aiheuttamalle riskille mahdollisesti alttiiksi joutuvien työntekijöiden turvallisuuden ja terveyden suojelun parantamiseksi (13836/4/98 - C4-0003/99-95/0235(COD)) (Esittelijä: Pronk).

<SPEAKER ID=337 NAME="Pronk">
Arvoisa puhemies, meillä on nyt toisessa käsittelyssä yhteinen kanta sellaisten työntekijöiden terveyden suojelusta, jotka voivat joutua vaaraan herkästi räjähtävien ilmaseosten vuoksi. Tämä on toinen käsittely, ja olemme oikeastaan yrittäneet tarkastella neuvoston yhteistä kantaa verrattuna Euroopan komission alkuperäiseen ehdotukseen muutoksineen, joita siihen on tehty tämän parlamentin esittämien tarkistusten perusteella, joita minä en muuten ole esittelijänä esittänyt, koska otin tämän tehtävän hieman myöhemmin. Pantuamme kaiken tämän yhteen olemme kuitenkin aikoneet - harkiten jälleen perusteellisesti komission kanssa - tehdä muutamia tarkistuksia. Emme luonnollisestikaan tienneet sillä hetkellä, että tämä olisi yksi ensimmäisistä sosiaaliasioita koskevista mietinnöistä, joihin sovelletaan yhteispäätösmenettelyä.
<P>
Vain muutama päivä sitten, 1. toukokuuta, tuli voimaan Amsterdamin sopimus, ja siitä hetkestä lähtien turvallisuus- ja terveysasioissa käytetään yhteispäätösmenettelyä. Uskon, että se on hyvin merkittävä ero aikaisempaan tilanteeseen nähden. Tämä tarkoittaa, että komission rooli jää ennalleen, mutta se muuttuu hieman helpommaksi, koska komissio ei joudu enää jäsenmaiden yksimielisen rintaman eteen, jolloin jäsenvaltiot sanovat: " Haluamme vain takaisin tarkalleen siihen, mistä olimme jo sopineet yhteisen kannan yhteydessä." Silloin komissiolla on aina ongelmana se, pitääkö sen jatkaa, pitääkö sen puolustaa parlamentin tarkistuksia viimeisen asti, vai päästäänkö asiassa kuitenkin päätökseen.
<P>
Arvoisa puhemies, tämä muuttuu nyt helpommaksi. Jos yksimielisyyttä ei ole, asia vain palaa takaisin Euroopan parlamenttiin, ja sitten meidän täytyy keskustella siitä yhdessä ja myös hyväksyä se yhdessä. Mielestäni erityisesti neuvoston, joka ei tosiaan ole sosiaaliasioissa kaikkein edistysmielisin taho suhteessaan parlamenttiin, täytyy vielä tottua siihen. Olen iloinen siitä, että voimme tulevaisuudessa vaihtaa asiasta ajatuksia neuvoston kanssa.
<P>
Arvoisa puhemies, minulla on oikeastaan yksi kysymys, ja se syntyi sen jälkeen, kun olimme saaneet tarkistukset valmiiksi. Se koskee nestekaasun asemaa direktiivissä. Haluaisin saada teiltä valaistusta asiaan. Ensimmäiseen artiklaan on otettu mukaan poikkeus, mutta minun ja teidän virkamiestenne arvioissa on eroa. Ne arviot ovat sopusoinnussa, mutta erityisesti brittiläiset tahot näyttävät antavan asiasta toisenlaisen ja hieman pitemmälle menevän arvioin. Haluaisin kuulla teiltä viimeisen sanan tästä asiasta, jotta tuleva lainsäädäntöprosessi voisi helpottua pöytäkirjojen avulla.

<SPEAKER ID=338 NAME="Hughes">
 Arvoisa puhemies, haluaisin onnitella Pronkia siitä työstä, jota hän on tehnyt asiaa ensimmäisessä käsittelyssä käsitelleen Matherin jälkeen. Hän on tämän mietinnön toisessa käsittelyssä aivan oikein esittänyt uudelleen parlamentin tarkistukset, joita neuvosto ei hyväksynyt, ja sisällyttänyt siihen osan komission tekstistä, jonka neuvosto poisti. Me sosialistiryhmässä tuemme hänen esittämiään tarkistuksia.
<P>
Joihinkin tarkistuksiin liittyy tiettyjä huolenaiheita. Esimerkiksi tarkistuksesta 7 on käyty useita keskusteluja. Skinner puhuu tästä aivan kohta. Olen lukenut tekstin useita kertoja, ja olen ollut myös yhteydessä komission yksiköihin. En ymmärrä, miten tarkistus 7 voidaan tulkita siten, että kaikki laitteet on uusittava; niitä on toki muutettava, mutta se on täysin eri asia. Tällainen muuttaminen on mielestäni hyvin tärkeää työntekijöiden terveyden ja turvallisuuden kannalta.
<P>
Siltä pohjalta, että käsitämme tarkistuksen 7 tarkoittavan tätä, tuemme sitä, kuten myös muita tarkistuksia.
<P>
Ehkäpä onkin hyvä, että tähän ehdotukseen sovelletaan nyt yhteispäätöstä. Voimme sovittelun ansiosta päästä neuvoston kanssa jonkinlaiseen yhteisymmärrykseen näistä asioista.
<P>
Päättäessäni viimeistä puhettani tällä parlamentin vaalikaudella työllisyys- ja sosiaaliasiain valiokunnan puheenjohtajana haluaisin kiittää kaikkia parlamentin jäseniä yhteistyöstä, kun olemme käsitelleet useita tähän alaan liittyviä asiakirjoja viiden viime vuoden aikana; ja myös teitä, arvoisa komission jäsen, arvokkaasta yhteistyöstänne. Saavutettu edistys on osoitus teidän sitoutumisestanne eurooppalaiseen työllisyys- ja sosiaalipolitiikkaan.

<SPEAKER ID=339 NAME="Skinner">
Arvoisa puhemies, minäkin haluaisin kiittää lämpimästi esittelijää, joka on niin monta kertaa ottanut asiakseen terveyden ja turvallisuuden, sekä teitä, arvoisa komission jäsen, ja yksiköitänne siitä, että olette käsitelleet nopeasti paljon tällä alalla tarpeellista lainsäädäntöä ja auttaneet parlamenttia sekä virallisesti että epävirallisesti ymmärtämään, mitä voidaan ja mitä ei voida tehdä.
<P>
Kuten Hughes äsken sanoi, me todellakin siirrymme nyt vaikealle yhteispäätöksen alueelle, mistä voi olla meille apua. Voimme pyytää neuvostoa selventämään kyseistä direktiiviä. Pronk ja minä olemme onnistuneet löytämään kompromissin tarkistuksessa 2, minkä ansiosta teksti on nyt parempi. Odotan, että komissio ja neuvosto hyväksyvät tuon tekstin. Tarkistusta 7, josta ollaan eri mieltä, on kuitenkin ilman muuta selvennettävä paljon. En mielelläni puolla sitä, ennen kuin sitä on selvennetty.
<P>
Yhteispäätös on kuitenkin sitä, että asiasta keskustellaan järkevästi. Toivon, että neuvosto vastaa siihen, mitä parlamentti huomenna äänestää. Myös minä haluaisin sanoa, että on ollut mukava työskennellä terveyden ja turvallisuuden parissa. Olen käyttänyt jonkin verran aikaa usean tähän alaan liittyvän mietinnön parissa. Minun täytyy kiittää valiokunnan puheenjohtaja Hughesia. Hän on ollut innokkaasti mukana tässä terveyttä ja turvallisuutta koskevassa keskustelussa. Toivotan hänelle kaikkea hyvää ja toivon, että ehkäpä, kun me molemmat palaamme tänne heinäkuussa, voimme jatkaa tällaisia keskusteluja. Haluaisin joka tapauksessa kuulla komissiolta, mitä voimme tehdä tarkistukselle 7.

<SPEAKER ID=340 NAME="Flynn">
 Arvoisa puhemies, haluaisin aivan ensiksi kiittää teitä, parlamentin jäsen Pronk. Olette tehnyt uskomattoman hyvää työtä tämän erittäin teknisen asian parissa.
<P>
Komissio on valmis hyväksymään kaikki ehdotetut tarkistukset. Komissio itse asiassa katsoo, että neuvoston yhteinen kanta on askel kohti räjähdyskelpoisten ilmaseosten aiheuttamalle riskille mahdollisesti alttiiksi joutuvien työntekijöiden turvallisuuden ja terveyden suojelun parantamista siellä, missä tuhoisia onnettomuuksia sattuu päivittäin. Tiedätte kuitenkin, että komissiolla on edelleen yhteisen kannan osalta joitakin varauksia, jotka liittyvät esimerkiksi asianmukaiseen valvontaan ja liitteestä II poistettuihin kohtiin, jotka koskevat sähkökatkosta aiheutuvia ylimääräisiä riskejä ja tarvetta kytkeä automaattisesti toimivat laitteet pois päältä käsin, kun niiden toiminta poikkeaa määräystenmukaisesta käytöstä, ja tarvetta hajottaa tai eristää nopeasti kerääntynyt energia hätäpysäytysjärjestelmää käytettäessä.
<P>
Yhteisen kannan teksti on näillä alueilla komission mielestä heikompi kuin tarkistettu ehdotus. Komissio katsoo näin ollen, että Euroopan parlamentin esittämät tarkistukset ovat erittäin tärkeitä, jotta voidaan laatia vahva, yhtenäinen strategia räjähdyskelpoisten ilmaseosten aiheuttamien riskien ehkäisemiseksi.
<P>
Mitä tulee tarkistuksiin, jotka koskevat käsikirjan laatimista ja yrityksille, erityisesti pk-yrityksille, tiedottamista koskevia määräyksiä, olen kanssanne samaa mieltä siitä, että yksinkertainen lausunto neuvoston pöytäkirjassa ei riittävässä määrin varmista jatkotoimenpiteitä.
<P>
Lopuksi totean, että esittelijän lähestymistapa, jossa ehdotetusta turvallisuusmerkistä tehdään kansainvälisen CEN ISO - standardin mukainen, on hyvä lähestymistapa. Nestekaasun osalta tilanne on todellakin se, että tieliikennemääräysten piiriin kuuluvat esimerkiksi huoltoasemalle nestekaasua kuljettavat säiliöautot. Tehtaassa oleva nestekaasu kuuluu määräysten piiriin, mutta huoltoasemalla loppukäyttäjä, esimerkiksi auto, ei kuulu 118 a tai 137 artiklan piiriin. Haluaisin myös sanoa, että mielestämme tarkistukseen 7 ei liity ongelmia, sillä meidänkin käsityksemme mukaan laitteita pitää muuttaa, ei uusia. Voin kertoa tämän parlamentille.
<P>
Jos sallitte, arvoisa puhemies, tämä on luultavasti viimeinen kerta, kun tapaamme työntekijöitä koskevien erittäin tärkeiden ja laajojen asioiden parissa. Haluaisin lopuksi todeta, miten iloinen ja tyytyväinen olen sen vuoksi, mitä olemme yhdessä saavuttaneet Euroopan unionin työllisyys- ja sosiaalipolitiikan kehittämisen alalla. Haluaisin todeta, että arvostan teidän tärkeää panostanne yhteisten tavoitteidemme saavuttamiseksi. Kun sosiaali- ja työllisyyspolitiikan historiikki kirjoitetaan komissiosta lähdettyäni, vuodet 1993-1999 tullaan muistamaan varsin merkittävänä muutoksen, kehityksen ja perustamissopimuksen muuttamiselle annetun tuen aikana. Haluan onnitella niitä teistä, jotka eivät palaa tänne, panoksestanne sosiaalipolitiikan edistämiseksi viime vuosina. Edistys on varsin huomattavaa, ja se merkitsee paljon Euroopan kansalaisille. Niillä teistä, jotka palaavat tänne heinäkuussa, on valtava vastuu jatkaa tältä yhdessä rakentamaltamme perustalta. Uskon, että se tulee olemaan helpompaa näinä viime vuosina tekemämme työn ja yhteistyön ansiosta.
<P>
Haluan sanoa teille, Stephen Hughes, työllisyys- ja sosiaaliasiain valiokunnan puheenjohtaja, että minulla on henkilökohtaisesti ollut ilo työskennellä kanssanne, koska ette ole ainoastaan hyvä parlamentin jäsen vaan myös luotettava ja rehellinen herrasmies. Ansaitsette paikkanne tässä parlamentissa, ja tiedän, että palaatte tänne ystävienne pariin jatkamaan hyvää työtänne. Se on tuottanut minulle itselleni iloa näinä vuosina, ja tämä kokemus on ollut minulle erittäin antoisa. Odotan innokkaasti kaikkia niitä hyviä asioita, joita lähivuosina saadaan aikaan Euroopan kansalaisten hyväksi. Minulla on ollut ilo saada edistää niitä omalta osaltani.
<P>
Suosionosoituksia

<SPEAKER ID=341 NAME="Puhemies">
Minun täytyy sanoa, etten ehkä ole kovin omaperäinen, mutta tämä hetki on tunteita herättävä. Vaikuttaa siltä, että tämä ilta tuo mieleemme Shakespearen, joka kehotti meitä " tuomaan seppeleitä" . Jaamme tänä iltana seppeleitä. Se on kuitenkin perusteltua vuosien aherruksen jälkeen. Välillä on ollut vaikeaa, mutta meillä on ollut miellyttävääkin yhteistyötä. Haluan parlamentin puhemiehistön puolesta kiittää komission jäsen Flynniä siitä, että hän on ollut täällä hyvin miellyttävä - selitykset ovat joskus olleet hieman pitkiä, mutta hän on muuten ollut hyvin yritteliäs.

<SPEAKER ID=342 NAME="Pronk">
Arvoisa puhemies, olen hyvin iloinen, että komission jäsen on hyväksynyt kaikki seitsemän tarkistusta. Seitsemän on pyhä numero, joka on tietyllä tavalla täysipainoinen luku, ja se on erittäin hyvä. Haluaisin kiittää teitä kaikesta yhteistyöstä ryhmämme, parlamentin ja Hughesin kanssa, joka on tässä yhteydessä ollut erinomainen puheenjohtaja. Te olette ollut " pitkänmatkanjuoksija" . Pitkänmatkanjuoksija saattaa aloittaa hieman hitaasti, mutta hän jatkaa matkaa ja saa lopuksi todella paljon aikaan. Juuri siitä politiikassa on kysymys. Kiitän teitä siitä lämpimästi. Olemme saaneet sosiaalipolitiikan alalla paljon aikaan. Voimme nyt näyttää äänestäjillemme nuo tulokset, ja se on osin tai oikeastaan pääosin teidän ansiotanne.

<SPEAKER ID=343 NAME="Flynn">
 Työhuoneeni seinällä on pieni laatta. Siinä lukee eräs lainaus Abraham Lincolnilta, joka oli Yhdysvaltain presidentti vuosina 1861-1865. Se on ollut poliittinen mottoni koko elämäni ajan. Kun nyt hyvästelen teidät, haluaisin lukea sen teille ääneen: " Teen kaiken sen, mihin kykenen ja mitä osaan, ja pyrin tekemään niin loppuun asti. Jos lopussa osoittautuu, että olin oikeassa, niin kaikki ne asiat, joita minua vastaan on kirjoitettu, eivät merkitse mitään. Jos lopussa osoittautuu, että olin väärässä, niin ei auta, vaikka enkelit vannoisivat minun olleen koko ajan oikeassa."

<SPEAKER ID=344 NAME="Puhemies">
Olen pahoillani, että pilaan tämän varsin runollisen tunnelman, mutta meillä on vielä töitä tehtävänämme.
<P>
Keskustelu on päättynyt.
<P>
Äänestys toimitetaan torstaina klo 11.00.

<CHAPTER ID=14>
EU: n ja Meksikon kumppanuutta koskeva sopimus
<SPEAKER ID=345 NAME="Puhemies">
Esityslistalla on seuraavana taloudellisten ulkosuhteiden valiokunnan suositus toiseen käsittelyyn (Á4-0220/99) ehdotuksesta neuvoston päätökseksi Euroopan yhteisöjen ja sen jäsenvaltioiden sekä Meksikon yhdysvaltojen taloudellista kumppanuutta, poliittista yhteensovittamista ja yhteistyötä koskevan sopimuksen tekemisestä (KOM(97)527-11618/97 + 11620/97 + OIK. 1 - C4-0023/98-97/0289(AVC)) (Esittelijä: Miranda De Lage).

<SPEAKER ID=346 NAME="Miranda De Lage">
Arvoisa puhemies, arvoisa komission varapuheenjohtaja, hyvät parlamentin jäsenet, tämä keskustelu, joka koskee tunnettua ja jo kuuluisaa Meksikon kanssa solmittua yleissopimusta, päättää sen viiden vuoden jakson, jonka aikana parlamentti on työskennellyt tiiviissä yhteistyössä Euroopan komission kanssa uudistaakseen ja syventääkseen suhteitaan kaikkien Latinalaisen Amerikan maiden ja myös Meksikon kanssa.
<P>
Komission Meksikoa koskeva tiedonanto antoi meille mahdollisuuden laatia ensimmäisen mietinnön vuonna 1995. Sen johtopäätöksissä esiteltiin parlamentin ensisijaiset tavoitteet ja sine qua non -ehtona tämän maan kanssa tulevaisuudessa solmittavan sopimuksen hyväksymiselle lisättiin ehtolauseke tai ihmisoikeuslauseke, ensisijaisia tavoitteita olivat poliittinen vuoropuhelu, parlamentaarinen vuoropuhelu, samoin kuin aluekehitys, yhteiskunnallisten olojen parantaminen, heikosti toimeentulevien naisten huomioon ottaminen ja paljon muita asioita. Kaupan vapauttamisen tavoitteen lisäksi pyysimme tietenkin myös sitä, että sopimukseen sisältyisi takeet ympäristönsuojelusta ja Maailman työjärjestön työtä koskevien perusmääräysten noudattamisesta.
<P>
Parlamentin vaatimukset sisällytettiin tekstiin tyydyttävällä tavalla. Tähän sopimukseen, joka sisältää väliaikaisen sopimuksen kaupalliset tavoitteet, liittyy yhteiskunnallinen ajatussuuntaus, jossa kootaan yhteen ne mahdollisuudet, joita voidaan hyödyntää yhteistyössä esimerkiksi ammatilliseen koulutukseen, aluekehitykseen tai kulttuurin monimuotoisuuden tukemiseen liittyvien kysymysten osalta.
<P>
Kohta 7 sisältää yhteiskunnalliset ja ympäristönsuojeluun liittyvät asiat. Otan sen esille, koska haluan kiittää Vapaiden ammattiyhdistysten Euroopan liittoa rakentavasta suhtautumisesta tähän sopimukseen. Tämän vuoksi haluan ehdottaa, että etsittäisiin keinoa, jolla tämä 7 kohta voitaisiin ottaa mukaan kahdenväliseen vuoropuheluun, ja todeta - tietenkin - että kaikki vaatimukset, joihin lasken kuuluviksi myös ILOn perussäännöt, koskevat yhtä lailla jäsenvaltioita kuin Meksikoakin, eikä vain jälkimmäistä.
<P>
Kun tekstiä tarkastellaan tyynen puolueettomasti, voidaan todeta, että parlamentin vaikutus on ollut varsin huomattava. Tämän vuoksi on myös korostettava, että vaikutus on ollut mahdollista, koska komissio on ollut halukas tekemään erinomaista yhteistyötä tämän prosessin aikana, mistä haluan sitä kiittää.
<P>
Arvoisa puhemies, muiden asioiden kohdalla kaikki ei ole aivan yhtä hyvin, ja tässä minun on oltava vaativa Meksikon viranomaisia kohtaan. Taloudellisten ulkosuhteiden valiokunta vastustaa ehdottomasti - ja pankaa tämä selvästi merkille - Meksikon 1. tammikuuta 1999 määräämää tullimaksujen korotusta. Se on erittäin pahaan aikaan tehty ja järjetön päätös, ja lisäksi se on syrjivä, sillä se ei koske kaikkia. Minun on vaadittava erittäin voimallisesti, että tämä määräys kumotaan mahdollisimman pian. Päätös on valitettava, koska se heikentää kiihtyvällä vauhdilla sitä kauppavaihtoa, jota NAFTAn voimakas kehitys on häirinnyt jo viiden vuoden ajan, mikä on tänä aikana pienentänyt meidän osuuttamme Meksikon markkinoilla 11 %: sta vaatimattomaan 6 %: iin. Tämä ilmiö ennakoitiin jo de Vriesin laatimassa taloudellisten ulkosuhteiden valiokunnan mietinnössä vuonna 1990. NAFTAn voimaantulolla on kielteisiä vaikutuksia meidän etuihimme, ja minun on korostettava sitä.
<P>
Keskustelun aiheena olevan mietinnön hyväksyminen tulee vahvistamaan meidän poliittista kantaamme ja antaa meille mahdollisuuden hyödyntää tätä välinettä jatkaessamme poliittisia, yhteiskunnallisia ja taloudellisia kysymyksiä koskevia neuvotteluja, joihin liittyvät aivan erityisesti myös demokratisoitumista ja ihmisoikeuksia koskeva osa-alue. Tästä osa-alueesta on nimittäin keskusteltava. Siihen sisältyvien asioiden parantamisen ja puolustamisen huomioon ottaminen lainsäädännössä on lisääntynyt Meksikossa oleellisesti, ja on oikeudenmukaista antaa siitä tunnustusta.
<P>
Ulkoasiain- sekä kehitys- ja yhteistyövaliokunta korostavat lausunnoissaan, että on tarpeen tutkia perusteellisesti ja parantaa demokratisoitumisen ja ihmisoikeuksien kehittämiseen tarvittavia olosuhteita, ja näin tekee myös taloudellisten ulkosuhteiden valiokunta, joka myös korostaa tätä eräässä mietinnön kohdassa. Tarjoamme rehellistä yhteistyötä ja kannatamme myös pysyvän ratkaisun etsimistä Chiapasin konfliktiin.
<P>
Meksiko on kehittynyt ja kehittyvä maa, se on OECD: n jäsen, ja siltä odotetaan yhä aktiivisempaa roolia sekä yleisamerikkalaisissa suhteissa että suhteissa Euroopan kanssa. Meidän kumppanuutemme Meksikon kanssa merkitsee muutakin kuin markkinoita, muutakin kuin keinoja päästä NAFTAn markkinoille: se on erittäin syvälle luotaava poliittinen sitoumus. Tämän suosituksen hyväksyminen tulee olemaan hyvä signaali Amerikan mantereella sillä hetkellä, kun herää epäilyksiä meidän halukkuudestamme lisätä alueella eurooppalaisia ponnistuksia.
<P>
Unionilla on useita haasteita kohdattavana: sen rauhaan liittyvät velvollisuudet ja sitoumukset ja myös laajentumiseemme liittyvät ongelmat. Nyt meillä on tilaisuus antaa tulevassa valtion- ja hallitusten päämiesten välisessä huippukokouksessa - 15 + 33 - myönteinen signaali. Tämän sopimuksen ajatussuuntaukseen sisältyy huomattavia kehittämispolitiikkoja. Kuten kaikki sitoumukset, tämä voi olla joiltakin osin epätyydyttävä, mutta kukaan ei voi kieltää sitä, ettei tämä avaisi ovia laajoihin ja idearikkaisiin yhteistyömahdollisuuksiin; eikä kukaan voi kieltää toisaalta sitä, että sitoumus on saanut aikaan hyvin kallisarvoista keskustelua nimenomaan sisältönsä vuoksi.
<P>
Lisäksi, arvoisa puhemies, kenties viimeisessä tässä parlamentissa esittämässäni puheenvuorossa haluaisin nyt kiittää komission jäsen Marínia hänen ponnistuksistaan Latinalaisen Amerikan kanssa harjoitettavan yhteistyön hyväksi. Haluan kiittää myös niitä, jotka ovat työskennelleet tämän asian hyväksi näiden vuosien kuluessa ja - tietenkin - kaikkia taloudellisten ulkosuhteiden valiokunnan sihteeristön jäseniä, jotka ovat myös työskennelleet antaumuksellisesti näiden tavoitteiden saavuttamiseksi, ja kaikkia niitä, jotka ovat pitäneet yhteistyötä Latinalaisen Amerikan kanssa meidän kannaltamme erittäin mielenkiintoisena yhteistyönä. Lisäksi - kellonajan huomioon ottaen - minun on kiitettävä tulkkeja heidän kärsivällisyydestään.

<SPEAKER ID=347 NAME="Salafranca Sánchez-Neyra">
 Arvoisa puhemies, minun ryhmäni suosittelee tämän Meksikon kanssa solmitun yleissopimuksen hyväksymistä neljästä tärkeästä syystä, joista kaksi perustuu puhtaasti demokratian logiikkaan.
<P>
Arvoisa puhemies, ensinnäkin on selvää, että kaikki asiaa käsitelleet parlamentin valiokunnat, eli taloudellisten ulkosuhteiden valiokunta, kehitys- ja yhteistyövaliokunta ja ulko- ja turvallisuusasiain sekä puolustuspolitiikan valiokunta, ovat pyytäneet sitä.
<P>
Toiseksi, arvoisa puhemies, koska Meksikon tärkeimmät poliittiset voimat ja tärkeimmät poliittiset ryhmät ovat sitä pyytäneet, ja koska myös kaikki Euroopan unionin jäsenvaltiot ovat sitä pyytäneet ja ovat siihen suostuneet.
<P>
Arvoisa puhemies, minun mielestäni ei ole oikeutettua sekoittaa väliaikaisen sopimuksen ja yleissopimuksen noudattamia linjoja keskenään ja asettaa yleissopimuksen noudattama linja ehdoksi sen väliaikaisen sopimuksen noudattamalle linjalle, jonka parlamentti aikoinaan hyväksyi.
<P>
Lopuksi, arvoisa puhemies, koska mielestäni on täysin oikeudenmukaista, että jos pyritään puolustamaan ihmisoikeuksia - joiden osalta Meksikossa on todellakin toivomisen varaa - niitä puolustetaan paljon paremmin demokratialausekkeen sisältävällä sopimuksella - kuten tässä yleissopimuksessa - kuin voimassa olevalla sopimuksella, joka ei sisällä tätä demokratialauseketta.
<P>
Arvoisa puhemies, haluaisin kyllä käyttää tätä tilaisuutta hyväkseni ja sanoa kaksi mielestäni tärkeää asiaa: ensinnäkin haluaisin toistaa parlamentin jäsen Mirandan huomion, että Meksikon hallituksen on sitouduttava perumaan tullimaksujen yksipuolinen korottaminen. Se olisi tehtävä ennen tämän tilikauden loppua. Toiseksi, arvoisa puhemies, Euroopan komission on sitouduttava pitämään parlamentti ajan tasalla kauppaneuvottelujen tuloksesta ennen niiden päättymistä.
<P>
Lopuksi, arvoisa puhemies, kaikkien näiden syiden vuoksi haluaisin sanoa, että ryhmäni kannattaa sitä, että Euroopan parlamentti hyväksyy tämän sopimuksen ja että yhtä päättäväisinä ja ankarina kuin tuomitsimme aikoinaan tässä maassa tapahtuneet ihmisoikeusloukkaukset, toistan, niin yhtä lujaluonteisesti pyydämme nyt tämän sopimuksen hyväksymistä.

<SPEAKER ID=348 NAME="Valdivielso De Cué">
Arvoisa puhemies, tähän kellonaikaan on vaikea sanoa enää mitään uutta, ja varsinkaan Miranda De Lagen mietinnöstä, joka on erittäin täysipainoinen ja jota kollegani Ignacio Salafranca vielä täydensi.
<P>
Itse asiassa on monia syitä sanoa, ettei Meksikolla olla demokraattista viitekehystä tai leimaa ja niin edelleen. Mielestäni kuitenkin parasta, mitä voimme tehdä Meksikon, demokratian ja Euroopan unionin kanssa solmittavan sopimuksen hyväksi, on sanoa kyllä . Nimittäin monesti, kun pyrimme täydellisyyteen, jarrutamme vain tulevaisuuden realiteettien toteutumista, jotka kuitenkin kehittyvät koko ajan. Tässä tapauksessa parasta, mitä voimme tehdä, on siis sanoa kyllä tälle sopimukselle, jossa on paljon myönteisiä asioita. Tiedämme, että Meksiko kärsii demokratiavajeesta, mutta parasta, mitä voimme tehdä auttaaksemme Meksikoa luomaan maahan demokraattisen rakenteen, on hyväksyä tämä Euroopan unioniin liittyvä sopimus.
<P>
Haluaisin myös korostaa joitakin kohtia, jotka ovat minun ymmärtääkseni kaikkein edistyksellisimpiä tässä sopimuksessa. Esimerkiksi demokratialausekkeen mukaan ottaminen sopimuksen keskeiseksi osaksi, sillä se edistää ihmisoikeuksien kunnioittamista tässä Latinalaisen Amerikan maassa. Tämä toisi parempia tuloksia tällä alueella kuin mahdollinen äänestyksen lykkääminen, joka vaikeuttaisi poliittisia ja yhteiskunnallisia asioita koskevaa yhteistyötä.
<P>
Toisaalta voidaan toivoa, että uusi sopimus - tämä onkin jo sanottu täällä - auttaisi elvyttämään uudelleen tätä kummankin osapuolen - Euroopan unionin ja Meksikon - kannalta hyvin tärkeää kauppaa. Sen, että Meksikosta Euroopan unioniin suuntautuvasta tuonnista vain 9 % koostuu maataloustuotteista ja että kauppavaihtoa leimaa voimakas täydentävyys, olisi nopeutettava sopimusta koskevia neuvotteluja ja sen voimaantuloa.
<P>
Lopuksi haluaisin toistaa sen, mitä edelliset puhujat ovat sanoneet, ja uskon, että tämä sopimus on tavattoman myönteinen sekä Meksikon että Euroopan unionin kannalta, ja sen vuoksi se on myönteinen myös länsimaiden demokratiakehityksen kannalta.

<SPEAKER ID=349 NAME="Newens">
 Arvoisa puhemies, haluaisin puhua Meksikon kanssa solmittavan kumppanuussopimuksen puolesta ja onnitella esittelijää hänen työstään ja kiittää Marínia hänen panoksestaan. En missään nimessä kannata uusliberaaleja politiikkoja, mutta kaupan esteiden poistaminen on tosiasia ja Pohjois-Atlantin vapaakauppasopimuksen voimaantulo on tehnyt Meksikon entistä riippuvaisemmaksi Amerikan yhdysvaltojen kanssa käytävästä kaupasta. EU: n ja Meksikon välinen sopimus on näin ollen välttämätön, jotta tasapaino voidaan palauttaa ja jotta voidaan edistää poliittisia ja kulttuurisia sekä taloudellisia yhteyksiä Meksikon ja Euroopan välillä kummankin osapuolen eduksi.
<P>
Olen jo kauan arvostellut voimakkaasti Meksikon ihmisoikeusloukkauksia ja olen ollut mukana, kun parlamentti on tehnyt kiireellisiä esityksiä tai ilmaissut muuten syvän huolestumisensa asiasta. Olen kuitenkin sitä mieltä, että tämän sopimuksen solmiminen mahdollistaa vuoropuhelun jatkamisen näistä asioista, jolloin Euroopan parlamentilla on paljon enemmän sananvaltaa, kuin jos sopimusta ei tehtäisi. Haluan kuitenkin ehdottomasti, että komissio tarkkailee tilannetta ja ettemme epäröisi ottaa kantaa. Olen huolestunut siitä, että Meksikossa epäillään, että kaikkia tietoja ei ole annettu, kansalaisyhteiskunta on sivuutettu ja monikansallisten yritysten ja yksityisen pääoman intresseillä on ollut liikaa vaikutusvaltaa. Nämä ovat sellaisia asioita, joista Meksikon edustajilla on täysi oikeus ilmaista huolensa, ja ainakin minä toivoisin, että niihin suhtauduttaisiin Euroopassa ymmärtäväisesti. Se, että tätä sopimusta koskevaa päätöstä lykättäisiin juuri nyt parlamentin vaalikauden päättyessä, ei mielestäni olisi pitkällä aikavälillä meksikolaisten eikä eurooppalaisten etujen mukaista. Monet meistä ovat yrittäneet kovasti luoda yhteyksiä ja solidaarisuutta Euroopan ja koko Latinalaisen Amerikan välillä, ja sopimuksen lykkääminen noin vain voisi aiheuttaa paljon vahinkoa.
<P>
Olen sitä mieltä, että meidän kaikkien pitäisi äänestää tämän sopimuksen puolesta, koska sen avulla voidaan tulevina vuosina muun muassa parantaa ihmisoikeuksia ja demokraattisia oikeuksia Meksikossa.

<SPEAKER ID=350 NAME="González Álvarez">
Arvoisa puhemies, ensinnäkin on mielestäni sanottava, koska tämä on yleinen suuntaus tänään täällä parlamentissa, että me kaikki olemme samaa mieltä (en usko kenenkään olevan eri mieltä) siitä, että kaupallisia ja poliittisia suhteita Meksikoon ja yleensä Latinalaiseen Amerikkaan on vahvistettava. On harmillista, että Meksikon vienti Yhdysvaltoihin kasvaa niin paljon sellaisen kauppasopimuksen myötä, jossa ei itse asiassa ole demokratialauseketta eikä muitakaan tähän sopimukseen kirjattuja lausekkeita, ja että vienti Eurooppaan pienenee.
<P>
No niin, tämän sanottuani ja koska on selvää, että haluamme sopimuksen Meksikon kanssa, emme voi olla huomioimatta erilaisten kansalaisjärjestöjen esittämiä monia kysymyksiä, ja kyse ei ole vain parista järjestöstä tai vähemmän merkittävistä järjestöistä: Amnesty International, Human Rights Watch, International Human Rights League, Intermon. Toisin sanoen, monet ovat ilmoittaneet olevansa huolissaan, ja me tunnemme samoin. Ensinnäkin tämä johtuu siitä, ettei neuvotteluja ole saatettu päätökseen; toiseksi siitä, että avoimuudessa, osallistumisessa ja tiedotuksessa on ollut puutteita; ja viimeiseksi, koska ympäristöä ja yhteiskuntaa koskevia lausekkeita ja demokratialauseketta varten ei ole olemassa seurantajärjestelmää. Selkeää seurantajärjestelmää ei ole.
<P>
Arvoisa puhemies, lopuksi haluaisin sanoa, että me olemme kirjava ryhmä ja että äänestyksessä saattaa tulla esille erilaisia kantoja. Olen ehdottanut äänestämisestä pidättymistä, aktiivista äänestämisestä pidättymistä, ja hyvä ystäväni Ludivina García Arias, joka on hyvin kiinnostunut Meksikosta, kysyi minulta: " Mitä sitten tarkoittaa aktiivinen äänestyksestä pidättyminen?" . Arvoisa puhemies, aktiivinen äänestämisestä pidättyminen ei tarkoita sen enempää eikä vähempää kuin sitä, että me emme ole Meksikon sopimusta vastaan, haluamme, että se solmitaan, mutta haluamme myös, että se tehdään hyvin. Sen vuoksi esitämme aktiivista äänestämisestä pidättymistä ja tulemme pitämään huolen siitä, että lopulta saadaan aikaan sopimus, johon sekä meksikolaiset että eurooppalaiset voivat olla tyytyväisiä.

<SPEAKER ID=351 NAME="Kreissl-Dörfler">
 Arvoisa puhemies, Amsterdamin sopimus on ollut voimassa muutaman päivän ajan. Tämä sopimus antaa Euroopan parlamentille viimeinkin enemmän oikeuksia hoitaa yhtä parlamentin ominta tehtävää nimittäin olla mukana päätöksenteossa sekä valvoa muita toimielimiä. Juuri tämä peruste oli syynä siihen, että hyväksyimme vuosi sitten vain unionin ja Meksikon välisen väliaikaisen sopimuksen ja sanoimme hyväksyvämme laaja-alaisen sopimuksen vasta sitten, kun kaikista sopimuksen osa-alueista on päästy sopimukseen.
<P>
Emme halunneet antaa komission käyttöön avointa valtakirjaa. Tätä sanallista perustelua käytti muuten myös esittelijämme Ana Miranda De Lage. Myös Meksikon parlamentti hyväksyi sopimuksen vain sillä ehdolla, että heidän kanssaan keskustellaan neuvottelujen päättymisen jälkeen vielä kerran. Ei siis ole reilua väittää, että meksikolaiset olisivat hyväksyneet sopimuksen jo aikaa sitten. Sen jälkeen asiassa ei ole tapahtunut mitään. Ei ole olemassa mitään uutta komission asiakirjaa, jota voisimme käsitellä.
<P>
Neuvottelut jatkuvat vielä pitkään, ja Meksikon siviiliväestö on hyvin tyytymätön. Myöskään Meksikon parlamentin eri puolueet, kuten PRD, joka on myös ottanut meihin kirjallisesti yhteyttä, sekä vihreät, eivät ole tyytyväisiä neuvottelujen tulokseen. He vaativat perusteellista suunnanvaihdosta ja pyytävät meitä erityisesti jättämään sopimuksen vielä hyväksymättä. Tästä päätäntävallasta luopuminen olisi siis mielestäni täysin vastuutonta kansalaisiamme, mutta myös meksikolaisia kumppaneitamme kohtaan.
<P>
Miksi annamme nyt hyväksyntämme jollekin, jota ei ole vielä edes kokonaisuutena olemassa? Komissiolle on toki ylipäänsä yhdentekevää, että neuvotteluja voidaan jatkaa. Mutta minä vaadin täällä parlamentin oikeuksia äänestää asiasta, jonka on siinä vaiheessa periaatteessa oltava kokonaisuutena valmis. Miten haluamme vastata tästä parlamentin ulkopuolella - taistelemme parlamentin uusien oikeuksien puolesta, mutta sanomme, ettemme halua päättää mistään, vaan annamme avoimen valtakirjan? Juuri tätä en ymmärrä.
<P>
Minun on sanottava vielä jotakin tästä, ja tämähän on viimeinen kierros tänä iltana: kannatan selkeästi sopimusta Meksikon kanssa, ja sama koskee myös koko vihreiden ryhmää. Arvostan suuresti kollega De Lagea ja osaan myös arvostaa hänen työtään. Mutta tässä asiassa on minun osaltani kyse perustavaa laatua olevasta ongelmasta eli siitä, miten parlamentti päättää. Ongelma on tämä eikä mikään muu.

<SPEAKER ID=352 NAME="Marín">
Arvoisa puhemies, hyvät parlamentin jäsenet, taloudellista kumppanuutta, poliittista yhteensovittamista ja yhteistyötä koskeva sopimus, joka annetaan tänään parlamentin ratifioitavaksi, on keskeinen virstanpylväs sillä kunnianhimoisella taipaleella, jonka aloitimme jo neljä vuotta sitten luodaksemme Meksikoon uudet ja pyrkimyksiämme vastaavat suhteet.
<P>
Meksikon uusi tilanne antoi Euroopalle sysäyksen luoda tähän maahan strategiset suhteet, jotka perustuisivat vastavuoroiseen kumppanuuteen yhteisten etujen pohjalta. Meidät pani liikkeelle kiinnostus kansainvälisen yhteisön rakentamiseen, jonka perustana olisivat demokratian, oikeusvaltion ja ihmisoikeuksien täydellisen kunnioittamisen periaatteet; kiinnostus vahvistaa uudelleen kansainvälisessä keskustelussa se, että on mahdollista saada aikaan kahdenvälisiä kauppasopimuksia, jotka ovat Maailman kauppajärjestön määräysten mukaisia; kiinnostus vahvistaa omia kansantalouksiamme ja sitä varten edistää maailman kaupan kasvua; ja viimeiseksi kiinnostus vahvistaa läsnäoloamme sellaisilla maantieteellisillä alueilla, jotka ovat tärkeitä molemmille osapuolille.
<P>
Tätä mieltä parlamentti oli vuonna 1995, jolloin Mirandan mietintö antoi jo tarvittavan sysäyksen kunnianhimoisempiin tavoitteisiin pyrkimiseen. Parlamentti oli tätä mieltä myös silloin, kun se antoi toukokuussa 1998 väliaikaista sopimusta puoltavan lausunnon. Käytän tilaisuutta hyväkseni - koska lainaan teitä, parlamentin jäsen Miranda - kiittääkseni teitä erinomaisesta työstänne, sekä myös teidän edeltäjiänne: parlamentin jäsen Newensiä, sekä muita, jotka ovat työskennelleet tässä asiassa ja jotka ovat esittäneet puheenvuoroja, kuten parlamentin jäsen Salafranca, parlamentin jäsen González Álvarez ja yleisesti myös niitä, jotka ovat aina suhtautuneet kriittisesti tai ovat valinneet huomattavasti kriittisemmän lähestymistavan meidän ja koko Latinalaisen Amerikan välisiin suhteisiin.
<P>
Tänään käsiteltävänänne on yleissopimus, joka muodostaa oikeudellisen kehyksen meidän tuleville suhteillemme pitkällä aikavälillä. Samoin kuin väliaikaiseen sopimukseen, tähän uuteenkin sopimukseen on sisällytetty erityisesti painottaen se, mikä on ollut yksi Euroopan parlamentin pääasiallisista vaatimuksista ja jonka komissio ja neuvosto ovat asettaneet selkeästi etusijalle: demokraattisten periaatteiden ja perusihmisoikeuksien kunnioittamista koskeva lauseke, joka on näiden suhteiden perusta ja keskeinen osa-alue.
<P>
Sopimus muodostuu kolmesta pääkohdasta: korkeimman tason poliittisen vuoropuhelun vakiinnuttaminen; yhteistyömme laajentaminen ja syventäminen - tältä osin on otettu huomioon myös eksplisiittisesti ja ensimmäistä kertaa yhteistyö ihmisoikeuksien ja demokratian alueella, ja mukaan on otettu myös niinkin tärkeät osa-alueet kuin yhteiskunnalliset asiat, köyhyyden vastainen taistelu ja ympäristön- sekä kuluttajansuojelu. Vahvistan sen, mitä suurin osa teistä on sanonut: poliittisessa vuoropuhelussa on paljon helpompi työskennellä sopimuksen pohjalta kuin ilman sopimusta, jos kerran halutaan edistyä juuri mainitsemieni asioiden osalta.
<P>
Lopuksi kolmas pääkohta, eli talous, joka on myös erittäin tärkeä osa-alue, sekä Euroopan unionin ja Meksikon välisen sekä tavaroita että palveluja koskevan vapaakauppa-alueen muodostaminen.
<P>
Kerron teille kauppaneuvotteluissa tähän saakka saavutetusta edistyksestä.
<P>
Olemme käyneet läpi jo neljä neuvottelukierrosta, joissa on saatu aikaan oleellista edistymistä tärkeillä tavaroihin ja palveluihin liittyvillä osa-aluilla, ja erittäin merkittävää edistystä sijoitusten, julkisten markkinoiden, kilpailun ja henkisen omaisuuden alueilla. Vaikka onkin totta, että joistakin asioista ei ole päästy yksimielisyyteen, on se pikemminkin merkki siitä, että neuvotteluja on käyty korkealla tasolla ja ne ovat olleet intensiivisiä, kuin siitä, että niissä olisi kohdattu suuria esteitä.
<P>
Parlamentin tavoin mekin olemme huolissamme Meksikon määräämistä tullimaksujen korotuksista ja haluamme välittää tämän viestin uudelleen myös meksikolaiselle osapuolelle. Toivomme, että Meksiko vastaa tähän peruuttamalla tämän korotuksen mahdollisimman pian.
<P>
Uskomme pääsevämme merkittäviin tuloksiin ennen kesäkuussa pidettävää Ríon huippukokousta, jotta voimme suorittaa tämän tehtävän loppuun vuoden jälkimmäisellä puoliskolla. Tietenkin, jos parlamentti hyväksyy tämän sopimuksen, antaisi se todella tärkeän poliittisen sysäyksen, kuten sanoin, tämän prosessin loppuun saattamiseksi.
<P>
Haluan vakuuttaa teille, että komissio sitoutuu asianmukaisesti pitämään parlamentin jatkuvasti ajan tasalla - kuten parhaillaan jo teemmekin - käynnissä olevien neuvottelujen etenemisestä, sekä lopullisesta tuloksesta, ennen kuin se annetaan yhteisneuvoston käsiteltäväksi. Komissio tietenkin myös kuulee parlamenttia näiden tulosten osalta perustamissopimuksessa määrättyjen menettelyjen mukaisesti. Näin ollen minun mielestäni komissiolle ei anneta avointa valtakirjaa. Se ei ole mahdollista, koska kun neuvottelut on saatettu päätökseen, parlamentti saa aina viimeisen sanan.
<P>
Lopuksi komissio luottaa siihen, että parlamentti katsoo sopivaksi antaa puoltavan lausunnon, jotta sopimus voisi tulla voimaan, ja kiittää vielä kerran siitä tärkeästä tuesta, jota parlamentti on antanut sille koko ajan, ei ainoastaan Meksikon suhteiden vahvistamisessa, vaan myös todellisen Euroopan ja Latinalaisen Amerikan välisen liiton perustamisessa, joka on vähitellen löytämässä muotoaan.

<SPEAKER ID=353 NAME="Salafranca Sánchez-Neyra">
 Arvoisa puhemies, en haluaisi tämän keskustelun päättyvän, ennen kuin olen esittänyt ryhmäni puolesta kiitokset Marínille hänen tekemästään työstä suhteista Latinalaiseen Amerikkaan vastaavana komission jäsenenä. Haluan myös ilmaista tyytyväisyytemme sen johdosta, että Marínin tänä iltana antamat selitykset ja selvitykset vastaavat täysin ulkoasiain valiokunnan - jonka lausunnon valmistelijana minä olin - esittämiä vaatimuksia siitä, että parlamentille tiedotettaisiin neuvottelujen etenemisestä ennen niiden päättymistä. Eli paljon kiitoksia, arvoisa komission varapuheenjohtaja, tiedoistanne ja vastauksistanne parlamentin ehdotuksiin.

<SPEAKER ID=354 NAME="Puhemies">
Myös minä haluaisin omasta puolestani kiittää varapuhemies Marínia yhteistyökaudesta Euroopan parlamentissa.
<P>
Satuin toimimaan monta kertaa puhemiehenä keskusteluissa, joihin hän osallistui, ja panin aina merkille, kuinka hän otti huomioon parlamentin näkemykset ja oli valmis yhteistyöhön.
<P>
Tästä illasta tulee valitettavasti maraton-istunto. Olen johtanut puhetta yli kolme ja puoli tuntia hyvin raskaan päivän päätteeksi, mutta meidän on pitänyt viedä päätökseen kaikkien näiden aiheiden käsittely, koska muuta mahdollisuutta ei ole, vaikkakin kollegoja on vain muutama jäljellä - niin kuin on luonnollista näin myöhäisenä ajankohtana.
<P>
Valitettavasti missään ei ole lehtimiehiä näkemässä, miten täällä parlamentissa tehdään työtä - he tulevat paikalle päivisin kirjoittaakseen vain skandaaleista -, mutta muutoin he eivät jaksa seurata, kuinka ainakin jotkut työskentelevät hyvin myöhään ja ahkerasti.
<P>
Ennen kuin päätän tämän illan, haluaisin kiittää henkilökohtaisesti kaikkien ryhmien kollegoita tästä kaudesta ja hyvästä yhteistyöstä. Tiedätte, että ei ole luonteeni mukaista kalastella suosionosoituksia, mutta kollegojen arvonanto ja suopeus merkitsevät minulle paljon, ja mielestäni olen saanut nauttia myönteisestä asennoitumisesta, mistä kiitän teitä kaikkia.
<P>
Keskustelu on päättynyt.
<P>
Äänestys toimitetaan huomenna klo 11.00.
<P>
Istunto päättyi klo 00.35.

