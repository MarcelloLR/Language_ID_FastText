<CHAPTER ID="012">
EY:n ja Bosnia ja Hertsegovinan välinen vakautus- ja assosiaatiosopimus - EY:n ja Bosnia ja Hertsegovinan välinen vakautus- ja assosiaatiosopimus (keskustelu) 
<SPEAKER ID="326" NAME="Puhemies">
(IT) Esityslistalla on seuraavana yhteiskeskustelu:
<P>
Doris Packin ulkoasiainvaliokunnan puolesta laatima mietintö ehdotuksesta neuvoston ja komission päätökseksi Euroopan yhteisöjen ja niiden jäsenvaltioiden sekä Bosnia ja Hertsegovinan välisen vakautus- ja assosiaatiosopimuksen tekemisestä - C6 0255/2008 -
<P>
ja neuvoston ja komission julkilausumat - EY:n ja Bosnia ja Hertsegovinan välinen vakautus- ja assosiaatiosopimus.
<SPEAKER ID="327" NAME="Doris Pack">
esittelijä. - (DE) Arvoisaa puhemies, arvoisa komission jäsen, arvoisa neuvoston puheenjohtaja, hyvät kollegat, luin äskettäin, että Bosnia on hyvää tarkoittava valtio, mutta valtio, joka ei toimi. Tämän maan on elettävä Daytonin sopimksen kanssa, sopimuksen, jonka avulla luojan kiitos lopetettiin sota vuonna 1995 mutta jonka sisällössä on aivan liian vähän, jotta koko valtio voi toimia, ja liian paljon, jotta se voi hajota.
<P>
Maalla on poliittinen luokka, jonka vastuun ottaminen on hyödyttömällä tasolla. Kaksi poliitikkoa hallitsee maan poliittista näyttämöä ja vaikuttaa toisiinsa kuin yhteenliitetyt putket. Toinen haluaa palata vuotta 1999 edeltäviin päiviin, toisin sanoen hän haluaa erottaa kaksi kokonaisuutta toisistaan. Toinen haluaa tehdä omasta kokonaisuudestaan valtion valtiossa.
<P>
Bosnia ja Hertsegovinan valtio voi kuitenkin toimia vain, jos kaikki tunnustavat tosiasiat ja ymmärtävät, että perustuslaillinen uudistus on mahdollinen vain, jos kaikki kolme etnistä ryhmää pääsee yhteisymmärrykseen. Molempien kokonaisuuksien on vahvistettava valtiota kokonaisuudessaan. Bosnian poliitikkojen on siksi itse toteutettava perustuslain uudistus toimivaltaisten laitosten, erityisesti parlamentin, avulla ja varmistettava, että kansalaisyhteiskunta otetaan mukaan prosessiin.
<P>
Muslimien ja kroaattien liittovaltio voisi olla esimerkkinä. Yhteisöjen toimimaton kokoonpano, kymmenen kantonia ja liittovaltion hallitus ei ollut sen vika, mutta se on järjetöntä. Päätöksentekotasoja on vähennettävä mahdollisimman vähäisiksi, ja ne on saatava mahdollisimman lähelle kansalaisia, jos vakautus- ja assosiaatiosopimuksen ja EU:hun liittymisen vaatimukset halutaan täyttää.
<P>
Noin 167 ministeriä ja kaikki mitä se sisältää ovat valtion suurin rasite. Kahden edellä mainitun poliitikon ja heidän kannattajiensa välisellä kilpailulla on kohtalokkaita seurauksia. He asettavat etniset ryhmät toisiaan vastaan hyväksi koetellulla tavalla lietsomalla pelkoa ja epäluottamusta. Etninen kuilu on pikemminkin laajentunut kuin kaventunut. Sen sijaan, että kaikki yhdessä hoitaisivat yhteisen energiahuollon, loisivat toimivat yhteismarkkinat, parantaisivat yleistä koulutusjärjestelmää ja houkuttelisivat maahan sijoittajia uskottavalla politiikalla, nykyistä politiikkaa hallitsevat puoluepoliittinen kinastelu ja rajaton epäluottamus.
<P>
Tarvitseeko Sarajevo vielä korkeaa edustajaa? Hän ei ole käyttänyt laajoja valtuuksiaan pitkään aikaan. Kukaan ei enää pelkää hänen käskyjään, vaikka niitä annettaisiinkin. Siksi voimme kysyä itseltämme, onko mitään syytä, miksi EU:n erityisedustaja ei voisi ottaa hänen tehtäväänsä ja huolehtia EU:n edellytyksistä, jotta Bosnian politiikassa voidaan vihdoin aloittaa tärkeimmät uudistukset, joita tarvitaan maan saamiseksi eteenpäin.
<P>
Poliitikot eivät voisi olla passiivisempia kuin nyt, edes hänen lähtönsä jälkeen. Ainoaksi toivoksi jää, että ehkä he silloin heräävät ja ottavat kohtalonsa omiin käsiinsä. EU on yrittänyt vuosikausia, rahoituksella ja taitotiedolla, vapauttaa maan ahdingostaan, mutta tulokset eivät ole suurensuuria. Ihmiset, jotka haluavat palata, eivät voi tehdä niin, ja sen takia etnisestä jaosta tulee koko ajan vakiintuneempi. Hämärät yksityistämiset ja korruptio, lehdistönvapauden puuttuminen maan joissakin osissa, kansalaisjärjestöjen uhkailu: kaikki tämä saa ihmiset masentumaan ja jättämään maansa.
<P>
Loputon keskustelu poliittisesta uudistuksesta hallitsi poliittista näyttämöä yli kolmen vuoden ajan, kunnes saatiin aikaan sopimus, jonka sisältö on hyvin hauras. EU kuitenkin tarrasi tähän oljenkorteen ja allekirjoitti sopimuksen, jotta muita tärkeitä poliittisia hankkeita voitaisiin vihdoinkin ajaa maassa eteenpäin.
<P>
Me täällä parlamentissa tuimme myös tätä askelta ja odotamme, että poliitikot hyödyntävät tämän tilaisuuden. Haluaisin jälleen kerran korostaa, että vain Bosnia ja Hertsegovinan koko valtiosta voi tulla EU:n jäsen. Kaikki, jotka heikentävät sen toimintavalmiuksia, eivät halua saavuttaa tätä tavoitetta, sanokoot mitä tahansa. Siksi voin vain vedota alueen parlamentin jäseniin, että he tulevat heti järkiinsä ja tekevät politiikkaa kansalaistensa hyvinvoinnin puolesta.
<SPEAKER ID="328" NAME="Jean-Pierre Jouyet" LANGUAGE="FR">
Arvoisa puhemies, arvoisa komission jäsen, hyvä Olli Rehn, arvoisa Doris Pack, hyvät parlamentin jäsenet, haluaisin aloittaa kiittämällä Doris Packia hyvin paljon hänen mietintönsä laadusta ja siitä, mitä hän juuri sanoi, sillä sen ansiosta voin puhua lyhyemmin tästä vaikeasta aiheesta.
<P>
Kuten tiedätte, neuvosto kiinnittää paljon huomiota Länsi-Balkanin EU:n jäsenyyttä koskeviin mahdollisuuksiin, kuten voin tänään vahvistaa. Tämä toiminta Balkanin maiden Eurooppaan yhdentymisen hyväksi käynnistettiin lisäksi puheenjohtajavaltio Ranskan aloitteesta, joten se tukee vahvasti tätä tavoitetta. Toiminta aloitettiin vuonna 2000, kun Euroopan unioni kokosi ensimmäistä kertaa kaikki nämä maat yhteen Zagrebin huippukokouksessa ja tunnusti niiden pyrkimyksen liittyä unioniin.
<P>
Kaikilla Balkanin mailla on nyt kyseiset mahdollisuudet, joilla taataan alueen vakaus ja kaikkien maiden poliittinen ja taloudellinen kehitys. Näillä mahdollisuuksilla on lisäksi merkitys, ja erityinen merkitys Bosnia ja Hertsegovinalle, joka on maa alueella, joka - tarvitseeko minun muistuttaa teitä? - on kärsinyt eniten entisen Jugoslavian hajoamista seuranneista konflikteista. Nyt tämä maa on - kuten huomautitte, hyvä Doris Pack - tienhaarassa, jossa sen on tehtävä valinta EU:hun liittymistä koskevan mahdollisuuden ja taaksepäin katsovaan nationalistiseen retoriikkaan perustuvan vetäytymisen välillä.
<P>
Vuoden 2008 ensimmäisellä neljänneksellä saavutetun huomattavan edistyksen ansiosta unioni on voinut tehdä historiallisen päätöksen vakautus- ja assosiaatiosopimuksen allekirjoittamisesta Bosnia ja Hertsegovinan kanssa. Se oli merkki siitä, että jos tahtoa ja päättäväisyyttä löytyy, kyseisen maan poliitikot pystyvät saamaan aikaan yhteisymmärryksen ja toteuttamaan tarvittavia uudistuksia. Juuri tämän päättäväisyyden neuvosto halusi tunnustaa allekirjoittamalla tämän sopimuksen kesäkuussa, kun neljä ehtoa oli täytetty. Muistutan teitä näistä neljästä ehdosta: hyvä yleinen yhteistyö entistä Jugoslaviaa koskevan kansainvälisen rikostuomioistuimen kanssa, julkisten radio- ja televisiolähetysten uudistus, julkisen hallinnon parantaminen ja poliisia koskevan uudistuksen käynnistäminen.
<P>
Sopimuksen ja väliaikaisen sopimuksen allekirjoittaminen Luxemburgissa 16. kesäkuuta oli erityisen merkittävä vaihe unionin ja Bosnia ja Hertsegovinan välisissä suhteissa. Tämän pitäisi antaa uusi sysäys maan ponnisteluille Euroopan unioniin liittymiseksi. Se on sysäys, jota pitäisi hyödyntää viipymättä.
<P>
Muistuttaisin teitä siitä, että väliaikainen sopimus tuli voimaan 1. heinäkuuta. Se on ensimmäinen askel, mutta sanoisin, että se ei ole alun loppu. Paljon jää tehtäväksi. Tämä on se, mitä me ja komission jäsen Rehn, joka on läsnä täällä parlamentissa, sanoimme maan virkailijoille, kun tapasimme heidät Yhdistyneiden Kansakuntien yleiskokouksen puitteissa ja troikan kokouksen aikana.
<P>
Sopimuksen ja eurooppalaisen kumppanuuden tärkeimmillä aloilla meidän on lujitettava saavutettua edistystä, mutta sen lisäksi myös vauhditettava uudistuksia, kuten korostitte, hyvä Doris Pack. On erittäin tärkeää, että oikeusvaltion periaatetta, demokratian sääntöjen noudattamista ja poliisin uudistukseen liittyviä asioita koskevien uudistusten vauhti on suurempi kuin tällä hetkellä.
<P>
Meille ei tarvitse sanoa, että Bosnia ja Hertsegovinan kansalaisten ja poliitikkojen välisestä jaosta on ongelmia, koska kaikki kyselyt osoittavat, että Bosnia ja Hertsegovinan väestön eurooppalaiset pyrkimykset ovat erittäin vahvoja. Yli 80 prosenttia tästä väestöstä haluaa aidosti liittyä Euroopan unioniin! Mikä sitten estää Bosnia ja Hertsegovinan poliitikkoja vastaamasta maan kansan oikeutettuihin pyrkimyksiin.
<P>
Teemme osaltamme unionin puitteissa kaiken voitavamme tukeaksemme tätä maata talouden ja rahoituksen osalta, auttaaksemme sitä etenemään, auttaaksemme sitä edistymään turvallisuudessa ja auttaaksemme sitä edistymään poliisivoimien ajanmukaistamisessa aloittamiemme poliisioperaatioiden avulla sekä sotilasoperaatioiden avulla.
<P>
Kokemukset viimeisistä liittymisistä - ja aion lopettaa tähän - osoittavat, että eurooppalaisen toimintasuunnitelman osalta tehdyt ponnistelut todella kannattavat. Haluaisin, että Bosnia ja Hertsegovinan poliittiset johtajat ymmärtävät seuraavan asian: vakautus- ja assosiaatiosopimuksella annetaan vakaa perusta ja väline tämän maan perusteelliselle sitoutumiselle. Emme lakkaa auttamasta heitä, mutta olemme tehneet sen, mitä meidän velvollisuutenamme oli tehdä. Nyt kyseisen maan poliitikkojen on todella ymmärrettävä, mitkä maan sitoumukset ovat ja täytettävä ne, jotta voidaan turvata ainoa mahdollinen valittava tie eli kestävä sitoumus tiiviimpiin yhteyksiin Euroopan unionin kanssa.
<SPEAKER ID="330" NAME="Olli Rehn" LANGUAGE="EN">
Arvoisa puhemies, haluaisin ensiksi kiittää Doris Packia hänen erinomaisesta mietinnöstään. Pidän myönteisenä tilaisuutta keskustella Bosnia ja Hertsegovinasta teidän kanssanne tänään tällä hetkellä, joka on hyvin kriittinen maalle ja sen eurooppalaisille pyrkimyksille.
<P>
Vakautus- ja assosiaatiosopimuksen allekirjoittaminen viime kesäkuussa oli merkittävä askel eteenpäin Bosnia ja Hertsegovinalle. Sillä ja viisumeita koskevan vuoropuhelun aloittamisella annettiin maan ihmisille selkeä viesti siitä, että heidän tulevaisuutensa on Euroopan unionissa.
<P>
EU pystyi parafoimaan vakautus- ja assosiaatiosopimuksen viime joulukuussa ja allekirjoittamaan sen kesäkuussa, koska maan poliittiset johtajat yhdistyivät ja saivat yhteisymmärryksen aikaan tärkeimmistä ehdoista, erityisesti poliisia koskevasta uudistuksesta. Tämä osoittaa, että edistystä voidaan saada aikaan ja kriisit voittaa, jos poliittista tahtoa on, kuten ministeri Jouyet aivan oikein huomautti.
<P>
Tämä yhteisymmärrys on kuitenkin sittemmin murtunut ja uudistukset ovat pysähdyksissä. Lokakuun paikallisvaaleja edeltänyt kansallismielinen retoriikka oli yksi tekijä tässä huonontumisessa. Maan poliittiset ongelmat ovat kuitenkin sitä syvemmällä.
<P>
Maan poliittisten johtajien maan tulevaisuutta koskevan yhteisen näkemyksen puute ja EU:hun liittyviä uudistuksia koskevan yksimielisyyden puute haittaavat vakavasti mahdollisuuksia EU:n jäsenyyteen. Useimmista poliittisista kysymyksistä ollaan myös avoimesti eri mieltä eikä tämän poliittisen pattitilanteen selvittämiseen näytä olevan kiirettä eikä siitä näytetä tuntevan vastuuta.
<P>
Ilmaisin vakavan huoleni maan johdolle muutama päivä sitten Sarajevoon tekemälläni vierailulla. Korostin, että Bosnia ja Hertsegovinan on nyt pantava EU:hun liittyvät uudistukset poliittisen toimintasuunnitelmansa kärkeen ja käsiteltävä eurooppalaisen kumppanuuden painopistealoja, mukaan luettuna valtion ja instituutioiden kehittäminen.
<P>
Päätöslauselmallanne lähetetään vahva viesti Bosnia ja Hertsegovinan johtajille siitä, että heidän on jatkettava uudistuksia ja saatava maansa takaisin Eurooppaan johtavalle tielle.
<P>
Bosnia ja Hertsegovinan on myös pystyttävä puhumaan yhdellä äänellä edistääkseen Eurooppaan yhdentymistä. Toinen lakmustesti maan valmiudelle yhdentyä EU:hun on väestölaskenta. Kuten kaikki tiedämme, EU:n näkökulmasta väestölaskentatiedot ovat olennaisia yhteiskunnallisessa ja taloudellisessa suunnittelussa ja kehittämisessä ja useimmilla yhteisön politiikanaloilla.
<P>
Komissio antaa arvionsa Bosnia ja Hertsegovinan tilanteesta edistymäraportissa 5. marraskuuta. Teidän laillanne myös me korostamme sitä, että Bosnia ja Hertsegovinan johtajat voivat joko jatkaa riitelyä ja naapureista jälkeen jäämistä tai edetä uudistusten osalta ja lähentyä EU:ta.
<P>
Päätöslauselmassanne korostetaan, että korkea edustajan toimiston sulkemisen ja Euroopan unionin aseman vahvistamisen pitäisi olla perimmäinen tavoitteemme. Olen samaa mieltä.
<P>
Korkean edustajan toimiston tulevaisuudesta päättää rauhan täytäntöönpanoneuvosto, mutta on selkeästi Bosnia ja Hertsegovinan edun mukaista päästä siihen pisteeseen, jossa korkean edustajan toimistoa ei enää tarvita, ja tasoittaa siten tietä EU:n vahvemmalle läsnäololle ja maan EU:hun liittymistä koskevien mahdollisuuksien toteuttamiselle. Toisin sanoen, kun etenemme seuraavaan vaiheeseen suhteissamme, Bosnia ja Hertsegovinan on itse kannettava täysimääräinen vastuu sen EU:hun liittymistä koskevia mahdollisuuksia tukevasta uudistusprosessista. Vakautus- ja assosiaatiosopimuksen allekirjoittaminen tänä kesänä tarjosi mahdollisuuden, jota ei pitäisi tuhlata. Bosnia ja Hertsegovinan johtajien haasteena on sellainen poliittisen yksimielisyyden taso, joka on muualla Länsi-Balkanin alueella saanut aikaan Euroopan yhdentymiseen liittyvää edistystä. He ovat tehneet sen aiemmin, joten he voivat tehdä sen uudelleen. Toivon, että nyt viestimme kuullaan.
<SPEAKER ID="331" NAME="Anna Ibrisagic" LANGUAGE="SV">
Arvoisa puhemies, tämän vuoden kesäkuussa Bosnia ja Hertsegovina allekirjoitti vakaus- ja assosiaatiosopimuksen EU:n kanssa. Maa otti siten huomattavan askelen eteenpäin kohti EU:n jäsenyyttä, mutta työ ei ole läheskään päättynyt. EU:n sitoumus ei voi eikä saa vähentyä uskoon, että kaikki järjestyy nyt automaattisesti. Jäljellä on paljon haasteita. Perustuslain uudistusta ei ole pantu täytäntöön. Kysymys valtion omaisuudesta Brčkon alueella on edelleen ratkaisematta.
<P>
Sekä Bosniassa että kansainvälisessä yhteisössä on selkeästi erilaisia mielipiteitä siitä, milloin ja miten korkean edustajan toimisto pitäisi sulkea. Minä olen lujasti sitä mieltä, että tämän toimiston sulkeminen ei voi olla tavoite itsessään. Tavoitteena pitäisi pikemminkin olla se, että rauhan täytäntöönpanoneuvoston Bosnialle säätämät vaatimukset ja ehdot pitäisi täyttää, jotta olisi mahdollista muutta korkean edustajan toimisto EU:n erityisedustajan toimistoksi. Tässä yhteydessä ja muiden Bosnian kohtaamien monien haasteiden yhteydessä on hyvin tärkeää, että kansainvälinen yhteisö pysyy yhtenäisenä. Sen uskominen, että Bosnian paikalliset puolueet pystyvät itse sopimaan esimerkiksi perustuslain uudistuksista, on naiivia ja sanoisin jopa, että se on suorastaan vaarallista.
<P>
Uudella perustuslailla on saatava aikaan vahva ja yhteinen valtio, jos maa aikoo pystyä jatkamaan EU:hun yhdentymistä. Bosnian poliittisessa vuoropuhelussa ei kuitenkaan näy minkäänlaista kiinnostusta sen saavuttamiseen. On yhtä vaarallista ajatella, että kansainvälisen yhteisön sitoumus voi nyt heiketä, kun Bosnia on saavuttanut tietyn määrän edistystä ja kansainvälistä sotilaallista läsnäoloa vähennetään jatkuvasti. Päinvastoin, juuri nyt itse EU:n on otettava vielä enemmän vastuuta. Tietyt toimenpiteet, kuten ihmisten ulkomaille matkustamisen ja siellä opiskelemisen helpottaminen sekä demokratian kehityksessä ja tarvittavien uudistusten täytäntöönpanossa auttaminen ovat vain muutamia esimerkkejä aloista, joilla EU voi ja joissa sen pitäisi olla aktiivisempi.
<P>
Sitoumuksemme ja tapa, jolla käsittelemme Bosnian tilannetta seuraavan muutaman kuukauden ja vuoden aikana, ovat ratkaisevia ei pelkästään Bosnian tulevaisuudelle ja turvallisuudelle vaan koko alueen tulevaisuudelle ja turvallisuudelle.
<SPEAKER ID="332" NAME="Libor Rouček" LANGUAGE="CS">
Vakautus- ja assosiaatiosopimus on ensimmäinen kattava kansainvälinen sopimus Bosnia ja Hertsegovinan ja Euroopan unionin välillä. Sopimuksen pitäisi edistää ja nopeuttaa Bosnia ja Hertsegovinan kehittymistä täysin toimivaksi oikeusvaltioksi sekä täysin toimivaksi taloudeksi. Tämän sopimuksen täyttämisellä vastataan Bosnia ja Hertsogovinan täyttä EU:n jäsenyyttä tulevaisuudessa koskeviin olennaisiin ennakkoehtoihin. Vauhti, jolla tämä sopimus pannaan täytäntöön riippuu kuitenkin pääasiassa Bosnia ja Hertsegovinan kansalaisten ja heidän poliittisten johtajiensa yhteisestä halusta ja tahdosta.
<P>
Sopimus on allekirjoitettu koko Bosnia ja Hertsegovinan eikä sen erillisten kokonaisuuksien kanssa. Jos Bosnia ja Hertsegovina haluaa jonakin olla Euroopan unionin jäsen, sen molempien kokonaisuuksien ja kaikkien kolmen ryhmän edun mukaista on työskennellä yhdessä yhtenäisen ja asianmukaisesti toimivan valtion luomiseksi. Bosnialaisten, serbien ja kroaattien yhteisillä voimilla ja heidän tärkeimpien poliittisten puolueidensa avulla pitäisi siksi pyrkiä vahvistamaan maan hallintoa kaikilla tasoilla. Yksi tämän prosessin tärkeä osa on kysymys tulevista institutionaalisista järjestelyistä. Kansainvälinen yhteisö, mukaan luettuna EU:n edustajat, voivat tarjota tässä auttavan käden. Kaikkien institutionaalisten järjestelyjen on kuitenkin oltava tulosta itse Bosnia ja Hertsegovinan kansalaisten välisestä vapaaehtoisesta sopimuksesta. Mielestäni on myös tärkeää, että assosiaatioprosessissa otetaan huomioon maan taloudellinen suorituskyky. Myös tässä tarvitaan molempien kokonaisuuksien yhteistyötä, jotta voidaan luoda yhteiset sisämarkkinat koko Bosnia ja Hertsegovinaan. On uskomaton tilanne, jos maa hakee EU:n yhtenäismarkkinoiden jäsenyyttä, mutta sen omat markkinat ovat edelleen sirpaloituneet. Haluaisin lopettaa ilmaisemalla ihailuni Doris Packin mietintöä kohtaan ja kehottamalla EU:n jäsenvaltioita ratifioimaan tämän sopimuksen nopeasti.
<SPEAKER ID="333" NAME="Jules Maaten">
ALDE-ryhmän puolesta. - (NL) Arvoisat puhemies, komission jäsen ja neuvoston puheenjohtaja, huomenna äänestämme EU:n ja Bosnia ja Hertsegovinan välistä vakautus- ja assosiaatiosopimusta koskevasta päätöslauselmasta. Vaikka ryhmäni hyväksyy sopimuksen, haluamme todellakin, että sitä käytetään varmistamaan, että maassa uudistetaan ja ajanmukaistetaan monia tärkeitä aloja.
<P>
Bosnia ei ole valmis EU:n jäsenyyteen, ei vielä vähään aikaan. Hallituksen ja oikeuslaitoksen uudistuksen osalta Bosniassa on paljon tehtäävää. Lisäksi pitäisi kiinnittää enemmän huomiota sotarikollisten jäljittämiseen ja syyttämiseen ja korruption ja kansainvälisen rikollisuuden torjuntaan. Ennen kaikkea, kuten täällä on sanottu jo monesti, se, mihin on todella puututtava, on sisäiset rakenteet, byrokratia ja sisäinen yhteistyö.
<P>
Minun on tunnustettava, että äskettäisellä matkallani Sarajevoon olin täysin järkyttynyt maan poliitikkojen vastuullisuuden puutteesta. Komission jäsen mainitsi tästä aiemmin, ja Doris Pack omisti sille paljon huomiota hienossa mietinnössään.
<P>
Siellä jää sellainen käsitys, että ulkomaailma on aiheuttanut kaikki maata vaivaavat ongelmat ja että siksi kaikkien ratkaisujen pitäisi tulla ulkomaailmasta. Tuntuu siltä, että siellä eri tasoilla ja eri ulottuvuuksissa pelattu sisäinen pingispeli on ulkomaailman vika, ja siksi meidän pitäisi ratkaista se. Näin asiat eivät kuitenkaan toimi. Ei ole ainoastaan meidän etujemme mukaista saada asiat kuntoon Bosnia ja Hertsegovinassa, jotta se voi tavata meidät puolimatkassa eurooppalaisessa kohtalossaan, se on myös Bosnian etujen mukaista.
<P>
Myönteistä minusta kuitenkin on, ja haluaisin sanoa tämän lujasti, kaikenlaisten yritysten, pienten ja suurten yhtiöiden, ponnistelut, sillä ne yrittävät saada siellä jotakin käyntiin taloudellisesti - vaikka se tehdäänkin niille hyvin vaikeaksi sisämarkkinoiden puuttumisen takia - kansalaisjärjestöt, jotka selviävät kaikista esteistä ja tekevät hyvää ja erityisesti EU:n panos kyseisessä maassa: sikäläiset EU:n joukot, korkea edustaja ja, eikä vähiten, komission työ siellä. Mielestäni komissio tekee siellä hienoa työtä, ja se saa minut ylpeäksi eurooppalaisuudestani.
<SPEAKER ID="334" NAME="Gisela Kallenbach">
Verts/ALE-ryhmän puolesta. - (DE) Arvoisa puhemies, ensiksi kiitokseni esittelijälle tavanomaisesta erinomaisesta yhteistyöstä. Tämän päätöslauselman pitäisi lähettää vahva viesti kumppaneillemme Bosnia ja Hertsegovinassa, selkeä kaikkien puolueiden "kyllä" EU:hun yhdentymistä koskevan prosessin jatkamiselle, selkeä tunnustus saavutetusta edistyksestä, mutta selkeä "ei" uusille nationalistisille tai jopa separatistisille suuntauksille, joiden avulla virkailijat puolustavat asemiaan ja joiden takia ihmiset kärsivät.
<P>
Monien vuosien ajan vakavista paluuohjelmista on sovittu vain paperilla. Todellinen poliittinen tahto niiden panemiseksi käytännössä täytäntöön on sangen alikehittynyt. Oikeus ja mahdollisuus paluuseen, sovitteluhankkeet ja sotarikoksista syyttäminen kaikilla tasoilla ovat perusedellytys toivotulle rauhalliselle ja demokraattiselle oikeusvaltion periaatteen kehittymiselle tässä Euroopan osassa. Ratkaiseva perusta on Daytonin sopimuksen korvaaminen perustuslailla, jonka hyväksyvät demokraattisesti valitut Bosnia ja Hertsegovinan parlamentin jäsenet kansalaisyhteiskunnan tuella ja jota ei ole haudottu puoluejohtajien kesken.
<P>
Haluaisin esittää komissiolle pyynnön: jättäkää kuljettu polku ja olkaa mahdollisimman joustavia, jotta EU:n varoja voidaan käyttää tehokkaammin ja kohdennetummin. Haluaisin vielä tehdä viimeisen vetoomuksen jäsenvaltioille: ratifioikaa vakautus- ja assosiaatiosopimus mahdollisimman nopeasti luotettavuutenne osoittamiseksi.
<SPEAKER ID="335" NAME="Ryszard Czarnecki" LANGUAGE="PL">
Arvoisa puhemies, meidän velvollisuutemme on vauhdittaa Bosnia ja Hertsegovinan liittymistä Euroopan unioniin. Euroopan unionin pitäisi tuntea hieman syyllisyyttä ja ottaa hieman syytä niskoilleen siitä, että se on pysynyt hiljaa, tehnyt riittämättömiä tai häpeällisiä toimia tai ei ole toiminut ollenkaan, kun vuonna 1990 Balkanilla, myös Bosnia ja Hertsegovinassa, vuodatettiin verta ja tuhannet ihmiset menettivät henkensä. Siksi meidän on nyt autettava Bosnia ja Hertsegovinaa ja helpotettava sen marssia kohti unionia ja tunnustettava samalla, että tie Brysseliin on ylämäkeä, joka ei ole taloudellisesti tai kansallisesti suora. Meidän ei pitäisi estää Sarajevoa, mutta samalla meidän pitäisi tarkkailla viranomaisia siellä. Näytetään vihreää valoa Bosnian ajoneuvolle. Toivotaan, että Bosnialla ei ole matkalla onnettomuuksia ja että me unionina emme määrää sille rangaistuspisteitä, eikä ennakoida, onko Brysselin saavuttava ajoneuvo sama, joka lähti matkalle. Annetaan siellä eläville ihmisille oikeus päättää omasta tulevaisuudestaan.
<SPEAKER ID="336" NAME="Erik Meijer">
GUE/NGL-ryhmän puolesta. - (NL) Arvoisa puhemies, 16 vuotta Jugoslavian hajoamisen jälkeen Bosnia ja Hertsegovina on edelleen suojelualue, jossa on ulkomainen valvoja ja ulkomaisia sotilasjoukkoja. Kolmen kansanosan ja niiden tärkeimpien poliittisten puolueiden väillä ei ole sopimusta tulevasta hallintorakenteesta. Kaikki Euroopan unionin ponnistelut tällaisen rakenteen säätämiseksi ovat epäonnistuneet ja epäonnistuvat jatkossakin. Serbien, kroaattien ja bosnialaisten on löydettävä oma tiensä. Kaikki, jotka haluavat pitää tämän taskukokoisen Jugoslavian koossa, tarvitsevat liittovaltiota tai konfederaatiota koskevia ratkaisuja, joissa kaikki kolme kansanosaa ovat yhdenvertaisia ja joissa he kantavat oman vastuunsa hallituksestaan ja alueistaan.
<P>
Ryhmäni tukee assosiaatiosopimusta, joka meidän mielestämme olisi pitänyt hyväksyä paljon aiemmin ja ilman vaatimusta hallinnollisesta uudistuksesta. Ryhmäni on ulkoasiainvaliokunnassa esittänyt tarkistuksia, joiden nojalla pyritään kunkin hallinnollisen yksikön toteuttamiin pitkän aikavälin ratkaisuihin kotimaisen talouden suojelemiseksi. Sillä taataan Euroopan unionin nopea vetäytyminen kaikilta maan alueilta. Enemmistö hylkäsi nämä ratkaisut ja halusi pysyä Bosniassa. Tämä valitettavasti tarkoittaa, että ryhmäni ei voi hyväksyä Doris Packin mietinnön lopputulosta.
<SPEAKER ID="337" NAME="Bastiaan Belder">
IND/DEM-ryhmän puolesta. - (NL) Arvoisa puhemies, haluaisin aloittaa yleisellä huomiolla. Edustamani kaksi alankomaalaista puoluetta tukevat hyvin paljon Bosnia ja Hertsegovinan mahdollisuutta liittyä EU:hun.
<P>
Minulla on kaksi kysymystä neuvostolle ja komissiolle. Viime lauantaina alankomaalaisessa lehdessä oli artikkeli, jolla oli hälyttävä otsikko: "Bosnia räjähtämäisillään". Artikkelissa haasteteltiin sisäpiiriläistä, Bosnian tilanteen todellista tuntijaa. Haluaisin kysyä neuvostolta ja komissiolta, ovatko ne samaa mieltä tästä hälytysmerkistä, että Bosnia todellakin on räjähtämäisillään, ottaen myös huomioon aseiden laajamittaisen omistamisen kyseisessä maassa.
<P>
Toinen asia, johon haluan puuttua, on mielestäni vielä vakavampi. Olen jonkin aikaa lukenut salafisimia ja muslimiradikalismia Bosnia ja Hertsegovinassa koskevista ilmiöstä, jota tukee myös kotimaani tieteellinen tutkimus. Haluaisin kysyä neuvostolta ja komissiolta, pitävätkö ne Bosniaa radikaalimuslimien turvapaikkana ja toimintakeskuksena Balkanilla ja Euroopassa. Asiantuntijat väittävät, että EU:n toimielimet yksinkertaisesti jättävät tämän vakavan ongelman huomiotta. Siksi tarvitaan varovaisuutta. Haluaisin kysyä teiltä, mitä te ajattelette tästä ongelmasta. Se on kuitenkin sangen vakavaa: Bosnia on liittymässä ja näiden radikaalimuslimien kanssa... Sisäisesti, ulkoisesti, aktiviisia myös EU:n jäsenvaltioissa, mukaan luettuna Itävalta, Alankomaat, Pohjoismaat - meidän ei pitäisi suhtautua tähän kevyesti. Arvostaisin vastaustanne tähän.
<SPEAKER ID="338" NAME="Philip Claeys" AFFILIATION="NI">
(NL) Arvoisa puhemies, mielestäni meidän pitäisi olla erittäin varovaisia ja harkita uudelleen, onko EU:n jäsenyysmahdollisuuksen tarjoaminen Bosnia ja Hertsegovinalle viisasta. Hetki sitten osoitettiin, että vielä on täyttämättä monia ehtoja.
<P>
Vaikka se onkin itsestäänselvää, haluaisin mainita islamilaisen fundamentalismin kasvua koskevan ongelman Bosniassa. On käymässä koko ajan selvemmäksi, että salafistien verkostoja kehitetään Saudi-Arabiasta tulevan rahoitus- ja logistiikkatuen avulla. Nämä verkostot ovat uhka itse maan rauhalle, mutta ne vaikuttavat myös koko Euroopan turvallisuuteen.
<P>
Haluaisin siksi tukea Bastiaan Belderin esittämiä kysymyksiä. Voisivatko neuvosto ja komissio kertoa toimenpiteistä, joihin on ryhdytty mahdollisten terroristiverkostojen leviämistä Euroopan unioniin koskevan ongelman estämiseksi?
<SPEAKER ID="339" NAME="Hubert Pirker" AFFILIATION="PPE-DE">
(DE) Arvoisat puhemies, neuvoston puheenjohtaja ja komission jäsen, assosiaatiosopimuksen tekeminen on epäilemättä hyvä asia molemmille puolille - Euroopan unionille ja Bosnia ja Hertsegovinalle - mutta vain tietyin ehdoin; nimittäin, jos se ratifioidaan nopeasti ja mikä vielä tärkeämpää, jos uudistusten täytäntöönpano - erityisesti Bosnia ja Hertsegovinan hallinnon ja poliittisten päätöksentekoprosessin uudistusten täytäntöönpano - sujuu nopeasti.
<P>
Me kaikki tiedämme, että Daytonin sopimus on toisaalta tuonut rauhan, mutta toisaalta se on luonut eri hallitusten ja parlamenttien hyvin monimutkaisen rakenteen, jossa taas otetaan etnisyys huomioon. Tässä maassa on toisin sanoen toiset kymmenen kantonia ja turvapaikkalain hyväksymiseen tarvitaan noin 13 sisäasiainministeriä. Poliittinen prosessi luultavasti päihittäisi monet monimutkaisuudessa.
<P>
Nämä vaikeudet näkyivät poliisia koskevan uudistuksen aikana. Vei vuosia poistaa esteet ja päästä tilanteeseen, jossa näitä poliisia koskevia uudistuksia pannaan täytäntöön yhtenä ennakkoehdoista. Minulle tämä merkitsee, että Bosnia ja Hertsegovinan on kehitettävä yhteistyöhalua yli tähän mennessä voimassa olleiden rajojen ja pantava uudistukset itse täytäntöön kaikilla tasoilla.
<P>
Poliisin uudistuksen myötä Bosnia ja Hertsegovinalla on nyt tilaisuus ryhtyä todellisiin varotoimiin rajavalvonnan osalta, päättää viisumien sääntelystä ja koordinoida järjestäytyneen rikollisuuden ja huumeiden ja ihmisten salakuljetusta entistä paremmin.
<P>
Turvallisuus ja vakaus ovat olennaisia, jos kansalaisten halutaan luottavan Bosnia ja Hertsegovinan valtioon. Siksi Bosnia ja Hertsegovinan on mielestäni ylitettävä vielä olemassa olevat sisäiset esteet. Euroopan unioni on assosiaatiosopimuksella osoittanut, että se oli ja on valmis auttamaan, mutta todellisen edistyksen on tultava maasta itsestään.
<SPEAKER ID="340" NAME="Hannes Swoboda" AFFILIATION="PSE">
(DE) Arvoisa puhemies, ensiksi haluaisin kiittää sydämellisesti Doris Packia hänen mietinnöstään ja ennen kaikkea hänen sitoumuksestaan. Haluaisin myös torjua joidenkin jäsenten esittämät syytteet, joiden mukaan Bosnia ja Hertsegovinaa on tarkasteltava ainoastaan väitettyjen tai todellisten islamilaisten terroristiverkostojen kannalta. Tämä on täysin epäoikeudenmukaista, ja on myös kuvaavaa, että kollegamme, jotka kysyivät komissiolta, mitä sille voidaan tehdä, ovat jo lähteneet istuntosalista. Näin vakavasti tähän ongelmaan suhtaudutaan.
<P>
Komission jäsen Rehn on myös sanonut, että vuosi 2009 voisi olla ratkaiseva vuosi Balkanille. Makedonia alkaa toivottavasti neuvottelut, Kroatia lähestyy toivottavasti neuvotteluja, Montenegro, Serbia ja mahdollisesti jopa Albania saavat ehdokkaan aseman. Sitten mietitään, mitä tapahtuu Bosnia ja Hertsegovinalle? Olisi todella häpeällistä monen tämän maan sitoutuneen ihmisen kannalta, jos sille ei annettaisi tilaisuutta tehdä tässä harppausta eteenpäin.
<P>
Haluaisin korostaa sitä, mitä Doris Pack sanoi: maalle on luotava toimintavalmiudet. Kuten jotkut arvoisat jäsenet ovat jo sanoneet, maata ei saa antaa Milorad Dodikin tai Haris Silajdžićin tai kenenkään muun panttivangiksi. Aloituspisteenä kokonaisuuksien osalta on oltava vallitseva tilanne, mutta uudistuksia on pantava täytäntöön. Maalle on luotava ennakkoedellytykset Euroopan unioniin liittymiseksi, ja on sanomattakin selvää, että vain koko maa voi liittyä Euroopan unioniin.
<P>
Korkean edustajan osalta voin vain olla samaa mieltä siitä, mitä on jo sanottu. Siinä ei ole kyse siitä, etteikö maa enää tarvitsisi jotakuta, joka valvoo tehokkaasti maan liittymisvalmisteluja, mutta korkea edustaja ei enää luultavasti voi suorittaa tätä tehtävää, vaan hänet pitäisi korvata EU:n erityisedustajalla. Se on Euroopan unionin tehtävä, ja sen on suoritettava tehtävänsä tämän parlamentin tuella - erityisesti Doris Packin ja muiden, jotka edelleen omistautuvat tälle maalle. Näemme pian, että tällä maalla on mahdollisuus liittyä Euroopan unioniin.
<SPEAKER ID="341" NAME="Jelko Kacin" AFFILIATION="ALDE">
(SL) Pakolaisten paluu on erittäin tärkeä asia kaikille Länsi-Balkanin maille, joten annan vilpittömän tukeni esittelijän ja Anna Ibrisagicin esittämille tarkistuksille pakolaisten palaamisesta Posavinan alueelle.
<P>
Tämä koskee myös pakolaisten paluuta kaikista yhteisöistä kaikille muille Bosnia ja Hertsegovinan alueille.
<P>
Jos vetoomustemme ja ponnistelujemme halutaan olevan menestyksekkäitä, tarvitsemme myös täydentäviä toimenpiteitä ja erityisesti investointeja työpaikkojen luomiseen.
<P>
(EN) Pakolaiset ja maansisäiset pakolaiset palaavat liian usein väliaikaisesti mielessään vain yksi tavoite: myydä omaisuutensa ja lähteä muualle. He lähtevät, koska heillä ei ole riittävää terveyssuojelua tai eläkkeitä, ja poliittiset olosuhteet ovat jännittyneet heidän paluupaikassaan. He lähtevät myös epäpolitisoitumisen ja poliisia koskevan uudistuksen viivästyksen ja yleisen turvallisuuden puutteen takia.
<P>
Sotarikoksista vastuulliset on poistettava poliisista ja heitä on estettävä työskentelemästä siellä. Siitä johtuu ALDE-ryhmän aloite heinäkuun 11. päivän julistamisesta Srebrenican kansanmurhan uhrien kansainväliseksi muistopäiväksi. Srebrenican ja Žepan äitien yhdistyksen puheenjohtaja luovutti viime viikolla tekstiluonnoksen. Tätä todella tarvitsemme lievittääksemme heidän tuskaansa.
<SPEAKER ID="343" NAME="Johannes Lebech" AFFILIATION="ALDE">
(DA) Arvoisa puhemies, arvoisa komission jäsen, arvoisa ministeri Joyet, minä näen Bosnian tulevaisuuden Euroopassa. Rauhan ja vakauden luomisen on onnistuttava, ja se onnistuu tässä maassa, jossa vuosisadat sen historiaa edellyttävät sen saavuttamista. On kuitenkin vielä pitkä matka tehtävänä. Usein on kuitenkin hyvä aloittaa käytännön parannuksilla ja yhteistyöllä, jotka koskevat ratkaisuja sangen yleisiin ja käytännöllisiin jokapäiväisiin ongelmiin, kuten kauppa, poliisivoimien rakenne, energiahuolto ja erityisesti monien maansisäisten pakolaisten kotiinpääsyn salliminen. Siksi on tärkeää investoida nuoriin ihmisiin. Heille on annettava uskoa tämän maan tulevaisuuteen. On varmistettava hyvät koulutusmahdollisuudet, mukaan luettuna harjoittelu- ja koulutusvaihdot sekä nykyisissä EU:n jäsenvaltioissa että naapurimaissa. Mielestäni on olennaista, että Länsi-Balkanin nuoret ihmiset pitävät itseään eurooppalaisina, koska juuri eurooppalaisissa puitteissa on ratkaisu alueen tulevaisuuteen. EU:n näkökulmasta meidän on oltava valmiita kannustamaan tätä prosessia ja toistamaan, että näkökulma, josta tätä on tarkasteltava, on Euroopan unionin jäsenyys. Vakautus- ja assosiaatiosopimus on väline, jota on käytettävä koko matkan ajan. Bosnian väestön ja poliitikkojen on kuitenkin oltava aktiivisia ja myönteisiä, joukkuepelaajia, jos yhteisen toiveemme ja näkemyksemme halutaan toteutuvan.
<SPEAKER ID="344" NAME="Reinhard Rack" AFFILIATION="PPE-DE">
(DE) Arvoisa puhemies, haluaisin yhtyä kiitoksiin, joita monet jäsenet ovat jo aivan oikein esittäneet esittelijälle, Doris Packille. Hänessä meillä on ihminen, joka ei toivottavasti tuhlaa aikaansa ja ponnistelujaan ja joka todella käyttää hyvin paljon aikaa ja ponnisteluja tällä alueella. Iloitsen hänen kanssaan ja niiden kanssa, jotka ovat myös sanoneet, että edistystä on ollut, myös poliisiyhteistyössä. Se on tärkeää, jos todellisen elämän itse paikalla halutaan sujuvan järkevästi.
<P>
Meidän on kuitenkin mielestäni edelleen huomautettava kollegoillemme Bosnia ja Hertsegovinassa, että heidän henkilökohtaisesti ja heidän puolensa on edelleen tehtävä paljon, vielä enemmän kuin monilla aloilla jo tehdään. Meidän on jatkuvasti vaadittava sisäistä yhteistyötä ja halukkuutta ryhtyä etnisten ryhmien väliseen sisäiseen yhteistyöhön. Emme halua, että kaikki yrittävät mennä omia teitään. Osallistuminen alueelliseen yhteistyöhön Länsi-Balkanilla on myös tärkeää.
<SPEAKER ID="345" NAME="Pierre Pribetich" AFFILIATION="PSE">
(FR) Arvoisa puhemies, he kaikki elivät yhdessä Euroopan kosmopoliittisimmassa kaupungissa, Sarajevossa. Sarajevo oli tuolloin muslimien, serbien ja kroaattien asuttaman avoimen Bosnian symboli.
<P>
Sitten nationalisimi iski sokeasti ja teurasti miehiä naisia ja tuhosi syrjimättä kulttuurisymboleja, kuten Sarajevon kirjaston - niin hyvin rikkaan kirjaston - ihmiskunnan hulluuden uhrin. Se oli kauan aikaa sitten sitten - 16 vuotta sitten.
<P>
Otin vapauden kuvailla näitä traagisia tapahtumia arvioidakseni saavutettua edistystä ja saadakseni oikean näkökulman tähän vakautus- ja assosiaatiosopimukseen johtaneeseen pitkään tiehen. Kaikkien pitäisi siksi olla iloisia tästä tilanteesta. Totta, maassa on edelleen 2 500 Euroforin sotilasta. Totta, maata ohjaa edelleen pelko toisen yhteisön poliittisesta vallasta, ja 5. lokakuuta järjestettyjen kunnallisvaalien tulos on jälleen uusi osoitus nationalististen puolueiden vallasta.
<P>
Tämän iltapäivän ele Euroopan parlamentin osalta kuitenkin kertoo luottamuksen tunteesta ja tulevaisuudesta jännitteiden lievittämisessä, uudelleenlöydetyssä kulttuurisessa monimuotoisuudessa ja halussa hyväksyä kyseistä kulttuurista monimuotoisuutta edustavat ihmiset. Tämä toivon viesti meidän on tänään muistettava, koska emme saa koskaan unohtaa sanoja, jotka presidentti Mitterrand tässä parlamentissa lausui: nationalismi merkitsee sotaa.
<SPEAKER ID="346" NAME="Metin Kazak" AFFILIATION="ALDE">
(FR) Arvoisa puhemies, hyvät kollegat, pidän tämän sopimuksen allekirjoittamista myönteisenä, koska sillä edistetään poliittista ja taloudellista vakautta tämän tietyn maan lisäksi koko Balkanilla. Bosnia ja Hertsegovina on selvinnyt julmasta etnisten ryhmien välisestä sodasta, kun taas Bulgariaa on pidetty Balkanilla esimerkkinä sen kansalaisyhteiskunnan osoittamasta viisaudesta, viisaudesta, joka on mahdollistanut sovinnon. Koulutuksen asema on merkittävä. Siksi on välttämätöntä, että Bosnian viranomaiset keskittyvät rauhan opettamiseen. Niiden on lisäksi edistettävä kulttuurien ja uskontojen välistä vuoropuhelua ja estettävä pakolaisten, kotimaahansa palaavien ihmisten ja paikallisväestön väliset konfliktit.
<P>
Työttömyysastetta on laskettava kiinnittämällä enemmän huomiota koulutusohjelmiin ja siihen, että aivovuoto nuorten ihmisten keskuudessa käännetään takaisin. Alueellinen yhteistyö on erittäin tärkeää valtion yhdentämisessä EU:n rakenteisiin. Infrastruktuuriin parantamisen on oltava ensisijaista. Uskon, että vapaakauppa-alueen perustaminen voisi olla hyödyllistä, ja se voisi valmistaa maata hyväksymään EU:n normit.
<SPEAKER ID="347" NAME="Justas Vincas Paleckis" AFFILIATION="PSE">
(LT) Vierailin jokin aika sitten Kosovossa ja haluaisin kiinnittää huomionne kyseisen maan ja Bosnia ja Hertsegovinan tilanteiden yhdenmukaisuuksiin. Kuten tiedämme, Euroopan unioni ja sen jäsenvaltioiden enemmistö tunnustivat Kosovon itsenäisyyden, mutta tilanne maassa on todella hankala, erityisesti pohjoisosassa. Sinne on ilmaantunut rinnakkaisia rakenteita ja lain ja järjestyksen voimat eivät voi toimia olosuhteiden takia. Kosovon mahdollisesta jaosta puhutaan koko ajan enemmän. Haluaisin kysyä sekä ministeriltä että komission jäseneltä: eikö Kosovon tilanteen kaltainen tilanne vaikuta Bosnia ja Hertsegovinan tilanteeseen? Jos emme onnistu liimaamaan yhteen Bosnia ja Hertsegovinan rikkoutunutta valtiomallia, mitä Euroopan unioni on siinä tapauksessa valmis tekemään?
<SPEAKER ID="348" NAME="Gisela Kallenbach" AFFILIATION="Verts/ALE">
(DE) Arvoisa puhemies, haluaisin käyttää tämän tilaisuuden kysyäkseni komission jäseneltä Rehniltä toisen kysymyksen. Voisitteko kertoa meille, mikä on tilanne rahoituksessa, joka koskee sotilaiden ja aseiden poistamista ja sen varmistamista, että ylimääräiset aseet tuhotaan lainmukaisesti.
<SPEAKER ID="349" NAME="Jean-Pierre Jouyet" LANGUAGE="FR">
Arvoisa puhemies, hyvä Edward McMillan-Scott, arvoisa komission jäsen Rehn, hyvät parlamentin jäsenet, paljon kiitoksia tästä runsaasta ja kiinnostavasta keskustelusta. Haluaisin jälleen kerran kiittää Doris Packia, joka on osoittanut olevansa hyvin aktiivinen, jolla on hyvin perusteelliset tiedot alueesta, joka on paljon läsnä myös itse paikalla, joka on kuunnellut suurinta osaa siitä, mitä paikallisilla johtajilla on sanottavanaan - siksi tarvitsemme yhteistyötä hänen kanssaan - ja joka sitoutunut saamaan aikaan lähentymistä Euroopan unionin kanssa, mutta ilman, että arvojen osalta tehdään ainoatakaan myönnytystä.
<P>
Hänen laillaan neuvosto on huolissaan - kuten aiemmin sanoin - monen puhujan kuvailemasta Bosnia ja Hertsegovinan poliittisesta tilanteesta. Tämä maa on - kuten korostitte - tienhaarassa ja keskellä kiistoja keskusvaltion ja elinten suhteista ja Euroopan unioniin johtavasta tiestä, kuten sanoin. Sen johtajien on kannettava täysimääräinen vastuunsa maan kehityksestä, ja heidän on siten varmistettava, että koko alueen vakauttamista lujitetaan.
<P>
Kaiken tuon jälkeen vastaan minulle esitettyyn kysymykseen, ja vastaus on, että turvallisuustilanne on edelleen rauhallinen. Kosovon itsenäistyminen tai Radovan Karadzicin pidättäminen ei ole juuri aiheuttanut levottomuutta maassa. Koska kunnallisvaalien määräaika 5. lokakuuta raukesi, Euroopan unionin on siksi sovellettava painostusta, jotta Bosnia ja Hertsegovina keskittyy sen eurooppalaiseen toimintasuunnitelmaan.
<P>
Hannes Swoboda oli täysin oikeassa vastauksessaan, joka koski pinnallisia vertailuja terrorismipelkojen ja Bosnia ja Hertsegovinan monietnisyyden välillä. Juuri viimeksi mainittu rikastuttaa maata ja voi olla sen panos Euroopan unionille. Tulevaisuutta tarkastellessa meidän on oltava varovaisia, jotta estämme kaikki näkemykset, joiden mukaan Euroopan unioni on hylännyt Bosnia ja Hertsegovinan. Haluaisin vakuuttaa Ryszard Czarneckin tästä kohdasta: Euroopan unionin on annettava tuomionsa korkean edustajan toimiston tulevaisuudesta tietäen, että emme halua ennenaikaista sulkemista ilman ehtoja emmekä kyseisen toimiston keinotekoista laajentamista.
<P>
Emme voi jatkaa Euforin Althea-operaatiota loputtomasti. Unionin on järjestettävä tämä operaatio uudelleen, ja ulkoasiainministerien on keskusteltava siitä neuvostossa 10. marraskuuta.
<P>
Lopuksi ja vastatakseni monille puhujille sanoisin, että Bosnia ja Hertsegovinan tilanne on asetettava alueellisiin puitteisiin. Tavoitteenamme on mahdollistaa koko alueen edistyminen lähentymisessä Euroopan unioniin. Tässä suhteessa on korostettava monia myönteisiä kehitysvaiheita.
<P>
Se, että Kroatia on päässyt neuvottelujen aktiiviseen vaiheeseen, on hyvä asia. Se, että Serbiassa on ensimmäistä kertaa hallitus, joka on sitoutunut muodostamaan tiiviimmät yhteydet Euroopan unionin kanssa, ja että Radovan Karadzicin pidättämällä se on osoittanut sitoumuksensa, on kokonaan myönteinen asia, jota on kiitettävä.
<P>
Bosnian johtajien on nyt huolehdittava siitä, että he eivät jää tästä kehityksestä sivuun ajattelemalla vain menneistä sodista perittyjen tilien tasaamista. Kuten Edward McMillan-Scott, myös minä kuulin François Mitterrandin tässä parlamentissa pitämän puheen. Myös minä muistan hänen sanansa, mutta itse asiassa on tärkeää mennä näitä konflikteja pidemmälle, niiden samojen periaatteiden nimessä, joita presidentti Mitterrand aikanaan korosti.
<P>
Lopuksi, Euroopan unionin vaatimien uudistusten tavoitteena ei ole pelkästään sallia tämän maan muodostavan tiiviimmät yhteydet Euroopan unioniin vaan ennen kaikkea sen varmistaminen, että sen koko väestö hyötyy edistyksestä, jota yritämme kannustaa. Olen täysin samaa mieltä Jules Maatenin kanssa. On selvää, että voimme olla ylpeitä eurooppalaisuudestamme, ylpeitä siitä, mitä komissio ja muut toimielimet tekevät auttaakseen Bosnia ja Hertsegovinaa ainoalla tiellä, jossa on mitään sisältöä, eli tiellä lähentymiseen, arvojen, Euroopan unionin mukaisesti!
<SPEAKER ID="350" NAME="Olli Rehn" LANGUAGE="EN">
Arvoisa puhemies, haluaisin ensiksi kiittää hyvin merkittävästä ja vastuullisesta keskustelusta Bosnia ja Hertsegovinan poliittisesta tilanteesta. Haluan myös kiittää laajasta ja vahvasta tuestanne vakautus- ja assosiaatiosopimuksen tekemiselle kyseisen maan kanssa. Se on todellakin olennaista Bosnia ja Hertsegovinan taloudelliselle kehitykselle ja poliittiselle vakaudelle sekä sen EU:ta koskeville tavoitteille.
<P>
Tämän päivän keskustelussa nousi erityisesti esiin kaksi asiaa, joita haluaisin kommentoida lisää. Ensimmäinen on oikeusvaltion periaate ja sen merkitys koko yhteiskunnan ja talouden tukemisessa. Oikeusvaltion periaate ja oikeusvarmuus ovat eurooppalaisen mallin kulmakiviä. Tämä on valitettavasti tällä hetkellä toinen Bosnia ja Hertsegovinan akilleen kantapää.
<P>
Tietystä havaitsemastamme edistyksestä huolimatta järjestäytynyt rikollisuus ja korruptio ovat edelleen vakava huolenaihe maassa, ja sen pitäisi käsitellä näitä haasteita kiireellisesti.
<P>
Toiseksi, perustuslain uudistuksesta, me kaikki tiedämme, että se on sekä välttämätöntä että arkaluontoista. Komission kannalta voin sanoa, että pyrimme pikemmin perustuslain kehitykseen kuin sen kumoamiseen, ja se voidaan tehdä ja se pitäisi tehdä Daytonin/Pariisin rauhansopimuksen mukaisesti. Komissiolla ei ole suunnitelmaa sille, minkälainen perustuslain uudistus Bosnia ja Hertsegovinassa pitäisi tapahtua, mutta samalla me olemme tietysti Euroopan unionina sidosryhmiä.
<P>
Olemme kaikki tämän perustuslain uudistuksen sidosryhmiä siinä mielessä, että on ehdottoman tarpeellista, että Bosnia ja Hertsegovina voi puhua yhdellä äänellä tulevana jäsenvaltiona, ehdokasvaltiona, Euroopan unionin kanssa ja Euroopan unionissa, ja että maalla on oltava tehokas ja toimiva valtiorakenne, institutionaalinen rakenne, joka pystyy panemaan täytäntöön ja valvomaan yhteisön lainsäädäntöä ja sääntöjä koko maassa. Tätä sen kansalaiset haluavat ja tämän he ansaitsevat.
<P>
Maan poliittisten johtajien ja kansalaisten on päätettävä, minkälaisen perustuslain he haluavat, mutta voin vakuuttaa teille, että komissio on halukas avustamaan perustuslain uudistuksessa sekä oikeudellisiin että perustuslaillisiin asioihin liittyvällä asiantuntemuksella sekä taloudellisella tuella.
<P>
Pähkinänkuoressa sanottuna Bosnia ja Hertsegovinan on nyt kiireellisesti ratkaistava nykyinen poliittinen pattitilanne ja siirryttävä vakavammin kohti Euroopan unionia. Emme voi tehdä sitä heidän puolestaan, mutta voimme tehdä selväksi kansalaisille ja maan johtajille, että haluamme ja odotamme heidän onnistuvan ja että tuemme heitä tässä välivaiheessa. Siksi komissio ja minä jatkamme yhteistyötä puheenjohtajavaltion kanssa, Javier Solanan kanssa, Euroopan parlamentin kanssa ja kaikkien muiden kumppanien ja sidosryhmien kanssa sitoumuksemme vahvistamiseksi, jotta ensi vuosi, vuosi 2009, voisi edelleen, kaikesta huolimatta, olla vuosi, jolloin Länsi-Balkan ja myös Bosnia ja Hertsegovina edistyvät Euroopan unioniin lähentymisessä.
<SPEAKER ID="351" NAME="Doris Pack">
esittelijä. - (DE) Arvoisa puhemies, arvoisa neuvoston puheenjohtaja, arvoisa komission jäsen, haluaisin sanoa kollegallemme, joka ei enää ole täällä, ja ehkä Bastiaan Belderille, että meidän pitäisi olla tässä varovaisia: meidän ei pitäisi sijoittaa terroristiuhkaa Bosnia ja Hertsegovinaan. Liioitellakin voi, mutta tämä liioittelu hyödyttää vain ääriliikkeiden edustajia ja nationalisteja. Muistan, että juuri tällaisen liioittelun Slobodan Milosevic vei samaan suuntaan, johon hän vei kaiken muun. Meidän on pidettävä se mielessä.
<P>
Tie EU:hun edellyttää muun muassa määrätietoista korruption ja järjestäytyneen rikollisuuden torjuntaa, avoimuutta yksityistämisessä ja yhteisten markkinoiden, myös energiamarkkinoiden, luomista. Vain poliitikot, jotka todella haluavat tätä ja toimivat sen mukaisesti, ansaitsevat kansalaistensa luottamuksen ja Euroopan unionin luottamuksen. Muille meidän pitäisi antaa silloin tällöin punainen kortti. Se on ainoa asia, jonka he siellä ymmärtävät.
<P>
Joskus ajattelen kauhuissani, että Bosnia ja Hertsegovina valitsee komission jäsenen Rehnin kuvailemassa tienhaarassa eristykseen johtavan tien. Bosnia ja Hertsegovinan naapurimaat saavuttavat - kuten Hannes Swoboda sanoi - tavoitteen nopeammin, ja siksi meidän tehtävänämme on auttaa edelleen Bosnia ja Hertsegovinaa löytämään oikea tie ja sitten liittymään Euroopan unioniin, kun ehdot on täytetty. Euroopan unionin keskellä sijaitsevan Bosnia ja Hertsegovinan vakaus on myös meidän vakauttamme.
<P>
Joskus toivon, että Bosnia ja Hertsegovinan poliitikot viettäisivät yhtä monia unettomia öitä kuin minä, kun he miettivät maataan. Ehkä he silloin tekisivät parempaa työtä.
<SPEAKER ID="352" NAME="Puhemies">
(EN) Olen vastaanottanut yhden työjärjestyksen 103 artiklan 2 kohdan mukaisesti käsiteltäväksi jätetyn päätöslauselmaesityksen .
<P>
Keskustelu on päättynyt.
<P>
Äänestys toimitetaan torstaina 23. lokakuuta 2008.
<P>
Kirjalliset lausumat (142 artikla)
<SPEAKER ID="353" NAME="Dragoş Florin David  " LANGUAGE="RO">
Haluaisin ensiksi onnitella Doris Packia hänen ponnisteluistaan tämän päätöslauselmaesityksen tuottamista koskevassa kaikkea muuta kuin helpossa tehtävässä. Euroopan yhteisöjen ja niiden jäsenvaltioiden sekä Bosnia ja Hertsegovinan välinen vakautus- ja assosiaatiosopimus kertoo EU:n määrätietoisuudesta jatkaa toimimista merkittävänä toimijana Balkanin alueella ja edistää alueen poliittista, taloudellista ja sosiaalista vakautta.
<P>
Tällä sopimuksella Bosnia ja Hertsegovinalle tarjotaan uudet taloudellisen kehityksen näkymät ja erityisesti uudet mahdollisuudet EU:hunn liittymiseen tarjoamalla alueelle vakauden lisäksi taloudellisen vaihdon avaamista, joka on merkittävä askel kohti yhdentymistä EU:n markkinoihin.
<SPEAKER ID="354" NAME="Tunne Kelam  " LANGUAGE="EN">
Pidän myönteisenä vakautus- ja assosiaatiosopimuksen allekirjoittamista Bosnia ja Hertsegovinan kanssa. EU:n laajentuminen Länsi-Balkanille on jälleen uusi olennainen vaihe Euroopan yhdistämisessä ja sen varmistamisessa, että aiemmat väkivallan purkaukset eivät enää toistu alueella.
<P>
Kehotan siksi myös Bosnia ja Hertsegovinan viranomaisia jatkamaan uudistuksia johdonmukaisesti ja avoimesti varmistaakseen nopean EU:hun yhdentymisen.
<P>
Panen huolestuneena merkille joidenkin aluepoliitikkojen yritykset järkyttää maan vakautta ja kehotan EU:ta osoittamaan sen Bosnia ja Hertsegovinaa koskevan poliittisen tahdon ja sitoumuksen estää kaikki etniseen alkuperään tai uskontoon perustuva konfliktit.
<P>
Koska viisumin hankkiminen EU:hun on edelleen suuri ongelma Bosnia ja Hertsegovinan kansalaisille, kehotan komissiota jatkamaan vuoropuhelua ja tekemään kaiken voitavansa niiden etenemissuunnitelmien täytäntöönpanemiseksi, joiden tavoitteena on perustaa viisumiton alue Bosnia ja Hertsegovinan kanssa mahdollisimman pian. Ehdotan, että jäsenvaltiot vähentävät mahdollisimman paljon hallinnollisia esteitä viisumin hakemisessa ja laativat yksinkertaistetun järjestelmän opiskelijoiden ja kansalaisyhteiskunnan toimijoiden viisumien myöntämiselle.
<SPEAKER ID="355" NAME="Dumitru Oprea  " LANGUAGE="RO">
Kun mainitaan Bosnia, puhutaan itse asiassa taas yhdestä vaiheesta pitkään kärsineen Balkanin niemimaan historiassa. Bosnian sota tuhosi yli 75 prosenttia maasta, aiheutti yli 200 000 ihmisen kuoleman ja sai aikaan 1,8 miljoonaa pakolaista.
<P>
Vakautus- ja assosiaatiosopimuksen allekirjoittaminen EU:n kanssa on tapahtunut 13 vuotta sodan loppumisen jälkeen. "Sopimuksella tarjotaan avoin ovi Bosnia ja Hertsegovinan kansalaisten vauraalle tulevaisuudelle ja samalla kehotetaan Bosnian poliittikkoja jättämään menneisyys taakseen ja siirtymään eteenpäin", sanoi Sven Alkalaj, maan ulkoasiainministeri, kerran. Heillä tosiaan on jotakin, minkä takia siirtyä eteenpäin. Ajatelkaa vain Sarajevoa, vuoden 1984 talviolympialaisten isäntäkaupunkia, vanhaa Mostarin siltaa, joka kuului Unescon maailmanperintöluetteloon, Kravican vesiputouksia, Sutjeskin luonnonpuistoa tai Jahorinan ja Bjeslanican vuoria, joissa jotkin olympialaisten kilpailuista järjestettiin - niin monet paikat kutsuvat matkustamaan Bosnia ja Hertsegovinaan. Se on kuitenkin maa, jonka on muun muassa nopeutettava valtiollista uudistustaan ja koulutuksen syrjimätöntä saatavuutta.
