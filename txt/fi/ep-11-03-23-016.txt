<CHAPTER ID="016">
Eurooppa-neuvoston kokouksen (24.-25. maaliskuuta 2011) valmistelu (keskustelu) 
<SPEAKER ID="067" NAME="Puhemies">
(PL) Esityslistalla on seuraavana neuvoston ja komission julkilausumat 24. ja 25. maaliskuuta 2011 pidettävän Eurooppa-neuvoston kokouksen valmistelusta.
<SPEAKER ID="068" NAME="Enikő Győri">
neuvoston puheenjohtaja. - (EN) Arvoisat puhemies, komission puheenjohtaja Barroso, komission jäsen, hyvät parlamentin jäsenet, olen erittäin tyytyväinen mahdollisuudesta olla täällä läsnä ennen Eurooppa-neuvoston seuraavaa kokousta Kuten tiedätte, kyseessä on erittäin intensiivinen kokous viime viikkojen odottamattomien tapahtumien vuoksi.
<P>
Haluaisin ensiksi esittää teille Eurooppa-neuvoston kokouksen esityslistan tärkeimmät asiat. Esityslistaan sisältyy kolme keskeistä kohtaa: ensinnäkin kattava talouspaketti, jonka toivottavasti valtion- ja hallitusten päämiehet hyväksyvät; sen jälkeen Libya ja eteläiset naapurivaltiot; ja kolmanneksi Japani.
<P>
Aloitan talouspolitiikan kysymyksistä. Eurooppa-neuvosto hyväksyy toivoakseni tämän paketin, jotta voidaan vastata talous- ja rahoituskriisiin. Siihen sisältyy kuusi keskeistä osaa, joista ensimmäinen on talouspolitiikan EU-ohjausjakson ensimmäisen vaiheen loppuunsaattaminen. Tällä edistetään julkisen talouden tukemisen ja rakenneuudistusten painopisteitä. Kuten tiedätte, EU-ohjausjakso alkoi aikaisin tänä vuonna, kun komissio esitti vuotuisen kasvuselvityksen. Siinä kootaan yhteen erilaisia poliittisia suosituksia, joita tarvitaan vahvistamaan elpymistä, auttamaan EU:ta säilyttämään kansainvälinen kilpailukykynsä ja saamaan aikaan Eurooppa 2020 -tavoitteet.
<P>
EU-ohjausjakson ensimmäinen vaihe saadaan nyt päätökseen, kun Eurooppa-neuvosto hyväksyy julkisen talouden vakauttamista ja rakenneuudistusta koskevat painopisteet Ecofin- ja EPSCO-neuvoston valmistelemien päätelmien mukaisesti. Yleisten asioiden neuvosto piti viime maanantaina myönteisenä puheenjohtajavaltion laatiman kertomuksen aihetta. Jäsenvaltiot ottavat nämä laajat poliittiset suuntaviivat huomioon, kun ne valmistelevat vakaus- ja lähentymisohjelmiaan ja kansallisia uudistusohjelmia, jotka toimitetaan huhtikuussa.
<P>
Neuvosto antaa komission tarkastelun perusteella arvionsa ja ohjeensa jäsenvaltioille kesäkuussa: ne annetaan ajankohdalla, jolloin talousarviota koskevat päätökset ovat valmisteluvaiheessa useimmissa jäsenvaltioissa. Puheenjohtajavaltio Unkarin tavoitteena on saada ensimmäinen EU-ohjausjakso päätökseen kesäkuussa 2011 pidettävään Eurooppa-neuvoston kokoukseen mennessä.
<P>
Toinen näkökohta on talouden hallinnon vahvistaminen, ja Euroopan parlamentilla on tässä ratkaiseva tehtävä. Neuvosto on jo ottanut tärkeän askeleen eteenpäin: talous- ja rahoitusasioista vastaavat ministerit ovat sopineet neuvoston yleisestä lähestymistavasta talouspolitiikan ohjauksen vahvistamista koskevaan kuuteen säädösehdotukseen. Tämän saavutuksen perusteella puheenjohtajavaltio voi aloittaa neuvottelut parlamentin kanssa.
<P>
Kuten tiedätte, neuvoston on noudatettava Eurooppa-neuvoston vahvistamaa määräaikaa - kesäkuuta 2011 - päästäkseen poliittiseen yhteisymmärrykseen paketista. Neljään kuudesta ehdotuksesta sovelletaan yhteispäätösmenettelyä. Me tiedämme, että Eurooppa-neuvoston vahvistama määräaika ei sido millään tavalla Euroopan parlamenttia, mutta käytän tämän tilaisuuden pyytääkseni parlamentilta yhteistyötä, jotta voimme päästä poliittiseen sopimukseen kesäkuuhun mennessä. Se lähettäisi rauhoittavan viestin markkinoille. ja mikä tärkeintä, kansalaisillemme, jotka odottavat meidän suojelevan euroa ja Euroopan taloutta sen perusteella. Meillä on siten yhteinen vastuu Euroopan parlamentin kanssa tässä asiassa.
<P>
Pääministerimme tapaa piakkoin esittelijät ja koordinaattorit, jotka ovat vastuussa tästä paketista, ja toivon, että yhteistyömme parlamentin kanssa on erittäin tuloksekasta.
<P>
Kolmas asia on pankkisektorin tervehdyttäminen kunnianhimoisella uudella stressitestillä.
<P>
Neljäs on euroa koskeva sopimus, sen ulottaminen euroalueen ulkopuolisiin jäsenvaltioihin, jotka haluavat liittyä siihen, ja mahdollisesti ensimmäisten kansallisten toimintasuunnitelmien julkistaminen sen toteuttamiseksi.
<P>
Viides näkökohta on Euroopan vakausmekanismin tulevaisuutta koskevan työn loppuunsaattaminen ja Euroopan vakausmekanismin lujittaminen. Tämä perustuu Euro Plus -ministerikokouksessa 21. maaliskuuta tehtyyn sopimukseen. Tiedätte kaikki, että Euroopan vakausmekanismin sääntöjen mukaan tiedot toimitetaan parlamentille. Olen tästä erittäin tyytyväinen.
<P>
Kuudes seikka on juuri hyväksymänne perustamissopimuksen muuttaminen ja niiden päätösten virallinen käyttöönotto, joilla muutetaan Euroopan unionin toiminnasta tehtyä sopimusta tulevan Euroopan vakausmekanismin käyttöönoton vuoksi. Haluaisin kiittää parlamenttia tästä myönteisestä äänestyksestä: annoitte mielestäni erittäin tärkeän panoksen.
<P>
Kuten näette, kriisin torjunnassa on tapahtunut todellista edistystä. Eurooppa-neuvosto viimeistelee tämän työn seuraavassa kokouksessaan ja hyväksyy kattavan toimenpidepaketin, jolla vastataan kriisiin, säilytetään rahoitusjärjestelmän vakaus ja luodaan perusta kestävälle ja työpaikkoja luovalle kasvulle.
<P>
Siirryn nyt Libyaan ja eteläisiin naapurimaihin. Neuvosto ilmaisi Euroopan parlamentin 10. maaliskuuta 2011 antaman päätöslauselman, Eurooppa-neuvoston 11. maaliskuuta 2011 antamien päätelmien ja Yhdistyneiden Kansakuntien turvallisuusneuvoston päätöslauselman 1973 perusteella huolensa Libyan nykytilanteesta. Se on tuominnut Libyan hallinnon Libyan kansalaisia kohtaan harjoittaman ihmisoikeuksien törkeän ja järjestelmällisen rikkomisen, väkivallan ja tukahduttamisen.
<P>
EU:n päätavoitteena on suojella siviiliväestöä ja tukea Libyan kansalaisia, jotta he pystyvät toteuttamaan demokraattista yhteiskuntaa koskevat toiveensa. Eversti Gaddafin on luovuttava vallasta välittömästi. Hänen hallintonsa on menettänyt legitimiteettinsä ja se ei ole enää EU:n keskustelukumppani. Millaisia toimia neuvosto on toteuttanut?
<P>
Ensimmäiseksi haluaisin mainita pakotteet. Neuvosto hyväksyi 28. helmikuuta 2011, ennätysajassa, päätökset hallintoon kohdistuvista rajoittavista toimista. Lisää pakotteita määrättiin 10. maaliskuuta. Niihin kuului varojen jäädyttäminen, matkustuskiellon jatkaminen, asevientikielto ja sellaisia tarvikkeita koskeva kauppasaarto, joita voitaisiin käyttää sisäisiin tukehduttamistoimiin. Pakotteet suuntautuivat siten pidemmälle kuin aiemmin hyväksytyssä YK:n turvallisuusneuvoston päätöslauselmassa.
<P>
Haluaisin lisätä kolmannen seikan: pakotteiden kolmannen kierroksen. Neuvosto hyväksyi ulkoasiainneuvostolta 21. maaliskuuta saadun toimeksiannon perusteella tänään kirjallisella menettelyllä puheenjohtajavaltio Unkarin ehdotuksen laajentaa rajoittavia toimenpiteitä muihin libyalaisiin yksityishenkilöihin ja yhteisöihin, ja nämä pakotteet ulottuvat jo Libyan kansalliseen öljy-yhtiöön.
<P>
Mitä muuta neuvosto teki pakotteiden lisäksi? Puheenjohtajavaltio Unkari otti asialistalle kysymyksen hätäavun toimitusvarmuudesta. Ministerit keskustelivat poliittisen kriisin vaikutuksista energiamarkkinoihin, energian toimitusvarmuuteen ja tarjontaan. He olivat yhtä mieltä siitä, että EU:lla on tarpeeksi öljyn ja kaasun varmuusvarastoja. Keskustelussa korostettiin kuitenkin jälleen kerran Euroopan haavoittuvuutta ja tarvetta vieläkin vahvemmasta yhteisestä energiapolitiikasta, johon sisältyy toimitusreittien monipuolistamisen kaltaisia toimia.
<P>
Neuvosto ilmaisi tyytyväisyytensä YK:n turvallisuusneuvoston päätöslauselman 1973 hyväksymisestä ja korosti määrätietoisuuttaan edistää osaltaan sen täytäntöönpanoa. Neuvosto piti myös Pariisin huippukokousta ratkaisevana tekijänä sen täytäntöönpanolle. EU ja jäsenvaltiot aikovat eriytetyn lähestymistavan perusteella toimia yhteisesti ja päättäväisesti kaikkien kansainvälisten kumppaneiden, erityisesti Arabiliiton ja muiden alueellisten toimijoiden kanssa, jotta nämä päätökset toteutetaan täysimääräisesti. Neuvosto ja jäsenvaltiot tukevat YK:n turvallisuusneuvoston päätöslauselman mukaisia toimia suojellakseen siviilihenkilöitä ja siviiliväestöä hyökkäyksen uhan alla olevilla alueilla.
<P>
EU tarjoaa edelleen humanitaarista apua kaikille sitä tarvitseville, ja meidän on luonnollisesti myöhemmin autettava Libyaa rakentamaan demokraattinen valtio ja kehittämään oikeusvaltiota.
<P>
EU on valmis tarjoamaan YUTP:n tukea ja humanitaarista apua vastauksena YK:n humanitaarisen avun koordinointitoimiston pyyntöön. Tämä tehdään YK:n koordinoivan roolin johdolla. Tällaisissa toimissa kunnioitetaan täysin YK:n suuntaviivoja sotilas- ja siviilipuolustusvoimavarojen käytöstä. Korkeaa edustajaa on pyydetty kehittämään lisää suunnitelmia YK:n päätöslauselman ja Eurooppa-neuvoston humanitaarisen avun ja pelastuspalvelujen tukemisesta 11. maaliskuuta antaman julkislausuman mukaisesti, mukaan lukien merivoimien käyttö. Kaikki pitäisi toteuttaa YK:n, Naton ja muiden järjestöjen välisessä mahdollisimman tiiviissä yhteistyössä. Korkea edustaja pyrkii ylläpitämään yhteyksiä YK:n pääsihteeriin ja alueen maihin, mukaan lukien Egyptiin ja Tunisiaan. Hän on ilmoittanut, että tämä hanke on toteutettava kiireellisesti, jotta Eurooppa-neuvosto voi tarkastella tätä lisää tämän viikon loppuun mennessä.
<P>
Jäsenvaltiot ovat lisäksi korostaneet jälleen kerran solidaarisuuttaan niille jäsenvaltioille, joihin muuttoliikkeet vaikuttavat eniten, ja ne ovat toistaneet olevansa valmiita tarjoamaan tarvittavaa tukea tilanteen kehittyessä. Puheenjohtajavaltio Unkari toimitti tämän kysymyksen oikeus- ja sisäasioiden neuvoston 24. ja 25. helmikuuta pidettyyn kokoukseen, ja yhteinen operaatio Hermes on käynnistetty rajaturvallisuusviraston puitteissa. Monet jäsenvaltiot tarjoavat tähän voimavaroja.
<P>
Haluaisin mainita, mitä on tapahtunut evakuoinnin alalla. Puheenjohtajavaltio käynnisti jo 23. helmikuuta EU:n pelastuspalvelumekanismin, jolla tuettiin EU:n kansalaisten evakuointia Libyasta. Päätöstä tuki myös korkea edustaja. Perusperiaatteena on vastuun ottaminen suojelusta, mikä sisältyy Euroopan parlamentin päätöslauselmaan. Puheenjohtajavaltio Unkari tekee parhaansa koordinoidakseen meneillään olevaa työtä erityisesti, kun on kyse pakolaisista ja maahanmuuttoasioista. Unkarin ulkoministeri János Martonyi ja komission jäsen Malmström ovat parhaillaan vierailulla Egyptissä ja sen Libyan vastaisella rajalla. Ministeri Martonyi on vieraillut rajalla ja keskustellut paikallisten viranomaisten kanssa. Hän esitti aikaisemmassa lausunnossaan, että sietämätön tilanne olisi jatkunut ilman ilmaiskuja.
<P>
Tilanne on nyt hallinnassa Egyptin viranomaisten ansiosta. Ihmisiä ei ole pyrkinyt pois maasta kolmen päivän ajan; eräät libyalaiset ovat päättäneet palata, mutta tilanne on luonnollisesti edelleen epävakaa, ja emme tiedä, pyrkiikö heitä edelleen pois.
<P>
Olin 3. maaliskuuta Tunisian ja Libyan vastaisella rajalla yhdessä komission jäsenen Georgievan kanssa todetakseni siellä vallitsevan tilanteen. Tilanne oli edelleen erittäin vakava: Tunisiaan tuli kyseisen rajan yli 1000 henkeä tunnissa. Evakuointi oli tärkein asia 3. maaliskuuta, ja on edelleen erittäin tärkeää, että jäsenvaltiot tarjoavat apua muiden kuin EU:n kansalaisten, pääosassa siirtotyöläisten, kotiin palauttamiseksi.
<P>
Koska paikalla ei ole Euroopan unionin lähetystön edustajaa, EU:ta on edustanut Unkarin suurlähettiläs Tripolissa. Hän on siellä ja ei lähde paikalta; hän koordinoi konsuli- ja diplomaattitoimia jäsenvaltioiden puolesta.
<P>
Eteläisistä naapurivaltioista: Eurooppa-neuvosto julisti 11. maaliskuuta järjestetyssä ylimääräisessä kokouksessaan, että demokraattiset kansannousut aiheuttavat dramaattisia muutoksia eteläisissä naapurivaltioissa. Ne luovat uutta toivoa ja mahdollisuuksia rakentaa tulevaisuus, joka perustuu demokratiaan, moniarvoisuuteen, ihmisoikeuksiin ja sosiaaliseen oikeudenmukaisuuteen. On todettava, että vihamielisiä toimia ei esiinny ainoastaan Libyassa: meidän olisi oltava tietoisia, että kansalaisiin kohdistuu vihamielisiä toimia myös Bahrainissa ja Jemenissä, ja meidän on oltava hyvin selkeitä siitä, että tällaiset toimet eivät ole hyväksyttäviä missään.
<P>
Alueen valtioiden on päätettävä omasta tulevaisuudestaan rauhanomaisesti ja demokraattisesti. EU tukee kaikkia demokraattisia toimia siirtyä sellaiseen poliittiseen järjestelmään, jossa ovat mahdollisia rauhanomaiset muutokset, kasvu ja vauraus sekä taloudellisen suorituskyvyn etujen oikeasuhtaisempi jako. EU kuulee alueen valtioita, jotka ovat huolissaan taloudellisesta ja teknisestä tuesta rajojen valvomiseksi ja hallinnoimiseksi sekä toimista, joilla helpotetaan pakolaisten palaamista lähtömaahansa.
<P>
Neuvostoa pyydettiin yhdessä komission kanssa esittämään ennen kesäkuun Eurooppa-neuvostoa suunnitelma maahanmuutto- ja pakolaisvirtojen hallitsemista koskevien valmiuksien luomiseksi. Eurooppa-neuvosto piti yleisesti myönteisenä komission ja korkean edustajan yhteistä tiedonantoa, jossa ehdotettiin demokratiaa koskevaa kumppanuutta ja jaettua hyvinvointia eteläisellä Välimerellä sellaisen eriytetyn ja kannustimiin perustuvan lähestymistavan perusteella, jossa tuodaan yhteen kaikki EU:n välineet. Neuvostoa pyydettiin tarkastelemaan nopeasti tiedonantoon sisältyviä ehdotuksia ja erityisesti pohtimaan, miten unionin tukea kumppaneilleen voitaisiin tehostaa.
<P>
Päätän esittämällä pikaisesti ajatuksia, joihin tarvitaan hyvin nopeita toimia. Meidän on korotettava Euroopan investointipankin toimintojen enimmäismääriä poliittisia uudistuksia toteuttavia Välimeren maita varten. Parlamentti osallistuu tähän asiaan, ja luotan yhteistyöhönne. Meidän on hyväksyttävä komission ehdotus, jotta EIP voi sijoittaa uudelleen Euro-Välimeri-investointivälineen aikaisempien toimien varoja. Meidän on tarkasteltava muiden sidosryhmien kanssa edellytyksiä, joiden mukaisesti Euroopan jälleenrakennus- ja kehityspankki voisi toimia eteläisellä naapurialueella, ja meidän on hyväksyttävä viipymättä Paneurooppa-Välimeri-alkuperäsääntöjä koskeva ehdotus, mikä on välttämätön alueen tulevalle kehitykselle. Lopuksi kesäkuuhun 2011 mennessä hyväksyttävä asetus Frontexin valmiuksien parantamisesta on mielestäni välttämätön.
<P>
Lopetan tähän. En puhu Japanista, koska meillä on uusi asia esityslistalla. Olen pahoillani, jos puheeni oli liian pitkä. Syynä on se, että on tapahtunut paljon asioita, ja halusin, että parlamentilla on kokonaiskuva kaikista seikoista.
<SPEAKER ID="069" NAME="José Manuel Barroso">
komission puheenjohtaja. - (EN) Arvoisa puhemies, kuten sanoin viime viikolla Euroopan parlamentille, se, mitä EU ottaa käyttöön 24.-25. kokoontuvassa Eurooppa-neuvostossa, on todellinen toiminnan muutos talouden hallinnan kannalta.
<P>
Se on toisin sanoen kulmakivi kokonaisvaltaisessa vastauksessamme kriisiin, ja se on alku sen täysipainoiselle täytäntöönpanolle, koska käyttöön otetaan uudet talouden hallinnan puitteet ja toivottavasti kahdella jalalla kulkeva Euroopan rahaliitto (rahaliitto ja talousliitto) sen sijaan, että onnutaan eteenpäin.
<P>
Kunkin jäsenvaltion talouspolitiikka tunnustetaan nyt asiaksi, jonka pitäisi koskea kaikkia jäsenvaltioita ja kaikkia EU:n toimielimiä. Meillä on eurooppalaisen ohjausjakson ansiosta ensimmäisen kerran välineet, joita tarvitsemme talouspolitiikkamme ja rakenteellisten uudistustemme varhaiseen ja tehokkaaseen koordinointiin ennen kuin kukin jäsenvaltio ottaa käyttöön omat toimintalinjansa ja talousarvionsa seuraavalle vuodelle. Meillä on etukäteiskoordinointia ja voimme myös käyttää sitä talouspolitiikan ja budjettipolitiikan rinnalla.
<P>
Ensimmäinen eurooppalainen ohjausjakso käynnistyi aiemmin tammikuussa komission vuotuisen kasvuselvityksen myötä. Siinä esitetään 10 painopistettä tälle vuodelle, ja ne perustuvat kiinteästi kasvua ja työllisyyttä edistävään Eurooppa 2020 -strategiaan.
<P>
Niiden tarkoituksena on edistää talouden vakauttamista, korjata makrotalouden epätasapainoa ja varmistaa taloudellinen vakaus. Ne ovat kaikki edellytyksiä vakaalle kasvulle. Näillä toimintalinjoilla ei sinänsä tarjota kasvua, mutta on selvää, että ilman näitä edellytyksiä meillä ei ole tarvitsemaamme kasvua: kestävää ja osallistavaa kasvua.
<P>
Euro Plus -sopimuksesta, josta sopivat euroalueen valtion- ja hallitusten päämiehet ja joka on avoin kaikille jäsenvaltioille, jotka haluavat liittyä siihen, käyvät ilmi vuotuisen kasvuselvityksemme ensisijaiset toimet. Euro Plus -sopimus on sovitussa muodossaan täysin yhteensopiva perustamissopimuksen kanssa ja se integroidaan täysin Euroopan unionin talouden ohjausjärjestelmään. Haluaisin jälleen kerran kiittää Euroopan parlamenttia, koska mielestäni parlamentin vahvat näkemykset olivat erittäin tärkeitä sen varmistamiseksi, että yhteisön lähestymistapa voidaan tunnustaa myös Euro Plus -sopimuksessa. Euro Plus -sopimuksessa pannaan merkille myös komission työ verotuksen ja rahoitusalan sääntelyn alalla. Itse asiassa, kuten tiedätte, komissio on valmistelemassa ehdotusta rahoitusalan verottamisesta.
<P>
Jokaisen jäsenvaltion on vakaus- ja kasvusopimusta soveltaessaan noudatettava komission suosituksia. Viime viikolla päätettiin seuraavaa: "kun päätetään vakaus- ja kasvusopimuksen mukaisista toimista, neuvoston on pääsääntöisesti noudatettava komission suosituksia tai esitettävä kantansa kirjallisesti". Tämä on 11. maaliskuuta 2011 esitetty periaate. Se on minusta erittäin tärkeä poliittinen periaate, joka voidaan lisätä tärkeisiin lainsäädäntöpäätöksiin, joita on tehty ja joita olette nyt valmistelemassa.
<P>
Julkisen talouden vakauttaminen ei ole itsetarkoitus. Ilman julkisen talouden vakauttamista ei ole luottamusta. Ilman luottamusta ei ole investointeja. Ilman investointeja ei ole kasvua. Mutta tavoitteemme, kuten olen todennut Euroopan parlamentissa useita kertoja, on kasvu: kestävä ja osallistava kasvu.
<P>
Tätä varten meidän on myös parannettava yritysten toimintaympäristöä. Meidän on saatava sisämarkkinat toteutettua. Yhtenä tavoitteena sisämarkkinoilla on nimenomaan erilaiset veropohjat. Sen vuoksi komissio on ehdottanut ja on nyt esittänyt lainsäädäntöehdotuksen yhteisestä yhdistetystä yhtiöveropohjasta.
<P>
Meidän on todellakin hyödynnettävä sisämarkkinoiden kaikkia mahdollisuuksia, ja komissio esittää lähiaikoina sisämarkkinoiden toimenpidepaketin, johon sisältyy kaksitoista ensisijaista ehdotusta voimavarojemme hyödyntämiseksi, kasvun ja työllisyyden tarjoamiseksi ja Euroopan kilpailukyvyn vahvistamiseksi.
<P>
Meidän on tehtävä myös enemmän työllisyyden edistämiseksi. Tarvitsemme sitä, että työvoima liikkuu enemmän eikä vähemmän. Tarvitsemme enemmän verokannustimien edistämistä ja työllisyyttä lisäävää sekä sitä edistävää kasvua.
<P>
Jäsenvaltiot ovat nyt tiiviissä yhteistyössä komission kanssa viimeistelemässä kansallisia uudistusohjelmiaan sekä vakaus- ja lähentymisohjelmiaan. Haluaisin korostaa, että selkeät, konkreettiset, kunnianhimoiset ja kansallisesti omaksutut ohjelmat ovat välttämättömiä eurooppalaisen ohjausjakson onnistuneelle täytäntöönpanolle. Jokaisen jäsenvaltion on siten saatava tämä vakavasti otettava työ päätökseen huhtikuun loppuun mennessä.
<P>
Neuvosto hyväksyi viime viikolla yleisnäkemyksensä tehostettua talouden hallintaa koskevasta komission lainsäädäntöpaketista. Haluaisin jälleen kerran kiittää puheenjohtajavaltiota Unkaria kaikista toimistaan, jotka johtivat onnistuneeseen kompromissiin.
<P>
Nyt alkavat neuvottelut parlamentin kanssa. Tiedän, että komissio voi luottaa parlamentin vahvaan tukeen, ja toivon, että pääsemme lopulliseen sopimukseen kesäkuuhun mennessä. Sen jälkeen uudet taloudelliset puitteemme olisivat täysin käytössä ja sen kaikkia välineitä voitaisiin hyödyntää arvioitaessa kansallisia talousarvioita, vakaus- ja lähentymisohjelmia sekä kansallisia uudistusohjelmia vuoteen 2012 mennessä.
<P>
Lopuksi Euroopan rahoitusvakausvälineen ja vuoteen 2013 mennessä pysyvän Euroopan vakausmekanismin ansiosta meillä on tukiväline, jolla varmistetaan tarvittaessa koko euroalueen vakaus. Valtionvarainministerit päättivät viime viikolla ottaa käyttöön Euroopan vakausmekanismin kesäkuusta 2013 lähtien. Sen todellinen luotonantokapasiteetti on 500 miljardia euroa. Tämä on tärkeä edistysaskel Euroopan unionille, ja komissio on tukenut tätä vahvasti, kuten tiedätte. Ehdotustemme pohjalta sopimuksessa tulevasta Euroopan vakausmekanismista todetaan selvästi komission keskeinen rooli tässä menettelyssä samoin kuin Euroopan parlamentin osallistuminen.
<P>
Komission on arvioitava yhdessä Euroopan keskuspankin (EKP) kanssa euroalueen rahoitusjärjestelmän vakautta koskevan riskin olemassaolo kokonaisuudessaan ja tehtävä arvio asianmukaisen jäsenvaltion julkisen velan kestävyydestä. Lisäksi komission on toimittava johtoasemassa, kun tarkastellaan edunsaajajäsenvaltion todellisia rahoitustarpeita sekä yksityisen sektorin asianmukaista osallistumismuotoa. Komission on myös ehdotettava neuvostolle päätöstä, jolla edistetään makrotalouden sopeuttamisohjelmaa.
<P>
Komissio on yhdessä Kansainvälisen valuuttarahaston ja EKP:n kanssa vastuussa makrotalouden sopeuttamisohjelmassa edellytetystä poliittisen ehdollisuuden noudattamisen valvonnasta.
<P>
Poliittisen ehdollisuuden, joka otetaan käyttöön tehostetun valvonnan tai makrotalouden sopeuttamisohjelman mukaisesti, on oltava johdonmukainen Euroopan unionin valvontapuitteiden kanssa ja sillä on varmistettava Euroopan unionin menettelyiden noudattaminen ja siten myös Euroopan parlamentin rooli.
<P>
Komissio aikoo ehdottaa tätä varten Euroopan parlamentin ja neuvoston asetusta, joka perustuu perustamissopimuksen 136 artiklaan ja jossa selvennetään tarvittavia menettelyvaiheita, jotta poliittinen ehdollisuus vakiinnutetaan neuvoston päätöksiin ja jotta varmistetaan yhdenmukaisuus Euroopan unionin monenvälisen valvontakehyksen kanssa. Neuvosto ja komissio tiedottavat Euroopan parlamentille säännöllisesti Euroopan vakausmekanismin käyttöönotosta ja toiminnoista.
<P>
Arvoisat parlamentin jäsenet, haluaisin ainoastaan vahvistaa, mitä komission jäsenen Rehnin ja euroryhmän puheenjohtajan Jean-Claude Junckerin kirjeessä puhemies Buzekille todettiin. Mielestäni saamme lopuksi aikaan sopimuksen, joka on täysin yhteisön lähestymistavan mukainen, ja haluan vielä kerran kiittää parlamenttia osoittamastaan kiinnostuksesta ja sitoumuksesta tätä lähestymistapaa kohtaan.
<P>
Rahoituksenvakautuksen alalla jäsenvaltiot ovat lopulta tunnustaneet, että niiden taloudet ovat riippuvaisia toisistaan. Euroopan unioni on jo tehnyt paljon korjatakseen pankkijärjestelmää, mutta meidän on tehtävä enemmän tällä alalla. Terve pankkijärjestelmä on edellytys kestävälle talouden elpymiselle.
<P>
EU:n laajuisen pankkien stressitestien seuraavan kierroksen suorittaa tulevien kuukausien aikana vastikään perustettu Euroopan pankkiviranomainen (EPV). Avoimuus on välttämätöntä, jotta päättäjät ja sijoittajat voivat tehdä tietoisia päätöksiä; samoin on pyrkimys toteuttaa vaikeita, mutta välttämättömiä päätöksiä.
<P>
Neuvoston puheenjohtajavaltiota Unkaria edustavan Győrin erittäin kattavan ja asianmukaisen selonteon jälkeen kommentoin nyt Libyan ja eteläisen Välimeren kysymystä.
<P>
Haluaisin todeta komission toimivaltuuden osalta, että meillä on ollut merkittävä tehtävä, kun olemme koordinoineet EU:n vastausta Libyan raja-alueen kasvavaan humanitaariseen kriisiin. Olemme käyttäneet 30 miljoona euroa avun tarjoamiseksi pakolaisille ja maahanmuuttajille, ja kuten tiedätte, meillä on useita ryhmiä paikan päällä ja ylläpidämme läheisiä suhteita lähtömaihin ja avunantajiin. Komission pelastuspalvelumekanismi tukee edelleen jäsenvaltioiden konsulitoimintoja; komission jäsenet Malmström ja Georgieva ovat tehneet tiivistä yhteistyötä puheenjohtajavaltio Unkarin kanssa ja olleet erittäin aktiivisia tässä asiassa.
<P>
Lentokieltoalueen sotatoimet, joita toteutetaan YK:n turvallisuusneuvoston päätöslauselman 1973 perusteella, aiheuttivat uusia olosuhteita, jotka on otettava huomioon humanitaarisen avun toimituksessa turvallisella ja tehokkaalla tavalla apua tarvitseville Libyaan tai sen rajoille. Se toi uutta toivoa ja sillä vastattiin tarpeeseen säästää viattomien siviilien henki.
<P>
Kun käsittelemme lyhyen aikavälin haasteita tässä nopeasti muuttuvassa ja erittäin monimutkaisessa tilanteessa, emme unohda pitkän aikavälin tavoitetta demokraattisesti vakaasta ja vauraasta eteläisen Välimeren alueesta, joka perustuu komission ehdotukseen demokratiaan ja yhteiseen vaurauteen tähtäävästä kumppanuudesta.
<P>
Komission pelastuspalvelumekanismi koordinoi myös Euroopan unionin vastausta Japanin avunpyyntöihin. Olemme viime perjantaista lähtien vahvistaneet läsnäoloamme paikan päällä. Siellä on logistiikan ja ydinvoima-alan asiantuntijoista muodostuva pelastuspalveluryhmä.
<P>
Erityisesti ydinvoimaa koskevassa kysymyksessä on tärkeää ottaa opiksi Japanin tapahtumista. Sen vuoksi komissio ehdotti ydinlaitosten turvallisuuden tarkastelua ja kattavaa riskien ja turvallisuuden arviointia ("stressitestejä") Euroopan kaikista ydinlaitoksista. Nämä stressitestit olisi toteutettava myös kaikissa naapurimaissamme ja muualla Kansainvälisen atomienergiajärjestön johdolla. Toivon tietenkin, että Eurooppa-neuvosto vahvistaa tämän ja edistää tätä tointa.
<P>
Arvoisat parlamentin jäsenet, kuten näette, meillä on erittäin laaja asialista Eurooppa-neuvoston seuraavassa kokouksessa, ja komissio on työskennellyt kovasti kehittääkseen kattavaa eurooppalaista vastausta rajojemme ulkopuoliseen kriisiin sekä myös taloudelliseen tilanteeseen.
<P>
Me aiomme toimia Euroopan parlamentin kanssa keskeisessä tehtävässä, jotta talouskriisin vuoksi pannaan täytäntöön kattava vastaus. Teemme tämän aina Lissabonin sopimuksen hengessä, eli koordinoimalla tiiviisti asiaa parlamentin kanssa. Voitte olla myös varmoja, että toimimme aina tämän vastuutehtävän mukaisesti.
<SPEAKER ID="070" NAME="Joseph Daul">
PPE-DE-ryhmän puolesta. - (FR) Arvoisa puhemies, hyvät kollegat, Eurooppa-neuvosto valmistelee toista tapaamista jo kahden viikon sisällä kansainvälisen epävarmuuden ja jännitteiden ilmapiirissä. Japanissa esiintyy epävarmuutta. Sitä, kuinka paljon ihmishenkiä on menetetty, on edelleen vaikeaa määritellä. Välimeren alueella esiintyy epävarmuutta, koska yhä uudet kansat nousevat kapinaan hallintojaan vastaan Bahrainissa ja kuten neuvoston puheenjohtaja mainitsi, Jemenissä.
<P>
Kaikilla näillä tilanteilla on väistämättömiä vaikutuksia meille Eurooppaan. Kansalaisemme ovat nähneet suorassa lähetyksessä, miten Japanin dramaattinen tilanne etenee. Myötätuntomme lisäksi otamme osaa tuhansien perheiden syvään murheeseen. Tällä hetkellä esiintyy Fukushiman ydinvoimalan ongelmiin liittyviä vaaroja. Mekin voimme kohdata vastaavanlaisessa tilanteessa niitä.
<P>
Kaikkien valtioiden, joilla on ydinvoimaloita, olisi otettava huomioon nämä tapahtumat. On hyvä, että Euroopan parlamentti järjestää keskustelun ydinturvallisuudesta. Emme saisi kuitenkaan unohtaa, että meidän olisi lisättävä eikä vähennettävä energiaomavaraisuuttamme. Tämä on aihe, johon palaamme seuraavassa istunnossa.
<P>
Tällä viikolla 27 valtion- tai hallitusten päämiestä keskustelee YK:n päätöksestä puuttua Libyan tilanteeseen pelastaakseen kapinalliset hallinnon järjestämältä välittömältä hyökkäykseltä. Haluaisin korostaa sitä seikkaa, että Euroopan valtiot ovat toimineet aloitteellisesti näissä operaatioissa ja että puutuimme ensimmäisenä tilanteeseen YK:n toimeksiannon - joka oli usean eurooppalaisen valtion aloite - mukaisesti. He kuulivat epäilemättä, mitä Euroopan parlamentin jäsenet sanoivat edellisessä istunnossa täällä Brysselissä.
<P>
Ryhmäni haluaisi nähdä, että neuvosto käyttää tämän tilaisuuden kehittääkseen edelleen EU:n Välimeren strategiaa. Sen olisi pidettävä yllä tavoitetta avun ja tuen tarjoamisesta, mutta ei koskaan määrätä siitä. Tämä on velvollisuutemme naapureina.
<P>
Arvoisa puhemies, hyvät kollegat, euroalueen viimeviikkoisessa huippukokouksessa tehdyn pohjatyön jälkeen neuvoston tämänviikkoiset tärkeät toimet koskevat euron vahvistamista ja edistymistä talouden hallinnon alalla.
<P>
Euroopan kansanpuolueen (kristillisdemokraatit) ryhmä kannattaa varojen lisäämistä euron tukemiseksi ja tekemään viime vuonna hyväksytystä Kreikkaa ja Irlantia tukevasta tilapäisestä välineestä pysyvämmän. Tämä poliittinen tahto heijastaa jäsenvaltioiden vastuullista asennetta hallita tätä yhtenäisvaluutan historian ennennäkemätöntä kriisiä.
<P>
Haluamme kuitenkin korostaa erittäin painavasti, että neuvosto ei saa käyttää poikkeuksellisia olosuhteita, jotka aiheutuvat kansallisen julkisen talouden hallinnan menettämisestä, tilaisuutena hyväksyä erilaista hallintotapaa yhteisöasioiden hoitamiseksi. Yhteisömenetelmän on pysyttävä sääntönä ja hallitustenvälisen menetelmän poikkeuksena. Valtaosa parlamentista tukee tätä periaatetta, ja Barroson komission tukee myös meitä tässä lähestymistavassa, koska se on yksinkertaisesti elintärkeä Euroopan unionin tulevaisuudelle. Olen varma, että Eurooppa-neuvoston puheenjohtaja Van Rompuy onnistuu vakuuttamaan valtion- tai hallitusten päämiehet tästä.
<P>
Euro Plus -sopimus olisi myös hyväksyttävä perjantaina. Suhtaudumme siihen tähän mennessä myönteisesti, koska siinä otetaan käyttöön säännöksiä, joita olemme vaatineet jo kuukausia, eli jäsenvaltioiden välinen budjetti-, sosiaali- ja veropolitiikan lähentäminen.
<P>
En voi korostaa tätä tarpeeksi: kansalaisemme hyväksyvät eurooppalaisen solidaarisuuden ainoastaan, jos se on heidän mielestä oikeudenmukaista ja ansaittua. Tämä onnistuu ainoastaan, jos työehdot täytetään ja jos yrityksemme voivat sijoittaa ja palkata työntekijöitä vertailukelpoisten verotusolosuhteiden mukaisesti.
<P>
Lopuksi ryhmämme kehottaa neuvostoa edistymään ripeästi talouden hallintoa koskevan paketin suhteen ja ottamaan asianmukaisesti huomioon Euroopan parlamentin aseman toisena lainsäätäjänä neljässä kuudesta tarkasteltavana olevassa ehdotuksessa.
<P>
EU:n on päästävä takaisin kasvun ja työllisyyden tielle, ja muotoutumassa olevat toimet ovat askel tähän suuntaan. Jos niitä suunnitellaan yhteisön puitteissa, ne antavat EU:lle terveen perustan uudelle alulle ja lupaavalle tulevaisuudelle.
<SPEAKER ID="071" NAME="Martin Schulz">
S&D-ryhmän puolesta. - (DE) Arvoisa puhemies, haluaisin ensiksi toivottaa komission puheenjohtajalle onnea, koska hänellä on tänään syntymäpäivä. Olette ansainnut onnittelut siitä.
<P>
(Suosionosoituksia)
<P>
En voi jakaa hyväntuulisuuttanne ennen tätä huippukokousta. Minun mielestäni kyseessä on huippukokous, joka järjestetään Euroopan unionin pahimpana ajankohtana, jolloin se on pahimmassa tilassa. Se alkaa Libyan kysymyksellä. Harvoin on järjestetty operaatiota näin hätäisesti ja jäsentymättömästi kuin nyt. Tämä operaatio on itse asiassa hyvä asia, ja sen tarkoituksena on auttaa ihmisiä, mutta se päätyy nyt diplomaattiseen ja mahdollisesti - vaikka toivonkin toista - sotilaalliseen katastrofiin. Toimitaan hätäisesti, koordinoimattomasti ja sekavasti. Eurooppa pyrkii pois joka suuntaan, ja ehdokasvaltiomme Turkki estää kaiken. Paljon kiitoksia!
<P>
Meidän on tehtävä tässä vaiheessa tilannearvio. Kriisi on kestänyt yhtäjaksoisesti vuoden, ja kuluneen vuoden aikana tällainen tapahtumasarja on toistunut yhä uudestaan. Aluksi kiistetään kaikki, mikä olisi tarpeellista, mutta sitten tunnustetaan neljän tai viiden kuukauden kuluttua. Vuosi sitten sanottiin, että "kreikkalaisten olisi selviydyttävä yksin". Meidän ei tarvitse auttaa heitä. Neljä kuukautta myöhemmin: meidän pitäisi pelastaa se. "Me emme tarvitse apupakettia. Käyttöön tarjoamamme määrä riittää." Neljä kuukautta myöhemmin: "tarvitsemme enemmän rahaa". "Me emme halua euro-obligaatioita. Ne ovat tyhjänpäiväisiä". Nyt jokainen keskustelee euro-obligaatioista. Euro-obligaatiot otetaan käyttöön, olen siitä aivan varma. Ehkä neljän kuukauden kuluessa. "Me emme halua talouden hallintoa. Eurooppa ei tarvitse talouden hallintoa". Samat henkilöt, jotka pitivät tästä järkähtämättömästi kiinni, juhlivat Eurooppa-neuvoston kokouksessa sitä, että meillä on vihdoinkin talouden hallinto. He eivät ole edes noloissaan siitä, mitä he ovat sanoneet tai siitä, että he toimivat päinvastaisesti, mitä he aikaisemmin ilmoittivat.
<P>
En myöskään tiedä, olemmeko me pelastaneet vielä yhteisömenetelmän. Toivon niin, ja tuemme teitä siinä, komission puheenjohtaja Barroso. Se ei ole vain syntymäpäivälahja. EU:n on puolustettava yhteisömenetelmää, koska voimme nähdä, että jos vaihdamme sen uuteen menetelmään, jota liittokansleri Merkel kutsuu "uudeksi eurooppalaiseksi menetelmäksi", tulos on se, mitä juuri kuvasin. Kaikki tekevät jotain, ja seuraavana päivänä he toimivat päinvastoin, mitä he ilmoittivat toissapäivänä. Tämä on todellisuus. Kyseessä ei ole euroa koskeva kriisi; kyseessä on euroalueen valtioiden hallituskriisi. Asiassa on ratkaiseva ero.
<P>
Kun on kyse Portugalista, kaikki puhuvat ja toivovat, että hallitus pystyy toteuttamaan uskomattoman tiukkoja toimenpiteitä. Lisäksi kyseessä on hallitus - kuten Kreikan tapauksessa - joka toimii osittain omaa äänestäjäkuntaansa vastaan. Sen jälkeen oppositiopuolue heittää taktisesti kapuloita hallituksen rattaisiin.
<P>
Saksassa EU:lle myönteinen valtionvarainministeri saa aikaan kaikkien tarvitseman paketin vain muutama päivä ennen huippukokousta, ja sitten ulkoministeri ja liittokansleri toteavat: "meidän olisi kyllä puhuttava siitä ensin". Viime perjantaina minulla oli tilaisuus keskustella monien Euroopan rahoitusalan johtohenkilöiden kanssa aiheesta "nauttiiko euro luottamusta?". Ne, joiden kanssa keskustelin asiasta Frankfurtissa, mukaan lukien Euroopan keskuspankin pääjohtaja ja euroryhmän puheenjohtaja samoin kuin monet muut johtavat pankkiirit, antoivat seuraavan vastauksen: "Kyllä, euro on vakaa valuutta. Euro nauttii luottamusta ja samoin me luotamme euroon. Meillä ei ole kuitenkaan luottamusta niiden maiden hallituksiin, joiden rahayksikkö on euro. Kuinka voitte luottaa hallitukseen, joka ei voi pitää sanaansa edes kolmen päivän ajan?". Tämä on ongelma, jonka kanssa kamppailemme Euroopassa. Pyrimme väärään suuntaan. Euro on vahva valuutta. Se on myös osoitus euroalueen taloudellisesta valta-asemasta kilpailussa muiden maanosien kanssa. Kun euro otettiin käyttöön, sen arvo oli 1,17 Yhdysvaltain dollaria. Katsokaa, mikä sen arvo on tänään. Euro on vakaa valuutta talousalueiden mannertenvälisessä kilpailussa, mutta sitä horjutetaan sisältä käsin, koska ei ole minkäänlaista vakaata hallintoa. Tämän vuoksi yhteisömenetelmä ei ole ainoastaan keskustelujen aihe Euroopan parlamentissa. Sillä tarjotaan perusta rahayksikön vakauttamiselle ja euroalueen merkittävän taloudellisen valta-aseman osoittamiselle. Tämä talouden mahtitekijä ei voi ehkä kehittyä, koska sitä hallinnoivat henkilöt, joille viimeisin mielipidemittaus seuraavia aluevaaleja varten on tärkeämpi kuin Euroopan rahayksikön tulevaisuus. Tämä on tosiasia, jonka kanssa olemme tekemisissä.
<P>
Toivon, että kaikki sujuu hyvin viikonloppuna. Toivon, että se, mistä ilmoititte, toteutetaan. Toivon, että palaamme onnistuneesta huippukokouksesta. Minulla on kuitenkin epäilyksiä asiasta, ja pelkään, että koemme jatkossakin samaa, mikä on jatkunut jo vuoden ajan. Olen pahoillani, mutta minun on todettava, että Euroopan unionin johtajuus kompuroi eteenpäin.
<P>
(Suosionosoituksia)
<SPEAKER ID="073" NAME="Guy Verhofstadt">
ALDE-ryhmän puolesta. - (FR) Arvoisa puhemies, haluaisin aluksi esittää toivotukseni komission puheenjohtaja Barrosolle. Hän on oinas, kuten minä, Marielle de Sarnez ja Joseph Daul. Meitä on tässä ryhmä oinaita; meillä kaikilla on kuitenkin jotain sanottavaa Euro Plus -sopimuksesta, hyvä puheenjohtaja Barroso.
<P>
Vakavasti puhuen, vaikka on hyvä, että jokainen on samaa mieltä siitä, että tarvitsemme nyt talousliiton ja todellisen talouden hallinnon, meidän on kysyttävä tärkeä kysymys: luodaanko Euro Plus -sopimuksella todella talousliitto? Luodaanko tällä sopimuksella todella talouden hallinto?
<P>
En todellakaan usko tätä siitä yksinkertaisesta syystä, että komissio ei johda prosessia: sitä johtavat edelleen jäsenvaltiot. Nämä eivät ole omia sanojani. Minulla on tässä 11. maaliskuuta annettu asiakirja, joka hyväksytään huomenna ja ylihuomenna. Mitä siinä sanotaan? Siinä todetaan, että tavoitteista päättävät valtion- tai hallitusten päämiehet, toimista vastaavat valtion- tai hallitusten päämiehet ja valvonnan suorittavat valtion- tai hallitusten päämiehet. Komissio osallistuu itse asiassa ainoastaan tekniseen valvontaan, ei mihinkään muuhun. Neuvostolla on kaikki valta. Tämä on se, mikä teki tyhjäksi Lissabonin strategian, ja se tekee tyhjäksi myös tämän strategian.
<P>
Puheenjohtaja Barroso, haluaisin kysyä teiltä vielä kerran: tänä viikonloppuna hyväksytään se mikä hyväksytään, mutta pyydän teitä valmistelemaan Olli Rehnin kanssa mahdollisimman nopeasti todellisen talouden hallintoa koskevan sopimuksen, joka perustuu sellaiseen yhteisön säännökseen, jolla kaikki valta annetaan komissiolle, ja joka perustuu lähentymissääntöön. Esittäkää se sitten neuvostolle. Tiedän, että se vastaa kieltävästi, se vastaa aina kieltävästi. Jatkakaa kuitenkin toimintaa kanssamme älkääkä hyväksykö tällä hetkellä käsiteltävänä olevaa ehdotusta koskevaa menettelyä, koska sillä ei saada tuloksia ja se ei vakauta euroa tulevina kuukausina tai vuosina. Tämä on ensimmäinen seikka, jonka halusin todeta.
<P>
Toinen seikka, arvoisa puhemies, koskee arabimaiden kapinoita ja täällä viikko sitten käytyjen neuvotteluiden seurantaa. Voimme nyt tehdä alustavan arvion EU:n toiminnasta, ja minun on todettava, että tämä alustava arvio on jonkin verran laimea. Ensinnäkin muistatte, että emme olleet alussa halukkaita puhumaan näistä arabimaiden kapinoista islamilaisen fundamentalismin pelosta. Tämä oli ensimmäinen reaktio EU:n toimielimissä.
<P>
Olemme nyt Libyan tapauksessa panneet merkille, että EU:lta puuttuu yhtenäisyyttä. Minusta on järkyttävää, että EU:n jäsenvaltiot eivät hyväksyneet samaa kantaa YK:n turvallisuusneuvostossa: kolme äänesti puolesta ja yksi tyhjää. Tämä on Lissabonin sopimusta vastaista toimintaa. Sen 34 artiklassa määrätään, että Euroopan unionin jäsenvaltioilla on ulkopolitiikkaa käsittelevissä elimissä velvollisuus koordinoida keskenään ja saada aikaan yhteinen kanta. Toimivatko ne näin? En usko, ja mielestäni ne jopa rikkoivat perustamissopimuksen 34 artiklaa.
<P>
Kolmanneksi katsokaa, mitä voimme panna nyt merkille. Catherine Ashton oli eilen ulkoasianvaliokunnan kuultavana, ja minusta hänen pitäisi olla myös täällä tänään, kun keskustelemme näin tärkeästä asiasta. Mielestäni EU:lla ei ole arabimaiden vallankumouksia koskevaa strategiaa. EU:n toimielimissä on tehty joitain tyrmistyttäviä päätöksiä.
<P>
Esimerkiksi maanantaina ulkoasianvaliokunnassa Catherine Ashtonin kollega Cooper jopa totesi yhdessä vaiheessa, että meidän olisi ymmärrettävä Bahrainin tilannetta ja että viranomaiset olivat oikeassa palauttaessaan rauhan ja järjestyksen, kun neljä henkilöä surmattiin ja kaksisataa loukkaantui. Onko tämä EU:n kanta?
<P>
Annan toisen esimerkin: unionin ulkoministerit tapasivat neuvostossa maanantaina, ja mitä he sanoivat? Myös he kehottivat mielenosoittajia Bahrainissa pidättäytymään kaikenlaisista tarkoituksellisista painostustoimista. Sen sijaan, että Euroopan unionissa olisi tuettu näitä kapinoita ja annettu tukea kaduilla taistelleille ja surmatuille, toimittiin täsmälleen päinvastoin. Ministerit kehottavat heitä pysymään rauhallisina ja varovaisina.
<P>
Pyysin Catherine Ashtonia paikalle seuraavaan istuntoon selvittämään, minkälaista asennetta ja strategiaa aiomme soveltaa Bahrainin, Syyrian ja Jemenin tapauksessa, mitä pakotteita aiomme ottaa käyttöön ja mihin niitä sovellamme. Tämä on kanta, joka meidän pitäisi esittää. Sen sijaan monen eurooppalaisen johtajan tässä asiassa esittämät näkökannat ovat olleet surkeita.
<SPEAKER ID="074" NAME="Jan Zahradil" LANGUAGE="EN">
Arvoisa puhemies, olen pahoillani joutuessani toteamaan, että tämä Eurooppa-neuvosto voi toteuttaa joitain vaarallisia muutoksia, ja meidän olisi kiinnitettävä tähän huomiota. Niin sanotun talouden koordinoinnin, talouden hallinnon ja euroalueen vakauden varjolla edistetään EU:n laajuista verojen yhdenmukaistamista ja EU:n laajuista finanssipoliittista yhdentymistä. Parlamentti on toiminut tässä valitettavasti erittäin aktiivisesti.
<P>
Esitän tämän selkeästi: komission ehdotus yhteisestä yhdistetystä veropohjasta on riskialtis toimi, joka heikentää jäsenvaltioiden välistä tervettä verokilpailua, vaikuttaa haitallisesti talouteen ja vie yritykset pois sieltä, missä tällaista politiikka määrätään. Tämä on mennyt liian pitkälle ja tämä on saatava päätökseen.
<P>
Olemme nähneet viime päivinä, että jotkut jäsenvaltiot pyrkivät puuttumaan toisten finanssi- ja veroalan itsemääräämisoikeuteen. Tiedätte, mitä tarkoitan: erittäin häpeällinen Irlannin sortaminen. Tätä ei saa tapahtua uudestaan.
<P>
Siirryn Libyaan, jonka tapahtumat ovat muistuttaneet meitä jälleen kerran siitä, että emme saa odottaa liian paljon niin kutsutulta EU:n yhteiseltä ulko- ja turvallisuuspolitiikalta. Kansainvälistä johtajuutta ovat osoittaneet kansalliset johtajat eivätkä EU:n johtohahmot. Pääministeri Cameron ja presidentti Sarkozy ovat tehneet päätöksiä ja saaneet niitä toteutettua, eivät EU:n edustajat. Tämä osoittaa mielestäni, että tämän alan yhdentymisessä on olemassa rajat, mutta ei ainoastaan tällä alalla. Minkään jäsenvaltion ei pitäisi tuntea velvollisuutta tehdä enemmän kuin mikä tuntuu oikealta. Tämä pätee ulkopolitiikkaan samalla tavalla kuin talouspolitiikkaan.
<P>
EU:n on pysyttävä mahdollisimman joustavana, ja sitä ei saa enää ohjata jäykkä yhdentymisen oppilause. On aika, että EU:n yhdentymisen ajattelutapaa muutetaan. Tämä on selvää. Tämä on ymmärrettävää, ja toivon, että Eurooppa-neuvosto puuttuu tähän.
<SPEAKER ID="075" NAME="Philippe Lamberts">
Verts/ALE-ryhmän puolesta. - (FR) Arvoisa puhemies, komission puheenjohtaja Barroso lähti jo paikalta, mutta kuten hän totesi, luottamus on kaiken perusta.
<P>
Voin kertoa teille, että kansalaistemme luottamus haihtuu yhtä nopeasti kuin vesi Fukushiman voimalaitoksen tankeista. Kyllä, kansalaisemme tietävät, että tiettyjä asioita on muutettava ja että emme voi jatkaa kuten ennen. Kyllä, meidän on pysäytettävä turvattomuuteen ja suurempaan eriarvoisuuteen johtava kilpajuoksu. Kyllä, meidän on saatava päättymään fossiilisiin polttoaineisiin perustuvaa energiatuotantoa ja vaarallista energiaa koskeva riippuvuutemme. Kyllä, meidän on palattava tilanteeseen, jossa rahoitus palvelee taloutta ja talous palvelee kansalaisia; ja emme voi enää rakentaa talouttamme julkisen tai yksityisen velan, alijäämän tai keinottelun varaan.
<P>
Kansalaisemme tietävät tämän kaiken. He tietävät myös, että tämä edellyttää hallituksilta, yrityksiltä ja heiltä itseltään perusteellisia ja radikaaleja muutoksia. He tietävät tämän ja aistivat tämän.
<P>
He tietävät, että nämä radikaalit muutokset ovat myös monimutkaisia. Kuten Marianne Thyssen totesi minulle eilen, ne ovat monimutkaisia ja emme voi saada kaikkea tehtyä kerralla. Meidän on aloitettava jostain.
<P>
Ongelma on kuitenkin, että kansalaistemme näkökulmasta aloitamme aina samasta paikasta: me leikkaamme aina julkisia menoja, mitkä kuten kaikki tiedämme, hyödyttävät eniten heikoimmassa asemassa olevia. Me aloitamme aina tekemällä työmarkkinoista joustavampia. Kun puhutaan joustavuuden ja turvallisuuden tasapainottamisesta, tiedämme hyvin, että tämä merkitsee lisää joustavuutta ja vähemmän turvallisuutta.
<P>
Kansalaisemme ovat kyllästyneet tämän politiikan takana olevaan tekopyhyyteen. Loppujen lopuksi sillä jätetään rauhaan ne, jotka ovat hyötyneet eniten viimeisen 20 vuoden kasinotaloudesta.
<P>
Haluamme neuvostolta sen vuoksi - luonnollisesti kaiken sen lisäksi, mistä tänään keskustellaan - rohkean aloitteen, jonka tarkoituksena on tarjota jäsenvaltioille ja Euroopan unionille vakaat ja oikeudenmukaiset verotulot. Tämä merkitsee luonnollisesti rahoitustapahtumista perittävää veroa, energiaveroja ja yritysveroa - älkääkä yrittäkö myydä meille yhteistä veropohjaa kaikenkattavana ratkaisuna tai ylivertaisena veropolitiikkana - ja lopuksi se merkitsee petosten ja veroparatiisien torjuntaa.
<P>
Voin luvata teille, että ilman tällaista aloitetta kaikki, mikä liittyy käsiteltävänä olevaan talouden hallintoon, romahtaa ja euro sen mukana. Hyvät kollegat, ei ole minkäänlaista historiallista esimerkkiä onnistuneesta rahaliitosta ilman, että sen tukena on ollut vahva veroliitto.
<P>
Ei enää vaikutustenarviointeja, ei enää kiertelyjä, ei enää kansallista egoismia: toimikaa nyt, herran tähden!
<P>
Lopuksi rahoitusalalla ei saada aikaan parempaa turvallisuutta uusilla stressitesteillä yhtään sen enempää kuin ydinalalla, jos voin esittää tämän näin. Olemme nähneet, miten hyödyttömiä aikaisemmat stressitestit olivat. Kaikki oli muka kunnossa jopa Irlannissa. Me tarvitsemme enemmän sitovia sääntöjä, mutta ei sääntöjä, joita toteutetaan 1. tammikuuta 2019. On korkea aika, että rahoitusalan paha henki ja sen riistotoiminta palautetaan pulloonsa. Kansalaisemme eivät hyväksy, että viivyttelemme vieläkin tässä asiassa.
<P>
Tämä on hinta, joka on maksettava kansalaistemme luottamuksesta, ja on tärkeää, että meillä eurooppalaisilla on tämä luottamus, jotta voimme palata 21. vuosisadalle optimistisina ja pää pystyssä.
<SPEAKER ID="076" NAME="Lothar Bisky">
GUE/NGL-ryhmän puolesta. - (DE) Arvoisa puhemies, hyvät kollegat, talous- ja rahaliitto, johon ei liity tehokasta talouspolitiikkojen yhteensovittamista, ei toimi. Vakaus- ja kasvusopimus on epäonnistunut. Monet asiantuntijat yli puoluepoliittisten rajojen ovat tästä yhtä mieltä. Ongelma on, että politiikan alalla ei ole tapahtunut edistystä. Itse asiassa minkäänlaisia uusia poliittisia käsitteitä ei ole näköpiirissä.
<P>
Haluaisin muistuttaa teitä siitä, että vakaussopimuksen kolmen prosentin raja rikottiin 73 kertaa vuodesta 1999 lähtien. Se rikottiin 46 kertaa tavalla, joka on perustamissopimuksen perusteella hädin tuskin luvallinen, mutta missään vaiheessa ei määrätty yhtäkään rangaistusta. Tätä sopimusta, joka ei toimi, ei tarvitse tarkistaa; sitä on yksinkertaisesti ennen kaikkea pantava paremmin täytäntöön.
<P>
Jokainen talonomistaja ja yrittäjä tietää luonnollisesti, kuinka tärkeitä kestävät talousarviot ovat. Pelkään kuitenkin, että tulevissa päätöksissä talouden hallinnosta ja Euroopan vakausmekanismista on kyse leikkauksista. Tämä ei merkitse samaa kuin kestävä talousarvio. Mikään valtio, joka on niin veloissa, että se on konkurssin partaalla, ei pääse velkaloukusta, jos se edelleen rahoittaa tätä velkaa lainaamalla korkealla korolla. Kuinka paljon tahansa se säästääkin, sen velka kasvaa edelleen ja yhä enemmän, jos palkkoja, työttömyysetuuksia ja eläkkeitä on leikattava, työtunteja lisättävä ja julkisia investointeja infrastruktuuriin, koulutukseen ja terveyteen supistettava. Jos ei ole minkäänlaista kulutusta, myös tuotanto romahtaa. Vakaus- ja kasvusopimuksen kiristäminen tai tulevan vakausmekanismin niin sanottu tiukka ehdollisuus ei sen vuoksi vie meitä tavoitteeseemme.
<P>
Yleisessä toimenpidekokonaisuudessa olisi korostettava selkeämmin investointeja koskevia tarpeita erityisesti kriisistä kärsineissä maissa, ja tässä asiassa on tehtävä enemmän kuin pidennettävä hieman luottoa ja alennettava jonkin verran korkoa. Makrotalouden epätasapainon vähentämisen tarpeen mainitseminen on ongelmallista niin kauan kun sitä vaaditaan ainoastaan taloudellisesti heikossa kunnossa olevissa valtioissa, mutta taloudellisesti vahvassa kunnossa olevien annetaan toimia kuten aikaisemmin. Avainsana "solidaarisuus" ei esiinny missään, ja sen lisäksi on unohdettu, että menot ja kauppavaje yhdellä puolella merkitsevät tuottoa ja kauppataseen ylijäämää toisella puolella.
<SPEAKER ID="077" NAME="Nikolaos Salavrakos" LANGUAGE="EL">
Arvoisa puhemies, komission jäsenen Barroson puheenvuorossa oli kyse talouden hallinnon ja euron vakauden vahvistamisesta. Tämä merkitsee talouden ohjausjärjestelmää koskevan politiikan nopeuttamista.
<P>
Komission jäsenen Barroson työ, jota avustaa komission jäsen Rehn, sujuu oikein hyvin, ja näemme sen myönteisessä valossa. Me toivomme, että tällä sopimuksella voidaan vastata EU:n edessä oleviin talous- ja finanssipolitiikan haasteisiin ja lähettää oikea viesti markkinoille. Valitettavasti markkinat ovat tämänhetkinen ongelmamme.
<P>
Uusi talouden ohjausjärjestelmä otetaan käyttöön kriisin jälkeen. Se aiheutti vakavia vaikutuksia jäsenvaltioiden julkiseen velkaan. Koska Yhdysvallat painaa yli 3 biljoonaa dollaria rahaa, en näe mitään syytä, miksi Eurooppa ei voisi ratkaista ongelmia painamalla biljoonan verran euroja. Niitä ei pitäisi viedä markkinoille vaan perustaa rahasto, jota me kutsumme "tukimekanismiksi". Oli miten tahansa, näyttää siltä, että aika ei ole kypsä tällaiselle ajatukselle niin kauan kuin Merkelin ajatukset hallitsevat Eurooppaa.
<P>
Meidän on kuitenkin korostettava sitä seikkaa, että Euroopan unionia pakotetaan luomaan uusia järjestelmiä ja arvoja epäsuotuisissa olosuhteissa.
<P>
Rahaliiton käyttöönottaminen ilman kokonaisvaltaista strategiaa talouden hallinnosta ja koordinoinnista jäsenvaltioiden välillä, oli riski, jota testattiin käytännössä ja joka toimi yleiseen tapaan. Mielestäni on tullut aika, että unioni tekee rohkeampia päätöksiä ja tarvittavia rakenteellisia muutoksia.
<P>
Kuten totesin, olemme luonnollisesti periaatteessa samaa mieltä neuvoston Euro Plus -sopimusta koskevista päätöksistä ja katsomme, että euro on edelleen hyvä rahayksikkö. Sen lisäksi, että saavutamme vakautta koskevan tavoitteen euroalueella, meidän on myös varmistettava, että saamme aikaan korkeatasoista kasvua ja kilpailukykyä Euroopassa ja että lisäämme ja ylläpidämme Euroopan kansalaisten, erityisesti nuorten, työpaikkoja. Meidän on keskityttävä nuoriin.
<SPEAKER ID="078" NAME="Hans-Peter Martin" AFFILIATION="NI">
(DE) Arvoisa puhemies, suhtaudun EU:hun erittäin myönteisesti, kuten suurin osa 500 000 äänestäjästäni, mutta minusta on vaikeaa hyväksyä tätä pulmallista tilannetta, johon on jouduttu. Tarvitsemme yhtäältä vakautta ja meidän on tehtävä jotain keinottelun torjumiseksi; toisaalta tapa, jolla tähän pyritään, osoittaa jälleen kerran melko dramaattisesti, että Euroopan unionissa vallitsee demokratiavaje. Tämä menettely muistuttaa enemmän hätälainsäädäntöä, kuin sitä, mitä haluaisimme nähdä eteenpäin suuntautuvassa Euroopassa. Sen vuoksi tuin luonnollisesti painokkaasti vasemmiston esittämää tarkistusta 34, jossa kehotetaan soveltamaan tavanomaista perussopimuksen tarkistusmenettelyä. Kun on hätätilanne, onnistutaan aina tekemään jotain, joka todellisuudessa lisää kuilua kansalaisten välillä.
<P>
Haluaisin käyttää tämän tilaisuuden hyväkseni torjuakseni selvin sanoin tavan, jolla Martin Schulz käyttäytyy parlamentissa minua kohtaan.
<SPEAKER ID="079" NAME="José Ignacio Salafranca Sánchez-Neyra" AFFILIATION="PPE">
(ES) Arvoisa puhemies, Pohjois-Afrikan kriisi panee Lissabonin sopimuksen mukaisesti perustetut mekanismit koetukselle.
<P>
Eilen, kun korkea edustaja oli läsnä ulkoasianvaliokunnassa, korostimme Euroopan unionin toiminnan myönteisiä näkökohtia: Catherine Ashtonin tiedonantoa, jossa erotellaan lyhyen, keskipitkän ja pitkän aikavälin toimet; Yhdistyneiden Kansakuntien päätöslauselman 1970 nopeaa täytäntöönpanoa; neuvotteluita Arabiliiton kanssa; ja Eurooppa-neuvoston kokousta.
<P>
On vain oikein todeta täällä tänään, että Euroopan suuri yleisö ja sen vuoksi kansalaisemme esittävät vielä tiettyjä kysymyksiä.
<P>
Neuvoston puheenjohtaja ja Guy Verhofstadt ovat aivan oikeassa. Miten on mahdollista, että tällä hetkellä Yhdistyneiden Kansakuntien turvallisuusneuvostoon kuuluvat neljä EU:n jäsenvaltiota eivät äänestä samalla tavalla vaan näin eri lailla?
<P>
Miten on mahdollista, että meidän pitää tällä hetkellä keskustella, paneeko Euroopan unioni, Nato vai kansainvälinen liittouma täytäntöön Yhdistyneiden Kansakuntien päätöslauselman, kun puhumme samoista varoista, jotka ovat peräisin samoilta veronmaksajilta; samoista laivoista, joita käytetään samassa toimintaympäristössä?
<P>
On selvää, että meillä on vielä paljon parannettavaa koordinointimahdollisuuksiemme samoin kuin päätöksenteon alalla.
<P>
Eräässä elokuvassa oli kuuluisa repliikki, jonka mukaan "meillä on aina Pariisi". Joku sanoi tässä keskustelussa, että Euroopan unionin vastaus on ollut hätäinen. Jos ei olisi ollut Ranskan rohkeutta, päättäväisyyttä ja johdonmukaisuutta - ja näin tämä on esitettävä - tunnustaa kapinalliset ja lähettää ulko- ja eurooppaministeri turvallisuusneuvostoon, kutsua Elysée-palatsiin kokous ja panna täytäntöön päätöslauselma, hyvä Catherine Ashton, niin eversti Gaddafin joukot olisivat jo tunkeutuneet Benghaziin.
<SPEAKER ID="080" NAME="Kristian Vigenin" AFFILIATION="S&amp;D">
(BG) Arvoisa puhemies, hyvät kollegat, haluaisin keskittyä hieman enemmän yhteen ajankohtaiseen aiheeseen, josta keskustellaan huomenna, eli Libyan tilanteeseen.
<P>
Kollegani ovat aivan oikein todenneet, että viime päivinä on muodostunut sellainen käsitys, että Euroopan unionin ja erityisesti sen jäsenvaltioiden päätöksissä ja käyttäytymisessä on vallinnut kaaos tai ainakin ennakoitavuuden puute. Koska eräät valtiot ovat liittyneet liittoumaan ja sen jälkeen lopettaneet toiminnan, Naton sisällä on mahdotonta päästä yksimielisyyteen.
<P>
Tämä tilanne aiheuttaa suurta epävarmuutta kumppanien keskuudessa siitä, tiedämmekö me, mitä me haluamme saavuttaa ja miten tämä saavutetaan. Tämä aiheuttaa myös suuria ongelmia Euroopan suurelle yleisölle, koska se ei voi luottaa siihen, että Euroopan unioni ja sen tämänhetkiset johtajat voivat täyttää vastuunsa, joka heillä on Välimeren eteläpuolen kumppaneitamme kohtaan.
<P>
Haluaisin, että seuraavina päivinä Eurooppa-neuvosto tekee selkeitä ja kunnollisia päätöksiä Libyasta ja muista valtioista, joissa vallitsee samankaltainen tilanne, kuten Bahrainista, Jemenistä ja tietyltä osin myös Syyriasta. Unohdamme jotenkin, että Libyassa toteuttamiamme toimia arvioidaan sen perusteella, miten suhtaudumme alueen muihin valtioihin.
<P>
Haluaisin, että Eurooppa-neuvosto tekee selkeitä päätöksiä siitä, mitä Euroopan unioni haluaa saada aikaan Libyassa ja että se myös selvittää, miten tämä toteutetaan. Meidän on käsitettävä, että Libyan tilanteella on monia vakavia vaikutuksia myös naapurimaihin, jos tämänhetkinen tilanne jatkuu pitkään.
<P>
Sen vuoksi meidän on oltava valmiita tarjoamaan apua Egyptille ja Tunisialle. Sitä ei tarjota ainoastaan humanitaarisesta tilanteesta selviytymiseksi. Taloudellista ja tukea on voitava myöntää myös seuraavina päivinä, viikkoina ja kuukausina, koska siellä vallitseva tilanne vaikuttaa kummankin valtion taloudelliseen tilanteeseen.
<SPEAKER ID="081" NAME="Alexander Graf Lambsdorff" AFFILIATION="ALDE">
(DE) Arvoisa puhemies, täällä on jo todettu, että euro ei ole kriisissä, mutta että jäsenvaltiot ovat velkaantuneet. Tämä on kriisin ydin: vastuuton velkaantuminen, joka on jatkunut jo vuosia. Tämä meidän on saatava loppumaan. Juuri sen vuoksi on oikein, että Euroopan vakausmekanismin on oltava tiukka. Tämän vuoksi on oikein, että näin on toimittu toteutetuissa talouden pelastamistoimissa. Tämän vuoksi on oikein, että Irlannille ei myönnetä korkotason alennusta.
<P>
Tämän velkaantumisen on loputtava. Jälleen kerran kuulen sosiaalidemokraattien puhuvan hyvän ja huonon velan erosta. Totta kai investoinnit eroavat kulutuksesta, mutta jossain vaiheessa liian paljon hyvää velkaa merkitsee, että velka on huonoa. Meidän on oltava oikeudenmukaisia tuleville sukupolville. Tarvitsemme kestävää julkista taloutta, ja sen jälkeen eurosta tulee jälleen vakaa.
<P>
Euro Plus -sopimukseen sisältyy liian vähän yhteisömenetelmää. Tämä on sanottu täällä syystäkin. Olen tästä samaa mieltä.
<P>
Haluaisin lopuksi todeta jotain Libyasta. Neuvosto on tukenut päätöslauselmaa 1973. Meidän on nyt luotava katse tulevaisuuteen. Olen samaa mieltä kollegani Salafranca Sánchez-Neyran kanssa, kun hän totesi, että Ranska on toiminut hyvin myönteisesti. Jos kuitenkin Turkki olisi kutsuttu Elysée-palatsissa järjestettyyn huippukokoukseen, niin meillä ei olisi ollut tällaisia ongelmia Natossa, ja tilanne olisi meille huomattavasti helpompi. Toivon myös, että äskettäin nimitetty Libyan väliaikaisen hallituksen johtaja vierailee pian täällä Euroopassa.
<SPEAKER ID="082" NAME="Konrad Szymański" AFFILIATION="ECR">
(PL) Arvoisa puhemies, kaikki euroryhmän käyttöön ottamat tavoitteet, jotka ovat joskus täysin kohtuullisia, voidaan saavuttaa menestyksellisesti jäsenvaltioiden talous-, sosiaali- ja verotuspolitiikan avulla. Sen vuoksi herää kysymys, miksi muutamme perustamissopimusta tänään nopeasti näiden toimivaltuuksien siirtämiseksi - ainakin osittain - unionin tasolle.
<P>
Luulen, että tähän on kaksi vastausta: kuten tavallista, haluamme jakaa vastuun epäsuosituista päätöksistä Euroopan unionin kanssa, tai haluamme käyttää hyväksi tilaisuuden ehkä uudistusten varjolla, siirtääksemme lisää valtaa unionille. En usko, että tällä saadaan aikaan toivottuja vaikutuksia, kun otetaan huomioon, että suurella osaa euroryhmän jäsenvaltioista on enemmän julkista velkaa ja vähemmän kilpailukykyinen verotusjärjestelmä kuin muilla jäsenvaltioilla.
<P>
Keskustelun päättäminen merkitsee tietenkin uhkaa kahden nopeuden Euroopalle. Haluaisin varoittaa niitä, jotka haluavat kiirehtiä. Saman nopeuden lisäksi tarvitaan oikeaa suuntaa. Nopea siirtyminen väärään suuntaan päätyy ainoastaan yhdellä tapaa: se lisää valtavasti katastrofin laajuutta. Näin tapahtuu ainakin Euroopan teillä.
<SPEAKER ID="083" NAME="Miguel Portas" AFFILIATION="GUE/NGL">
(PT) Arvoisa puhemies, Portugalin parlamentti äänestää tänään neljännestä vakausohjelmasta, jonka hallitus on esittänyt 12 kuukauden aikana. Suurin osa Portugalin parlamentin jäsenistä äänestää tätä asiakirjaa vastaan paketin sisällön vuoksi, mutta myös siksi, että se esitettiin Brysselissä ennen kuin siitä tiedettiin, keskusteltiin tai ennen kuin se hyväksyttiin Portugalissa.
<P>
Sen vuoksi ensimmäinen kysymykseni puheenjohtajavaltio Unkarille on seuraava: aikooko se tämän asian vuoksi puolustaa kumppaneidensa kanssa sitä, että näillä asiakirjoilla on oltava etukäteen parlamentin hyväksyntä, vai ei?
<P>
Toinen kysymykseni koskee seuraavaa. Neuvosto päättää huomenna vuoden 2013 jälkeisestä rahoitusmekanismista, mutta se ei kerro meille mitään tämänhetkisestä rahoitusmekanismista, mistä me haluaisimme saada tietoja. Portugali valmistautuu ennenaikaisiin vaaleihin, joten tietysti julkinen velka ja korot lisääntyvät räjähdysmäisesti. Mitä neuvosto aikoo tehdä estääkseen keinottelun Portugalin julkisella velalla? Älkää sanoko, että tämä on portugalilaisten asia, koska jos meillä on säästötoimenpiteitä, niin se johtuu myös teidän tekemistänne päätöksistä.
<SPEAKER ID="084" NAME="Bastiaan Belder" AFFILIATION="EFD">
(NL) Arvoisa puhemies, korkea edustaja ilmoitti eilen iltapäivällä ulkoasianvaliokunnan kokouksessa, että hän halusi tarjota konkreettista tukea sille, jota olemme alkaneet kutsua nimityksellä "uusi Egypti", jotta se voi vastata laajamittaiseen asuntopulaan. Jokainen, joka on edes jonkin verran tietoinen valtavasta sosioekonomisesta puutteesta, jossa suurin osa Egyptin kansasta elää, ei voi enää riemuita. Nyt on osoitettava aitoa eurooppalaista myötätuntoa.
<P>
Sen vuoksi suhtaudun lämpimästi kaikkiin EU:n toimiin elinolosuhteiden parantamiseksi Egyptissä. Tämä on tärkeää erityisesti nyt, kun maa on epävarmassa siirtymävaiheessa presidentti Mubarakin lähdön jälkeen ja Kairo näyttää joutuvat suoraan rahoitus- ja elintarvikekriisiin. Minun mielestäni neuvoston olisi kaksinkertaistettava pyrkimyksiään, kun on kyse EU:n tuesta Egyptille.
<P>
Uudessa Egyptissä kaikkien kansalaisten on uskonnosta riippumatta oltava tasavertaisia lain edessä, ja kaikilla on oltava yhtäläiset oikeudet. Lisäksi Egyptin on noudatettava rauhansopimusta Israelin kanssa ja jopa kehitettävä sitä pidemmälle. Jos asetamme nämä kaksi ehtoa, uuden Egyptin sisäistä ja ulkoista vakautta vahvistettaisiin.
<SPEAKER ID="085" NAME="Barry Madlener" AFFILIATION="NI">
(NL) Arvoisa puhemies, luulin, että ette huomannut minua. Kiitos, että annoitte minulle puheenvuoron. Luomme vakausmekanismin, pysyvän tukirahaston, jota rahoittavat tavalliset kansalaiset: kansalaiset, jotka eivät saa mitään ilmaisia lahjoja. Edunsaajat ovat kuitenkin ihmisiä, jotka saavat tällaisen ilmaisen lahjan. Tästä lähtien me palkitsemme huijareita, niitä, jotka rikkovat lupauksensa ja peukaloivat lukuja.
<P>
Kymmenen vuotta sitten allekirjoitettiin kasvu- ja vakaussopimus ja tehtiin juhlallinen sitoumus, että sen ansiosta julkinen talous pysyy kurissa. Tätä sopimusta rikkoivat Saksa, Ranska, Kreikka ja muut maat. Merkittäviin alijäämiin ei ole puututtu. Nyt kuitenkin esitetään jälleen juhlallisia lupauksia, että uusi sopimus todella toimii. Nyt Brysselissä päätetään, mitä alankomaalaiset voivat ansaita, milloin alankomaalaiset saavat jäädä eläkkeelle ja kuinka paljon he saavat eläkettä. Jälleen kerran sopimuksesta vastaavat veronmaksajat, jotka eivät saa minkäänlaisia ilmaisia lahjoja.
<P>
Arvoisa puhemies, pysyvä rahasto on kallis leikkikalu, jonka avulla poliittinen eliitti voi kätkeä sen tosiasian, että joihinkin rahaliiton valtioihin ei voi luottaa. On valtioita, jotka haluavat nauttia euron myönteisistä puolista, mutta jotka eivät halua jakaa taakkaa: valtioita, jotka eivät pysty pitämään talouttaan kunnossa. Näiden valtioiden, arvoisa puhemies, pitäisi lähteä euroalueelta. Tämä on ainoa mukautustoimi, joka meidän on tehtävä vakaus- ja kasvusopimukseen.
<SPEAKER ID="086" NAME="Mario Mauro" AFFILIATION="PPE">
- (IT) Arvoisa puhemies, hyvät kollegat, Välimeren eteläpuolella edelleen lisääntyvät mullistukset eivät saisi viedä huomioitamme pois keskipitkän aikavälin taloudellisista ja muista tavoitteista, jotka on otettu jo kauan sitten käyttöön. Kansainvälisen epävakauden pitäisi sen sijaan tehostaa taloutemme kasvuvauhtia: pidän myönteisenä päätöksiä, että Eurooppa 2020 -strategia pitäisi toteuttaa nopeasti; jo tämän viikon kokouksessa.
<P>
Emme tiedä, mitä tapahtuu Libyan kriisin jälkeen, mutta voimme olla varmoja, että mikään ei ole niin kuin ennen. EU:n tarvitsee sen vuoksi toimenpidekokonaisuutta, jonka avulla jäsenvaltiot voivat hengähtää, kun ne joutuvat uudelle epävarmalle ajanjaksolle. Suurin kysymys liittyy kuitenkin Välimeren tilanteeseen. Sodassa oleva Välimeri on suurin katastrofi, jota voidaan kuvitella maailmassa tällä hetkellä. Valtiot, joiden mielestä oli tärkeää tehdä jotain näissä olosuhteissa, toimivat viisaasti. Olemme kuitenkin hyvin ristiriitaisessa tilanteessa, jossa Euroopan unionilla vaikuttaa olevan hankaluuksia päättää siitä, mitä pitää tehdä, tai se on jopa jakaantunut tämän asian vuoksi.
<P>
Sen vuoksi vetoan puheenjohtajavaltio Unkariin: parlamentti ja minä uskomme, että komissio on läheisissä tekemisissä tämän puheenjohtajavaltion kanssa, ja puheenjohtajavaltiolla on mahdollisuus kääntää kriisi sellaiseksi, että se ei lopulta heikennä Euroopan unionia.
<P>
Meillä on tämä valtava vastuu: muuttaa tämänhetkinen kriisi mahdollisuudeksi tuottaa, saada aikaan ulkopolitiikka, jonka ansiosta maailma voi elää ja hengittää. Olemme vastuumme, epäilyksiemme ja virheidemme kanssa tärkeiden tapahtumien kynnyksellä, ja minusta meidän olisi kannettava tämä vastuu täysin ja varmistettava, että neuvoston huomenna ja ylihuomenna tekemät päätökset ovat kohtuullisia, mutta ennen kaikkea rohkeita. Kiitos.
<SPEAKER ID="087" NAME="Edite Estrela" AFFILIATION="S&amp;D">
(PT) Arvoisa puhemies, on jo todettu, että Portugalin parlamentissa tällä hetkellä vallitsevan tilanteen vuoksi hallitus voi valitettavasti kaatua. Jos hallitus kaatuu, siihen on syynä oppositiopuolueiden aiheuttama poliittinen epävakaus, koska se ei tukenut toista säästöpakettia.
<P>
On tosiseikka, että tämä on neljäs paketti parin kuukauden aikana. Tämä ei johdu siitä, että aiempia ei noudatettu: kyllä niitä noudatettiin. Syynä on se, että määrätyt ehdot ovat huonontuneet, koska ne ovat markkinoiden armoilla. Portugalin talousarvion toteutus tammikuun ja helmikuun aikana oli ylijäämäinen: menoja supistettiin kolme prosenttia ja tuloja oli 11 prosenttia enemmän.
<P>
Poliittiset voimat, jotka loivat poliittisen kriisin hylkäämällä tämän hallituksen esittämän ja komission, neuvoston ja Euroopan keskuspankin tukeman säästöohjelman, voivat olla tästä tyytyväisiä. Kuitenkin ne voivat olla tyytyväisiä tästä tilanteesta vain harkitsemattomuuden vuoksi, koska tämä on kauhistuttava asia euroalueen valtiolle, jolla on velkaongelmia. Tämä on kauhistuttavaa tälle maalle, se on epäoikeudenmukaista Portugalin kansalaisia kohtaan ja uusi isku suuren hankkeen, yhtenäisvaluutan, kestävyydelle.
<P>
Emme ole kriisissä euroalueella: olemme keskellä euroalueen suurta kriisiä. Haluaisin kysyä muilta portugalilaisilta Euroopan parlamentin jäseniltä, mikä on vaihtoehto? Kaikkien jäsenvaltioiden on esitettävä säästösuunnitelmansa huhtikuuhun mennessä. Tarvitseeko Portugali lisää säästötoimenpiteitä vähentääkseen alijäämäänsä ja julkista velkaansa; vähentääkseen alijäämänsä vuonna 2012 kolmella prosentilla ja vuonna 2013 kahdella prosentilla? Te kieltäydyitte neuvottelemasta, mutta ette esittäneet mitään vaihtoehtoja. Hylkääminen ei ole ratkaisu, se on ongelma, minkä vuoksi Portugalin kansalaiset joutuvat tekemään lisää uhrauksia.
<SPEAKER ID="089" NAME="Marielle De Sarnez" AFFILIATION="ALDE">
(FR) Arvoisa puhemies, seuraava Eurooppa-neuvoston kokous on luultavasti viimeinen mahdollisuus Euroopan johtajille pitää mielessä, että perustimme yhteisön pitääksemme kunniassa arvoja ja toimiaksemme yhdessä, kun perustavanlaatuiset kysymykset ovat vaakalaudalla. Kun kansalaiset ovat murhanhimoisen johtajan armoilla, kyseessä on perustavanlainen kysymys.
<P>
Ranskan ja Yhdistyneen kuningaskunnan ponnistelujen ansiosta on hyväksytty päätöslauselma. Olemme pystyneet estämään eversti Gaddafia pääsemästä Benghaziin. Kuitenkin Euroopan yhtenäisyyden puute on huolestuttava. Neuvoston on lähetettävä huomenna vahva viesti; sen on tuettava meneillään olevaa väliintuloa, tunnustettava Libyan kapinalliset, jotta he saavat tukea, ja eristettävä eversti Gaddafi jopa enemmän, jotta tämä hallinto kaatuu.
<P>
Perustavanlaatuiset kysymykset ovat kyseessä myös Bahrainin, Jemenin ja Syyrian tilanteessa. Perustavanlaatuinen kysymys on myös kyseessä silloin, kun näemme väkivallan kierteen puhkeavan jälleen Lähi-idässä.
<P>
Euroopan parlamentti vaatii Euroopan johtajia toimimaan ennen kuin se on liian myöhäistä. Historia on muutoksessa suuressa osassa maailmaa. Poliittinen rohkeus merkitsee, että tämä haaste otetaan vastaan: tämä on juuri sitä, mitä odotamme EU:lta ja siitä vastuussa olevilta.
<SPEAKER ID="090" NAME="Peter van Dalen" AFFILIATION="ECR">
(NL) Arvoisa puhemies, Alankomaiden monien miljardien eurojen takuiden vuoksi entinen valtionvarainministeri Ruding totesi, että tie budjettihelvettiin on päällystetty takauksilla. Myönnetyt takuut ovat olleet todella liian suuria ja riskialttiita. Niillä ei auteta torjumaan kriisiä, koska ne eivät ole tavoitteiden mukaisia.
<P>
Tämänhetkisen eurooppalaisen kriisin aiheuttivat ne, jotka antoivat vastuuttomasti velan kasvaa, ja ne, jotka eivät noudattaneet tehtyjä sopimuksia. Jos emme puutu näihin keskeisiin kysymyksiin, voimme antaa niin paljon takuita kuin haluamme, mutta niillä ei edelleenkään tarjota mitään apua.
<P>
Meillä on vakaus- ja kasvusopimus. Jo vuonna 2004 Saksa ja Ranska tekivät sen tyhjäksi. Meillä oli mahdollisuus vahvistaa sopimusta erityisesti automaattisilla rangaistuksilla, mutta mitä tapahtui? Rangaistuksiin sovelletaan edelleen poliittista päätöksentekoa. Tämä on uskomatonta. Saksalainen kirjailija Hans Enzensberger ennusti aivan oikein, mitä tapahtuisi. Hän ennusti, että kansalaiset suhtautuvat tämänhetkisen tilanteen vuoksi Euroopan poliittiseen eliittiin kyynisyydellä ja halveksunnalla.
<SPEAKER ID="091" NAME="Ilda Figueiredo" AFFILIATION="GUE/NGL">
(PT) Arvoisa puhemies, Euroopan unionin johtajien toimintatapaa ei voida hyväksyä. Työntekijöitä hyödynnetään yhä enemmän, otetaan käyttöön yhteiskunnalle vahingollisia toimia, jotka pahentavat eriarvoisuutta, lisäävät työttömyyttä ja työn epävarmuutta sekä köyhyyttä ja sosiaalista syrjäytymistä; kaikki tämä Euroopan unionin talous- ja rahoitusalan eturyhmien, joiden voitot eivät lakkaa kasvamasta, hyödyn vuoksi.
<P>
Ne haluavat kriisin varjolla pakottaa toisen hirttosilmukan taloudellisesti heikompien valtioiden kaulaan ja käyttää Euroopan vakausmekanismin edellytyksiä muuttamaan itsenäiset valtiot pelkiksi protektoraateiksi.
<P>
Sen vuoksi työntekijät ja kansalaiset vastustavat tällaisia toimia. Näin toimittiin lauantaina Portugalissa mielenosoituksessa, johon osallistui yli 300 000 henkeä, ja tänään Portugalin parlamentissa, jossa sen jäsenten enemmistö toimii varmasti samalla lailla neljännen säästöpaketin vuoksi.
<P>
Kuitenkin, arvoisa puhemies, me haluamme sanoa "ei" kansainvälisten joukkojen Libyaan suuntaamille pommituksille aivan samoin kuin sanoimme kaikkien alueen maiden, kuten Libyan, Bahrainin ja Jemenin, kamppailevien kansalaisten sorrolle.
<SPEAKER ID="092" NAME="Jaroslav Paška" AFFILIATION="EFD">
- (SK) Arvoisa puhemies, varojen vastuullinen hallinnoiminen on perusedellytys kotitalouksien, tuotannon tai kaupallisten yritysten, alueiden, kansallisvaltioiden ja valtioliittojen hyvälle ja vakaalle toiminnalle.
<P>
Sen vuoksi on luonnollista, että jos Euroopan unionin valtioiden ryhmä päätti luoda yhteisvaluutan, sen on löydettävä keinot estää populistisia poliitikkoja rasittamasta yhteisvaluuttaa kestämättömillä sitoumuksilla: veloilla, joita käytetään ostamaan äänestäjien tuki lyhyellä aikavälillä. Kilpailukykyä koskevassa sopimuksessa määritellään tiettyjä parametreja, joita erityisesti euroalueen valtioiden olisi noudatettava. Ongelmana on kuitenkin näiden hyvää tarkoittavien sääntöjen toteutus.
<P>
Olen siksi vakaasti sitä mieltä, että on korkea aika soveltaa automaattisia rangaistustoimia, kun näitä yhteisiä hallintosääntöjä ei noudateta. Näin ollen nämä rangaistukset eivät joutuisi Eurooppa-neuvoston poliittiseen hevoskauppaan, jossa hallitusten johtajat korjaavat monia erilaisia poliittisia virheitään peruuttamalla toistensa rangaistuksia.
<SPEAKER ID="093" NAME="Jacek Saryusz-Wolski" AFFILIATION="PPE">
(EN) Arvoisa puhemies, haluaisin tarkastella kahta näkökohtaa. Ensinnäkin olen tyytyväinen Euro Plus -sopimukseen, mikä on myönteinen toimenpide. On luotu uudenlainen rakenne, joka on melkein eräänlainen talouden alan Schengenin sopimus. Tärkeää on, että sen olisi oltava kattava ja avoin kaikille, jotka voivat ja jotka haluavat osallistua, ja että sillä ei saisi luoda kahden nopeuden Eurooppaa. Sopimus on valitettavasti vain puolittain avoin, koska perussopimus-, työjärjestys- ja toimielinasioiden valiokunnassa käsitelty ja äänestetty muutos 136 artiklaan ei mennyt läpi. Tarkistuksessa todetaan seuraavaa: "kehottaa tekemään vakausmekanismista alusta alkaen avoimen niille jäsenvaltioille, joiden rahayksikkö ei ole euro mutta jotka haluavat osallistua mekanismiin". Se on puoliksi avoin, koska se on avoin, jos otetaan vastaan sitoumuksia. Se ei ole auki euroalueen ulkopuolisille valtioille, jotka haluavat osallistua sen tarjoamiin oikeuksiin.
<P>
Yhtenäismarkkinat yhdistävät meitä paljon enemmän kuin euro. Kyseessä ei ole euroa koskeva kriisi; kyseessä on joitain euromaita koskeva kriisi. Millä hyvänsä euroalueen ulkopuolisella jäsenvaltiolla voisi olla samanlainen julkisen talouden ongelma. Asiassa on siten logiikan ja johdonmukaisuuden puute.
<P>
Muutama sana Libyasta ja eteläisestä Välimerestä. Haluaisin ensiksi onnitella meitä: ei itse asiassa unionia vaan joitain jäsenvaltioita, jotka ovat ihmisoikeuksien ja demokratian puolustuksen eturintamassa Libyassa. Meidän pitäisi olla kiitollisia Ranskalle ja sen johtajalle Nicolas Sarkozylle, että hän johtaa toimia.
<P>
Minusta tämä on alku sille, että ulkopolitiikassamme suuntaudutaan etuihin perustuvasta politiikasta arvoihin perustuvaan politiikkaan. Meidän on seurattava kahta toimenpidettä. Meidän on rakennettava uudelleen naapuruuspolitiikka ja suunnattava se yhteiskuntiemme ja hallitustemme suuntaan sekä saatava aikaan jotain, mitä Keski- ja Itä-Euroopassa kutsumme siirtymiseksi tai muuntamiseksi. Se on myös hälytyshuuto yhteisen turvallisuus- ja puolustuspolitiikan uudelleenjärjestämiseksi, uudistamiseksi ja vahvistamiseksi, jotta unionille annetaan yhteiset komento- ja sotilaalliset valmiudet.
<SPEAKER ID="094" NAME="Liem Hoang Ngoc" AFFILIATION="S&amp;D">
(FR) Arvoisa puhemies, hyvät kollegat, huominen, 24. maaliskuuta, on symbolinen päivä. Silloin muutetaan ensinnäkin Lissabonin sopimusta, josta olemme hiljattain äänestäneet. Sen perusteella voidaan ottaa käyttöön pysyvä Euroopan vakausmekanismi. Tämän mekanismin ansiosta Euroopan unioni voi ottaa käyttöön ensimmäiset euro-obligaatiot, joiden tarkoitus on rahoittaa valtion velkaa alhaisella korolla spekulatiivisilta hyökkäyksiltä.
<P>
Tässä mielessä on sääli, että prosessi pysähtyi puolitiehen. Perussopimuksen muuttamisen olisi pitänyt tarjota markkinoiden järjettömyyden ja kohtuuttomuuden vuoksi tilaisuuden antaa Euroopan keskuspankille valta toimia Yhdysvaltojen tavoin, eli ostaa takaisin julkista velkaa valuuttakursseihin kohdistuvan paineen vuoksi. Tämä menettely on yhä keskeneräisempi, koska tätä varten on pantava täytäntöön kilpailukykyä koskeva suunnitelma, joka on nimitetty uudelleen Euro Plus -sopimukseksi. Tämä on toinen tulevaisuuden symboli. Tätä sopimusta tukevat yksimielisesti neuvosto, komissio ja Euroopan keskuspankki.
<P>
Hyvät kollegat, te tiedätte kaikki Washingtonin konsensuksen: te piditte siitä. No, 24. maaliskuuta syntyy "Brysselin konsensus". "Brysselin konsensus" merkitsee uusliberaalin opin sokeaa ja murskaavaa täytäntöönpanoa: julkisten palvelujen ja hyvinvointivaltion musertamista; palkkojen kurinalaisuutta ja rahoitusmarkkinoiden mahdollisimman vähäistä sääntelyä.
<P>
Hyvät kollegat, neuvostolla, komissiolla ja Euroopan keskuspankilla on lyhyt muisti. Ne ehdottavat Euro Plus -sopimuksen saattamista osaksi hallintoa koskevaa pakettia, jotta järjestelmäämme vakiinnutetaan juuri ne toimintalinjat, jotka johtivat talouskriisiin. Espanjassa, Yhdistyneessä kuningaskunnassa ja muualla rahoitusalan edistämän kotitalouksien velan on aiheuttanut ostovoimakriisi, minkä syynä on ollut 20 vuoden ajan jatkunut palkkojen paikallaan polkeminen. Euro Plus -sopimuksessa valitettavasti ehdotetaan, että palkkojen kurinalaisuudesta on tehtävä pysyvä toimi.
<P>
Julkinen velka on talouskriisin seurausta ja se on johtanut kaikkialla turhiin veronalennuksiin, mitä liberaalit ja konservatiivit ovat edistäneet. Julkiset menot eivät lisääntyneet räjähdysmäisesti Euroopassa: päinvastoin. Talousarvion ja palkkojen kurinalaisuus, johon liittyy Euroopan keskuspankin suunnittelema korkotason nousu, lopulta tuhoaa sisäisen kysynnän Euroopassa ja tekee lopun elpymisestä ilman, että alijäämää vähennetään. Vastustamme huomenna rinnakkain työntekijöiden kanssa tätä "Brysselin konsensusta": tämä on maaliskuun 24. päivän kolmas symboli. Jos emme halua nähdä ruskeapaitojen paluuta, mitä vastaan yhteisö luotiin, kansalaisten valitsemien edustajien on seistävä kansalaisten joukossa ja tuomittava politiikat, jotka ovat epäoikeudenmukaisia ja tehottomia.
<SPEAKER ID="095" NAME="Anneli Jäätteenmäki" AFFILIATION="ALDE">
(FI) Arvoisa puhemies, pysyvän kriisinhallintamekanismin luominen Eurooppaan on perusteltua mahdollisten tulevien kriisien varalta. Kukaan meistä ei toivo uusia kriisejä, mutta niin voi käydä. Valitettavaa kuitenkin on, että pysyvä kriisinhallintamekanismi suunnitellaan perustettavaksi EU:n toimielinten ulkopuolelle. Mekanismi olisi saatava mahdollisimman lähelle EU:n toimielimiä, jotta ne pystyisivät valvomaan sen käyttöä, ja myös mahdollisten rangaistusten pitäisi tulla automaattisesti eikä keskustelujen ja neuvottelujen kautta.
<P>
Muutama sana EU:n niin sanotusta ulkopolitiikasta ja Libyasta:
<P>
Tilanne Libyassa ja kansainvälisessä yhteisössä on sekava. Oli perusteltua tehdä no flight zone -päätös siviilien puolustamiseksi. Siinä myös EU on ollut mukana. Nyt kun on hyökätty maajoukkoja vastaan, on mielestäni syytä kysyä, perustettiinko tämä no flight zone sitä varten. Tässä ollaan lähellä sitä, että on ylitetty sodan kynnys.
<SPEAKER ID="096" NAME="Derk Jan Eppink" AFFILIATION="ECR">
(EN) Arvoisa puhemies, Martin Schulz totesi, että sotilasoperaatiot otettiin käyttöön liian hätäisesti. Päinvastoin, ne saapuivat liian myöhään. Länsivaltiot odottivat liian kauan. Ne olisivat voineet saartaa Gaddafin Tripoliin ja pakottaa hänet joko lähtemään tai tuhoamaan hänen hallintonsa. Pystyimme hädin tuskin estämään joukkomurhan Benghazissa.
<P>
Ja mitä näimme? Ranska ja Yhdistynyt kuningaskunta - kaksi kansallisvaltiota - ottivat ohjat käsiinsä. Onnitteluni! Saksa näyttää olevan valtio, jolla on voimakas rahayksikkö ja pehmeä voima. Saksan puolustusministerinä oleminen on vaarallisin työ maassa. Samaan aikaan Turkki vastustaa Natoa ja Yhdysvallat on syrjään vetäytynyt voimahahmo, joka toimii kuin sivustakatsoja.
<P>
Pelkään pahoin että - samoin kuin Balkanilla - emme voi selvittää lukkiutunutta tilannetta ilman Yhdysvaltojen johtajuutta: johtajuutta, jota Euroopan unioni ei valitettavasti pysty tarjoamaan. Ainoa poliitikko, joka tiesi, miten Gaddafiin piti suhtautua, oli Ronald Reagan. Reagan oli oikeassa.
<SPEAKER ID="097" NAME="Nikolaos Chountis" AFFILIATION="GUE/NGL">
(EL) Arvoisa puhemies, tasan vuosi sitten Euroopan unionin johtajat ja Kreikan pääministeri päättivät, että Kreikan pitäisi toimia taloudellisena ja yhteiskunnallisena koekaniinina. Äärimmäisiä yhteiskunnan vastaisia toimia toteutettiin sillä verukkeella, että julkista alijäämää ja velkaa vähennetään ja kilpailukykyä parannetaan. Tämän kokeilun lopussa julkinen velka on vain vähän alle 150 prosenttia, työttömyys on 15 prosenttia, nuorten työttömyys 30 prosenttia, inflaatio lähellä 4,4 prosenttia ja talous on supistunut 6,6 prosentilla.
<P>
Komission jäsen Rehn, Kreikan kokeilu on epäonnistunut, ja te olette tuhonneet koekaniinin taloudellisesti, sosiaalisesti ja poliittisesti. Euroopan unionin johtajilla on edessään sama kohtalo muissa jäsenvaltioissa, jotka turvautuvat Euro Plus -sopimukseen, joka on eurooppalainen versio Kreikkaa koskevista toimista. Me vastustamme tätä sopimusta, koska emme halua tuhota työntekijöitä, eläkeläisiä ja työttömiä.
<P>
Komission jäsen Rehn, kun tämä Kreikkaa koskeva sopimus allekirjoitettiin, toivotitte kreikkalaisille hyvää onnea. Jos olette johdonmukainen pyrkimyksissänne, niin te toivotatte perjantaina tai lauantaina eurooppalaisille työntekijöille "hyvää onnea".
<SPEAKER ID="098" NAME="Hans-Gert Pöttering" AFFILIATION="PPE">
(DE) Arvoisa puhemies, hyvät kollegat, yhdysvaltalainen politiikan tutkija Samuel Huntington ennusti kerran sivilisaatioiden yhteentörmäystä. Jos olisimme luottaneet tähän, niin olisimme itse olleet osallisina tämän yhteentörmäyksen aikaansaamisessa osana itseään toteuttavaa ennustetta. Euroopan parlamentti on aina pyrkinyt yhteistyöhön arabivaltioiden ja niiden kansalaisten kanssa. Näemme nyt, miten arabimaailman kansat kamppailevat niiden arvojen puolesta, joita myös me edustamme: demokratian, vapauden ja oikeusvaltion puolesta. Kuka olisi odottanut muutama viikko sitten, että Arabiliitto pyytää meitä, länsivaltioita ja kansainvälistä yhteisöä, pysäyttämään Libyan tyrannin? Arabimaailmassa on meneillään käännekohta. Emme saa toistaa aikaisempia virheitä. Emme saa vaan esittää tyhjiä lupauksia arabivaltioiden kansalaisille, vaan meidän on toiminnallamme tuettava heitä.
<P>
Matkustan Konrad Adenauerin säätiön, jonka puheenjohtajana toimin, puolesta tänä iltana Tunisiaan, ja olin kaksi ja puoli viikkoa sitten Kairossa. Haluaisin toistaa Konrad Adenauerin, Saksan liittotasavallan ensimmäisen kanslerin sanat: olemme vapauden puolella. Meidän on nyt sanottava arabimaiden kansalaisille: jos haluatte tätä itse, niin me haluamme auttaa teitä tarjoamalla solidaarisuutta ja neuvoa teitä demokratiasta, jotta voitte valmistella vaaleja.
<P>
Kuulimme tyrmistyneinä Jerusalemissa tänään suoritetusta terroristi-iskusta, jossa loukkaantui monia henkilöitä. Me tuomitsemme tämän jyrkästi ja siitä vastuussa olevat. Me toteamme kuitenkin, että Israelin ja Palestiinan välillä on nyt oltava rauha. Jos vapauden tuuli puhaltaa arabivaltioiden läpi, niin on käytettävä tilaisuutta hyväksi saada aikaan rauha myös Israelin ja Palestiinan välille, jotta Israel voi elää rauhallisten rajojen sisällä, mutta jotta palestiinalaiset, jotka ansaitsevat saman kunnioituksen kuin israelilaiset, voivat myös elää rauhallisten rajojen sisäpuolella. Tämä on tehtävämme, kun tämä suuri muutos tapahtuu arabimaailmassa: Euroopan unionin on tehtävä oma osuutensa yhtenäisesti ja päättäväisesti.
<P>
(Suosionosoituksia)
<SPEAKER ID="099" NAME="Pier Antonio Panzeri" AFFILIATION="S&amp;D">
(IT) Arvoisa puhemies, hyvät kollegat, esitettyjen toimien lisäksi mietin, saadaanko eurooppalaisella politiikalla tarpeeksi aikaan. Luonnollisesti kestää jonkin aikaa ennen kuin Euroopan unioni osoittaa johtajuutta erityisesti ulkopolitiikan alalla, mutta kuten tiedämme, tiettyjä tilanteita syntyy, ja valitettavasti meillä ei ole niiden vuoksi toivomaamme aikaa. Ne edellyttävät itse asiassa nopeaa toimintaa ja kaukonäköisyyttä.
<P>
Nyt on selvää, että olemme edelleen jäämässä jälkeen siitä, mitä tarvitaan Välimeren alueen ja erityisesti Libyan asioiden hoidossa: meidän on harkittava asiaa hieman enemmän tunnustaaksemme, että me tarvitsemme ehkä ponnekkaampia toimia, jotta ymmärrämme, mitä on tapahtumassa, ja myös soveltaaksemme yhteistä toimintaa Välimeren alueella.
<P>
Kaikille on selvää, että Libyan tapauksessa on suuri ero siinä, toimiiko koko EU yhtenäisesti vai toimivatko pelkästään toimintaa haluavat valtiot, kuten tällä hetkellä. Ei, viestini neuvoston ja komission edustajille on, että emme ole vielä edenneet tähän saakka.
<P>
Neuvosto ei ole vastannut tiettyihin kysymyksiin, ja se on tehtävä tämä nyt nopeasti. Mietin, tiedämmekö me humanitaaristen toimien lisäksi, mitä on tehtävä, jos päätöslauselman 1973 soveltaminen ei riitä ja jos jotkut valtiot ylittävät toimeksiantonsa.
<P>
Toiseksi haluaisin tietää, miten komissio suhtautuu operatiivista komentoa koskevaan kysymykseen: Nato ilmoitti meille, että sillä on tekninen rooli, mutta se ei anna poliittista ohjausta. Luulemmeko, että voimme toimia näin ilman, että pyrimme vahvempaan ja yhtenäisempään Euroopan unionin toimintaan ja että sen sijaan tyrkytämme tehtävää muutamalle halukkaalle?
<P>
Lopuksi jatkuvan toiminnan ja Arabiliiton sekä Afrikan unionin yhteydessä on tärkeää estää se, että toimintaamme ei nähdä kielteisesti, mikä voisi luoda epävarmuutta ja vaarallisia muutoksia. Olemmeko me tästä tietoisia? Ehkä emme ihan kokonaan: nämä ovat kysymyksiä, jotka eivät ansaitse byrokraattisia vastauksia, mutta tarvitsemme asianmukaisia poliittisia vastauksia huomisesta Eurooppa-neuvoston kokouksesta alkaen.
<SPEAKER ID="100" NAME="Olle Schmidt" AFFILIATION="ALDE">
(SV) Arvoisa puhemies, euron arvostelijat maassani toteavat Kreikan ja Irlannin tilanteen osoittavan, että euro ei toimi. He sanovat, että on parempi olla euroalueen ulkopuolella. He ovat väärässä.
<P>
Euro on kymmenen vuoden historiansa aikana saanut aikaan vaurautta, matalaa inflaatiota ja itse asiassa miljoonia uusia työpaikkoja. Pysyvä kriisinhallintamekanismi toimii aivan viimeisenä keinona, jos joku valtio joutuu suuriin taloudellisiin vaikeuksiin.
<P>
Euro ei ole syynä kriisille, kuten komission jäsen perustellusti huomauttaa. Yhteinen valuutta on päinvastoin tärkeä osa tätä ratkaisua, ja tämä on totta myös Ruotsin kaltaisen valtion yhteydessä. Olen sen vuoksi pahoillani, että Ruotsin parlamentin enemmistö ei kannata Ruotsin liittymistä euroa koskevaan sopimukseen. Tämä vähentää kotimaani vaikutusvaltaa. Jos Ruotsi haluaa kuulua EU:n sisäpiiriin, kuten Ruotsin hallitus sanoo, niin ei auta, että istutaan kokoushuoneiden ulkopuolella. Tanska ja Tanskan hallitus sekä parlamentti kannattavat euroa. Tämän pitäisi olla mahdollista myös Ruotsissa.
<SPEAKER ID="101" NAME="Georgios Toussas" AFFILIATION="GUE/NGL">
(EL) Arvoisa puhemies, Kreikan kommunistinen puolue tuomitsee Yhdysvaltojen, Ranskan, Yhdistyneen kuningaskunnan ja Naton Libyassa aloittaman uuden laittoman imperialistisen sodan.
<P>
Humanitaarisen avun tarjoamista koskevat tavoitteet ovat häpeällistä tekopyhyyttä. Imperialistien todellinen tavoite on öljy, maakaasu ja Libyan, Pohjois-Afrikan ja yleisesti koko alueen vaurautta tuottavat luonnonvarat. Yhdysvaltojen, Naton ja Euroopan unionin imperialistien hyökkäys pahentaa riskejä, joille alueen kansalaiset ovat yleisesti alttiita. Uusi sopimus ja euron yhtenäisyyttä koskeva talouden hallinto aiheuttavat massatyöttömyyttä ja köyhyyttä. Euroopan tukimekanismi on mekanismi kansojen hallitulle konkurssille ja turvalliselle maksukyvyttömyydelle, jotta turvataan rahavallan voitot.
<P>
Tämä on Yhdysvaltojen vapaa maailma. Tämä on demokratian ja vapauden Euroopan unioni. Tämä on todellinen ongelma: menevätkö konkurssiin kansalaiset vai rahavalta? Kansalaisten ei pitäisi joutua maksamaan imperialistisen barbarismin ja kapitalistisen kriisin vaikutuksista. Heitä ei pitäisi tuomita jatkuvaan työttömyyteen ja köyhyyteen, ja sen vuoksi kehotamme heitä ryhtymään kapinaan ja torjumaan tätä imperialistista välintuloa sekä taistelemaan nykyaikaisista oikeuksista ja vaihtoehtoisesta tiestä kasvuun, jolla palvellaan kansalaisten tarpeita eikä monopolien voittoa.
<SPEAKER ID="102" NAME="Paulo Rangel" AFFILIATION="PPE">
(PT) Arvoisa puhemies, haluaisin ensiksi kiinnittää huomion siihen, että Euroopan kansanpuolueen (kristillisdemokraatit) ryhmä ja erityisesti Portugalin valtuuskunta PPE-ryhmässä on tyytyväinen tulevan Eurooppa-neuvoston kokouksen toimintaan, aikaansaatuun ratkaisuun, joka on suoraan sanottuna parempi, mitä aikaisemmin odotettiin. Se pitää myönteisenä erityisesti kollegoidemme Brokin ja Gualtierin työtä. He valmistelivat parlamentin puolesta mietinnön komission ehdotusten pohjalta, jolloin mekanismi tuodaan lähemmäksi jotakin, joka selkeästi noudattaa yhteisömallia ja vie sitä pois hallitustenvälisestä ratkaisusta.
<P>
Haluaisin seuraavaksi todeta kaikille kollegoilleni ajankohdalla, jolloin Portugalissa on poliittinen kriisi, että Portugalin sosiaalidemokraattinen puolue (PSD), joka kuuluu PPE-ryhmään, on valmis hallitsemaan vaalien jälkeen. Lisäksi hallitsemme euroalueen kriteerien mukaisesti ja saavutamme kaikki asetetut tavoitteet, mitä Portugalin sosialistipuolue (PS) ei saanut aikaan 13 vuoden aikana; toistan tämän, 13 vuoden aikana.
<P>
Portugalin sosialistipuolueen hallitus epäonnistui huomattavasti. PSD ennusti kaikki Portugalin tapahtumat vuoden 2009 vaalien aikana. Se osallistui tähän kampanjaan, ja me varoitimme, että tämä tapahtuisi. Sen vuoksi sanomme täällä nyt, että me annamme kaikki takuut Euroopan unionille ja erityisesti kumppaneillemme euroalueella, että täytämme jokaisen kriteerin. Tämä on vaativaa, ja Portugalin kansan on sen vuoksi tehtävä uhrauksia. Meillä olisi kuitenkin kerrankin uskottava hallitus toisin kuin Portugalin nykyinen hallitus, jonka oli esitettävä neljä vakaus- ja kasvuohjelmaa ja joka etsii jatkuvasti uusia ratkaisuja ilman, että se voi antaa markkinoille uskottavan vastauksen; vastauksen, joka on Portugalin ja Euroopan etujen mukainen.
<P>
(Jäsen suostui vastaamaan sinisen kortin kysymykseen työjärjestyksen 149 artiklan 8 kohdan mukaisesti.)
<SPEAKER ID="103" NAME="Edite Estrela" AFFILIATION="S&amp;D">
(PT) Arvoisa puhemies, haluaisin vain kysyä Paulo Rangelilta - koska hän toteaa, että Portugalin seuraava hallitus esittää samoja säästötoimia ja sitoutuu samoihin tavoitteisiin, joista on neuvoteltu Brysselissä - että eikö hänen mielestään ole lapsellista ja harkitsematonta provosoida poliittista kriisiä? Katsooko hän, että Portugali maksaa liian korkean hinnan ja että se vaatii liian paljon uhrauksia Portugalin kansalaisilta? Haluaisin tähän vastauksen. Eikö vallanhimo ole syynä siihen, että he omaksuvat tämän asenteen?
<SPEAKER ID="104" NAME="Paulo Rangel" AFFILIATION="PPE">
(PT) Arvoisa puhemies, vastaan hyvin mielelläni, vaikka en halunnut kääntää Euroopan parlamentin keskustelua Portugalin politiikkaa koskevaksi väittelyksi. Jos kollega Estrela haluaa keskustella Portugalin politiikasta, hänellä on yksinkertainen ratkaisu: ensin on oltava vaalit, sen jälkeen on asetuttava ehdokkaaksi Portugalin parlamenttiin, ja hänellä on mahdollisuus oppositiossa keskustella Portugalia varten tarkoitetusta politiikasta Portugalin sosiaalidemokraattisen puolueen kanssa.
<P>
Haluaisin vain sanoa seuraavaa: meillä ei voi olla enää hallitusta, joka on epäonnistunut neljä kertaa kahden vuoden aikana. Se on mahdotonta, se on kestämätöntä, ja markkinat eivät pidä sitä uskottavana: ratkaisuja ei ole olemassa, kun Portugalin sosialistipuolue on hallituksessa.
<P>
(Jäsen suostui vastaamaan sinisen kortin kysymykseen työjärjestyksen 149 artiklan 8 kohdan mukaisesti.)
<SPEAKER ID="105" NAME="Liisa Jaakonsaari" AFFILIATION="S&amp;D">
(FI) Minulla ei ole mahdollisuutta olla Portugalin parlamentissa kysymässä tätä, joten kysyn Teiltä ihan suoraan: miksi Portugalin PPE-ryhmä ei tue tätä ehdotusta, joka on erittäin tärkeä? Koko euro-alue ja Euroopan unioni voivat joutua kriisiin, jos päätöksiä vitkutellaan. Miksi te ette tue näitä esitettyjä ratkaisuja? Siis tässä ja nyt!
<SPEAKER ID="106" NAME="Paulo Rangel" AFFILIATION="PPE">
(PT) Arvoisa puhemies, Portugalin sosiaalidemokraattinen puolue tuki vastuullisesti kaikkia säästöpaketteja toisin kuin monet puolueet muissa unionin jäsenvaltioissa. Kun hallitus epäonnistui ilmiömäisesti - ja sillä ei ole enää tekosyytä, se ei ole pystynyt näyttämään yhtäkään tulosta kahden kokonaisen vuoden jälkeen - ja markkinatilanne pysyy sellaisena kuin se on, PSD:llä ei ole mitään muuta vaihtoehtoa kuin olla ratkaisun puolella. Ratkaisu on uudet vaalit, uusi hallitus, uusi luottamus Portugaliin ja myös EU:hun sekä euroalueeseen.
<SPEAKER ID="107" NAME="Simon Busuttil" AFFILIATION="PPE">
(MT) Arvoisa puhemies, Euroopan parlamentti hyväksyi kaksi viikkoa sitten rohkean poliittisen päätöslauselman, jossa vedottiin muun muassa siihen, että Libyaan luodaan lentokieltoalue. Ainoastaan viikko sitten, ennen kuin Yhdistyneiden Kansakuntien turvallisuusneuvosto hyväksyi tämän päätöslauselman, pidimme toisen kokouksen, jossa tunnelma oli melko epätoivoinen, koska Benghazin kukistuminen vaikutti välittömältä, minkä vuoksi vallankumous, jossa kannatettiin demokratiaa Libyassa, tyrehtyisi. Viime torstaina, päivää myöhemmin, päätöslauselma hyväksyttiin, ja on kulunut neljä päivää siitä, kun se pantiin täytäntöön.
<P>
Arvoisa puhemies, minusta on tärkeää, että panemme tämän päätöslauselman edelleen täytäntöön ja jatkamme Libyan kansalaisten tukemista. Meidän on samalla suojeltava heitä uusilta joukkomurhilta ja autettava heitä siirtymään kohti demokratiaa.
<P>
Meidän on puututtava myös kahteen muuhun kysymykseen. Meidän on ensinnäkin jatkettava laajan humanitaarisen avun tarjoamista Libyan kansalaisille ja pakolaisille, jotka siirtyvät Libyasta erityisesti Tunisiaan ja Egyptiin. Toiseksi meidän on valmistauduttava mahdolliseen pakolaisten joukkomuuttoon Euroopan unionin jäsenvaltioihin. Kyseessä ei ole loppujen lopuksi ainoastaan EU:n Välimerellä sijaitsevien jäsenvaltioiden vaan meidän kaikkien vastuu.
<SPEAKER ID="108" NAME="Tunne Kelam" AFFILIATION="PPE">
(EN) Arvoisa puhemies, PPE-ryhmän kokoushuone nimettiin tänään yhden Euroopan unionin perustajaisän, Alcide de Gasperin, mukaan. Hänen aikanaan kriisi pystyttiin ratkaisemaan ylikansallisella lähestymistavalla, jossa huolehdittiin ensin Euroopan yhteisistä eduista. Hän oli yksi niistä valtiomiehistä, jotka - huolimatta siitä, että he olivat syntyneet 1800-luvulla - pystyivät kehittämään näkemystä Euroopasta 21. vuosisadalla.
<P>
Tämänpäiväisen talouskriisin suunnan kääntäminen edellyttää johtajuutta, jonka päämääränä ei ole seuraavat vaalit ja joka ei keskity ensisijaisesti kansallisiin pelastustoimiin vaan joka huolehtii seuraavista sukupolvista ja koko Euroopasta. Pidän myönteisenä Eurooppa-neuvoston kokouksen uutta asiakirjaa vakausmekanismista sekä euroalueen uudistuspaketista.
<P>
Toiseksi toivon, että kilpailukykyä koskeva suunnitelma osoittautuu luotettavaksi ja myös houkuttelee euroalueen ulkopuolisia jäseniä. On tärkeää, että kaikki hallitukset tekevät merkittäviä kansallisia sitoumuksia kilpailuasemamme parantamiseksi.
<P>
Kolmanneksi olen huolestunut yhtenäismarkkinoiden tapauksessa, että sen kunnianhimoisia tavoitteita on huomattavasti rajoitettu ja että sen toiminnan tehokkuus voi olla melkein merkityksetöntä. Sen vuoksi, kun päätämme uusista toimista, meidän on osoitettava poliittista tahtoa ja uskottavuutta saamalla toteutettua neljä vapautta, johon eurooppalainen yhteistyö perustuu, mukaan lukien sisämarkkinat ja palveludirektiivin täysimääräinen täytäntöönpano.
<SPEAKER ID="109" NAME="Wim van de Camp" AFFILIATION="PPE">
(NL) Arvoisa puhemies, haluaisin ensiksi ilmaista myötätuntoni ja osanottoni Japanin kansalaisille. Tiedän, että keskustelemme hetken kuluttua Japanista, mutta toivon, että neuvosto ottaa myös tulevina päivinä huomioon Japanin erityisapua koskevat pyynnöt. Puhumme usein kehitysmaista, mutta nyt on pitkälle kehittyneessä maassa katastrofialue, jolla voidaan vielä tarvita lisäapua.
<P>
Toinen näkökohtani on Libya. Luulen, että mikään täällä tänään ilmaistuista lämpimistä puheenvuoroista komission ilmaisemien näkökohtien ohella ei muuta sitä tosiasiaa, että Euroopan unioni ei ole läsnä Libyassa ja että se ei voi tällä hetkellä saada päätettyä kriisiä kaupungeissa tai Gaddafin maajoukkojen toimintaa.
<P>
Haluaisin kiittää Ranskan presidenttiä, että hän varmisti aivan viime hetkellä, että Euroopan unioni voi todella tehdä jotain yhteistyössä Naton kanssa. Väestön kärsimykset eivät ole vielä ohi, ja olisi viisasta, että emme tee numeroa omasta roolistamme. On parempi, että Eurooppa tarjoaa apua kriisin jälkeen kuin kriisin aikana, kuten olen jo todennut aikaisemmissa yhteyksissä.
<P>
Haluaisin lopuksi käsitellä Euro Plus -sopimusta. Olemme mielestäni ottaneet todella tärkeitä askeleita eteenpäin. Barroso kutsui sitä kulmakiveksi, mutta en usko, että kulmakivi on vielä tiukasti paikallaan, ja meidän on siirryttävä eteenpäin seuraavina kuukausina. Tätä ei saada todellakaan ratkaistua huomenna.
<SPEAKER ID="110" NAME="Seán Kelly" AFFILIATION="PPE">
Arvoisa puhemies, haluaisin komission puheenjohtaja Barroson tavoin keskittyä taloudelliseen tilanteeseen varsinkin siksi, että kotimaani saa EU:n ja Kansainvälisen valuuttarahaston takuujärjestelmän apua juuri tällä hetkellä. Irlannissa on kuitenkin uusi hallitus ja uutta toivoa. Irlannin hallituksen päämies esitti ensimmäisessä puheessaan, että hän halusi rakentaa siltoja Euroopassa, maksaa velkamme, tehdä osuutemme, ja tämän me olemme päättäneet tehdä.
<P>
Tarvitsemme kuitenkin tätä varten kahta asiaa. Ensinnäkin korkotaso on ankara ja se ei ole kestävä. Me haluaisimme, että sitä vähennetään ainakin prosentilla kahteen prosenttiin. Toiseksi tarvitsemme myös jatkuvan takuun pankeille tarjottavasta rahoituksesta siihen saakka, että ne ovat jälleen toimintakykyisiä. Meitä ei tarvitse painostaa yhtiöverostamme ja emme tarvitse luentoja Sarkozyn kaltaisilta henkilöiltä, joka näyttävät olevan tyytyväisiä siitä, että Ranskan reaalikorko on 8,2 prosenttia, kun meidän reaalikorkomme on itse asiassa 11,9 prosenttia. Ehkäpä hänen pitäisi huomata malka omassa silmässään ennen kuin hän katsahtaa Irlanninmeren suuntaan.
<P>
Mikä on vastasuoritus? Ensinnäkin meillä on käytössä säästöpaketti, joka aiheuttaa paljon mielipahaa ja tuskaa kansalaisillemme. Toiseksi me harkitsemme tarvittaessa velkapakettia, jollainen on ollut käytössä Saksassa vuodesta 2009 lähtien. Kolmanneksi me harkitsemme myös riippumatonta eurooppalaista verovirastoa. Tämä on hyvin tärkeää, koska en usko, että on olemassa riippumatonta kansallista virastoa.
<P>
Haluaisin pyytää komission puheenjohtajaa Barrosoa syntymäpäivänään ja hänen kollegojaan edistämään sitä, että Irlanti auttaa itse itseään tässä tapauksessa ja että emme jälleen vaadi apua takuujärjestelmän avulla.
<SPEAKER ID="111" NAME="Krzysztof Lisek" AFFILIATION="PPE">
(PL) Arvoisa puhemies, on myönteistä, että Euroopan unionin johtajat ovat käyttäneet näin paljon aikaa viime viikkoina ja päivinä Libyan ja muiden Pohjois-Afrikan valtioiden tapahtumiin. Olen varma, että tämä toiminta antaa meille mahdollisuuden estää siviilien joukkomurha, ja olen myös varma, että libyalaiset kukistavat itse tyrannin.
<P>
Ei voida kuitenkaan kiistää, että meidän on puhuttava myös sisäisistä haasteista, jotka koskevat tapaa, jolla Euroopan unioni ja sen toimielimet toimivat, sisäisen toiminnan haasteita, yhteistä ulkopolitiikkaa sekä yhteistä turvallisuus- ja puolustuspolitiikkaa. Euroopan unionin joidenkin jäsenvaltioiden välille ilmaantunut mielipide-ero osoittaa, kuinka kaukana olemme tavoitteesta, aidosti yhtenäisestä politiikasta, joka on Lissabonin hengen mukainen.
<P>
Se on myös haaste koko kansainväliselle yhteisölle. On hyvä, että teemme yhteistyötä Yhdysvaltojen ja muiden Naton jäsenten kanssa ja on hyvä, että käymme vuoropuhelua Arabiliiton ja Afrikan unionin kanssa, ja on myös hyvä asia, että käymme vuoropuhelua Israelin kanssa. Mielestäni Hans-Gert Pöttering korosti erittäin tärkeää seikkaa: sillä, mitä tällä hetkellä tapahtuu Pohjois-Afrikassa, mitä tapahtuu Libyassa ja Egyptissä, voi olla erittäin vakavia seurauksia, ja nämä seuraukset voivat vaikuttaa myös rauhanprosessin tulevaisuuteen. Meidän olisi pidettävä tämä neuvo mielessä ja ottaa se tarkkaan huomioon.
<P>
Meidän olisi myös pidettävä mielessä näiden valtioiden tulevaisuus ja demokratian sekä ihmisoikeuksien edistäminen, eikä pelkästään toimia palokuntana ja sammuttaa paloja. Meidän olisi myös pidettävä mielessä muut Euroopan läheisyydessä olevat valtiot, missä tällaiset synkät tapahtumat voivat esiintyä.
<SPEAKER ID="112" NAME="Michael Gahler" AFFILIATION="PPE">
(DE) Arvoisa puhemies, Van Rompuy ilmoitti kutsussaan Eurooppa-neuvostolle, että aloitamme työillallisella arvioidaksemme Libyan ja eteläisten naapurimaidemme tilannetta. Toivon, että kukaan ei tukehdu tämän vuoksi vaan että sen sijaan lähetämme selkeät ja yhtenäiset viestit tavoitteistamme eversti Gaddafille ja Libyan kansalle sekä myös omille kansalaisillemme, joita ärsyttää yhtenäisyyden puute, kun vastassa on vallastaan kiinni pitävä diktaattori.
<P>
On oikein laajentaa mustaa listaamme, jotta siihen sisällytetään tietyt henkilöt ja jotta Libyan kansallisen öljy-yhtiön tilit jäädytetään. Olisin halunnut, että Naton sijaan EU olisi muistanut omat kapasiteettia ja valmiuksia koskevat päätöksensä ja että se olisi voinut toteuttaa aseidenvientikieltoa käyttämällä omien jäsenvaltioidensa merivoimia. Kyseessä ovat loppujen lopuksi naapurimme. Jos olisimme toimineet näin, olisimme välttäneet viimeaikaisen jännityksen Turkin ja Naton välillä ja vähentäneet yhdysvaltalaisiin liittolaisiimme kohdistunutta painetta.
<P>
Toivon nyt, että EU:n humanitaaristen operaatioiden suunnittelussa ei keskitytä pelkästään sotapakolaisten vastaanottoon Libyan Egyptin ja Tunisian vastaisella rajalla, vaan että voimme aktiivisesti edistää humanitaarista avunantoa niissä osissa Libyaa, jotka on jo vapautettu eversti Gaddafin vallasta. Mielestäni tämä on välttämätöntä, jotta teemme aikeemme selviksi Tripolin hallinnolle.
<P>
Haluaisin sanoa kreikkalaiselle kommunistijäsenelle, että kuulin juuri Moskovasta, että Stalin on kuollut. Politbyroosta tulevat uudet ohjesäännöt, mutta te ette ole ilmeisesti saanut niitä.
<SPEAKER ID="113" NAME="Cristian Dan Preda" AFFILIATION="PPE">
(RO) Arvoisa puhemies, luulen, että olemme kaikki samaa mieltä Libyassa käynnissä olevan operaation perimmäisestä tavoitteesta: päättää täysin Gaddafin hallinnon siviileihin kohdistuvat kestämättömät väkivallanteot ja väärinkäytökset.
<P>
Mielestäni YK:n turvallisuusneuvoston päätöslauselman 1973 8 kohta tarjoaa kiistattoman oikeudellisen perustan, jolla voidaan varmistaa kaikin tavoin, että lentokieltoaluetta, jonka tavoitteena on suojella siviilihenkilöitä, kunnioitetaan. Haluaisin itse asiassa mainita, että ennen päätöslauselman 1973 hyväksymistä Euroopan parlamentti oli yksi ensimmäisistä kansainvälisistä toimielimistä, joka kehotti perustamaan lentokieltoalueen. Se ehdotti sitä edellisessä täysistunnossa Strasbourgissa.
<P>
Eurooppa-neuvoston kokous alkaa huomenna, ja mielestäni on kaksi tärkeää näkökohtaa, joilla varmistetaan, että väliintulo Libyassa onnistuu. Avainsanojen pitäisi olla mielestäni "koordinaatio" ja "selkeys". Kun on kyse humanitaarisista näkökohdista, tarkoitan ennen kaikkea EU:n tason koordinointia Lissabonin sopimuksen hengen mukaisesti. Myös Naton kanssa on koordinointia: mielestäni toimiemme on täydennettävä Naton toimia. Lisäksi koordinointi Arabiliiton kanssa on erittäin tärkeää, koska jatkuva alueellinen tuki on olennainen osa toimintaamme Libyassa.
<P>
Lopuksi meidän on pyrittävä selvästi päättämään siviilihenkilöihin kohdistuva väkivalta. Tämän tilanteen onnistunut ratkaiseminen riippuu suurelta osin viestimme selkeydestä.
<SPEAKER ID="114" NAME="Ildikó Gáll-Pelcz" AFFILIATION="PPE">
(HU) Arvoisat puhemies, ministeri ja komission jäsenet, viimeisimmät talousennusteet osoittavat, että EU on irtautumassa kriisistä. Seuraava Eurooppa-neuvoston kokous voi edelleen vahvistaa tätä prosessia. Viikonlopun kokouksessa voidaan saada aikaan eurooppalaisen politiikan läpimurto, jolla eurooppalainen solidaarisuus nostetaan uudelle tasolle. Tärkeä osa ehdotettua toimenpidekokonaisuutta on makroekonominen koordinointikausi, eli eurooppalainen ohjausjakso, jonka ensimmäinen vaihe saatiin päätökseen puheenjohtajavaltio Unkarin laatiman tiivistelmäraportin perusteella. Tämä mietintö on tärkeä myös, koska se antaa meille mahdollisuuden hahmotella kriisin jälkeistä taloudellista tilannetta, kilpailukykyistä Euroopan unionia. Tämän lisäksi puheenjohtajavaltio Unkari oli merkittävässä asemassa viime viikolla, kun hyväksyttiin yleiset suuntaviivat kuuden lainsäädäntöaloitteen kokonaisuudesta, ja tämän ansiosta parlamentti voi aloittaa ja...
<P>
(Puhemies keskeytti puhujan.)
<SPEAKER ID="115" NAME="Csaba Sándor Tabajdi" AFFILIATION="S&amp;D">
(HU) Arvoisa puhemies, haluaisin onnitella puheenjohtajavaltio Unkaria toiminnastaan viime viikkojen aikana. Tämä on todellinen menestystarina. Tämä on samaan aika menestystarina koko Euroopalle. Kaikki on valmiina lopulliselle sopimukselle Euroopan unionin uudesta talouspoliittisesta kehyksestä, joka pitäisi saada aikaan tulevassa Eurooppa-neuvoston kokouksessa viikon loppupuolella. Tämän ansiosta koko Euroopan integraatio voi päästä uuteen vaiheeseen. Talouden hallintoa koskevissa uudistetuissa puitteissa meidän vastuumme ja Euroopan parlamentin vastuu on hyvin suuri, koska olisi hyvä, että nämä kuusi lainsäädäntöehdotusta hyväksytään ensimmäisessä käsittelyssä. Koko Euroopalle voi aiheutua epäedullisia vaikutuksia, jos asiassa viivytellään. Kiitän kollegoitani Brokia ja Gualtieria tämänpäiväisestä mietinnöstä. Olen kiitollinen, että neuvosto oli joustava, ja Euroopan parlamentin on ainoastaan...
<P>
(Puhemies keskeytti puhujan.)
<SPEAKER ID="116" NAME="Pat the Cope Gallagher" AFFILIATION="ALDE">
(GA) Arvoisa puhemies, tuen Irlannin hallituksen toimia, jotta korkotasoa alennetaan EU:n ja Kansainvälisen valuuttarahaston Irlantia koskevassa ohjelmassa. Komissio on tehnyt selväksi, että se on valmis tukemaan korkotason alentamista, ja olettaisin, että 27 jäsenvaltiota pääsevät yhteisymmärrykseen tämän kysymyksen uudelleenharkinnasta.
<P>
(EN) On Irlannin ja Euroopan unionin edun mukaista, että velkamme kestävyys varmistetaan. On välttämätöntä, että EU:n rahoitustukimekanismin hinnoittelu on edullista ja oikeudenmukaista.
<P>
On raportoitu laajasti, että jotkut valtiot vaativat myönnytyksiä Irlannilta vastineeksi korkotason alentamisesta. Näyttää siltä, että Irlantia painostetaan korottamaan esimerkiksi yhtiöveroaan. Minulla ei ole aikaa käsitellä kysymystä efektiivisestä verosta verrattuna yhtiöveroon...
<P>
(Puhemies keskeytti puhujan.)
<SPEAKER ID="118" NAME="Andrew Henry William Brons" AFFILIATION="NI">
(EN) Arvoisa puhemies, Eurooppa-neuvosto hyväksyy päätöksen, jolla perustamissopimusta mukautetaan Euroopan vakausmekanismin vuoksi, ja sen perusteella valtioita pitäisi auttaa pysymään euroalueen sisäpuolella. Tietenkin se epäonnistuu: ei sen vuoksi, että ongelmaan vaikuttavat varoja koskevat tarpeet vaan koska ongelma on levinnyt laajalle. Tämä on mekanismi, jolla yritetään saada vettä virtaamaan ylävirtaan!
<P>
Maan rahayksikön ulkoisen arvon olisi heijastettava valuutan kysyntää ja tarjontaa, ja tämän pitäisi sen vuoksi heijastaa sen näkyvän ja näkymättömän viennin kysyntää ja sen näkyvän ja näkymättömän tuonnin tarvetta samoin kuin pääomaliikkeitä.
<P>
Sama rahan arvo ei voi mitenkään heijastaa 17 erilaisen valtion taloudellisia edellytyksiä. Sen sijaan, että tarvitsemme mekanismia, jolla vararikkoon joutuneet valtiot pidetään euroalueella, tarvitsemme mekanismia, jolla ne pelastetaan sieltä. Jopa ne valtiot, jotka ovat menestyneet euroalueella, ovat paremmassa asemassa sen ulkopuolella uudelleen arvioitujen rahayksikköjen ansiosta.
<SPEAKER ID="119" NAME="Petru Constantin Luhan" AFFILIATION="PPE">
(RO) Arvoisa puhemies, mielestäni on tärkeää, että Eurooppa-neuvoston keskusteluissa 24. ja 25. maaliskuuta viimeistellään uskottava lainsäädäntöpaketti Euroopan unionin talouspolitiikan ohjausjärjestelmän vahvistamiseksi.
<P>
Tässä yhteydessä koheesiopolitiikka on yhteisen maatalouspolitiikan kanssa painopistealue neuvotteluissa uudesta vuoden 2013 jälkeisestä Euroopan unionin talousarviosta.
<P>
On tärkeää, että suuri osuus vuoden 2013 jälkeisestä talousarviosta käytetään edelleen koheesiopolitiikkaa varten, jotta varmistetaan, että Euroopan unioni täyttää kunnianhimoiset tavoitteensa ja tarjoaa asianmukaista tukea Eurooppa 2020 -strategian täytäntöönpanolle.
<P>
Koheesiopolitiikalla on saatava kuitenkin investoinneista tehokkaampia erityisesti rahastojen strategisen ohjelmasuunnittelun, tavoitteiden aihekohtaisen keskittämisen ja täytäntöönpanosääntöjen yksinkertaistamisen avulla.
<SPEAKER ID="120" NAME="Zigmantas Balčytis" AFFILIATION="S&amp;D">
- (LT) Arvoisa puhemies, hyväksyimme tänään Lissabonin sopimukseen muutoksen, jolla helpotetaan euron pysyvän vakausmekanismin käyttöönottoa. Osoitimme solidaarisuutta olemalla samaa mieltä perussopimuksen muuttamisesta ja ymmärtämällä, että olemme vaikeassa taloudellisessa tilanteessa ja että meidän on toteutettava hyvin konkreettisia toimia talouden koordinoinnissa ja valvonnassa. Tämä mekanismi ja tukirahasto on kuitenkin tarkoitettu ainoastaan euroalueen valtioille ja sen ulkopuoliset maat sivuutetaan, mikä aiheuttaa riskin EU:n pirstoutumisesta ja yhteisömenettelyn hylkäämisestä. Euroopan unionin on sen vuoksi osoitettava suurempaa solidaarisuutta tarjoamalla tukea euroalueen ulkopuolisille valtioille, jotta ne voivat liittyä ryhmään ja saada kaikki päätöksenteko-oikeudet Euroopan unionissa. Poistaisimme siten EU:hun liittymistä koskevan sopimuksen aiheuttaneen tilapäisen ristiriitaisen tilanteen.
<SPEAKER ID="121" NAME="Monika Flašíková Beňová" AFFILIATION="S&amp;D">
(SK) Arvoisat puhemies ja komission jäsen, haluaisin kiinnittää huomionne kahteen seikkaan, jotka liittyvät Eurooppa-neuvoston tulevaan kokoukseen.
<P>
Ensimmäinen on se, että monet toimista ovat demokratian vastaisia. Kansallisten parlamenttien ja Euroopan parlamentin asemaa ainoina vaaleilla valittuina eliminä heikennetään ja keskushallinnon toimeenpanevien elinten valtuuksia vahvistetaan. Ankarat rangaistukset ja niiden automaattisuus rajoittavat kansallisten parlamenttien valtaa vaikuttaa talouspolitiikkaan. Suhtaudun kielteisesti myös siihen, että komissio laati lainsäädäntöä makrotalouden indikaattoreista ilman, että Euroopan parlamentti osallistuu siihen.
<P>
Toiseksi monet ehdotetuista toimista ovat epäsuotuisia. Miten komissio aikoo palauttaa talouskasvun ja työllisyyden? Ehdotatte toimintalinjoja, joilla tukahdutetaan kotimainen kysyntä ja turvaudutaan vientiin. On lähes varmaa, että tällainen toimintalinjojen yhdistelmä ei saa EU:ta pois kriisistä. Epädemokraattisten ja hillitsevien toimien sijasta haluaisin, arvoisa komissio, ilmaista...
<P>
(Puhemies keskeytti puhujan.)
<SPEAKER ID="122" NAME="Liisa Jaakonsaari" AFFILIATION="S&amp;D">
(FI) Arvoisa puhemies, tämän päivän huono uutinen oli se, että Portugalin konservatiivit ovat uusien vaalien toivossa hylkäämässä tätä pakettia. Tällä tavalla voidaan saada koko euro-alue kriisiin, koska vitkuttelu on myrkkyä tällä hetkellä. Markkinat seuraavat myös sitä, pystyykö Euroopan unioni päätöksentekoon.
<P>
On erittäin tärkeä asia, että saadaan aikaan ratkaisuja. Kysymys on historiallisesta päätöksestä, sillä nyt siirrytään tästä iänikuisesta koordinoimisesta, jossa harva halusi tulla koordinoiduksi, governanceen eli ihan uuteen eurooppalaiseen talousarkkitehtuuriin, joka on hyvä asia. Valitettavasti huonon maineen tälle koko projektille antoi Sarkozyn ja Merkelin uusliberalistinen...
<P>
(Puhemies keskeytti puhujan.)
<SPEAKER ID="123" NAME="Olli Rehn">
komission jäsen. - (EN) Arvoisa puhemies, haluaisin ensiksi kiittää kaikkia parlamentin jäseniä hyvin vastuullisesta ensi viikon Eurooppa-neuvostoa koskevasta keskustelusta. Haluaisin komission puolesta kommentoida useita puheenvuoroja, jotka koskivat Libyaa ja Japania, ennen kuin käsittelen taloudellisia kysymyksiä. Kuten tiedätte, komissiolla ei ole toimivaltaa turvallisuuden ja puolustuksen alalla, mutta me olemme koordinoineet Euroopan vastausta humanitaariseen kriisiin, joka on kasvamassa Libyan rajoilla. Lentokieltoalueen sotatoimet, joita toteutetaan YK:n turvallisuusneuvoston päätöslauselman 1973 perusteella, aiheuttivat uusia olosuhteita, jotka on otettava huomioon humanitaarisen avun toimituksessa turvallisella ja tehokkaalla tavalla apua tarvitseville Libyaan tai sen rajoille. Ne toivat uutta toivoa ja niiden avulla säästetään viattomien siviilien henkiä.
<P>
Vaikka Japanin tapahtumilla ei ole mitään välittömiä terveysvaikutuksia Euroopan unionin kansalaisille, on tärkeää kartoittaa EU:n ydinturvallisuuspolitiikkaa samoin kuin käytössä olevia valmiussuunnitelmia ja turvallisuustoimia. Komissio hyödyntää kaikkia käytössä olevia välineitä vaikutuksen seuraamiseksi mukaan lukien tulevaisuuden turvallisuusvaikutukset. Minun mielestäni Japanin tilanne opettaa meille, että riskeistä voi tulla todellisuutta; se, mitä pidettiin mahdottomana, on nyt sisällytettävä suunnitelmiimme. Eurooppalainen lähestymistapa ydinlaitosten kattavaan turvallisuuden ja riskien arviointiin enimmäistäisi vaikutukset Euroopan tasolla.
<P>
Ennen lopullisten päätelmien tekemistä on tärkeää, että Japanin onnettomuutta arvioidaan kokonaisuudessaan; tähän arvioon olisi sisällyttävä tärkeimmät näkökohdat, kuten maanjäristyksiin liittyvät turvallisuusvaatimukset ja reaktorien jäähdyttämistä tukeva varavirtalähde.
<P>
Myös talouspolitiikan alalla keskustelunne osoitti, miten paljon on pelissä huomisessa Eurooppa-neuvostossa, ja uskon, että täältä lähetettyä viesti kuunnellaan Euroopan kaikissa pääkaupungeissa. On kohtuullista sanoa, että Euroopan unioni on kehittynyt huomattavasti maaliskuun jälkeen. Rahoituskriisi, joka muuttui talouden taantumaksi ja sitten velka- ja pankkikriisiksi, on pakottanut EU:ta etsimään uusia tapoja päästä eteenpäin, harkitsemaan kaikkia mahdollisia vaihtoehtoja ja tekemään päätöksiä, joilla on pitkäaikaisia vaikutuksia.
<P>
Kuten komission puheenjohtaja Barroso totesi avauspuheenvuorossaan, me vastaamme haasteeseen kokonaisvaltaisella strategialla, joka perustuu Euroopan unionin vahvuuksiin, arvoihin ja toimielimiin. Euroopan unioni luotiin juuri tällä hetkellä edessämme olevia haasteita varten: pystymme kestämään myrskyt yhdessä ja irtaannumme yhteisillä ponnistuksilla kriisistä vahvempana kuin ennen.
<P>
Monta kuukautta kestäneiden pitkien keskustelujen tuloksena perusedellytykset talouspolitiikan kattavasta vastauksesta ovat nyt valmiina, jotta unionin johtajat voivat hyväksyä ne ja sitoutua niihin huomisessa Eurooppa-neuvostossa. Jäsenvaltiot ja erityisesti euroalueen jäsenvaltiot pyrkivät kaikki tehostettuun julkisen talouden vakauttamiseen ja kasvua edistäviin rakenneuudistuksiin hyvin päättäväisesti. Tämä on ensimmäinen ja tärkein kulmakivi, jotta tässä strategiassa edistytään.
<P>
Toiseksi neuvosto ja parlamentti ovat saavuttaneet tuloksia sen sitoumuksenne osalta, että komission lainsäädäntöpaketti talouden hallinnosta saadaan valmiiksi tähän kesään mennessä. Vahvistettu talouden hallinto on todellakin kattavan vastauksemme kulmakivi.
<P>
Kolmanneksi pysyvän Euroopan vakausmekanismin toiminta alkaa kesäkuusta 2013 lähtien, ja sen todellinen luotonantokapasiteetti on 500 miljardia euroa. Tämän päätöksen myötä meillä on käytössä talouden alan suojaverkko, jolla on riittävän hillitsevä vaikutus, jotta poistetaan pienimmätkin epäilykset valmiuksistamme toimia jopa kaikkein vakavimpien tulevaisuudennäkymien vuoksi.
<P>
Komissiolla on keskeinen tehtävä Euroopan vakausmekanismin hoitamisessa, ja tämän vakausmekanismin ja EU:n toimielinten - luonnollisesti Euroopan parlamentti mukaan lukien - yhteyttä vahvistetaan erittäin selvästi ja painokkaasti. Ehdotamme asianmukaisena ajankohtana perustamissopimuksen 136 artiklaan perustuvaa asetusta, jossa selkeytetään toimia, joilla määritellään poliittinen ehdollisuus ja varmistetaan yhdenmukaisuus maatason valvontaa koskevan EU:n kehyksen kanssa.
<P>
Lopuksi pankkialan korjaavat toimet on saatava päätökseen, jotta varmistetaan luottojen tarjoaminen reaalitaloudelle, yrityksille ja kotitalouksille. Seuraava pankkien stressitestien kierros suoritetaan tulevina kuukausina; sen tulokset ohjaavat tarvittavaa rakennemuutosta ja EU:n pankkialan mahdollista pääomittamista. Ennen kuin tulokset julkaistaan, kaikkien jäsenvaltioiden on päätettävä ja esitettävä tarvittaessa strategiansa mahdollisesta rakenneuudistuksesta ja niiden haavoittuvien instituutioiden pääomapohjan vahvistamisesta.
<P>
On välttämätöntä, että nämä kaksi ongelmaa ratkaistaan samanaikaisesti; rahoitusta koskevia korjaavia toimia on nopeutettava, pankkeja on järjestettävä uudelleen ja tarvittaessa niitä on pääomitettava mahdollisimman nopeasti. Tämä on edellytys Euroopan taloutta koskevan luottamuksen palauttamiseksi ja vahvistamiseksi, pankkien kestävyyden parantamiseksi ja sen varmistamiseksi, että turvaamme talouskasvun luottojen tarjonnan avulla.
<P>
Lopuksi, kun Eurooppa-neuvosto vahvistaa sitoutuvansa täysin kaikkiin näihin kattavan talousstrategiamme näkökohtiin kriisin ratkaisemiseksi, Euroopan unioni on oikeilla raiteilla taloustilanteen kääntämiseksi vuoden 2011 aikana. Tämä ei merkitse, että kaikki on kunnossa tai että voimme istua kädet ristissä. Se merkitsee kuitenkin, että olemme valmiit kohtaamaan nykyiset ja tulevat haasteet ja ehkäisemään kriisejä tulevaisuudessa.
<SPEAKER ID="125" NAME="Enikő Győri">
neuvoston puheenjohtaja. - (HU) Arvoisat puhemies ja komission jäsen, hyvät parlamentin jäsenet, ensiksi kiitos tästä keskustelusta. Olen kiitollinen siitä, että useimmat teitä tässä istuntosalissa ja puheenvuoron käyttäneet tunnustivat tarpeen kuudelle toimelle, jotka ovat Euroopan unionin yhteinen vastaus talouskriisiin ja joista valtion- tai hallitusten päämiehet voivat toivoakseni sopia torstaina ja perjantaina. Tämän ansiosta voimme saada kriisin päätökseen; voimme siten luoda perustan sille, että samankaltaisten kriisien toistumista rajoitetaan tiukasti. Olen hyvin voimakkaasti samaa mieltä niiden puhujien kanssa, jotka totesivat, että itse Euroopan unioni ei ole kriisissä, mutta että osa - melko suuri osa - jäsenvaltioista on joutunut velkakriisiin, velkakierteeseen. Tämä on se, mikä on saatava loppumaan. Tämä on ensisijainen tehtävä meille kaikille, kullekin jäsenvaltiolle.
<P>
Me elämme kuitenkin yhdessä unionissa, ja meillä on yhteinen rahapolitiikka sekä yhteinen valuutta. Sen vuoksi kunkin yksittäisen jäsenvaltion velkakriisi on meidän kaikkien yhteinen ongelma. Tarvitsemme tämän vuoksi yhteisiä ratkaisuja. On alkanut mielenkiintoinen keskustelu. Luulen, että meidän on vastattava siihen, kun nyt aloitamme neuvottelut virallisesti talouden hallintoa koskevasta kuudesta lainsäädäntöehdotuksesta. Tämä merkitsee eron tekemistä hyvän ja pahan velan välillä. Onko olemassa sellaista asiaa kuin hyvä velka? Tämä on erittäin mielenkiintoinen keskustelu. Komission jäsen tukee sitä, mitä sanon, koska me tarkastelimme tätä Eurooppa-neuvostossa, ja neuvosto suhtautui hyvin epäillen siihen, onko olemassa sellaista asiaa kuin hyvä velka. Eräs Euroopan parlamentin jäsen totesi tässä asiassa, että monessa tapauksessa velka, joka oli ensiksi hyvä velka, voi muuttua erittäin huonoksi velaksi.
<P>
Meidän olisi jatkettava tätä keskustelua, mutta uskon, että jos haluamme irtautua velkakriisistä lopullisesti, meidän on etsittävä muunlaisia tapoja edistää taloutta ja kasvua kuin velan lisääminen. Emme halua tehdä hyviä investointeja tulevien sukupolvien kustannuksella. Sen vuoksi on tärkeää sanoa, kuten komission puheenjohtaja Barroso myös totesi, että meillä on käytössä välineet: yhtenäismarkkinoiden kehittämisen jatkaminen, olemassa olevien esteiden poistaminen ja Eurooppa 2020 -strategia.
<P>
Haluaisin sanoa muutaman sanan Portugalin ja Irlannin tilanteista. Olemme kaikki tietoisia, että tästä keskustellaan Eurooppa-neuvoston kokouksessa. Haluaisin Portugalin osalta huomauttaa, että valtion- ja hallitusten päämiehet pitivät myönteisinä sen ilmoittamaa toimenpidepakettia 11. maaliskuuta järjestetyssä Eurooppa-neuvoston kokouksessa, ja myös Euroopan keskuspankin puheenjohtaja oli siihen tyytyväinen. Jo pelkästään tämä oli myönteinen viesti markkinoille. Samalla on erittäin tärkeää sanoa, että jokaisen toimintasuunnitelman arvo on yhtä paljon, mitä sen perusteella toteutetaan. Lisäksi on erittäin tärkeää, että jokaisen toimen takana on poliittista sitoumusta ja yksiselitteistä tukea.
<P>
Haluaisin Irlannin osalta mainita, että Irlannin uuden hallituksen edustaja oli erittäin yhteistyöhaluinen maanantaina järjestetyssä yleisten asioiden neuvostossa, ja olen hyvin luottavainen, että ratkaisu Irlannin ongelmaan löydetään myös Eurooppa-neuvoston kokouksessa. Monet henkilöt puhuivat yhteisömenetelmästä verrattuna hallitustenväliseen menettelyyn ja ehdottivat, että hallitusten välinen menettely oli syypää myös Lissabonin strategian epäonnistumiseen. Uskon, että olemme edistyneet huomattavasti 4. helmikuuta jälkeen. Monet jäsenvaltiot ja monet Euroopan parlamentin jäsenet, joiden kanssa puhuin, olivat 4. helmikuuta huolestuneita siitä, mihin suuntaan olimme menossa ja mitä Euroopan unionille tapahtuisi, jos siirrämme unionin ulkopuolelle tärkeitä asioita. Tilanne on mielestäni parantunut paljon, ja olemme palanneet yhteisön lähestymistapaan. Aivan alusta lähtien puheenjohtajavaltion tehtävänä on ollut pyrkiä edistämään toteuttamiskelpoisen ratkaisun aikaansaantia unionin ulkopuolelle siirtämisen kannalla olevien ja niiden välillä, jotka halusivat pysyä yksinomaan yhteisön puitteissa.
<P>
Unkarin pääministeri ehdotti ja pyysi jo 4. helmikuuta, että Eurooppa-neuvoston päätelmiin olisi sisällytettävä viittaus siitä, että silloisella nimityksellä "kilpailukykyä koskeva sopimus" tunnettu suunnitelma pannaan täytäntöön perustamissopimuksien mukaisesti. Olen erittäin tyytyväinen voidessani sanoa, että olemme varmasti palanneet yhteisön lähestymistapaan. Komissiolla, joka on yksi eniten yhteisöön suuntautuneista elimistä, on tärkeä tehtävä kuuteen säädökseen liittyvän kattavan taloudellisen vastauksen jokaisessa osiossa. Sen vuoksi myös Euroopan parlamentille on annettava takeet, että tiedot ovat sen saatavilla. Olemme siten edenneet merkittävästi myönteiseen suuntaan. Euroa koskeva suunnitelma on myös avoin, ja jäsenvaltiot, kuten kotimaani, voivat liittyä siihen halutessaan. Se ei ole suljettu kerho.
<P>
Lopuksi viimeisenä pyyntönä toistan toiveeni, että jatkamme keskustelua kuudesta talouden hallintoa koskevasta lainsäädäntöehdotuksesta mahdollisimman rakentavassa hengessä. Olemme valmiita tähän, ja haluaisin mainita, että pyrimme ottamaan huomioon Euroopan parlamentin jäsenten mietinnöt, jotka olivat jo valmiita, kun neuvosto muotoili kantansa.
<P>
Haluaisin todeta Libyan ja Välimeren tilanteesta, että sota ja epävakaus ovat kaikkein suurin murhenäytelmä alueen ihmisille ja Euroopan unionille. Lainaan parlamentin jäsenen Mauron sanoja, joista olen täysin samaa mieltä. Meillä on tilaisuus ja velvollisuus muuntaa tämä kriisi mahdollisuudeksi varmistaa, että tällainen murhenäytelmä ei toistu enää koskaan Välimeren alueella. Mielestäni on reilua sanoa, ja uskon, että on parempi puhua kiertelemättä, että parlamentti teki päätöksen nopeammin kuin neuvosto. Liittouma pystyi saamaan lopulta viime hetkellä aikaan operaation, jonka ansiosta Benghazissa pelastettiin monen ihmisen henki.
<P>
Kun on kyse siitä, miten yksimielisiä olemme, ja miten tehokas Euroopan unionin yhteinen ulko- ja turvallisuuspolitiikka on, esitän taas asian suoraan. Emme ole sataprosenttisesti yksimielisiä. Olemme kuitenkin voineet olla samaa mieltä monista asioista, jotka olivat välttämättömiä viime aikoina. Valtion ja hallitusten päämiehet ilmoittivat 11. maaliskuuta pidetyssä kokouksessa selvästi, että Gaddafin on poistuttava vallasta, että on luotava suhteet Benghazissa toimivan siirtymäkauden kansalliskokoukseen ja että Libyan viranomaisia on kehotettava sallimaan humanitaarisen avun tarjonta maahan. Jo tuolloin päätimme, että meidän on tarkasteltava suhteitamme eteläisten naapurimaiden kanssa. Edellytyksenä oli demokraattisten muutosten alkaminen.
<P>
Sen jälkeen me sovimme, että rahoitustukea oli lisättävä liittämällä siihen asianmukaiset ehdot siitä, että kauppasuhteita on syvennettävä ja että meidän olisi helpotettava sosiaalisia muutoksia alueella. Meidän on edistyttävä kolmella alalla: markkinoille pääsyssä, liikkuvuudessa ja rahoitusalalla. Sen jälkeen, 21. maaliskuuta, ulkoministerit, yhteisen ulko- ja turvallisuuspolitiikan sekä yhteisen turvallisuus- ja puolustuspolitiikan alan valtuutetut toistivat sitoumuksensa. Siihen mennessä YK:n päätöslauselma 1973 oli saatavilla. Me pidimme tätä myönteisenä ja olimme myös tyytyväisiä Pariisin huippukokouksen päätöksiin. Niiden toteuttaminen on aloitettava. Me päätimme nopeasti seuraamuksista ja korostimme sitoumustamme auttaa siviilihenkilöitä.
<P>
Yhteinen ulko- ja turvallisuuspolitiikka ei ehkä toimi täydellisesti, mutta uskon, että jotain erittäin tärkeitä päätöksiä on tehty, vaikkakin viime hetkellä. Paljon kiitoksia, arvoisa puhemies.
<SPEAKER ID="126" NAME="Puhemies">
(IT) Keskustelu on päättynyt.
<P>
Kirjalliset lausumat (työjärjestyksen 149 artikla)
<SPEAKER ID="127" NAME="Ivo Belet" AFFILIATION="PPE">
kirjallinen. - (NL) Tämän kevään huippukokous on ratkaisevan tärkeä kaikille eurooppalaisille. Silloin luodaan perusta vakaalle eurolle ja taloudellisen yhteistyön perusteelliselle vahvistamiselle unionissa. Euro Plus -sopimus, joka on nyt edessämme, on onneksi paljon tasapuolisempi kuin alkuperäiset vaihtoehdot. Sopimuksessa on keskeistä työmarkkinaosapuolten kuulemismallin kunnioittaminen. Niin sen pitäisi olla, koska se on eurooppalaisen Reininmaan mallimme perusta.
<P>
Meidän on nyt aika ottaa tärkeä seuraava askel, koska Eurooppa-hanketta ei voida rajata pelkäksi talous- ja rahapoliittiseksi hankkeeksi. Se olisi ajan myötä haitallista ja johtaisi siihen, että kansalaisten tuki Euroopan unionille hiipuisi. Siksi unioni tarvitsee nyt vielä enemmän kuin aiemmin uuden ja houkuttelevan tulevaisuuteen tähtäävän hankkeen, joka lisää taas ihmisten innostusta.
<P>
Meidän ei tarvitse etsiä kaukaa, koska ehdotukset ovat jo käsiteltävänä. Meidän on keskityttävä erityisesti uusiutuvaan energiaan kohdistettaviin rajat ylittäviin investointeihin. Se on mahdollista vain, jos avaamme tien myös euro-obligaatioille. Se olisi piristysruiske taloudellemme, työttömyydelle ja tietysti ympäristölle ja komission etenemissuunnitelman 2050 laskelmien mukaan täysin toteuttamiskelpoista. Meidän on vain mentävä eteenpäin.
<SPEAKER ID="128" NAME="Zita Gurmai" AFFILIATION="S&amp;D">
kirjallinen. - (EN) Tuleva neuvoston kokous on todella tärkeä. Puheenjohtaja Herman Van Rompuy ilmoittaa julkisessa kutsukirjeessään, että meidän pitäisi yhtenä uuden EU-ohjausjakson tärkeänä vaiheena antaa ohjeistusta kansallisiin talouspolitiikkoihin Eurooppa 2020 -strategian toteuttamiseksi. Meidän ei pidä pitää tätä kohtaa esityslistalla talouspakettiin nähden toissijaisena. Kaikki tietävät, että EU:n talouskasvun avain on työllisyys. Eurooppa 2020 -strategian tavoitteena on, että 20-64-vuotiaiden miesten ja naisten työllisyysaste olisi 75 prosenttia. Kaikki tietävät, että teoriassa tätä 75 prosentin kynnystä ei saavuteta ilman naisten laajamittaista mukaantuloa ja osallistumista työmarkkinoille.
<P>
Siksi pyydän neuvostolta tulevaa kokousta ajatellen kahta asiaa. Toinen on se, että sen on oltava kunnianhimoinen ja tarkka työllisyyden suuntaviivojen suhteen erityisesti silloin, kun on kyse naisten työllisyydestä. Toiseksi pyydän teitä vahvistamaan sitoutumisenne EU:n tavoitteisiin ja suuntaviivoihin, jotka mahdollistavat naisten laajamittaisen osallistumisen työmarkkinoille, erityisesti lasten päivähoitoa koskevat Barcelonan tavoitteet, joita EU:ssa ei ole saavutettu likimainkaan.
<SPEAKER ID="128" NAME="Cãtãlin Sorin Ivan" LANGUAGE="RO">
Mielestäni on ehdottoman välttämätöntä, että koulutukseen, tutkimukseen ja innovointiin investoidaan välittömästi kaikkien jäsenvaltioiden tuella, jotta saavutetaan Eurooppa 2020 -strategian tavoitteet ja saadaan talous todella elpymään. Euroopan unionin kansalaisten edustajana ilmaisen tukeni Francesca Balzanin mietinnölle. Olen samaa mieltä siitä, että Euroopan unionin täytyy lisätä taloudellisia resurssejaan voidakseen kilpailla maailmanlaajuisella poliittisella ja taloudellisella näyttämöllä silloin, kun ajankohtaiset haasteet edellyttävät maailmanlaajuisilta toimijoilta parempaa kilpailukykyä. Lopuksi haluan sanoa, että vahva talous edellyttää työllisyyden asettamista perustavoitteeksi. Euroopan unioni tarvitsee ammattitaitoista työvoimaa kaikilla alueilla, ihmisiä, joilla on riittävä asiantuntemus, sekä suurempaa tuottavuutta kaikilla sektoreilla.
<SPEAKER ID="129" NAME="Niki Tzavela" AFFILIATION="EFD">
kirjallinen. - (EL) Eurooppa-neuvosto viimeistelee Euro Plus -sopimuksen lähipäivien aikana. Sopimuksen perustavoitteena on edistää kilpailukykyä, joka johtaa työllisyyden kasvuun euroalueen maissa. Jotta edellä mainitut tavoitteet voidaan saavuttaa unionin tasolla, ehdotan, että sopimukseen sisällytetään määritelmä Euroopan unionin jäsenvaltioiden maa- ja merirajoista sekä taloudellisista rajoista samoin kuin niiden valvonta. Se suojelee EU:n tuotantoa idän työvoimaintensiivisistä maista tuotavilta väärennetyiltä tuotteilta. Näiden halvalla tuotettujen tavaroiden tuonti ei ole vain laitonta vaan estää myös markkinoita toimimasta hyvin ja vähentää siten eurooppalaisten yritysten voittoja. Se hidastaa kasvua ja vähentää eurooppalaisten yritysten ja koko Euroopan unionin kilpailukykyä. Lopuksi Euroopan unionin on tarjottava jäsenvaltioilleen uusia kannusteita yksinoikeudellisten talousvyöhykkeiden kehittämiseen. Tarvitsemme Euroopan unionin takuun koko unionin yksinoikeudelliselle talousvyöhykkeelle, jota kolmannet maat eivät voi kiistää.
<SPEAKER ID="130" NAME="Angelika Werthmann" LANGUAGE="DE">
Sellaista asiaa kuin hyvä tai huono velka ei ole olemassakaan. Kansallisen velan jatkuva kasvu on pysäytettävä. Valitettavasti neuvosto on epäonnistunut vakaus- ja kasvusopimuksen täytäntöönpanossa. Kansalaisiamme ei kuitenkaan saa kuormittaa uudella rakennekriisillä. Nykyinen kansallinen velkaongelma voidaan ratkaista vain vaatimalla tiukkaa budjettikuria. Jäsenvaltioiden hyväksymä menettely, jonka mukaan sovelletaan "nopeutettua menettelyä", on hylättävä, mutta kuten kollega Gualtier jo sanoi, jos me haluamme esittää vastaehdotuksen, meidän on keskityttävä pääsisältöön. Olisin iloinen aloitteesta, jonka mukaan Euroopan 143 ydinvoimalaitosta irrotettaisiin välittömästi sähköverkosta ja niiden sijaan käytettäisiin kestäviä energialähteitä. Kommentoin lyhyesti ydinenergialaitosten tulevia stressitestejä: koska - kuten jo toistuvasti on korostettu - ydinvoimalaitosten yksityiskohtaiset turvallisuusjärjestelyt kuuluvat kunkin jäsenvaltion toimivaltaan, en voi tukea varauksetta näitä stressitestejä neuvottelujen ollessa näin varhaisessa vaiheessa. Ottaen huomioon vuoden 1986 Tšernobylin ydinreaktorin kriisisimuloinnin käynnistämät tapahtumat olen erittäin huolestunut tällaisista testeistä, jos niitä ei suorita EU tai vastaava instituutio noudattaen kunkin reaktorin kunnon ja kuormituksen yksityiskohtaista analyysia.
<SPEAKER ID="131" NAME="Véronique Mathieu" LANGUAGE="FR">
Esittelijä halusi lisätä Euroopan unionin erillisvirastoja koskevan kappaleen lukuun, jonka otsikko on "Kestävyys ja vastuu EU:n vuoden 2012 talousarviossa".
<P>
Olen samaa mieltä pääajatuksesta eli siitä, että erillisvirastot tuovat lisäarvoa EU:n politiikkaan niinkin monilla eri alueilla kuin ammatillisessa koulutuksessa, ympäristöasioissa, sisäisessä turvallisuudessa ja rautatieliikenteessä. Olen kuitenkin samaa mieltä myös siitä, että erillisvirastojärjestelmää voitaisiin parantaa talousarvion kestävyyden ja vastuullisuuden suhteen.
<P>
Erillisvirastojen tehtävät ja valtuudet ovatkin osittain päällekkäisiä, ja joidenkin toimintakustannukset ovat varainhoito- ja talousarviosääntöjemme asettamien rajoitusten vuoksi suuret. Siksi erillisvirastojen menoja voitaisiin järkeistää yhteisiin palveluihin perustuvalla järjestelmällä, jonka kautta saisi apua esimerkiksi budjettiprosessiin ja tarjouskilpailumenettelyihin sekä oikeudellista neuvontaa.
<P>
Parlamentti yritti myös viimeisimmän vastuuvapausmenettelyn yhteydessä kiinnittää huomiota siihen, miten komissio ja parlamentti valvovat erillisvirastoja: valvontaa on vahvistettava, kuten kokemus on osoittanut.
<SPEAKER ID="131" NAME="Marian-Jean Marinescu" LANGUAGE="RO">
Euroopan unionin täytyy ottaa opiksi Japanin ydinonnettomuuksista ja sitoutua takaamaan maanosamme ydinturvallisuus. Energialähteiden valinta kuuluu yhä jäsenvaltioiden toimivaltaan. EU:n lainsäädäntö kuitenkin määrittelee ydinturvallisuuden ja sitä on tarkistettava ottaen huomioon komission hiljattain ehdottamat ydinvoimalaitosten turvallisuustestit. Emme saa unohtaa sitä, että EU on erittäin riippuvainen energiantuonnista ja että jäsenvaltioiden on löydettävä ratkaisuja omien energialähteidensä turvaamiseksi. EU tarvitsee yhteisen energiapolitiikan, jonka on perustuttava ihanteellisen tasapainon löytämiseen uusiutuvan energian, perinteisiin energiavaroihin liittyvien uusien tekniikoiden ja turvallisissa olosuhteissa tapahtuvan ydinenergian tuottamisen välille. Mitä tulee Libyaan, neuvoston on esiteltävä uusi eurooppalainen kumppanuus eteläisen naapurialueen maiden kanssa. Tähän kumppanuuteen kuuluu tiivis poliittinen yhteistyö, jolla varmistetaan näiden maiden siirtyminen demokratiaan. Lisäksi Euroopan komission täytyy mahdollisimman pian esitellä muuttovirtojen hallitsemissuunnitelma, jossa otetaan huomioon jäsenvaltioiden välinen solidaarisuus ja vahvistetaan Frontexin teknisiä ja toiminnallisia valmiuksia. Tämän suunnitelman ei kuitenkaan pidä heikentää EU:n keskittymistä itäiseen kumppanuuteen.
<SPEAKER ID="131" NAME="Czesław Adam Siekierski" LANGUAGE="PL">
Olemme juuri hyväksyneet Euroopan unionin toiminnasta tehtyyn sopimukseen tehtävät muutokset, joiden ansiosta euroalueella voidaan ottaa käyttöön pysyvä vakausmekanismi. Olemme saavuttaneet suuren menestyksen, kun olemme onnistuneet ilmaisemaan selvästi tukemme yhteisön lähestymistavan soveltamiselle mekanismin pääasiallisena yhteistyömuotona. Euroopan komission keskeinen asema prosessissa, jossa arvioidaan jäsenvaltioiden taloudellista tilannetta, enteilee tulevan yhteistyön onnistumista, koska se suojelee sitä epävakaudelta, joka voisi uhata sitä, jos valittaisiin hallitusten välinen lähestymistapa. Toivokaamme, että sen jälkeen kun Eurooppa-neuvosto on hyväksynyt sopimukseen tehtävän muutoksen, sen ratifiointi jäsenvaltioissa onnistuu, jotta pysyvä mekanismi voidaan perustaa suunnitelman mukaisesti. Vakaussopimuksen sisällyttäminen unionin toiminnasta tehtyyn sopimukseen on vain yksi viimeaikaisista toimista, jotka on toteutettu euroalueen kilpailukyvyn parantamiseksi. Huomisessa kokouksessaan neuvosto aikoo hyväksyä myös Euro Plus -sopimuksen, joka hyväksyttiin euroalueen jäsenvaltioiden kokouksessa 17. maaliskuuta. Olen varma, että valtioiden ja hallitusten päämiehet onnistuvat pääsemään sopimukseen ja tämä järjestelmä tulee voimaan, mikä mahdollistaa talousyhteistyön vauhdittamisen alueilla, joihin kuuluvat työllisyys ja julkinen talous. On hyvä, että euroalueen ulkopuolisten jäsenvaltioiden alkuperäisistä peloista huolimatta sopimus on tehty avoimeksi kaikille jäsenvaltioille, jotka haluavat liittyä siihen. Se takaa ainakin jossain määrin sen, että mekanismi ei synnytä kahden nopeuden Eurooppaa.
<SPEAKER ID="131" NAME="João Ferreira" LANGUAGE="PT">
Tämä Eurooppa-neuvoston kokous järjestetään Portugalin kannalta erityisessä yhteydessä. Maan taloudellinen ja sosiaalinen kriisi on syöksymässä ennennäkemättömiin syvyyksiin Euroopan unionin jäsenten kulkeman polun ja niille saneltujen kansallisella tasolla sovellettavien toimenpiteiden vuoksi: taantumuksellisen politiikan tehostamisen, työntekijöiden riiston lisäämisen, uusien eriarvoisuutta pahentavien yhteiskunnanvastaisten toimenpiteiden, työttömyyden ja epävarmojen työpaikkojen lisäämisen sekä köyhyyden ja sosiaalisen syrjäytymisen lisäämisen. Tässä yhteydessä hallitus esittää EU:n painostuksesta ja kannustuksesta taas uutta edellä mainittuja säästötoimenpiteitä sisältävää pakettia - neljättä lajissaan.
<P>
EU:n vallanpitäjien päämäärä on selvä: pakottaa taas taloudellisesti heikossa asemassa olevien maiden kaulaan uuskolonialistinen hirttosilmukka hyökkäämällä niiden itsemääräämisoikeutta vastaan Euroopan vakausmekanismin soveltamisen ennakoiduilla ehdoilla. Kaikki tämä tapahtuu sillä varjolla, että halutaan säilyttää suurten rahoituksen ja talouden eturyhmien - erityisesti johtajamaiden - etuoikeudet joita edistävät useat EU:n välineet, kuten vakaus- ja kasvusopimus, talous- ja rahaliitto sekä euro. Tämän vuoksi vaikeuksissa olevat portugalilaiset työläiset antoivat tälle tarvittavan tuen Portugalissa lauantaina järjestetyssä suuressa kansallisessa mielenosoituksessa.
