<CHAPTER ID="014">
Eurooppa-neuvoston kokouksen (24. kesäkuuta 2011) valmistelu (jatkoa keskustelulle) 
<SPEAKER ID="032" NAME="Puhemies">
(IT) Esityslistalla on seuraavana jatkoa keskustelulle neuvoston ja komission julkilausumista 23.-24. kesäkuuta 2011 järjestettävän Eurooppa-neuvoston kokouksen valmistelusta.
<SPEAKER ID="033" NAME="Guy Verhofstadt">
ALDE-ryhmän puolesta. - (EN) Arvoisa puhemies, aivan ensiksi tämän päivän keskustelun tärkein kysymys on se, mitä voimme odottaa tältä torstaina ja perjantaina pidettävältä Eurooppa-neuvoston kokoukselta. Se, mitä minä toivon, ja mitä ryhmäni toivoo - kuten myös luullakseni tämän parlamentin enemmistö - on, että voimme päättää tämän huippukokouksen nykyistä kriisiä koskevaan aiempaa päättäväisempään, kattavampaan ja rohkeampaan lähestymistapaan. Meidän on tunnustettava rehellisesti, että meillä ei ole yleistä kattavaa lähestymistapaa tähän nykyiseen kriisiin. Se ei ole tällä hetkellä neuvoston eikä parlamentin käsiteltävänä.
<P>
Sanoisin Martin Schulzille, että myös minulla on joitakin kysymyksiä luokituslaitoksista ja niiden asemasta nykyisessä kriisissä, mutta yritetään löytää virheet ja kriisin lähteet omista riveistämme, eikä ehkä Euroopan unionin ulkopuolelta ja sen toimielinten ulkopuolelta.
<P>
Meidän on tunnustettava rehellisesti toinenkin asia: kriisi ei ole ohi. Ne, jotka luulevat, että antamalla hieman lisää rahaa Kreikalle, tämä kriisi saadaan päättymään - Kreikan ja euron osalta - ovat väärässä. Kriisi ei ole ohi, ja tämä kriisi jatkuu, jos, ennen kaikkea, emme saa aikaa rakenteellista ratkaisua Kreikalle, ja toiseksi, jos emme luo todellista, taloudellista ja poliittista liittoa Eurooppaan. Sellaisilla toimenpiteillä tämän euron ja Kreikan kriisin pitäisi päättyä.
<P>
Onko edelleen mahdollista, että on yksi valuutta ja 17 hallitusta, 17 talousstrategiaa ja 17 velkakirjamarkkinaa - kuten meillä on nyt ja joka on tilanne, jota ei ole missään muualla maailmassa? Vain me Euroopassa ajattelemme, että meillä voi olla yksi rahaliitto ja 17 eri politiikkaa, 17 eri hallitusta ja 17 eri velkakirjamarkkinaa.
<P>
Emmekä me - Euroopan parlamentin federalistit - ole ainoita, jotka sanovat niin. Eilen John Lipsky, Kansainvälisen valuuttarahaston (IMF) nykyinen pääjohtaja sanoi, että EU:n pitäisi luoda yksi poliittinen ja taloudellinen liitto tähän kriisiin vastaamiseksi. Eilen Yhdysvaltain valtiovarainministeri Timothy Geithner sanoi, että "ehkä he voisivat lopettaa ja puhua toistensa kanssa, loisivat taloudellisen ja poliittisen liiton". Jos he Atlantin toisella puolella tietävät, mitä meidän on tehtävä, miksi meillä ei ole rohkeutta ottaa tätä valtavaa askelta eteenpäin taloudelliseen ja poliittiseen liittoon? Se on huomisen neuvoston keskeisin kysymys.
<P>
Toisen kohtani osalta, meidän on autettava Kreikkaa - eikä vain puolustuksellisesti. Tarvitsemme rohkean säästöohjelman, ja siitä keskustellaan parhaillaan Kreikan hallituksen kanssa. Ehkä on olemassa suunnitelmia edetä pidemmälle kuin tällä hetkellä esitetään. Jos niin on, sitä varten tarvitaan myönteinen suunnitelma.
<P>
He eivät voi selvitä kriisistä pelkästään säästäväisyydellä. He tarvitsevat kasvua ja investointeja, ja niitä voimme edistää Euroopan unionissa. Voimme esimerkiksi antaa takuut yksityisille investoinneille. Kreikassa ei ole enää yksityisiä investointeja. Voimme antaa heille lainoja Euroopan investointipankista. Miksi emme käyttäisi osaa yksityistämisohjelmasta talouden vakauttamisen sijasta uusien investointien ja kasvun luomiseen Kreikassa?
<P>
Minulla on nyt pyyntö Joseph Daulille, ja jatkan siksi ranskaksi.
<P>
(FR) Esitän huomautukseni ranskaksi. Joseph Daulin ryhmässä on Nea Dimokratia -puolueen jäseniä. Tämä meidän on tehtävä erittäin selkeäksi. Jos haluamme lisäksi, että kaikki muut maat antavat rahaa Kreikalle, myös Kreikassa on saatava aikaan poliittinen yksimielisyys. Mielestäni voimme kehottaa Joseph Daulia, joka oli oikeassa siinä, mitä hän sanoi, suostuttelemaan poliittiset ystävänsä saamaan aikaan tämän poliittisen yksimielisyyden, jotta tällainen politiikka onnistuu Kreikassa.
<P>
(Suosionosoituksia)
<P>
Sitä me tarvitsemme. Olen hyvin tietoinen siitä, että tämä teille, hyvä Joseph Daul, antamamme tehtävä on työläs, mutta tiedän, että te pystytte vastaamaan tähän haasteeseen. On totta, että kyseisessä tilanteessa oleva maa tarvitsee poliittista yhtenäisyyttä, eikä tätä tilannetta ratkaista pelkästään pelaamalla pikkumaisia poliittisia pelejä, kuten Kreikassa tällä hetkellä tehdään. Minulla on siitä yhdeksän vuoden kokemus Belgiasta, hyvä Bernd Lange.
<P>
(EN) Arvoisa puhemies, meidän on oltava erittäin rehellisiä. Tarvitsemme rohkeamman talouden ohjauspaketin kuin meillä tällä hetkellä on.
<P>
Haluan pyytää puheenjohtaja Barrosolta suoraan jotakin: Euroopan komission tiedottaja sanoi eilen lehdistötilaisuudessa, että ohjauspaketissa ei tarvita enempää käänteistä määräenemmistöpäätöstä. Pyytäisin teitä, arvoisa puheenjohtaja Barroso, korjaamaan tämän. Pyytäisin, että komissio ja Euroopan parlamentti käyttäisivät enemmän yhteisön menetelmää talouspolitiikan ohjauspaketissa.
<P>
(Puhuja suostui vastaamaan sinisen kortin kysymykseen työjärjestyksen 149 artiklan 8 kohdan mukaisesti.)
<SPEAKER ID="036" NAME="Joseph Daul" AFFILIATION="PPE">
(FR) Arvoisa puhemies, haluaisin sanoa seuraavaa Euroopan liberaalidemokraattien liiton ryhmän puheenjohtajalle: Olen varma, että kun hän onnistuu yhdessä liberaalien hallitustensa kanssa saamaan aikaan täydellisen solidaarisuuden kaikkia eri maita kohtaan, minä ja ryhmäni olemme jo voittaneet hänet Kreikan osalta, ja muistutan häntä siitä tässä salissa.
<SPEAKER ID="037" NAME="Guy Verhofstadt" AFFILIATION="ALDE">
(FR) Arvoisa puhemies, useimmissa niissä maissa, joihin Joseph Daul viittasi, olemme koalitiossa kristillisdemokraattien kanssa, millä on varmasti vaikutusta. Minun mielestäni ei kuitenkaan ole asianmukaista tänä iltapäivänä ennen niin tärkeää neuvoston kokousta vetää esiin puoluepoliittista korttia usuttamalla yksi tietty hallitusta toista vastaan. Pyydän, hyvä Joseph Daul, ettette usuta liberaaleja Euroopan kansanpuolueen (kristillisdemokraatit) ryhmää tai sosialisteja vastaan. Se, mitä teiltä pyysin, on se, että vakuutatte ystävänne Nea Dimokratia -puolueessa, jonka monet jäsenet muuten ovat myös meidän ystäviämme ja ovat joissakin tapauksissa jopa siirtyneet minun ryhmääni ja jolla on vain yksi tavoite: yhdistää Kreikan kansa siten, että he voivat selvitä tästä nyt läpikäymästään kriisistä. Teillä voi olla merkittävä asema tässä. Luotan teihin.
<P>
(Puhuja suostui vastaamaan Georgios Koumoutsakosin ja Miloslav Ransdorfin kahteen sinisen kortin kysymykseen työjärjestyksen 149 artiklan 8 kohdan mukaisesti.)
<SPEAKER ID="038" NAME="Georgios Koumoutsakos" AFFILIATION="PPE">
(EL) Arvoisa puhemies, ilahduin kuullessani Guy Verhofstadtin sanovan, että kaikki ymmärtävät nyt, että Kreikan ongelma on eurooppalainen ongelma. Mitä Kreikan on tehtävä? Kreikan on ajettava eteenpäin valtavia rakenneuudistuksia ja yksityistämisiä.
<P>
Haluaisin siksi antaa neuvon Guy Verhofstadtille, koska häntä on selkeästi johdettu harhaan, että näistä kahdesta asiasta, jotka ovat uudistusten kulmakivi, Nea Dimokratia ei ole vain ollut samaa mieltä, vaan juuri Nea Dimokratia teki niistä ehdotukset. Nämä ovat Nea Dimokratian ehdotuksia, joita hallitus ei ole pystynyt panemaan täytäntöön nyt jo 18 kuukauteen. Tämä on totuus.
<SPEAKER ID="039" NAME="Miloslav Ransdorf" AFFILIATION="GUE/NGL">
(CS) Arvoisa puhemies, kuuntelin erittäin tarkkaavaisesti Guy Verhofstadtia, Euroopan liberaalidemokraattien ryhmän puheenjohtajaa, ja haluaisin kysyä häneltä, olenko oikeassa ajatellessani, että hänen tunnuslauseensa voisi olla, että Kreikka on kaikkialla, koska Kreikka ei ole vain Euroopan unionin jäsenvaltio vaan itse asiassa mielentila ja että siksi Kreikka on kaikkialla.
<SPEAKER ID="040" NAME="Guy Verhofstadt" AFFILIATION="ALDE">
(EN) Arvoisa puhemies, on selvää, että jos emme ratkaise Kreikan-ongelmaa, meillä on valtavia ongelmia koko euroalueella. Meillä on jo nyt ongelmia Portugalissa, meillä on jo nyt ongelmia Irlannissa. Tällä hetkellä ero rahoitusmarginaaleissa - Portugalin ja Saksan välillä, Irlannin ja Saksan välillä - on yli 800 pistettä.
<P>
Joten se, mitä teemme - sen solidaarisuuden avulla, jota olisi tarvittu kriisin alusta alkaen, mutta jota ei ollut - ei koske vain Kreikkaa vaan se koskee kaikkia euroalueen jäsenvaltioita. Juuri tämän solidaarisuuden puutteen takia loimme joulukuussa 2009 paljon isomman ongelman - nyt kohtaamamme ongelman.
<SPEAKER ID="041" NAME="Jan Zahradil">
ECR-ryhmän puolesta. - (EN) Arvoisa puhemies, parlamentissa on tänään hyvin viihdyttävää.
<P>
Haluaisin muistuttaa teitä siitä, että edelleen on paljon meitä, jotka kokivat kommunismin ja jotka ovat sen jälkeen edistyneet valtavasti ja ripeästi valmistautumisessa Euroopan unionin jäsenyyteen.
<P>
Meiltä edellytettiin aivan oikein, että todistamme olevamme kelpoisia, että todistamme täyttävämme Kööpenhaminan kriteerit, että todistamme, että meillä on täysin toimivat markkinataloudet ja niin edelleen, mutta valitettavasti tällaista valvonnan tasoa ei sovellettu joihinkin EU:n jäsenvaltioihin euroalueeseen liittymisen yhteydessä. Miksi? Aivan yksinkertaisesti siksi, että se rakennettiin poliittiseksi eikä taloudelliseksi hankkeeksi, ja siksi kriteereitä ei otettu huomioon; lukuja muutettiin, jotta jäseneksi saadaan maita, jotka eivät olleet siihen vielä valmiita. Se on ongelman ydin, ja nyt vastaamme seurauksista ja olemme käännekohdassa.
<P>
Uskokaa minua, huolimatta siitä, että useimmat ryhmäni jäsenet tulevat euroalueen ulkopuolisista maista, emme halua euron kaatuvan. Sitä ei kuitenkaan voida puolustaa mihin hintaan hyvänsä.
<P>
Olemme ehdottomasti tukiluvun viimeisillä sivuilla. Tämän Eurooppa-neuvoston pitäisi lähettää selkeä viesti siitä, että jos maan asema euroalueella on kestämätön ja ellei se tee jyrkkiä muutoksia, euroalueen ei pitäisi empiä vaan ottaa esiin mahdollisuus sen velan uudelleenjärjestelystä tai jopa - niin julmalta kuin se kuulostaakin - sen erottamisesta kerhosta.
<P>
Arvoisa puheenjohtaja Barroso, jos te ette tee sitä, sitten minä kerron, mitä seuraavaksi tapahtuu: teidän vastustajanne - tai pikemminkin teidän seuraajanne vastustajat - eivät ole minun kaltaisiani mukavia ja kunnollisia euroskeptikkoja vaan todella ilkeitä EU:n vastustajia. Miksikö? Koska heidät valitsevat vihaiset saksalaiset veronmaksajat ja epätoivoiset ranskalaiset ja alankomaalaiset yksityisyrittäjät, jotka ovat kyllästyneitä maksamaan muiden ihmisten velkoja, ja tiedän, ettei meistä kumpikaan halua, että näin käy. Toimitaan siis sen mukaan.
<P>
Pyytäisin teitä myös lakkaamaan käyttämästä tai väärinkäyttämästä jokaista kriisiä tilaisuutena edistää uutta ylikansallista ohjelmaa kohti jotakin, joka on talousliitto tai veroliitto, koska se ei johda mihinkään.
<P>
Tämä ei ole Euroopan kriisi. Tämä on vain yhden väärän ja vanhentuneen Euroopan yhdentymisen käsitteen kriisi, ei mitään muuta.
<SPEAKER ID="043" NAME="Rebecca Harms">
Verts/ALE-ryhmän puolesta. - (DE) Arvoisa puhemies, arvoisa Enikő Győri, hyvät kollegat, olen hämmästynyt, miten karkeaksi keskustelu Euroopan unionin pitkään aikaan kokemasta syvimmästä kriisistä on yhtäkkiä käynyt. Kun ymmärrämme, että tällä hetkellä puolustamme Schengeniä, että emme ole pystyneet puolustamaan lehdistönvapautta Unkarissa tämän puheenjohtajakauden aikana, että tarvitsimme kauan aikaa jopa siihen, että alamme löytää yhteisen eurooppalaisen kielen Libyan ja Egyptin osalta, ei ole mikään ihme, että Kreikan pahenevan tilanteen edessä ainoa, mitä voimme sanoa, on se, että vaikka meillä on nyt EU:ssa monia johtajia, meillä ei ole johtajuutta.
<P>
Mielestäni se on yksi suurimmista ongelmista, jota ei ole käsitelty asianmukaisesti. Tässä kriisissä, joka on kestänyt paljon kauemmin kuin Kreikan kriisi, olemme myös tilanteessa, jossa kaikki neuvoston aikaansaamat ratkaisut tulevat liian myöhään ja ovat soveltamisalaltaan liian kapeita. Ajatusta, jonka mukaan Euroopan unioni voi jatkaa vain haluamallamme tavalla ja myös tarjota parempaa elämää kaikille eurooppalaisille, jos pelastamme Kreikan ja vakautamme etelän, ei ole viestitty ollenkaan tähän mennessä, ja minä katson, että yksi toimielin itse asiassa on vastuussa tästä, ja se on Eurooppa-neuvosto. Sanoisin, että parlamenttikaan ei ole aina loistava esimerkki. Parlamentti esimerkiksi kieltäytyi kokoontumasta hyvissä ajoin ennen tätä historiallista neuvoston kokousta antaakseen päätöslauselman, jossa käsitellään juuri tähän historialliseen kriisiin liittyviä ongelmia. Minun mielestäni on erittäin valitettavaa, että jopa täällä oikealla puolellani istuvat vasemmiston jäsenet eivät pystyneet kokoamaan rivejään hyvissä ajoin antaakseen parlamentin puolesta lausunnon Kreikasta.
<P>
Haluaisin jälleen kerran ottaa esiin sen, mikä Kreikassa on pielessä, koska mielestäni Joseph Daulilla on velvollisuus Nea Dimokratiaa kohti. Oikeudenmukaisuuden nimissä on sanottava, että Euroopan parlamentin sosialistien ja demokraattien ryhmällä on myös velvollisuutensa pääministeri Papandreouta ja hänen hallitustaan kohtaan. Vaikka olenkin erittäin tyytyväinen, että hän sai eilen luottamuslauseen, Kreikan hallitus osallistuu myös oikeudenmukaisia ohjelmia koskevaan kriisin päätöksentekoon. Se, että tämä on jaettu niin epäoikeudenmukaisesti, että taakan joutuvat kantamaan ainoastaan yhteiskunnan alemmat osat, että Kreikassa ei ole otettu käyttöön pääomaveroa ja että myös veronkierto on yleistä Kreikassa, on epäoikeudenmukainen tilanne. Mainitun kansallisen solidaarisuuden pitää näkyä myös Kreikan eliitissä, joka loppujen lopuksi edelleen nyt hyötyy kriisistä, ja myös sen on kannettava osansa vastuusta.
<P>
(Suosionosoituksia)
<P>
Me pidämme kiinni kaikesta siitä, mitä olemme jo sanoneet monesti Kreikasta. Aiempaa pidemmät aikataulut, edullisemmat lainat - meidän mielestämme myös lainan aikataulu on järjestettävä uudelleen lempeästi, järjestelmällisesti ja varmasti. Minun mielestäni on osoitus Euroopan unionin poliittisen johtajuuden epäpätevyydestä, että sitä, minkä me olemme tunnustaneet asianmukaiseksi, eli sitä, että yksityisten velkojien on myös jaettava taakka, ei ole pantu täytäntöön, koska pelkäämme luottoluokituslaitoksia. Siksi tekijä, joka sai meidät tähän kriisiin, on edelleen hallitseva, ja tähän mennessä siihen puuttumiseksi ei ole ollut poliittista johtajuutta. Minun mielestäni se on keskeinen kysymys, josta on keskusteltava muutaman päivän päästä Eurooppa-neuvoston kokouksessa.
<P>
Arvoisa puheenjohtaja Barroso, toivotan teille onnea aiempaa oikeudenmukaisempaa verotusta koskevan suunnitelmanne osalta tienä ulos kriisistä. En tiedä, pyrittekö edelleen saamaan aikaan rahoitustoimiveron. Me kannatamme sitä edelleen. Tämä parlamentti on ilmaissut sille tukensa monta kertaa. Katson kuitenkin myös, että veronkiertoa, epäoikeudenmukaisia palkkioita ja kaikkia tekijöitä, jotka auttoivat aiheuttamaan rahoitusalan romahtamisen, ei ole vielä käsitelty. Myös se on teidän vastuullanne. Kiitos huomiostanne.
<SPEAKER ID="044" NAME="Lothar Bisky">
GUE/NGL-ryhmän puolesta. - (DE) Arvoisa puhemies, voimme myös oppia jotakin, kun tarkastelemme nyt Kreikkaa. Säästövaatimukset tai kehotukset myydä viimeinen valtion omistama hopea eivät pelasta Kreikkaa. Kaikki kuitenkin vain jatkuu ennallaan. Ennen kehotusta sitoumuksiin vaaditaan vielä lisää säästötoimenpiteitä ja yksityistämisiä. Talouspolitiikan eurooppalaisen ohjausjakson avulla yritetään kuitenkin samaan aikaan edelleen saada tästä vararikkokokemuksesta malli jäsenvaltioille.
<P>
Koko tilanne on mennyt niin pitkälle, että harkitsemme yksityistämisviraston perustamista Saksan Treuhand-mallin perusteella. Hyvä Bernd Lange, Saksan Treuhand-virasto teki monia myönteisiä asioita. Se kuitenkin myös vähensi valtavasti teollisuutta ja tuhlasi valtion varoja. Seuraukset voidaan tuntea edelleen. En halua kuitenkaan esittää tätä ylimielisesti muiden virheinä.
<P>
Miljardien lisätuki Kreikalle ilman selkeää suunnanmuutosta on vain turvaverkko pankeille. Silloin voimme pärjätä myös ilman yksityisen sektorin vapaaehtoista osallistumista, näin meille kerrotaan. Siinä tapauksessa sanoisin, että tämä on poliittinen mahalasku.
<P>
Asiat vain jatkuvat aivan ennallaan. Minun mielestäni ainoa vaihtoehto on rahoitus- ja talouspolitiikkamme jyrkkä muuttaminen. Sen tekemiseen meillä ei kuitenkaan ole rohkeutta. Kriisin syitä ei käsitellä. Siinä on ongelman ydin. Meillä ei ole rohkeutta ottaa käyttöön enemmän demokratiaan ja avoimuutta ja harjoittaa politiikkaa vähemmän suljettujen ovien takana. Se vaarantaa EU:n ajatuksen ja antaa kapeakatseiselle nationalismille mahdollisuudet saada jalansijaa.
<P>
Pyytäisin, että tästä huippukokouksesta lähetetään selkeä viesti, mutta viesti ei saa olla "jatketaan kuten ennenkin".
<SPEAKER ID="045" NAME="Nigel Farage">
EFD-ryhmän puolesta. - (EN) Arvoisa puhemies, aina, kun kysyn puheenjohtaja Barrosolta, mikä on hänen B-suunnitelmansa, hän sanoo, että sellaista ei tarvita.
<P>
Arvoisa puheenjohtaja Barroso, aina, kun ennustan, että toinen maa tarvitsee pian tukia, te sanotte "ei ei, ei ole mitään ongelmaa". Tässä me nyt olemme, Kreikan toisen tukipaketin äärellä, ja te sanotte "vaihtoehtoa ei ole". Meidän on jatkettava tätä tietä. Meidän on oltava välittämättä siitä, että Espanjan velkamarkkinoilta kerrotaan meille, että ne ovat seuraavat. Olettepa saanutkin meidän hienoon sotkuun. Olette ollut 100-prosenttisesti väärässä joka ainoassa ennusteessa eurosta ja tänään te sanotte, että tällä paketilla Kreikka saadaan takaisin kasvun tielle, mutta ei, ei saada. Sillä saadaan Kreikka kolmannen tukipaketin tielle, ja siitä me keskustelemme aivan muutaman kuukauden päästä.
<P>
Minun on sanottava, että minusta on todella vastenmielistä nähdä, että maa, joka itse asiassa keksi demokratian, joutuu teidän ja koko ajan kauhistuttavammaksi käyvän Kansainvälisen valuuttarahaston kiusaamaksi, ja sen kansalle kerrotaan, että sen on hyväksyttävä tämä säästöpaketti. Heidän on hyväksyttävä taloutensa leikkaaminen tasolle, joka saa heidät täydelliseen taloudelliseen taantumaan. Heille kerrotaan, että tälle ei ole vaihtoehtoa: se on eräänlainen sado-monetarismin muoto, ja se saa heidät hulluiksi. He ovat kaduilla ja niillä on väkivaltaa, ja suoraan sanottuna tämä voi mennä vain pahemmaksi. Te olette riistänyt heiltä rahan ja sen lisäksi te olette riistänyt heiltä heidän demokratiansa.
<P>
Hyvät eurooppalaiset, todella hyvät eurooppalaiset, tarjoaisivat vaihtoehdon, jolla autettaisiin kreikkalaisia ottamaan uudelleen käyttöön oman valuuttansa, antamaan heidän devalvoida, antamaan heidän neuvotella uudelleen velkansa, koska heidän velkansa suhde BKT:hen on jo päätynyt umpikujaan. Silloin, ja vain silloin, todellinen säästöpaketti voi toimia. Vain silloin Kreikan kansalaiset hyväksyvät, että heidän on tehtävä nämä leikkaukset. Jos jatkamme tällä tiellä, se johtaa yhteiskunnalliseen ja taloudelliseen katastrofiin.
<P>
(Puhuja suostui vastaamaan sinisen kortin kysymykseen työjärjestyksen 149 artiklan 8 kohdan mukaisesti.)
<SPEAKER ID="046" NAME="Niki Tzavela" AFFILIATION="EFD">
(EL) Arvoisa puhemies, haluaisin kysyä Nigel Faragelta, tietääkö hän, miten suuri Yhdistyneen kuningaskunnan ulkomainen velka on, ja uskooko hän, että Yhdistynyt kuningaskunta, joka on saari, pärjää omillaan.
<SPEAKER ID="047" NAME="Nigel Farage" AFFILIATION="EFD">
(EN) Arvoisa puhemies, Yhdistynyt kuningaskunta kävi täsmälleen saman läpi 20 vuotta sitten. Kuuluimme valuuttakurssimekanismiin. Olimme ansassa, yritimme sitoa itsemme Saksan markkaan koroilla, jotka olivat kaksinkertaisia verrattuna siihen, mitä niiden olisi pitänyt olla.
<P>
Sen takia miljoona Yhdistyneen kuningaskunnan kansalaista menetti tarpeettomasti työnsä. Onneksi me murtauduimme ulos valuuttakurssimekanismista, korot laskivat, ja 1990-luku oli meille onnellista aikaa.
<P>
Ette voi yhdistää maailman erilaisia talouksia, joiden kasvutahti on erilainen ja joiden kaupan kaavat ovat erilaisia Me otimme opiksemme. Emme liittyneet euroon, luojan kiitos. Pelkäänpä, että ne, jotka liittyivät, ovat nyt ansassa talousvankilassa.
<SPEAKER ID="048" NAME="Barry Madlener" AFFILIATION="NI">
(NL) Arvoisa puhemies, viime viikolla puheenjohtaja Barroso sanoi, että Kreikka voi luottaa EU:n tukeen. "EU auttaa", hän sanoi.
<P>
Mihin puheenjohtaja Barroso itse asiassa perustaa tämän vallan? Eikö taloudellinen tuki Kreikalle ole yksiselitteisesti kielletty Lissabonin sopimuksen nojalla? Eikö kaikkien kansallisten parlamenttien pidä hyväksyä kyseinen tuki yksittäin? Eivätkö kaikki voi sanoa myös "ei"?
<P>
Komission valta vain laajenee laajenemistaan. Siitä on nyt aika tehdä loppu. Komissio pitää itseään kaikkien EU:n jäsenvaltioiden kuvernöörinä, viimeisenä päätöksentekijänä puheenjohtaja Barroson johdolla. Puheenjohtaja Barrosoa ei valittu demokraattisesti. Yksikään EU:n kansalainen ei äänestänyt tätä miestä. Minulla on vain yksi sana hallitukselle, joka hallitsee ilman demokratiaa, ja se sana on "diktatuuri". Byrokratian diktatuuri, joka haluaa alistaa kreikkalaiset ja joka haluaa määrätä myös Alankomaissa. On mahdotonta hyväksyä, että puheenjohtaja Barroso päättäisi, pitäisikö Alankomaiden myöntää tukea. Ainoastaan yksi elin voi päättää, pitäisikö Alankomaiden auttaa Kreikkaa, ja se on Alankomaiden parlamentti.
<P>
On hyödytöntä antaa Kreikalle apua. Se vahingoittaa Alankomaiden taloutta ja Alankomaiden kansalaisia. Siinä kohdassa puheenjohtaja Barroso itse asiassa oli oikeassa. Tiistaina hän loppujen lopuksi sanoi itse, että vaikka Kreikan velka taiottaisiin pois, ongelma ei olisi ratkennut.
<P>
EU:n huippukokouksessa ei todella voida tehdä muuta johtopäätöstä. Ainoa pitkän aikavälin ratkaisu tähän ongelmaan on se, että Kreikassa otetaan uudelleen käyttöön drakhma, joka voidaan sitten devalvoida. Siten toisten jäsenvaltioiden ei tarvitsisi maksaa laskua.
<SPEAKER ID="049" NAME="José Manuel Barroso">
komission puheenjohtaja. - (EN) Arvoisa puhemies, haluaisin vain vastata kahteen minulle esitettyyn konkreettiseen kysymykseen.
<P>
En antaudu tähän Euroopan vastaiseen ideologiseen keskusteluun, jossa, saanen sanoa, on mielenkiintoista nähdä, miten äärioikeisto ja äärivasemmisto yhdistyvät euroa ja EU:n hanketta vastaan. Siksi haluan jälleen kerran pyytää kaikkia demokraattisia voimia EU:ssa, tässä parlamentissa ja Kreikassa yhdistymään yksimielisyydessä ja tekemään kaiken mahdollisen kasvun ja vaurauden takaamiseksi Euroopassa.
<P>
Kaksi konkreettista kysymystä koskivat rahoitusveroa ja kantaamme käännettyyn määräenemmistöön.
<P>
Rahoitusveron osalta haluan vahvistaa, että ehdotus, jonka komissio esittää luultavasti lokakuussa, koskee rahoitustoimiveroa. Olemme tehneet vaikutustenarvioinnin. Meidän mielestämme vaihtoehtoja on kaksi: rahoitustoimivero ja rahaliikenteen vero. Olemme päättäneet nyt esittää ehdotuksen rahoitustoimiverosta, ja yksi syy siihen on juuri se, että rahoitustoimille ei ole alv:tä vastaavaa veroa. Esitämme siis tämän ehdotuksen lokakuuhun mennessä.
<P>
(Suosionosoituksia)
<P>
Toisen kysymyksen esitti Guy Verhofstadt. Haluan tehdä selväksi, että komissio tukee parlamenttia käänteisen määräenemmistöäänestyksen osalta. Olemme tukeneet kunnianhimoista kantaanne. Samalla - ja Olli Rehnillä on tilaisuus puhua tästä teille myöhemmin iltapäivällä - esitämme teille ja neuvostolle voimakkaan vetoomuksen nähdäksemme, onko mahdollista saada aikaan lopullinen sopimus. Me nimittäin katsomme myös, parlamentin kantojen ansiosta, että nyt käsiteltävänä olevan paketin osalta on edistytty valtavasti.
<P>
Haluan onnitella teitä, parlamenttia, niitä, jotka ovat tehneet tämän asian osalta eniten työtä, ja myös neuvoston puheenjohtajavaltiota Unkaria, sillä myös se on tehnyt merkittävää työtä. Lopuksi, ja haluan sanoa teille kaikille, että vastuun osalta hinta siitä, että tästä asiasta ei saada aikaan sopimusta, on erittäin korkea nykytilanne huomioon ottaen.
<P>
Komissio tukee yhteisön lähestymistapaa. Komissio tukee mahdollisimman suurta kunnianhimoa, joka vastaa suuntaa, jota te uskoakseni olette myös määrittelemässä.
<P>
Siinä oli konkreettisia vastauksia konkreettisiin kysymyksiin.
<SPEAKER ID="050" NAME="Manfred Weber" AFFILIATION="PPE">
(DE) Arvoisa puhemies, arvoisa neuvoston puheenjohtaja, arvoisa puheenjohtaja Barroso, hyvät kollegat, Kreikasta on jo sanottu paljon. Haluaisin lisätä tähän aiheeseen vain kaksi ajatusta.
<P>
Ensimmäinen on se, että kaikesta ihmisten tuntemasta huolesta ja pelosta huolimatta emme saa unohtaa periaatteita. Kaksi EU:ta määrittävää periaatetta ovat solidaarisuus - me tuemme sitä - ja yksittäisen vastuun tunne - että Kreikan kansa ja kaikki solidaarisuuden osoituksia saavat ottavat myös itse vastuutta.
<P>
Toinen ajatus on se, että on mainittu EU:n suuri testi ja huoli siitä, että hanke saattaa ehkä jopa epäonnistua ja että vanhat haamut, jotka olemme luulleet poistaneemme, saattavat palata Euroopan unioniin. Haluaisin kääntää tämän kaiken ympäri ja tarkastella sitä myönteisessä valossa. Meidän ei pitäisi puhua vain ongelmista vaan myös menestystarinoista. Meidän pitäisi esimerkiksi mainita, että jotkin Baltian maat ovat onnistuneet nujertamaan kriisin ja että EU:n tuella Irlanti pystyy palaamaan ensi vuonna velkakirjamarkkinoille. Tämä voisi olla myös loistava tilaisuus osoittaa ihmisille, että yhdessä olemme vahvempia kuin yksin.
<P>
Näissä puitteissa on sangen vaikeaa käsitellä neuvoston kokouksen toista keskeistä asiaa eli siirtolaisuutta. Näiden kahden kysymyksen välillä on kuitenkin mukava yhteys, koska siirtolaisuuskysymyksen osalta, erityisesti Schengenin, näemme saman periaatteen käytännössä eli sen, että yhtä EU:n suurinta menestystä kyseenalaistetaan nyt kansallisen itsekkyyden vuoksi. Olen varma, että me kaikki olemme nähneet luvut, joiden mukaan Italiaan on saapunut 18 000 pakolaista. Me kaikki kuitenkin tiedämme, että Italialle 18 000 pakolaista tuskin on liiallinen taakka, koska yksin Belgiaan tuli viime vuonna kaksinkertainen määrä pakolaisia. Siksi ei ollut asianmukaista, että Italia reagoi sillä tavalla kuin se reagoi. Se oli Italian uudistuksista vastaavan ministerin, Umberto Bossin, harjoittamaa sisäpolitiikkaa. Muutaman sadan ihmisen vuoksi Ranska vastasi ottamalla rajatarkastukset uudelleen käyttöön, ja myös se johtui sisäpolitiikasta. Myös Tanskassa syiden luonne oli sisäpoliittinen.
<P>
Haluaisin siksi, että neuvoston kokouksesta lähetetään selkeitä viestejä. Kun keskustellaan siirtolaisuudesta ja Schengenistä, Euroopan unionin valtion tai hallitusten päämiesten on vastattava selkeällä viestillä siitä, että emme halua kansallista itsekkyyttä, etenkään tällä alalla. Sen sijaan haluamme puolustaa valtavaa menestystarinaa, joka vapaa Eurooppa on. Arvoisa puheenjohtaja Barroso, siinä teillä on ehdottomasti parlamentin tuki.
<SPEAKER ID="051" NAME="Hannes Swoboda" AFFILIATION="S&amp;D">
(DE) Arvoisa puhemies, arvoisa neuvoston puheenjohtaja, arvoisa komission puheenjohtaja, haluaisin ensin sanoa muutaman sanan sydäntäni lähellä olevasta aiheesta, ja se on tietysti Kroatia. Toivomme, että onnistumme tekemään päätöksen siitä, että Kroatia todella hyväksytään nyt Euroopan unioniin. Komissio on tehnyt siinä hyvää työtä - komission jäsen Füle, te itse, arvoisa puheenjohtaja Barroso ja myös puheenjohtajavaltio Unkari. Balkanin kaltaiselle ongelmalliselle alueelle olisi myös hyvä ja merkittävä viesti, jos tehtävänsä hyvin loppuun saattanut maa olisi seuraavana jonossa. Kun sanon "tehtävänsä loppuun saattanut", en tarkoita, että kaikki ongelmat on ratkaistu. Olemme juuri nähneet Splitin Pride-kulkueen osalta tilanteita, joita ei voida hyväksyä. On kuitenkin tärkeää, että hallitus puolustaa perusvapauksia ja perusoikeuksia.
<P>
Haluaisin sanoa vielä muutaman sanan Kreikasta. Arvoisa puheenjohtaja Barroso, te sanoitte, että kansalaisille on vaikeaa selittää, jos emme saa ratkaisua aikaan, esimerkiksi talouspolitiikan ohjauspaketin osalta. Arvoisa puheenjohtaja Barroso, kansalaisille on kuitenkin myös vaikeaa selittää, jos keskitymme vain säästämiseen. Puhuitte kasvusta ja sanoitte, että kasvun edistämiseksi tarvitaan jotakin - mutta mitä tarkalleen, arvoisa puheenjohtaja Barroso? Ette varmasti usko, että ainoastaan säästöillä saadaan aikaan kasvua, jos emme samalla tarjoa vaihtoehtoja. Guy Verhofstadt mainitsi muutamia ongelmia. Kyse ei ole vain vasemmalle kallellaan olevista taloustieteilijöistä - esimerkiksi Le Monde -lehti, joka ei ole vasemmalle kallellaan, teki tämän sangen selväksi eilisen talousosastossaan: toisaalta säästöjä - kyllä, tarvitaan tiettyjä rajoituksia - mutta tarvitaan myös kasvua ja investointeja.
<P>
Kun puhutaan yksityistämisistä, arvoisa puheenjohtaja Barroso, tiedätte tarkalleen, miten Kreikka pakotetaan nopeasti yksityistämisaaltoon - aivan kuten Lothar Bisky sanoi, asioita myydään pois. Meidän on kuitenkin annettava Kreikalle aikaa yksityistää niitä asioita, joita sen on järkevää yksityistää silloin, kun se saa niistä riittävän rahamäärän.
<P>
Toiseksi, meidän on sanottava, että meidän on myös investoiva jonkin verran rahaa. Jos sanotte haluavanne vapauttaa alueellisia rahastoja ja varoja rakennerahastoista, sitten meidän on siirryttävä pois yhteisrahoitusvelvoitteesta, koska muuten Kreikka ei pysty käyttämään niitä. Näitä kaikkia ehdotuksia me odotamme komissiolta, arvoisa puheenjohtaja Barroso. Kannatamme kurinalaista politiikkaa ja säästöjä tarvittaessa ja kannatamme rajoituksia ja rakenneuudistustoimenpiteitä. Ne eivät kuitenkaan toimi ilman kasvua.
<P>
Jos jatkamme näin, emme viime kädessä pelasta Kreikkaa tai pankkejamme, emmekä pelasta veronmaksajiamme; sen sijaan päädymme kaaokseen.
<P>
Siksi, arvoisa puheenjohtaja Barroso - ja tämä tietysti pätee myös neuvostoon - rakenteellisten toimenpiteiden lisäksi tarvitsemme myös kasvua. Kasvua ja työllisyyttä koskevat ehdotukset ovat olennaisen tärkeitä Kreikan ja Euroopan tulevaisuudelle.
<P>
(Puhuja suostui vastaamaan sinisen kortin kysymykseen työjärjestyksen 149 artiklan 8 kohdan mukaisesti.)
<SPEAKER ID="052" NAME="Miloslav Ransdorf" AFFILIATION="GUE/NGL">
(CS) Arvoisa puhemies, haluaisin kysyä Hannes Swobodalta, onko hän samaa mieltä siitä, että joissakin jäsenvaltioissa kriisiä käytetään välineenä vähentämään huomaamatta kansalaisten varoja. Katsooko myös hän, että asia on näin?
<SPEAKER ID="053" NAME="Hannes Swoboda" AFFILIATION="S&amp;D">
(DE) Arvoisa puhemies, kaikissa maissa, joissa on kriisi, on ollut oikeita ongelmia. Sitä ei käy kiistäminen. Tätä tilannetta voidaan käyttää väärin kahdelta kannalta. Sitä voidaan käyttää väärin, kuten esimerkiksi jotkin luottoluokituslaitokset tekevät, antamalla neuvoja, jotka ajavat maat ahdinkoon. Sitä voidaan kuitenkin myös käyttää väärin antamalla poliittisia lausuntoja, joiden mukaan meidän ei tarvitse muuttaa mitään. Jos jotkut mielenosoittajat, esimerkiksi Kreikassa tai muissa maissa, ajattelevat, että meidän ei tarvitse muuttaa mitään ja että voimme jatkaa kuten ennenkin, he ovat väärässä. Siksi kannatamme täydellisen tukemme antamista pääministeri Papandreoun hallituksen ehdottamille toimenpiteille. Nämä toimenpiteet ovat askel oikeaan suuntaan. Niitä on tuettava, ja se on myös Kreikan joidenkin ammattiyhdistysaktiivien ymmärrettävä - ainoa tapa nujertaa tämä on edistää samaan aikaan yhdessä kasvun politiikkaa. Halusin tehdä sen selväksi. Toisin sanoen, ei väärinkäytöksiä kummaltakaan puolelta. Se on erittäin tärkeää.
<SPEAKER ID="054" NAME="Alexander Graf Lambsdorff" AFFILIATION="ALDE">
(DE) Arvoisa puhemies, Ateenassa järjestettiin eilen luottamuslauseäänestys, jonka tuloksen me kaikki tiedämme, ja sen jälkeen saksalainen Bild-sanomalehti julkaisi otsikon "Kreikan johto selvisi - EU voi huokaista helpotuksesta". Minun on sanottava, että myös minä olin tyytyväinen tämän äänestyksen tulokseen, mutta mielestäni on aivan liian aikaista huokaista helpotuksesta.
<P>
Se johtuu siitä, että meidän on nyt seuraavalla viikolla onnistuttava panemaan täytäntöön huomattava säästöpaketti. Tämä on seuraava suuri testi. Silloinkin olemme vielä kaukana siitä, että pystyisimme huokaisemaan helpotuksesta. Ennen kuin tämä kriisi on voitettu, on vielä toteutettava lisää toimia ja toimenpiteitä. Minun mielestäni täällä on puhuttu oikein. Kreikan kansan on saatava valoa tunnelin päähän. Haluaisin kuitenkin tehdä selväksi, että myös ihmiset maissa, joista suurin osa avusta tulee, tarvitsevat valoa tunnelin päähän. Heistä tuntuu, että he vain antavat ja antavat ja antavat, eikä sille näy loppua. Kreikassa ihmisistä tuntuu, että he vain säästävät ja säästävät ja säästävät, eikä sille näy loppua.
<P>
Siitä syystä kasvustrategia on niin tärkeä. Siitä syystä yksityistämiset ovat olennaisia tämän kangistuneen talouden avaamiseksi ja vapauttamiseksi. Siitä syystä on asianmukaista edistää ja tukea päättäväisesti Kreikan julkisen velan vähentämistä. Demokratian on tuettava tätä. Se, mitä nyt tapahtuu Antonis Samarasin osalta, on täysin vastuutonta. On kuitenkin esimerkiksi asianmukaista antaa vakuudet investoinneille. On myös asianmukaista käyttää käyttämättömiä EU:n varoja, arvoisa puheenjohtaja Barroso, ja antaa niitä Kreikan käyttöön, koska loppujen lopuksi koko EU hyötyy Kreikan lisäksi suuremmasta kasvusta.
<P>
Tulevaisuudessa on tärkeää myös yksi asia: vakaus- ja kasvusopimusta on vahvistettava. Meidän on estettävä tulevat kriisit. Tähän liittyy käänteinen määräenemmistö. Kukaan tavallinen ihminen ei ymmärrä, mitä se itse asiassa tarkoittaa. Yksinkertaisesti sanottuna joko vakaus- ja kasvusopimuksessa on tämä juuri mainitsemani kummallinen tekninen osa, jolloin vakaus- ja kasvusopimuksella on painoarvoa, tai muuten sillä ei ole. Sitten emme pysty tukemaan tätä pakettia. Meidän mielestämme käänteinen määräenemmistöäänestys vakaus- ja kasvusopimuksen ehkäisevässä vaiheessa on ehdottoman olennainen.
<P>
Arvoisa puheenjohtaja Barroso, olen erittäin tyytyväinen, että selititte jälleen kerran, että komissio on täysin samaa mieltä. Haluaisin, että tämä hanke saa tältä parlamentilta huomattavan tuen.
<SPEAKER ID="055" NAME="Sven Giegold" AFFILIATION="Verts/ALE">
(DE) Arvoisa puhemies, kiitos, hyvä Alexander Graf Lambsdorff, minä katson, että Kreikka tarvitsee välittömästi poliittista yhtenäisyyttä. Se tietysti alkaa kuitenkin siitä, että siellä esitettyjen ehdotusten on loppujen lopuksi oltava oikeudenmukaisia. Maa on yhtenäinen vain, jos sen poliittiseen ja taloudelliseen eliittiin luotetaan jälleen. Sen aikaansaamiseksi tehdyillä ehdotuksilla on saatava yhtenäisyyttä aikaan. Kysymys, jonka teiltä haluan kysyä, on kuitenkin tämä: Haluaisin myös nähdä jonkin verran johdonmukaisuutta teidän ryhmässänne. Täällä te vaaditte eurobondeja, mutta Saksassa olette julistaneet eurobondit suorastaan jumalanpilkaksi. Teidän ryhmästänne Saksan parlamentissa tulee suurin vastustus yhteiselle eurooppalaiselle...
<P>
(Puhemies keskeytti puhujan.)
<SPEAKER ID="056" NAME="Puhemies">
(DE) Hyvä Sven Giegold, ette voi käyttää sinisen kortin menettelyä, jos ette aio kysyä kysymystä. Alexander Graf Lambsdorffilla ei siksi varmastikaan ole mitään vastattavaa.
<SPEAKER ID="057" NAME="Niki Tzavela" AFFILIATION="EFD">
(EL) Arvoisa puhemies, kreikkalaisena haluaisin kiittää Euroopan komissiota, neuvostoa ja Euroopan parlamenttia kaikesta niiden tähän mennessä Kreikalle antamasta tuesta. Haluaisin erityisesti kiittää kaikkia niitä komissiossa, jotka ovat tehneet niin ankarasti työtä nyt jo 18 kuukauden ajan ratkaistakseen Kreikan kriisin.
<P>
Olemme puhuneet tänään paljon Euroopasta Euroopan parlamentissa. Haluaisin vain esittää yhden patrioottisen huomautuksen tässä monikansallisessa salissa. Me kreikkalaiset annoimme Euroopalle sen nimen ja me annoimme ratkaisevan panoksen sille, mihin viitataan "eurooppalaisena kulttuurina" ja "eurooppalaisina arvoina". Mitä Kreikan poliitikot ja Kreikan kansa pyytävät? Me pyydämme kunnioitustanne ja solidaarisuuttanne. Mitä me voimme luvata? Että teemme hyvin ankarasti työtä saadaksemme maan, jonka olemme saaneet tähän pisteeseen - se on ehdottomasti ja ennen kaikkea meidän ongelmamme ja syy on meidän - takaisin jaloilleen.
<P>
Haluaisin tehdä kolme ehdotusta:...
<P>
(Puhemies keskeytti puhujan.)
<SPEAKER ID="058" NAME="Andrew Henry William Brons" AFFILIATION="NI">
(EN) Arvoisa puhemies, asialistalla on monien Libyasta ja Tunisiasta tulevien väitettyjen turvapaikanhakijoiden suuri määrä. Tunisia on maa, joka on kaatanut diktaattorinsa, joten mitä nämä tunisialaiset pakenevat? Demokratiaa? Ehkä meidän pitäisi odottaa näkevämme Zine El-Abidine Ben Ali, äskettäin eläkkeelle jäänyt diktaattori, jonon kärjessä.
<P>
Libya on sota-aluetta. Ihmisistä ei kuitenkaan tule turvapaikanhakijoita vain siksi, että he elävät vaarallisessa maassa. Kyseisessä henkilössä täytyy olla jotakin erityistä, joka saa kyseisen henkilön vaaraan. Kyse näyttää olevan siitä, pitäisikö Italian tai Maltan hyväksyä heidät asumaan, koska ne ovat ensimmäiset maat, joihin he tulevat, vai pitäisikö heidät hyväksyä asumaan muissa jäsenvaltioissa. Minun vastaukseni on, että kumpienkaan ei pitäisi hyväksyä heitä asumaan ja että heidät pitäisi palauttaa Pohjois-Afrikkaan ennemmin tai myöhemmin.
<P>
Jos EU:n turvapaikkasäännöissä todella sanotaan, että pelkästään väite siitä, että joku on turvapaikanhakija, riittää luomaan velvoitteen hyväksyä heidät, sääntöjä on muutettava. Säännöt ovat ihmisten laatimia ja ne voidaan kumota. Jos se tarkoittaa, että jäsenvaltiot, ja todellakin itse EU, sanoutuvat irti muista kansainvälisistä sopimuksista, olkoon sitten niin. Siirtolaisuus on muuttanut jäsenvaltioita tunnistamattomiksi. Nyt on tullut aika pysäyttää virta ja edistää sen kääntämistä takaisin päin.
<P>
Kroatian liittyminen on myös asialistalla. Mihin toimenpiteisiin EU ryhtyy taatakseen, että kansanäänestys järjestetään oikeudenmukaisesti, että molempia osapuolia kuullaan ja että rahaa käytetään yhdenvertainen määrä? Minä epäilen, että odotettavissa ei ole vapaata ja oikeudenmukaista kansanäänestystä. Maa hukutetaan EU-propagandaan ja ne, jotka esittävät perusteluja Kroatian liittymistä vastaan, häivytetään keskustelusta.
<SPEAKER ID="059" NAME="Ildikó Gáll-Pelcz" AFFILIATION="PPE">
(HU) Arvoisa puhemies, seuraavassa Eurooppa-neuvoston kokouksessa on kyse myös luottamuksesta. Olemme saavuttaneet historiallisen hetken. Se on historiallinen, koska määritämme haasteet, jotka Euroopan unionin on kohdattava ja joihin meidän on nyt annettava ainoastaan vastuullisia vastauksia. Nämä vastaukset liittyvät kuitenkin tiiviisti toisiinsa.
<P>
Ensiksi haluaisin kuitenkin onnitella puheenjohtajavaltio Unkaria loistavasta työstä ja ilmaista siitä kiitokseni. Haluaisin erityisesti kiittää Enikő Győriä, joka on läsnä aina ja kaikkialla, hänen työstään. Hän asetti tiukan aikataulun, jota koko puheenjohtajavaltio onnistui noudattamaan, mutta säilytti samalla myötämielisen suhtautumisen parlamenttiin, mistä kiitän sitä jälleen.
<P>
Tämä puolivuotiskausi on ollut todellinen haaste, koska se oli uusi tehtävä puheenjohtajavaltio Unkarille ja koska myös itse tehtävät olivat uusia. Ajatelkaa vain talouspolitiikan eurooppalaisen ohjausjakson käyttöönottoa ja vakiinnuttamista, taloushallinnon kuutta säädöstä, jotka saatiin aikaan yhteispäätösmenettelyn puitteissa ja jotka saavat aikaan täysin uudenlaisen näkökulman talouteen.
<P>
Tulevaan neuvoston kokoukseen kohdistuu suuria odotuksia kuin myös niihin paketin kysymyksiin, jotka on vielä ratkaistava kompromissin avulla. Neuvostolla ja parlamentilla on kuitenkin valtava vastuu sopimuksesta, koska niiden on päätettävä, noudattavatko ne huonoja käytäntöjä, jotka ovat saaneet aikaan vakaus- ja kasvusopimuksen heikentymisen ja välillisesti myös kriisin, vai lopettavatko ne jäsenvaltioiden tasolla tehtyjen sopimusten politiikan ja huonot kaupat ja tekevät lopulta tilaa uudelle talouspolitiikan lähestymistavalle, joka tarjoaa yhteisiä eurooppalaisia ratkaisuja, joka rakennetaan yhteisesti sovituille säännöille ja jolla saatetaan viimein loppuun yhdentymisen talouspoliittinen puoli ja keskitytään voimakkaasti Eurooppaan. Kansalaiset, kansalliset parlamentit ja markkinat, kaikki odottavat, että Euroopan unioni muotoilee EU:n taloutta yhtenäisesti noudattaen yhteisesti sovittuja sääntöjä, varmistaa yhteisen valuutan vakauden ja suojelee EU:n kansalaisia tehokkaasti kriisiltä.
<SPEAKER ID="060" NAME="Juan Fernando López Aguilar" AFFILIATION="S&amp;D">
(ES) Arvoisa puhemies, Euroopan parlamentin jäsenet ymmärtävät täysin, että Eurooppa-neuvoston keskustelussa, joka on määrä käydä 23. ja 24. kesäkuuta, keskitytään edelleen sinnikkääseen kriisiin sekä euron ja Kreikan kohtaamiin ongelmiin. Haluaisin kuitenkin liittyä niihin, jotka ovat huomauttaneet, että asialista ei pääty siihen. Velvollisuutemme on keskustella myös kysymyksistä, joita on esitetty aloilla, jotka ovat keskeisiä vapauden, oikeuden ja turvallisuuden alueella, erityisesti Schengen-alueella, joka on luultavasti keskeisin etu henkilöiden vapaassa liikkumisessa.
<P>
Voimme vastata yli koko Pohjois-Afrikan kaikuneeseen demokratian kutsuun vain selkeällä ja varmalla vastauksella. Tämä vastaus ei lisäksi voi olla Schengenin sopimuksen uudistaminen. Sen pitäisi päinvastoin olla Schengenin sopimuksen vahvistaminen. Aiemmat tapaukset osoittavat selvästi, että kun kohdataan odottamaton ja jyrkkä siirtolaisuuden paine, kuten Kanariansaarilla, Espanjassa vuosina 2004-2006, vastaukseksi ei voida antaa vain enemmän ja parempaa Eurooppaa vaan myös tukea vaatimuksille paremmasta demokratiasta naapurimaissa.
<P>
Tiedämme, että tämä paine on kohdistunut Maltaan, Italiaan ja Ranskaan, mutta meidän on todettava hyvin selkeästi, että neuvoston on tehtävä osansa saattamalla turvapaikkapaketti loppuun, saattamalla maahanmuuttopaketti loppuun, saattamalla Frontex-asetuksen uudistus loppuun ja, ei suinkaan vähäisimpänä, ajanmukaistettava Euroopan unionin toiminnasta tehdyn sopimuksen 80 artiklan solidaarisuuslauseke, mikä tarkoittaa direktiivin 2001/55/EY ajanmukaistamista.
<P>
Lopuksi haluaisin myös ilmaista huoleni annetusta viestistä, jolla pyritään vakiinnuttamaan vastausmekanismi, jonka avulla unionin sisärajat voidaan ottaa uudelleen käyttöön tietyissä poikkeuksellisissa tilanteissa. Meidän on tehtävä erittäin selväksi, mitä me käsittelemme ja mikä on eurooppalainen ulottuvuus, tiukasti suhteessa EU:n toimielimiin, jotta emme huomaa olevamme liukkaalla rinteellä tai jopa ylämäessä.
<SPEAKER ID="061" NAME="Adina-Ioana Vălean" AFFILIATION="ALDE">
(EN) Arvoisa puhemies, avoimuuden, suvaitsevaisuuden ja Eurooppaa koskevan innostuksen aikakauden jälkeen olemme viime vuosina nähneet yhtenäisyytemme rappeutuvan ja eurooppalaisten jakautuvan, jopa tässä parlamentissa, liikkumisen vapauden, maahanmuuton, kansallisten etujen ja ennen kaikkea rahan kaltaisten asioiden osalta.
<P>
Valitettavasti tämä maailmanlaajuinen talouskriisi korostaa pahimpia kansallismielisiä ja populistisia näkemyksiämme. Kansallisten poliitikkojen ja sidosryhmien Kreikasta päivittäin antamien julkilausumien sekamelska vain lisää hämmennystä ja saa aikaan enemmän keinottelua markkinoilla. Leviämisriski on todellinen joka ainoassa jäsenvaltiossa.
<P>
Samalla, kun Kreikka jakaa kriisiä koskevan vastuun taakkansa, eurooppalaiset johtajamme jakavat omansa. Jos EU olisi vuosi sitten osoittanut yhtenäistä ja täysimääräistä sitoutumista Kreikan avustamiseksi, emme nyt olisi loikkimassa yhdestä pelastussuunnitelmasta toiseen.
<P>
Emme tarvitse enempää teknisiä ratkaisuja. Tarvitsemme yhteenkuuluvuutta, päättäväisyyttä ja yhtenäisyyttä, koska käymme nyt psykologista sotaa ja markkinat koettelevat EU:n yhtenäisyyttä, eivät Kreikan säästösuunnitelmaa.
<P>
On olennaisen tärkeää, että lähetämme yksiselitteisen tuen ja rohkaisun viestin siitä, että EU seisoo Kreikan takana.
<P>
Meidän pitäisi lisäksi alentaa korkoa ja sallia enemmän joustavuutta EU:n varojen saatavuudessa. Kreikan on lisäksi oltava valmis ottamaan kohtalonsa omiin käsiinsä. Vaikka uudistukset ja säästötoimenpiteet ovat tarpeellisia, meidän pitäisi myös muistaa, että se ei pitkällä aikavälillä riitä elpymiseen. Meidän on palattava perusasioihin, kannustettava investointeja ja edistettävä kasvua.
<P>
Toivon, että huomenna yksikään EU:n johtaja ei luista solidaarisuudesta, koska Kreikka on vain yksi sivu kirjassa, joka on Eurooppa; joten jos me puolustamme Kreikkaa, me puolustamme Eurooppaa.
<SPEAKER ID="062" NAME="Mario Borghezio" AFFILIATION="EFD">
(IT) Arvoisa puhemies, hyvät kollegat, Kreikasta haluan sanoa, että tarvitsee vain kuunnella keskusteluja ymmärtääkseen, missä vaiheessa EU:n johto on. Sitä ohjataan itse asiassa vain tuntumalla, ilman mitään tarkkoja päämääriä. Meille ei ole kerrottu mitään, minkä puolesta pitäisin peukkuja, jos olisin Kreikan kansalainen - ehkä kreikkalainen työläinen tai kreikkalainen pienyrittäjä, joka on menossa vararikkoon.
<P>
Maahanmuuton osalta olen jo kuullut, että Italiaa arvostellaan siitä, että se ei halua enää ottaa vastaan pakolaisia. Muutama tunti sitten komission jäsen Malmström kuitenkin antoi julkilausuman, jossa sanotaan, että kun Libyan joukkopaon tragedia alkoi, kaikki sitoutuivat ottamaan maata kohti vastaan vähintään 800 pakolaista. Käytännössä kukaan ei ota heitä vastaan, ja hän otti esiin myönteisen tapauksen Norjasta. He saapuvat Lampedusaan ja muutamat Maltaan, ja me olemme ainoita, jotka ottavat heidät vastaan. Italia on ottanut heitä vastaan. Italia. Ihmiset puhuivat ministeri Bossista, ja on myös sisäasiainministeri, Roberto Maroni: molemmat ministerit ovat tästä rasistisesta Lega Nord -puolueesta, joka on ottanut vastaan pakolaisia. Kunnes meille toisin todistetaan, se on totuus.
<P>
Viimeiseksi Kroatian luku. On hyvin tärkeää, että Kroatia liittyy, mutta on myös tärkeää muistaa, että paavi varoitti kroaatteja byrokraattisesta ja keskusjohtoisesta rakenteesta.
<SPEAKER ID="063" NAME="Mario Mauro" AFFILIATION="PPE">
(IT) Arvoisa puhemies, hyvät kollegat, juuri neuvoston 24. kesäkuuta järjestettävän kokouksen esityslistan monimutkaisuus ja, jos niin halutaan, kovuus saavat meidät vastustamaan saatavillamme olevien välineiden puutteita.
<P>
Mitä meillä itse asiassa on saatavilla? Euroopan unioni. Euroopan unioni on käynnissä oleva työ, päättämätön työ, jonka loppuun saattamisessa olemme niin usein epäonnistuneet juuri heikkoutemme ja pelkomme takia. Euroopan unioni on saatavillamme, mutta Euroopan yhdysvallat ei ole. Se tarkoittaa, että kun kansalliset parlamentit epäröivät sisäisten asioiden vuoksi, meillä ei ole välinettä, jonka voimme ottaa käyttöön pannaksemme täytäntöön jotakin, joka voisi ratkaista ongelmamme. Se, että pystymme lopultakin luomaan Euroopan yhdysvallat, edellyttää johtajuutta kansallisten parlamenttien lisäksi ensisijaisesti EU:n toimielimiltä.
<P>
Minä uskon - puheenjohtaja Barroso ei ole enää täällä - että hänet valittiin toisen kerran varovaisuutensa ansiosta. Haluaisin ehdottomasti äänestää hänen puolestaan kolmannen kerran, mutta tällä kertaa rohkeuden takia. Toisin sanoen, koska hänet on valittu uudelleen varovaisuutensa vuoksi, haluaisin valita hänet kolmannelle kaudelle rohkeuden vuoksi. Koska neuvoston 24. kesäkuuta järjestettävän kokouksen esityslista on vaativa, odotan siksi, että komissio ja EU:n toimielimet osoittavat johtajuutta ja saavat kansalliset hallitukset asettamaan ihanteemme ennen mitä tahansa etujamme.
<P>
Se on mielestäni ainoa toteuttamiskelpoinen tapa edetä. Muuten käymme edelleen keskusteluja, joissa nurisemme siitä, että ehkäpä Ranskan hallitus on tehnyt Schengenistä aloitteen sisäisistä syistä tai että Italian hallitus on kieltäytynyt hyväksymästä yhtä tai toista tai että Kreikan hallitus on edelleen liian heikko voidakseen todella vastata omista päätöksistään. Tärkein kysymys on kuitenkin muualla: jos eurooppalaisen hankkeen poliittista luonnetta ei selkeytetä, emme pysty käsittelemään ongelmiamme.
<SPEAKER ID="064" NAME="Anni Podimata" AFFILIATION="S&amp;D">
(EL) Arvoisa puhemies, haluan aloittaa yhtymällä kiitoksiin, jotka Niki Tzavela ilmaisi - ja haluan kiittää häntä siitä - EU:n parlamenteille ja kansoille tuesta, jota he ovat antaneet ja edelleen antavat maalleni.
<P>
Kuten muutaman viime vuoden kehitys on osoittanut, Kreikka jatkaa päättäväisesti ponnistelujaan ja onnistuu niissä rakentaakseen uudelleen taloutensa ja edistääkseen rakenneuudistusta. Jos nämä ponnistukset halutaan palkita menestyksellä, on kuitenkin täytettävä kaksi ehtoa. Ensimmäinen ehto on se, että meidän on annettava kansalle säästöjen lisäksi myönteisiä tulevaisuudennäkymiä, kasvunäkymiä, työllisyysnäkymiä ja näkymiä uusista työpaikoista. Toinen ehto on se, että Euroopan unionilta tarvitaan turvallisuuden ja tuen ympäristö, poliittisen yhteenkuuluvuuden ympäristö, koska koko kriisin ajan ja erityisesti muutamana viime viikkona olemme nähneet epävirallista julkista vuoropuhelua Euroopan pääkaupunkien, Euroopan komission ja Euroopan keskuspankin välillä luottoluokituslaitosten toimiessa eräänlaisena erotuomarina, paljon puhutusta yksityisen sektorin osallistumisesta Kreikan uuteen tukeen.
<P>
Tällainen kummallinen erotuomarointi ei ole kunniaksi Euroopan unionille eikä poliittiselle liitolle. Meidän on hiljennettävä tämä kakofonia, koska vain poliittisen yhteenkuuluvuuden ympäristössä voimme toivoa asianmukaisia edellytyksiä, joiden avulla Kreikan kansan tekemät valtavat ponnistukset voidaan palkita menestyksellä.
<SPEAKER ID="065" NAME="Sarah Ludford" AFFILIATION="ALDE">
(EN) Arvoisa puhemies, EU:n johtajien käsiteltävänä huomenna oleva suuri kysymys on, ovatko he tehtäviensä tasalla ja pystyvätkö he pelastamaan EU:n saavutukset yhteisen valuutan ja vapaan liikkumisen alueella. "Enemmän Eurooppaa" ei ole vastaus kaikkeen, vaan tällaisissa keskeisissä kysymyksissä meidän on vahvistettava EU:n päätöksentekoa koskevia valmiuksia. Suhtaudun myönteisesti puheenjohtaja Barroson tänään antamaan julkilausumaan, joka oli paljon tiukempi kuin toukokuussa Schengenistä ja siirtolaisuudesta käymässämme keskustelussa. Hänen olisi sitten pitänyt tulkita Italian ja Ranskan kapinaliike siten kuin PPE-ryhmän Manfred Weber aiemmin tässä keskustelussa.
<P>
Eilen julkaistussa Financial Times -lehden erinomaisessa artikkelissa Mario Monti piti valitettavana sekä isojen jäsenvaltioiden liiallista kunnioittamista että "kohteliaisuuden kulttuuria" neuvostossa, mikä tarkoittaa, että jäsenvaltiot eivät vaadi toisiaan tilille epäonnistumisista. Minä sanoisin sitä karkeammin hyvä veli -käytännöksi. Se oli katastrofaalista Kreikan väärennettyjen tilastojen osalta. Tarvitsemme suurissa kysymyksissä EU:n tason päätöksenteko- ja toimintavaltuuksia, mutta tarvitsemme myös rehellisyyttä, jota ilman keskinäinen luottamus on mahdotonta.
<SPEAKER ID="066" NAME="Fiorello Provera" AFFILIATION="EFD">
(IT) Arvoisa puhemies, hyvät kollegat, olemme nähneet, että yksikään maa ei pysty selvittämään maahanmuutto-ongelmaa yksin. On olennaisen tärkeää, että on olemassa suuria siirtolaisliikkeitä koskeva politiikka, jolla tuetaan kehitysyhteistyötä ja jonka puitteissa tehdään monenvälisiä ja kahdenvälisiä sopimuksen siirtolaisten alkuperä- ja kauttakulkumaiden kanssa.
<P>
EU:n ulkoisen toiminnan välineitä ei valitettavasti ole käytetty perussopimusten hengessä tai niiden näkemyksen mukaisesti, kuten Italia on nyt huomannut. Etulinjan jäsenvaltioiden on pitänyt itse asiassa kohdata pakolaiskriisi yksipuolisten aloitteiden nojalla, eivätkä ne ole pystyneet luottamaan EU:n solidaarisuuteen. Kehotan siksi komissiota määrittämään tapaukset, joissa voimme puhua "siirtymään joutuneiden henkilöiden joukottaisesta maahantulosta" tilapäisestä suojelusta annetun direktiivin 2001/55/EY mukaisesti ja laatimaan siten täsmälliset ja mitattavissa olevat perusteet, jotka voidaan katsoa pysyviksi. Tällainen selvennys on tärkeä tehokkaan yhteisen siirtolaispolitiikan edistämiseksi ja taakanjakamisen varmistamiseksi.
<SPEAKER ID="067" NAME="Jean-Pierre Audy" AFFILIATION="PPE">
(FR) Arvoisa puhemies, myös minä haluaisin onnitella lämpimästi ministeri Győriä, neuvoston puheenjohtajaa, hänen puheenjohtajakaudestaan. Haluaisin myös toivottaa tervetulleeksi Euroopan komission varapuheenjohtajan ja esittää kaksi huomiota.
<P>
Niistä ensimmäinen koskee Kreikkaa. Minun mielestäni taloustilanne on vakautettava ja kasvun edistämiseksi on laadittava toimenpiteitä. Talouden vakauttamisen osalta on selvää, että menneisyyden käsitteleminen tulevaisuutta suunniteltaessa on erittäin vaikeaa. Ehdotan, että luodaan eräänlainen luottovälittäjä, joka voisi suojata Kreikan luottotappiot sopivassa rahoitusrakenteessa tai roskapankissa. Koska aikaansaamamme poliittinen yksimielisyys ei salli pääomatappiota, miksi emme jakaisi Kreikan velkaa, jolloin Kreikan hallitus pystyisi hallitsemaan tulevaisuutta ja tämä välittäjä selvittäisi ensisijaisesti menneisyyttä rakenneuudistuksen avulla.
<P>
Korkojen osalta edellytetään panosta pankeilta, jotka tekivät valtavia voittoja ostamalla lainoja 16 prosentilla ja kaksinkertaistivat sitten pääomansa, kun ne laskivat kahdeksaan prosenttiin. Ehdotan myös, että järjestetään tutkinta valtionvelkaa koskevista rahoitustoimista, ja sen tekeminen voitaisiin antaa Euroopan arvopaperimarkkinaviranomaiselle. Luottolaitokset ovat jossakin määrin antaneet sitä, mitä Ranskan lainsäädännössä kutsutaan eräänlaiseksi epäoikeudenmukaiseksi avuksi ylivelkaantuneelle rakenteelle. Ne ovat siten syyllistyneet väärinkäytöksiin ja aiheuttaneet haittaa: niiden on tehtävä muutoksia sen osalta.
<P>
Kasvun osalta meidän on tuettava puheenjohtaja Barroson ehdottamaa yhden miljardin euron suunnitelmaa, ja meidän on laadittava Kreikalle asianmukainen kehityssuunnitelma. Hyväksyn Daniel Cohn-Benditin esittämän ajatuksen: miksi ei keskityttäisi armeijan menoihin, joiden osuus BKT:stä on neljä prosenttia? Jos Euroopan unioni voisi lisäksi toimia välittäjänä Turkin ja Kyproksen välillä, uskon, että voisimme säästää Kreikalle kaksi prosenttia sen BKT:stä.
<P>
Ne ovat toimenpiteitä, jotka auttaisivat saamaan aikaan kehityssuunnitelman Kreikalle.
<SPEAKER ID="068" NAME="Edite Estrela" AFFILIATION="S&amp;D">
(PT) Arvoisa puhemies, minun odotukseni tulevalle neuvostolle ovat sangen alhaalla, koska Euroopan unionin on jakautunut: päätösten tekemisen sijaan epäröidään, ja solidaarisuuden sijasta vallitsee itsekkyys. Näin EU toimii nyt.
<P>
Tarkastellaan Kreikan tapausta. En aio puhua kotimaastani Portugalista, koska uusi hallitus on juuri tullut valtaan. Siksi voin ainoastaan toivottaa sille kaikkea mahdollista menestystä sekä portugalilaisten että EU:n vuoksi. Puhutaan sitten Kreikasta. Kreikka ei ole mikä tahansa maa. Se on ollut Euroopan unionin täysjäsen vuosikymmenien ajan, ja se kuuluu euroryhmään. On tärkeää muistaa, että demokratia syntyi Kreikassa. Näiden seikkojen pitäisi riittää siihen, että Euroopan unioni kohtelisi Kreikkaa kunnioittavammin. Kreikkalaiset ovat vastuussa hirvittävästä tilanteesta, jossa he nyt ovat, mutta niin ovat EU:n toimielimetkin.
<P>
Pääministeri Papandreou on tehnyt kaiken voitavansa tästä vaikeasta tilanteesta eroon pääsemiseksi. Hän on ottanut säästötoimenpiteet käyttöön valtavan rohkeasti ja arvokkaasti riippumatta siitä, ovatko ne toteuttamiskelpoisia vai -kelvottomia. Se, mikä nyt tapahtuu Kreikassa, voi yhtenä päivänä tapahtua Irlannissa tai Portugalissa, Espanjassa tai Belgiassa tai Italiassa tai Ranskassa. Minulla on EU:n toimielimille kysymys: miten vaikeuksissa olevat maat voivat selvitä niille sälytetyistä skandaalimaisista koroista ja samalla vähentää talousarviovajettaan ja julkista velkaansa ja edistää talouskasvua ja luoda työpaikkoja? Ettekö ole sitä mieltä, että sellaisen kohtelun vuoksi nämä maat saattavat menehtyä taudin sijasta hoitoon?
<P>
Se ei ole oikea tie. Sen sijaan tarvitaan yhteistä suunnitelmaa yhtenäisvaluutan puolustamiseksi, valtion velalla keinottelun torjumiseksi ja luokituslaitosten paljastamiseksi, sillä niitä on syytettävä ensisijaisesti tästä läpikäymästämme kriisistä.
<SPEAKER ID="069" NAME="Charles Goerens" AFFILIATION="ALDE">
(FR) Arvoisa puhemies, ensimmäinen varotoimi, johon meidän ryhdyttävä, jos haluamme estää suuren roihun, on tulella leikkimisen lopettaminen. Olen samaa mieltä puheenjohtaja Barroson kanssa siitä, että Kreikan hallituksen on tehtävä kaikki voitavansa saadakseen omat asiansa järjestykseen, jotta Euroopan unioni voi puolestaan ryhtyä toimiin. Kreikan on toisin sanoen saatava takaisin uskottavuutensa.
<P>
Eikö kaikille EU:n hallituksille olisi osoitettava sama kehotus vastuulliseen käytökseen? Ovatko kaikki poliittiset johtajat tietoisia niiden lausuntojen vaikutuksesta, joita he ovat tehneet Kreikasta 18:n viime kuukauden aikana? Eurooppa-neuvoston on aika lopettaa, huomenna, jäsentensä välinen eripura.
<P>
Tarvitaan neljää asiaa estämään se, että Kreikan kriisi aiheuttaa paljon pelätyn dominovaikutuksen koko euroalueella: ensinnäkin yhtenäistä Kreikkaa, jolla on talouden ja talousarvion elvyttämissuunnitelma, toiseksi Euroopan unionia ja euroryhmää, jotka pyrkivät yhtenäisesti samaan tavoitteeseen, kolmanneksi, hieman enemmän aikaa kuin alun perin suunniteltiin, erityisesti yksityistämisten osalta, ja neljänneksi, solidaarisuutta, joka tulkitaan asianmukaisesti ja joka kattaa uusien lainojen lisäksi myös ja ennen kaikkea teknisen avun kumppaneilta ja erityisesti komissiolta.
<SPEAKER ID="070" NAME="Paulo Rangel" AFFILIATION="PPE">
(PT) Arvoisa puhemies, aivan ensiksi minun on sanottava, että odotan tältä Eurooppa-neuvostolta erittäin vastuullista päätöksentekoa, erityisesti viime viikkoina kokemamme talousilmaston perusteella. Sen on oltava vastuuntuntoisempi kuin edellinen neuvosto, joka yritti lykätä ongelmaa kolme kuukautta ainoastaan vaaliaikataulujen takia. Tältä vastuulliselta päätöksenteolta odotan ensisijaisesti sitä, että ihmiset ymmärtävät, että talous- ja rahoituskysymykset ovat olennaisen tärkeitä ja ratkaisevia EU:lle ja että sen lisäksi ne ovat olennaisia EU:n ensisijaiselle tavoitteelle, joka on rauhan säilyttäminen.
<P>
Jos sovellamme ongelmiin lähestymistapaa, joka saa aikaan vain epäluottamusta jäsenvaltioiden kesken, kylvää epäluottamusta eri valtioiden välille, luo ja pahentaa eroja ja kilpailuasetelmia eteläisten ja pohjoisten valtioiden välillä ja EU:n keskellä ja syrjässä sijaitsevien valtioiden välillä, lopputuloksena on Euroopan unionin kaatuminen.
<P>
Mielestäni tässä Eurooppa-neuvostossa vaakalaudalla on teknisistä ratkaisuista tai poliittisista erimielisyyksistä riippumatta sen selvittäminen, haluammeko EU:n hankkeen edelleen olevan asianmukainen suunnitelma Euroopan rauhaa koskevalle strategialle vai emme. Juuri tämä on mielestäni vaakalaudalla.
<P>
Huomasin monien johtajien puheenvuoroista, riippumatta siitä, tulevatko he vaikeuksissa olevista maista vai tukea maksavista nettomaksajamaista, vastuuttomia ilmaisuja, jotka usein vetoavat tiettyihin erittäin kielteisiin piirteisiin heidän kansoissaan. Siksi ja vain siksi kehotan EU:n hallitusten johtajia vastuullisuuteen, jotta voidaan saada aikaan ratkaisu, jonka avulla EU pystyy löytämään ulospääsytien ja ratkaisemaan tilanteen.
<SPEAKER ID="071" NAME="Gianni Pittella" AFFILIATION="S&amp;D">
(IT) Arvoisa puhemies, hyvät kollegat, keskinäinen pelko ja epäluottamus - kuten Mario Mauro juuri sanoi - ohjaavat päätöksiä, joita EU:n hallitukset kriisistä tekevät.
<P>
EU näyttää minusta enemmänkin jalkapallojoukkueelta, joka on häviämässä 2-0 ja jonka pelaajat luulevat vielä voittavansa, jos he eivät enää pelaa syöttöpeliä vaan yrittävät maalia yksin. Mitään ottelua ei kuitenkaan voiteta yksin. Ei edes Maradona tai Pelé pystyisi voittamaan tällaista kriisiottelua yksin. Kreikan kriisiä olisi voitu saada hallintaan varhaisessa vaiheessa. Sen sijaan me kiirehdimme ja olemme nyt saavuttaneet hyvin mutkikkaan pisteen, johon on puututtava jättämällä vahingollinen kateus ja epäonnistuneet talousohjeet taaksemme lopullisesti.
<P>
Meidän pitäisi kertoa totuus ja myöntää, että monet nykyisistä hallitusten päämiehistä ovat osoittautuneet toisen luokan johtajiksi. Hei eivät kykene ymmärtämään, että tätä kriisiä ei ehdottomasti aiheuttanut Kreikka tai edes valtionvelan tilanne, vaan sen aiheuttivat rahoitusmarkkinat, joita ei ole viime aikoihin asti säännelty. Nyt hallitukset tarjoavat meille taas tuttua myrkyllistä syöttiä: selvitetään julkiset taloutemme ja katsotaan sitten, kuka jää henkiin. Kukaan ei kuitenkaan jää henkiin, eikä etenkään EU:n yhteiskunnan olennainen osa jää henkiin. Sen sijaan meidän on pyrittävä kasvuun edistämällä ja keskittämällä resursseja tutkimukseen, koulutukseen ja keskeisiin haasteisiin ja aloitettava myönteinen kierre.
<P>
Lopuksi, meidän pitäisi puhua selkeästi maahanmuutosta. Schengeniin ei pitäisi koskea; enintään sitä voidaan vahvistaa, mutta siihen ei pitäisi koskea, koska on luovuttamaton saavutus, joka pitää Euroopan unionin pystyssä. Siirtolaisvirtoja on hallittava Brysselistä edistäen osallisuutta, solidaarisuutta ja turvallisuutta.
<SPEAKER ID="072" NAME="Marian-Jean Marinescu" AFFILIATION="PPE">
(RO) Arvoisa puhemies, Unkarin puheenjohtajakausi päättyy neuvoston kokoukseen. Tämän puheenjohtajavaltion ponnistuksia on kiitettävä, sillä se on saanut päätökseen merkittäviä asiakirjoja, myös joitakin erittäin ristiriitaisia.
<P>
Tämä on erittäin tärkeä kokous, koska siinä nähdään, pannaanko talouspolitiikan eurooppalainen ohjausjakso täytäntöön. Jäsenvaltioiden on sovellettava suosituksia estääkseen vakauden vaarantumisen. Juuri nyt jäsenvaltioiden on osoitettava vastuullinen sitoutumisensa noudattamalla uutta mekanismia.
<P>
Vakaus- tai lähentymisohjelmia sekä kotimaisia uudistusohjelmia tarvitaan, mutta ne eivät riitä. Taloushallinnon merkityksestä on saatava aikaan sopimus. Parlamentti on saanut kompromissin aikaan suurin ponnistuksin, ja toivon, että sitä tuetaan huomisen äänestyksessä. Nyt on neuvoston vuoro hyväksyä tämä unionille erittäin merkittävä paketti.
<P>
Schengen-alue on ollut viime aikoina keskeinen keskustelun aihe. Arviointimekanismia on selkeästi parannettava. Rajojen yksipuolinen ottaminen uudelleen käyttöön ei ole ratkaisu. Jos jäsenvaltio ei pysty täyttämään ulkorajoja koskevia velvollisuuksiaan, tarvitaan tukitoimenpiteitä ja Frontexin apua.
<P>
Jos tilanne ei ratkea, neuvosto voi komission ehdotuksesta päättää määräenemmistöllä rajatarkastusten ottamisesta uudelleen käyttöön määräajaksi. Minun mielestäni rajojen yksipuolinen ottaminen uudelleen käyttöön, kuten tällä hetkellä tapahtuu, ei ole ratkaisu.
<P>
Puheenjohtajavaltion romanien osallisuuden edistämistapoja Euroopan unionissa koskevan kertomuksen ja Tonavan aluetta koskevan EU:n strategian käynnistämistä koskevien päätelmien hyväksyminen voi olla merkittävä askel näiden Euroopan unionille olennaisen tärkeiden toimien täytäntöönpanossa.
<SPEAKER ID="073" NAME="Tunne Kelam" AFFILIATION="PPE">
(EN) Arvoisa puhemies, vakaussopimuksen heikkous on ollut yksi tekijä, joka on syventänyt talouskriisiä, josta on kasvanut uskottavuuskriisi.
<P>
Kukaan ei ole siinä suhteessa syytön. Olemme nyt saavuttaneet hätätilanteen, jossa merkitystä on vain solidaarisuudella ja vastuullisuudella, mutta solidaarisuus ei tarkoita vain kaikki yhden puolesta. Aivan samalla tavalla se tarkoittaa yksi kaikkien puolesta. Kaikkien jäsenvaltioiden on kannettava vastuuta unioniamme koskevasta vastuusta ja alettava toimia EU:n yhteisen hyvän puolesta.
<P>
Me todellakin tarvitsemme enemmän Eurooppaa, ja enemmän Eurooppaa tarkoittaa enemmän kuria, myös konkreettisia toimia sääntöjä edelleen rikkovia kohtaan.
<P>
Euroalueen uskottavuuden palauttamiseksi komission aseman on vahvistuttava ja siitä on tultava aiempaa riippumattomampi talouden ohjaamisessa ja valvonnan suorittamisessa. Komissio tarvitsee valtuudet jäsenvaltioiden taloustilanteen arvioimiseen, jotta se voi antaa suosituksia ja varoituksia ajoissa.
<P>
Olennainen kysymys on kuitenkin poliittinen tahto ja kyky soveltaa sakkoja. Niiden soveltamisesta pitäisi tulla sääntö, ei poliittisten kauppojen kohde. Neuvoston asemaa pitäisi rajoittaa asianmukaisesti, menettelyillä, jotka saattavat johtaa seuraamuksiin. EU:n uskottavuus voidaan palauttaa parantamalla tilastojen laatua ja jättämällä tulevaisuudessa pois kaikki tilitietojen peukalointi ja väärentäminen.
<P>
Kotimaani Viro joutui kolme vuotta sitten syvään talouskriisiin. Me kuitenkin toimimme, tasapainotimme talousarvion ja liityimme euroalueeseen. Latvia toimi myös ja on selkeästi palannut oikeille raiteille.
<P>
Kaikki yhden ja yksi kaikkien puolesta. Meidän on toimittava yhteiskuntiemme uudistamiseksi. Menojen leikkaaminen tekee kipeää, mutta se on ainoa tie takaisin kasvuun ja vakauteen.
<SPEAKER ID="074" NAME="Seán Kelly" AFFILIATION="PPE">
(EN) Arvoisa puhemies, olemme kuulleet tänään paljon antamisesta ja antamisesta ja antamisesta ja leikkaamisesta ja leikkaamisesta ja leikkaamisesta. Haluan lisätä tähän seokseen uuden ulottuvuuden ja se on "ottaminen ja ottaminen ja ottaminen". Viittaan erityisesti korkoon, jota EKP soveltaa kotimaahani Irlantiin. Me ponnistelemme miehekkäästi saavuttaaksemme tukea koskevat tavoitteemme. Se ei kuitenkaan auta meitä.
<P>
Onneksi Euroopan parlamentti ja komissio näkevät, että meitä kohdellaan epäoikeudenmukaisesti ja epäreilusti. Sellaisen koron veloittaminen, kuin meiltä nyt veloitetaan, on sama kuin hukkuvan mieheen kaulaan sidottaisiin myllynkivi siksi aikaa, kun pelastusvene lähetetään pelastamaan häntä.
<P>
Pyytäisin erityisesti huomenna neuvostoa laskemaan Irlannin korkoa. Jos se tekee niin, me palaamme kasvuun, täytämme sitoumuksemme ja olemme jälleen suuri kansakunta, jälleen osa Eurooppaa.
<SPEAKER ID="075" NAME="Csaba Sándor Tabajdi" AFFILIATION="S&amp;D">
(HU) Arvoisa puhemies, Eurooppa-neuvosto tukee toivottavasti puheenjohtajavaltio Unkarin kolmea menestyksekästä tavoitetta: Tonavan strategiaa, romanistrategiaa ja Kroatian liittymisneuvottelujen päättämistä. Tärkein tavoite olisi kuitenkin talouden ohjausta koskevan lainsäädäntöpaketin kuuden säädöksen hyväksyminen. Unkarilaiset asiantuntijat ja diplomaatit ansaitsevat suurimman mahdollisen ylistyksen loistavasta työstään, koska he onnistuivat vähentämään neuvoston ja Euroopan parlamentin käsiteltävänä olevien kysymysten määrän vain muutamaan. Neuvottelujen umpikujan avaamiseksi Unkarin hallituksen on saatava kompromissi aikaan korkeimmalla mahdollisella tasolla. Onko Viktor Orbánin hallituksella riittävästi poliittista pääomaa sen tekemiseen, jää kuitenkin vielä nähtäväksi. Pystyykö Gyorgy Matolscy, joka aiemmin hyökkäsi avoimesti ja ankarasti talouspolitiikan eurooppalaista ohjausjaksoa vastaan, esittämään uskottavia perusteluja taloushallinnon vahvistamisen puolesta? Toivon, että voimme edelleen saada läpimurron aikaan neuvostossa. EU tarvitsee talouden ohjausjärjestelmän mahdollisimman pikaista käyttöönottoa.
<SPEAKER ID="076" NAME="Ilda Figueiredo" AFFILIATION="GUE/NGL">
(PT) Arvoisa puhemies, moneen unionin jäsenvaltioon vaikuttava vakava taloudellinen ja yhteiskunnallinen tilanne ansaitsee tältä tulevalta kesäkuun Eurooppa-neuvostolta erittäin huolellista tarkastelua, sen syiden perusteellista pohtimista ja jatkuvasti uusliberaalimpien unionin toimien, esimerkiksi yksityistämisten ja työvoiman arvon laskemisen, vastuun hyväksymistä, sillä ne aiheuttavat lisää yhteiskunnallista epätasa-arvoa, suurempia taloudellisia eroja ja enemmän työttömyyttä, köyhyyttä ja sosiaalista syrjäytymistä. Neuvoston jäsenet suhtautuvat välinpitämättömästi työläisten ja tavallisten ihmisten ponnisteluihin ja ehdottavat, valitettavasti, niiden uusliberaalien toimien vakiinnuttamista, jotka ovat jo saaneet aikaan vakavia kriisejä Kreikassa ja Irlannissa ja jotka uhkaavat Portugalia ja muita jäsenvaltioita.
<P>
Loppujen lopuksi he yrittävät helpottaa pääoman suurempien voittojen saamista ja suurempaa rahoituskeinottelua, ja aina ja ikuisesti samojen ryhmien kustannuksella: työläisten, mikroyritysten, pienten ja keskisuurten yritysten, maanviljelijöiden ja näiden investointileikkausten ja säästötoimien kohteeksi joutuneiden ihmisten.
<SPEAKER ID="077" NAME="Franz Obermayr" AFFILIATION="NI">
(DE) Arvoisa puhemies, EU:n nykyinen siirtolaispolitiikka on epäonnistunut. Tästä voidaan mainita esimerkkinä komission niin sanottuja liikkuvuuskumppanuuksia koskevat suunnitelmat, joilla Pohjois-Afrikan ihmisten joukottainen maahantulo saadaan näyttämään lailliselta. Komission jäsen Malmström on ilmoittanut monta kertaa, että EU on muka riippuvainen Pohjois-Afrikasta peräisin olevasta maahanmuutosta. Sitä vastoin jätetään tarkoituksella huomiotta, että monien jäsenvaltioiden on selvittävä korkeista työttömyystasoista, erityisesti nuorten keskuudessa. Libyassa väestömäärä on kaksinkertaistunut 20:n viime vuoden aikana. Jos siis Pohjois-Afrikan portit avattaisiin, paine eurooppalaisilla työmarkkinoilla kasvaisi entisestään. Emme siis tarvitse lisää maahanmuuttoa Pohjois-Afrikasta, vaan pikemminkin maahanmuutto on pysäytettävä kokonaan. Kansalaisemme eivät halua tämän osalta liikkuvuuskumppanuuksia, sen sijaan he haluavat takaisinottokumppanuuksia. Kansalaisemme eivät halua avoimia rajoja vaan tarkastusten käyttöönottoa uudelleen ja Frontexin vahvistamista. Myös tätä pitäisi käsitellä tulevassa neuvoston kokouksessa, kun keskustellaan "edistymisestä" maahanmuuttopolitiikassa.
<SPEAKER ID="078" NAME="Lena Kolarska-Bobińska" AFFILIATION="PPE">
(PL) Arvoisa puhemies, olemme käyttäneet suurimman osan ajastamme Kreikan kriisistä keskustelemiseen, mikä on aivan oikein, sillä se on valtava ongelma. Eilisen keskustelussa puheenjohtaja Barroso kuitenkin pyysi meiltä tukeamme Schengen-kysymyksessä. Se, että puheenjohtaja Barroso on pyytänyt parlamentissa tukeamme, tarkoittaa, että hänen täytyy odottaa erittäin vaikeaa tilannetta ja vaikeita keskusteluja eri hallitusten johtajien kanssa. Haluaisin sanoa, että Schengen-alue ja sen tuoma vapaus matkustaa ympäri Eurooppaa ovat vapauden ja Euroopan unionin symboli ja yksi Euroopan unionin suurimmista voimavaroista ja tärkeimmistä ansioista minulle itselleni, puolalaisena, ja koko Puolan kansalle. Emme voi sallia tämän vapauden rajoittamista tai Schengen-alueen hajoamista, koska juuri tällaisilla päätöksillä ja toimilla määritetään, miten EU:hun suhtaudutaan. Siksi pyydän teitä puolustamaan Schengenin järjestelmää ja sen lisäksi sisällyttämään Romanian ja Bulgarian tai pikemminkin ottamaan ne tähän järjestelmään mukaan mahdollisimman pian.
<SPEAKER ID="079" NAME="Bogusław Liberadzki" AFFILIATION="S&amp;D">
(PL) Arvoisa puhemies, minulle on tämän päivän keskustelussa tuottanut suurta tyydytystä nähdä kaksi leiriä, jotka ovat ilmaantuneet tämän asiaintilan ja suositusten taustalla olevien syiden osalta: toisella puolella uusliberaalit ja toisella puolella vasemmiston jäsenet. Selväksi käy, että kun olemme käyneet niin monta kuukautta keskusteluja EU:n tilanteesta, olemme päässeet johtopäätökseen, jonka mukaan ensinnäkin uhan taso on erittäin korkea ja toiseksi yhteistyö on välttämätöntä. Tämän osalta ilahduin kuullessani puheenjohtaja Barroson sanovat tänään, että rahoitustoimia koskevasta verosta toimitetaan ehdotus. Olen siitä tyytyväinen. On häpeällistä, ettemme jo työstä lopullista luonnosta, mutta jo luonnoksen olemassaolo on hyvin myönteistä. Haluaisin vielä korostaa yhtä asiaa: tällä hetkellä keskitymme euroalueeseen, mutta meillä on Euroopan unionissa myös "ei-euroalue", ja meidän pitäisi varmistaa, että siinäkään ei ilmene ongelmia.
<SPEAKER ID="080" NAME="Simon Busuttil" AFFILIATION="PPE">
(MT) Arvoisa puhemies, odotamme maahanmuuttokysymyksen osalta huomenna kolmea asiaa. Ensinnäkin sitä, että Schengen-aluetta puolustetaan, koska se edustaa kansalaisillemme vapautta ja on yksi näkyvimmistä osista Euroopan unionin kansalaisten kannalta. Toiseksi odotamme vastuun jakamista myös ulkorajojemme, ei pelkästään sisärajojen osalta. Se edellyttää Frontex-viraston vahvistamista sekä solidaarisuuden lisääntymistä ja vastuualueidemme jakamista reilusti ja oikeudenmukaisesti. Se edellyttää myös yhteistyön lisäämistä vallankumoukset kokeneiden Välimeren eteläpuolisten maiden kanssa. Ennen kaikkea huomenna tarvitaan kaikkein eniten poliittista tahtoa. Jos sitä ei ole, emme toimi niin kuin saarnaamme.
<SPEAKER ID="081" NAME="Maroš Šefčovič">
komission varapuheenjohtaja. - (EN) Arvoisa puhemies, tämän päivän vilkas ja kiihkeä keskustelu on selkeä osoitus siitä, että Eurooppa-neuvoston asialista on erittäin merkityksellinen ja olennaisen tärkeä EU:n tulevaisuudelle.
<P>
Kreikkaa käsiteltiin erittäin paljon useimmissa puheenvuoroissamme. Tiedämme, että tilanne Kreikassa on vaikea ja että helppoja ratkaisuja ei ole. Olen samaa mieltä kaikkien teidän kanssa, jotka sanoitte, että Kreikan kansalle on erittäin tärkeää osoittaa, että kyse ei ole vain leikkauksista ja säästöistä vaan että tunnelin päässä on myös valoa ja että me voimme todella auttaa Kreikkaa pääsemään takaisin kasvun tielle.
<P>
Säästöihin on siksi liitettävä kasvua edistäviä toimia ja toimenpiteitä. Olen ehdottoman varma siitä, että Euroopan unioni ja komissio voivat tehdä sen. Voimme auttaa Kreikkaa lisäämään hallinnollisia valmiuksia. Voimme auttaa Kreikkaa käyttämään rakennerahastoja paremmin ja käyttämään niitä strategisilla kasvua edistävillä aloilla, ja voimme auttaa Kreikan viranomaisia parantamaan verojen keräämisen laatua.
<P>
Tiedämme, miten maita autetaan kehittämään opetusjärjestelmiään. Luulen, että me kaikki voimme tehdä sen nyt, ja komissio on valmis etenemään sillä tavoin. Olemme valmiita kokoamaan yhteen teknisen avun ohjelmat, jotka liitetään vaikeisiin säästötoimenpiteisiin, jotka Kreikan viranomaisten on toteutettava. Tällä haluamme osoittaa selkeästi, että EU välittää; EU on solidaarinen ja EU voi auttaa, jos maa on tällaisessa ahdingossa.
<P>
Sama viesti on kuitenkin saatava myös Kreikan poliittiselta järjestelmältä. Voimme tehdä parhaamme, mutta tarvitsemme Kreikan viranomaisilta selkeän yhtenäisyyden osoituksen, selkeän osoituksen päättäväisyydestä puuttua vaikeisiin asioihin tuossa maassa. Tämä on minun vetoomukseni ja komission vetoomus Kreikan poliittisille edustajille: tehkää yhteistyötä, osoittakaa meille yhtenäisyyttä, osoittakaa meille yhtenäinen lähestymistapa erittäin vaikeisiin kysymyksiin. Nyt on oikea aika, ja se olisi erittäin vastuullinen ele.
<P>
Vain harvat teistä käsittelivät erittäin tärkeää aihetta, joka koskee talouspolitiikan eurooppalaisen ohjausjakson päättymistä. Mainitsen sen kuitenkin nyt, koska tarvitsemme Euroopan parlamentin jäsenten apua, jotta he menevät omiin vaalipiireihinsä ja selittävät, että talouspolitiikan eurooppalainen ohjausjakso on ohi ja että kansalliset ohjausjaksot alkavat. Luulen, että tiedämme, mitä on tehtävä; meillä on maakohtaiset suositukset, jotka ovat erittäin oikeudenmukaisia, erittäin rehellisiä ja erittäin yksityiskohtaisia, kunkin jäsenvaltion osalta, mutta nyt tarvitsemme kansallisten viranomaisten ja kansallisten hallitusten yhteistyötä, jotta jäsenvaltioissa voidaan todella panna täytäntöön ja toteuttaa uudistuksia. Vain siten pystymme muuttamaan EU:n talouden laatua ja kilpailukykyä paremmaksi ja saamaan EU:n talouden uusille raiteille.
<P>
Haluaisin vahvistaa vielä kerran, että Euroopan komissio ehdottaa rahoitustoimiveroa. Meidän piti tehdä erittäin perusteellinen vaikutustenarviointi, ja nyt se on melkein päätöksessä. Tämä on yksi ehdotuksistamme ja yksi panoksistamme näitä erittäin tärkeitä kysymyksiä koskevaan maailmanlaajuiseen keskusteluun. EU osoittaa jälleen johtajuutta tässä asiassa, ja toivomme, että kumppanimme maailmalla seuraavat.
<P>
Monet teistä viittasivat Schengen-alueeseen ja siihen, että laadukas maahanmuuttopolitiikka on tärkeää. Haluan vakuuttaa teille, että olemme ehdottoman tietoisia siitä, että vapaus ja henkilöiden oikeus vapaaseen liikkumiseen EU:ssa ovat tärkeimpiä saavutuksiamme, ja meidän pitäisi vaalia niitä. Komissio toimii perussopimusten valvojana, ja se on valmis toimimaan, jos näiden hankkeiden perustat kyseenalaistetaan.
<P>
Viimeaikaisten tapahtumien jälkeen meidän on myös tunnustettava, että tarvitsemme monimuotoista ratkaisua kaikkiin siirtolaisuuden näkökulmiin ja että meidän on vahvistettava luottamusta järjestelmässä. Komissio on siksi vakuuttunut, että vain koordinoitu ja yhteisöön perustuva prosessi on asianmukainen, eivät jäsenvaltioiden yksipuoliset aloitteet sisäisten rajatarkastusten ottamiseksi uudelleen käyttöön.
<P>
Tarvitsemme myös yhteisen eurooppalaisen turvapaikkajärjestelmän, joka on aiempaa tehokkaampi ja suojaavampi. Teemme kaikkemme varmistaaksemme, että järjestelmä on valmis ja toiminnassa vuoteen 2012 mennessä. Tämä on komission lähestymistapa, ja toivon, että Euroopan parlamentti ja jäsenvaltiot tukevat sitä.
<P>
Haluaisin sanoa lyhyesti muutaman sanan talouden ohjausjärjestelmästä ja siihen liittyvästä kuudesta säädöksestä. Olette jo kuulleet komission puheenjohtajan kannan, ja teillä on tilaisuus keskustella tästä asiasta yksityiskohtaisemmin kollegani, komission jäsenen Olli Rehnin kanssa. Haluaisin vain korostaa yhtä seikkaa, ja se on se, että sopimuksen saaminen pikemmin ennemmin kuin myöhemmin on tärkeää, koska aika rientää, ja tarvitsemme uudet välineemme ohjataksemme EU:n taloutta paremmin ja luotettavammin tulevaisuudessa.
<P>
Loppuhuomautus Kroatiasta. Minun mielestäni on oikea aika ja asianmukaista onnitella Kroatiaa, koska se on lähestymässä historiallista hetkeä, ja uskon, että tämän pitäisi välittää erittäin myönteinen merkki kaikkien kroatialaisten lisäksi kaikille Länsi-Balkanin kansoille.
<P>
Haluaisin myös onnitella Euroopan parlamenttia ja sen esittelijää, Hannes Swobodaa, ja myös puheenjohtajavaltio Unkaria, joka teki erinomaista työtä saadessaan tämän näin pitkälle, minkä ansiosta pystyimme saamaan nämä erittäin hyvät tulokset ajoissa.
<P>
Viimeiset kiitoksen sanat menevät Enikő Győrille. Hän sanoi monesti halunneensa johtaa parlamenttiin myötämielisesti suhtautuvaa puheenjohtajavaltiota. Mielestäni hän on todistanut sen lukuisilla käynneillään tässä parlamentissa. Haluaisin myös kiittää häntä erinomaisesta yhteistyöstä komission kanssa.
<SPEAKER ID="082" NAME="Enikő Győri">
neuvoston puheenjohtaja. - (HU) Arvoisa puhemies, arvoisa komission jäsen, hyvät kollegat, haluaisin käyttää äidinkieltäni tämän viimeisen kerran, kun osallistun täysistuntoon. Aivan ensiksi haluaisin kiittää kaikkia teitä työmme tunnustamisesta, kuten kuulimme, monet Euroopan parlamentin jäsenet eri ryhmistä totesivat, että puheenjohtajavaltio Unkari teki hyvää työtä. Minä itse katson, että kannattaa todella johtaa parlamenttiin myötämielisesti suhtautuvaa puheenjohtajavaltiota Euroopan unionissa.
<P>
Puheenjohtaja Barroso viittasi kuuteen säädökseen ja varapuheenjohtaja Šefčovič mainitsi neuvottelut Kroatian kanssa ja eri asiakirjat. Euroopan unionin yhteispäätösmenettelyn ansiosta neuvosto ja puheenjohtajavaltio pystyvät luomaan henkilökohtaiset suhteet moniin jäseniin ja lisätä toimielinten keskinäistä ymmärrystä toistensa ongelmista, mikä on mielestäni meille kaikille loistava tilaisuus.
<P>
Kiitos tämänpäiväisen keskustelun järjestämisestä. Uskon, että olemme samaa mieltä perusperiaatteista ja perusarvioista, joista on puhuttu paljon tänään, ja jopa Euroopan yhdentymisen aatteita on käsitelty, ja minun on sanottava, että useimmat jäsenten puheenvuorot osoittivat, että olemme tästä samaa mieltä. Olemme myös samaa mieltä siitä, että Eurooppa-neuvoston käsiteltävänä on tällä hetkellä erittäin vaikeita kysymyksiä. Olisin varovaisempi sanan "historiallinen" käytössä, koska saatamme heikentää käsitettä, jos käytämme sitä liian usein.
<P>
Olen lujasti samaa mieltä siitä, että pelko ja epäluottamus ovat huonoja neuvonantajia, eivätkä nämä tunteet saisi ohjata EU:n johtajia huomisen ja ylihuomisen kokouksissa. Minä uskon, ja puheenjohtajavaltio Unkari uskoo, että kaikkien toimiemme on perustuttava luottamukseen - ja sanoisin jopa keskinäiseen luottamukseen - vastuun kantamiseen ja solidaarisuuteen, aivan kuten olette meiltä vaatineet. Oli kyse sitten talouspolitiikasta, Schengenin uudistuksista, turvapaikasta tai laajentumisesta, sille meidän on rakennettava. Ratkaisu - kuten suuri enemmistö ehdotti - on enemmän Eurooppaa, vahvempi Eurooppa; puheenjohtajavaltio Unkari on tehnyt kuusi viime kuukautta työtä tämä mielessään. Uskomme tosiaankin lujasti, että integraation syventäminen on ratkaisu yhteisiin ongelmiimme.
<P>
Lopuksi haluaisin raportoida kysymyksistä, jotka edelliset Eurooppa-neuvostot antoivat puheenjohtajavaltio Unkarille kotiläksyinä, ja erityisesti: mitä tuloksia ja saavutuksia esitetään huomenna alkavassa huippukokouksessa, koska, loppujen lopuksi, meidän piti sopia tietyistä asiakirjoista teidän kanssanne ja meidän piti saada sopimus aikaan myös muista asioista.
<P>
Aloitan talouskysymyksistä. Olemme jo puhuneet talouspolitiikan eurooppalaisesta ohjausjaksosta, ja haluaisin kiittää varapuheenjohtaja Šefčovičia, koska kansalaisille kannattaa todella kertoa, mitä ohjausjakso tarkoittaa. Sillä saadaan aikaan avoimuus, jota tarvitaan sen selvittämiseen, miten jäsenvaltiot pärjäävät itse, jotta voimme antaa niille ajoissa varoituksen. Suhtaudun myönteisesti siihen, että Euroopan parlamentti seurasi tätä käytäntöä tiiviisti; tällä talouspolitiikan eurooppalaisella ohjausjaksolla kannustamme jäsenvaltioita pitämään yllä ankarampaa talousarvion hallintaa ja luomme samalla perustan käytännöille, joilla pyritään kasvuun ankaran työn ja luovuuden avulla.
<P>
Kuudesta säädöksestä keskustellaan pian perusteellisesti tässä parlamentissa. Annan teille kaksi perustetta sille, miksi kannatan nykyisen sopimuksen hyväksymistä. Ensinnäkin siksi, että tämä paketti on hyvä. Se on parempi kuin neuvoston alkuperäinen ehdotus ja koska neuvosto teki myönnytyksiä parlamentille kaikista asialistallaan olevista kohdista. Saimme myönnytyksiä jopa käännetystä määräenemmistöäänestyksestä. Minun on siis oltava Alexander Graf Lambsdorffin kanssa eri mieltä siitä, että paketissa on vain yksi etu, eli käänteinen määräenemmistöäänestys. Tämän paketin etuna todellakin on, että sillä järjestelmään liitetään useita tarkastuksia ja katsauksia, joiden ansiosta vuoden 2008 kriisin kaltaiset kriisit voidaan tulevaisuudessa välttää.
<P>
Henkilöiden vapaan liikkumisen osalta haluan sanoa, että oikeus- ja sisäasioiden neuvostossa 9. kesäkuuta puheenjohtajavaltio Unkari sai yksimielisen hyväksynnän päätelmälle, jossa todetaan, että vapaa liikkuvuus on säilytettävä, että meidän on tarkistettava jo käytettävissämme olevia toimenpiteitä ja että vasta sen jälkeen, kun olemme käyttäneet ne, ja vain, jos todella ilmenee uusia ongelmia, jotka edellyttävät nykyisen säännöstön mukauttamista, voimme ottaa käyttöön poikkeuksellisia toimenpiteitä poikkeuksellisissa tilanteissa ja että toimintatapoja olisi laadittava vasta, kun saatavilla on konkreettinen lainsäädäntöehdotus, ja se tapahtuu tietääkseni tänä syksynä.
<P>
Olen juuri saanut uutisia, että samaan aikaan tämän täysistunnon kanssa neuvosto sopi ainoasta Frontexin osalta avoimesta kysymyksestä, joten neuvottelut Frontexin vahvistamisesta on saatu onnistuneeseen päätökseen. Kiitän parlamenttia yhteistyöstä.
<P>
Toinen Eurooppa-neuvoston antama kotitehtävä oli Euroopan investointipankin lainausmahdollisuuksien lisääminen, ja myös sen osalta onnistuimme saamaan sopimuksen aikaan tämän parlamentin kanssa, mikä on toinen saavuttamamme menestys, ja katson, että tämä on merkittävä askel kohti tilanteen rauhoittamista Pohjois-Afrikan maissa.
<P>
Nopeana sivuhuomautuksena, minun on vastattava Csaba Sándor Tabajdin sanoihin. Minun on torjuttava hänen huomautuksensa Unkarin hallitusten jäsenistä, koska mielestäni ne perustuvat kotimaan politiikkaan. Ensiksi, haluaisin pyytää teitä tiedustelemaan kollegoiltanne parlamentin talous- ja raha-asioiden valiokunnassa kansantalousministeri György Matolcsyn työstä, koska eilisen kuulemisen tunnelma oli hieman erilainen kuin mitä olette puhunut täällä tänään. Suosittelisin myös, että luette jäsenvaltioiden vastaukset komission ehdotuksiin talouspolitiikan eurooppalaisesta ohjausjaksosta. Kaikki voivat vapaasti vastata ja arvostella sisältöä, koska kaikki Euroopan unionissa tapahtuu keskustelujen ja mielipiteenvaihtojen kautta, ja on totta, että monet jäsenvaltiot ovat jo arvostelleet sisältöä. Toiseksi haluaisin huomauttaa teille yhdestä Unkarin puheenjohtajakauden myönteisestä puolesta, menestyksen avaimesta, jonka avulla saimme EU:n toimielinten kanssa sopimuksia aikaan niin monesta asiasta, eli perussopimusten ja toimielinten valtuuksien kunnioittamisesta. Toimitimme kuusi säädöstä neuvostolle tietäen, että puheenjohtajavaltio Unkari on tehnyt kaiken voitavansa sopimuksen eteen, kuten puheenjohtaja Barroso ja kolleganne tämän parlamentin valiokuntien kokouksissa ylistivät. Toimitamme siksi paketin nyt Eurooppa-neuvostolle, jonka puheenjohtajan nimi on Herman Van Rompuy ja joka päättää tulevista toimista.
<P>
Viimeisenä vaan ei vähäisimpänä haluaisin puhua Kroatian liittymisestä. Kuten alussa sanoin, suhtaudun varovaisesti sanan "historiallinen" käyttöön. Kroatian tapauksessa katson kuitenkin, että olemme todellakin saavuttaneet historiallisen hetken, koska lähetämme Länsi-Balkanille erittäin tärkeän viestin eli sen, että heillä on tulevaisuus Euroopan unionissa. Toivon todella, että EU:n jäsenvaltioiden ja hallitusten johtajat tekevät huomenna ja ylihuomenna poliittisen päätöksen Kroatian liittymisestä ja että neuvottelut voidaan päättää Unkarin puheenjohtajakauden viimeisinä tunteina, viimeistään 30. kesäkuuta. Euroopan komissio teki työtä ympäri vuorokauden voidakseen antaa myönteisen kertomuksen 10. kesäkuuta. Voin vakuuttaa teille, että sekä kroatialaiset että puheenjohtajavaltio Unkari ovat tehneet yötä päivää työtä saadakseen tämän onnistumaan. Meillä on ollut joka päivä neuvoston työryhmäkokouksia, jotta voimme saattaa työn päätökseen.
<P>
Lopuksi haluaisin kiittää tämän parlamentin lisäksi - sitä olen jo kiittänyt - troikan kumppaneitamme, Espanjaa ja Belgiaa, erinomaisesta yhteistyöstä ja siitä, että pystyimme myös päättämään 18 kuukautta kestävän troikan ohjelman, ja toivotan Puolalle kaikkea hyvää ja parlamenttiin myötämielisesti suhtautuvaa puheenjohtajakautta.
<SPEAKER ID="083" NAME="Puhemies">
(DE) Keskustelu on päättynyt.
<P>
Kirjalliset lausumat (työjärjestyksen 149 artikla)
<SPEAKER ID="084" NAME="Carlos Coelho" LANGUAGE="PT">
Tuleva Eurooppa-neuvosto on erityisen tärkeä, koska keskustelujen ytimessä on kaksi merkittävää Euroopan yhdentymisen puolta. Ensimmäinen on taloudellinen yhdentyminen talouspolitiikan ohjauspakettina, jonka avulla pitäisi olla mahdollista löytää parhaat ratkaisut talous- ja rahoituskriisistä selviämiseen sekä konkreettisia toimenpiteitä erityisen vaikeassa taloudellisessa tilanteessa olevia maita varten. Sitä varten neuvoston pitäisi antaa selkeä solidaarisuuden ja vastuullisuuden viesti. Toiseksi, tämänhetkistä ongelmien ja suurten siirtolaispaineiden aikaa ei voida käyttää tekosyynä heikentää valtavaa menestystä, joka Schengen, vapaan liikkumisen synonyymi, on. Emme voi tehdä täyskäännöstä tämä menestyksen osalta, vaan sen sijaan meidän on suojeltava, vahvistettava ja kehitettävä sitä. Toivon, että tästä neuvostosta lähetetään sen osalta voimakas ja selkeä viesti, jossa korostetaan, että jäsenvaltioiden on kunnioitettava Schengenin sääntöjä ja pantava ne täytäntöön asianmukaisesti ja tehokkaasti. Sen on kiinnitettävä huomiota siihen, että jäsenvaltioiden välistä solidaarisuutta ja vastuunjakoa on parannettava ja että Frontexin valtuuksia ja resursseja on lisättävä. Sen on myös korostettava, että Schengeniä varten on perustettava todellinen arviointimekanismi, jossa tarkastetaan sääntöjen ja rajatarkastusten noudattaminen, määritetään ongelmat, autetaan ratkaisemaan ne ja, viimeisenä keinona, rangaistaan jäsenvaltioita, jos ne eivät edelleenkään noudata sääntöjä.
<SPEAKER ID="084" NAME="João Ferreira" LANGUAGE="PT">
Niin sanottujen säästöohjelmien järkyttävät seuraukset näkyvät selkeästi. Kuten monet ihmiset vuosi sitten varoittivat, Kansainvälisen valuuttarahaston ja Euroopan unionin (IMF-EU) Kreikkaa koskeva ohjelma on aiheuttanut taloudellisen katastrofin ja yhteiskunnan rappeutumisen ja sen lisäksi se on osoittautunut kyvyttömäksi täyttämään juuri ne tavoitteet, joilla sitä muka perusteltiin: vajeen vähennystavoitteita ei ole saavutettu, maan julkisen velan täytyy tällä hetkellä olla noin 170 prosenttia ja markkinoiden julkisesta vaatimat korot ovat lähteneet jyrkkään nousuun. Eurooppa-neuvosto kuitenkin valmistelee uutta hyökkäystä. Sen lisäksi, että se on laatinut vastaavasti räätälöidyt IMF-EU:n ohjelmat, jotka se haluaa panna täytäntöön Irlannissa ja nyt Portugalissa, se valmistautuu tiivistämään hyökkäystään Kreikkaan kuristamalla sen kansaa vielä enemmän.
<P>
Nämä ovat viimeisimpiä vaiheita tässä häirinnän ja kiristyksen prosessissa, joka on koostumukseltaan avoimen kolonialistinen. Siinä pyritään käyttämään talouspolitiikan ohjausta institutionalisoimaan ja vakiinnuttamaan interventionistiset toimet ja toimenpiteet, jotka liittyvät nykyisiin käynnissä oleviin esimerkkeihin IMF-EU:n asioihin sekaantumisesta. Ne haluavat, että täydentävistä ehdoista tulee pysyviä, aivan kuten kansallisten tilien ja toimien ulkoisesta valvonnasta, sillä suuret EU:n mahdit valvovat niitä tiiviisti. Niiden sanelun rikkominen (usein vain rikkomisen uhka) johtaa raskaisiin seuraamuksiin. Tämä on sietämätöntä kehitystä, joka osoittaa, miten taantumuksellinen, demokratian vastainen ja taaksepäin menevä tämä Euroopan unioni todella on.
<SPEAKER ID="085" NAME="Lidia Joanna Geringer de Oedenberg" AFFILIATION="S&amp;D">
kirjallinen. - (PL) Olemme käännekohdassa, jossa EU:n talouden tulevaisuudesta päätetään talouspolitiikan ohjauspaketin muodossa. EU päättää lisäksi muutaman päivän päästä seuraavasta taloudellisen tuen osuudesta Kreikalle. Jos aiomme selvitä kriisistä, minun mielestäni tarvitsemme EU:ssa enemmän taloudellista yhdentymistä, ei lisäseuraamuksia tai -rajoituksia. Nykyisessä Euroopan unionissa on sekä euroalue että muut maat, ja vaikka itse euroalueella selkeästi on yksi yhteinen valuutta, se myös koostuu 17 velkakirjamarkkinasta ja 17 hallituksen kehitysstrategioista.
<P>
Minun poliittinen ryhmäni, Euroopan parlamentin sosialistien ja demokraattien ryhmä, kannattaa siksi myönteisten ratkaisujen hyväksymistä, esimerkiksi tiiviimpää taloudellista yhdentymistä. Katsomme myös, että taakan kantamisen pitäisi kuulua niille, jotka ovat vastuussa talouskriisistä, mistä johtuu ajatus rahoitustoimien verosta, eikä niille, jotka ovat sen uhreja, esimerkiksi Kreikan kansalaiset.
<P>
Tämä Eurooppa-neuvoston kokous on myös viimeinen, joka järjestetään Unkarin puheenjohtajakaudella, joka ei ole saanut ansaitsemaansa ylistystä, koska monet EU:n asialistan konkreettisista hankkeista, joiden osalta unkarilaiset ovat tehneet työtä, muun muassa talouden ohjausta koskevat, ovat jääneet poliittisten asioiden varjoon, muun muassa medialain tai Unkarin perustuslain varjoon. Toivon, että seuraava puheenjohtajavaltio Puola ei seuraa naapureidemme esimerkkiä ja että Sejmin vaalikampanja ei varjosta sen menestystä.
<SPEAKER ID="086" NAME="Sylvie Guillaume" LANGUAGE="FR">
Mietin, mikä tämän neuvoston lopputulos on. Sen on määrä olla tilaisuus keskustella turvapaikka- ja maahanmuuttopolitiikan soveltamisessa saavutetusta edistyksestä ja arabivallankumousten seurauksista EU:n rajoilla. Jos olemme päättäneet tarttua tähän tilaisuuteen vahvistaaksemme ulkorajatarkastuksia, sitten pitäisi sanoa heti suoraan, että olemme jälleen valinneet väärän kohteen. Ei riitä, että yksinkertaisesti pyritään ajamaan sortopolitiikkaa, jonka tiedämme olevan tehotonta ja aiheuttavan valtavaa inhimillistä kärsimystä. Muistakaamme, että EU:n ovilla on suojelun tarpeessa olevia ihmisiä, ovilla, jotka pysyvät heiltä suljettuina kustannusten ja väärinkäytösten verukkeella. Korostakaamme äskettäisen maailman pakolaispäivän jälkeen ennen kaikkea vastuutamme eurooppalaisina, vastuuta, jota jäsenvaltiot aivan väärin pelkäävät kantaa. Muuten vuoden 2012 määräaika, johon nuo samat jäsenvaltiot ovat sitoutuneet, saatetaan hukata.
<SPEAKER ID="087" NAME="Zita Gurmai" LANGUAGE="EN">
Valmistaudumme vilkkaaseen Eurooppa-neuvoston kokoukseen, joka on minun mielestäni jopa historiallisesti merkittävä. Puheenjohtajavaltio on saanut aikaan joitakin merkittäviä menestystarinoita: Tonavan strategia ja romanistrategian hyväksyminen. Toivon kuitenkin, että ammattimaisella tasolla tekemänsä laadukkaan työn jälkeen heillä on riittävästi poliittista painoarvoa ja taitoa saavuttaa merkittäviä tavoitteita muilla aloilla, muun muassa Kroatian liittyminen, siirtolaisuus ja talouspolitiikan ohjausta koskeva erittäin kiireellinen kysymys. Heidän on tehtävä ankarasti työtä saadakseen yhteisymmärryksen aikaan 27 jäsenvaltion kesken, saadakseen esiin EU:n yhtenäisyyden ja halukkuuden nujertaa kriisi ja säilyttää Euroopan yhdentymisen ydin. Olen vaikuttunut siitä, että kotimaani ensimmäinen puheenjohtajakausi osui niin haastavaan aikaan, ja toivon, että tämän viikon Eurooppa-neuvosto täyttää odotukset.
<SPEAKER ID="088" NAME="Andreas Mölzer" AFFILIATION="NI">
kirjallinen. - (DE) Siinä kun maahanmuuton maailmanmestari Kanada houkuttelee enemmän ammattitaitoisia siirtolaisia kuin mikään muu maailman alue - minkä osalta ne, jotka eivät pysty hankkimaan elantoaan, myös lähtevät nopeasti pois - EU:n politiikkana on miltei "ammattitaidottomien myötätuntoinen siirtolaisuus". On totta, että Eurooppaan tulevien afrikkalaisten enemmistö ei ole pakolaisia vaan taloudellisia siirtolaisia. Tämä ihmisillä käytävä hevoskauppa väärän "pakolaisiin" viittaavan otsikon nojalla sekä turvapaikan humanitaarinen hakeminen aiheuttavat korjaamatonta vahinkoa turvapaikkajärjestelmälle.
<P>
EU:n turvapaikkapolitiikka on tuomittu epäonnistumaan edeltävien ehdotusten haitallisten sivuvaikutusten vuoksi: Dublin-asetuksella pyrittiin estämään turvapaikkaturismia. Nyt maat, joihin on helppo päästä ulkorajoilta, ovat täpötäynnä, mutta turvapaikanhakijoiden enemmistö kuitenkin saapuu maihin, joiden sosiaaliturvajärjestelmät ovat anteliaimpia. Se, että yhdenvertaisuuden myöntäminen turvapaikanhakijoille kansallisen väestön kanssa työmarkkinoille ja sosiaaliturvaan pääsyssä, aiheutti taloudellisen siirtolaisuuden huiman nousun, oli vain odotettavissa.
<P>
Laittomien maahanmuuttajien lisääntyneet oikeudet tekevät karkottamisesta miltei mahdotonta. Yhtenäinen turvapaikkalainsäädäntö olisi toivottavaa, jos se perustuisi tiukimpaan kansalliseen turvapaikkalainsäädäntöön, kuten esimerkiksi Tanskan lainsäädäntöön, ja jos lakien rikkomisesta, esimerkiksi laittomien maahanmuuttajien turistiviisumista, koituisi seuraamuksia.
<P>
Humanitaarisuuden keskeisiin periaatteisiin ja rämpimiseen perustuva EU:n turvapaikkajärjestelmä on torjuttava lujasti. Viimeinkin on erotettava selkeästi toisistaan pakolaiset, joilla on oikeus turvapaikkaan, ja taloudelliset siirtolaiset. Lisäksi Frontexia ja takaisinottosopimuksia on kehitettävä edelleen, ja laittomat maahanmuuttajat on karkotettava johdonmukaisesti.
<SPEAKER ID="089" NAME="Cristian Dan Preda" LANGUAGE="RO">
Ennen 23.-24. kesäkuuta järjestettävää Eurooppa-neuvoston kokousta haluaisin ottaa esiin Kroatian liittymistä koskevan kysymyksen. Haluaisin aivan ensiksi sanoa olevani tyytyväinen, että kantani, jota tuettiin Kroatian vuoden 2010 edistymiskertomuksesta laadittuun päätöslauselmaan tehdyssä tarkistuksessa, jonka esitin kollegani Berndt Posseltin kanssa, on toteutumassa. Siksi suhtaudun myönteisesti yleisten asioiden neuvostossa aikaansaatuun sopimukseen Kroatian kanssa käytyjen neuvottelujen päättämisestä tämän vuoden loppuun mennessä. Toivon, että Eurooppa-neuvostossa tämä asia virallistetaan. Kuusi vuotta kestäneiden neuvottelujen jälkeen on koittanut aika antaa tunnustusta Kroatian ponnistuksille täyttää liittymiskriteerit. Toivon, että vuonna 2013 voimme toivottaa Kroatian tervetulleeksi 28. jäsenvaltioksi. Neuvoston päätöksellä lähetetään erittäin voimakas viesti koko Länsi-Balkanille ja kannustetaan alueen hallituksia jatkamaan uudistuksiaan. Se on pitkä prosessi, joka edellyttää uhrauksien tekemistä. Yhdentymisponnistukset kuitenkin palkitaan lopussa. Samalla suhtaudun myönteisesti myös myönteiseen asenteeseen, jolla Kroatian viranomaiset ovat suhtautuneet valvontamekanismin käyttöön todelliseen liittymisajankohtaan asti täydentävänä kannustimena. Sen käytön jatkamiseen kyseisen päivämäärän jälkeen ei kuitenkaan pitäisi olla mahdollisuutta.
<SPEAKER ID="090" NAME="Joanna Senyszyn" AFFILIATION="S&amp;D">
kirjallinen. - (PL) Schengen-alue on yksi aiheista, joista keskustellaan neuvoston tulevassa kokouksessa. Siksi haluaisin kiinnittää parlamentin huomioon jatkuvasti kasvavaan määrään ihmisiä, jotka puhuvat rajatarkastusten ottamisesta uudelleen käyttöön. Tanska aikoi tehdä siitä päätöksen. Mainitut syyt, erityisesti rajat ylittävän rikollisuuden torjunta ja laittoman maahanmuuton lisääntyminen, ovat erittäin vakavia ongelmia, mutta niitä ei voida ratkaista sulkemalla rajat. Tämä toimintalinja on vastoin EU:n asetuksia tavaroiden ja palvelujen vapaasta liikkumisesta. Se johtaa myös ulkomaalaisvastaisuuden nousuun ja populistisia ja nationalistisia tunnuslauseita julistavien puolueiden vaikutusvallan kasvuun.
<P>
Ennen kaikkea tarvitsemme yhteisiä ja tehokkaampia ratkaisuja EU:n ulkorajojen suojeluun ja yhtenäisiä normeja kaikille jäsenvaltioille maahanmuuttopolitiikan osalta. Siksi kehotan Euroopan komissiota joko säilyttämään päättäväisen vastustuksensa rajatarkastusten käyttöönottamiselle uudelleen tai laatimaan yhteiset, yhdenmukaiset ja järkevät säännöt, kriteerit ja mekanismit mahdolliselle käyttöönottamiselle uudelleen.
<SPEAKER ID="091" NAME="Silvia-Adriana Ţicău" LANGUAGE="RO">
Aivan ensiksi, olen samaa mieltä niiden kollegoideni kanssa, jotka korostavat, että meidän pitäisi osoittaa solidaarisuutta Kreikalle. Euroopan unionin on omaksuttava tähän päätökseen luja ja yhtenäinen kanta.
<P>
Toiseksi, Schengen-alue on yksi EU:n suurimmista saavutuksista, ja sen periaatteita on noudatettava ja puolustettava. Siksi katson, että rajatarkastusten palauttamista Schengen-alueella ei voida hyväksyä, eikä voida hyväksyä myöskään lisäkriteerien käyttöönottoa niille jäsenvaltioille, jotka haluavat liittyä Schengenin alueeseen ja jotka täyttävät erityiset tekniset kriteerit.
<P>
Kolmanneksi, pidän myönteisenä sitä, että Eurooppa-neuvosto hyväksyi Tonavan aluetta koskevan strategian. Tonavan alueella on pitkä yhteistyön historia. Yksi ensimmäisistä eurooppalaisista elimistä, Euroopan Tonava-komissio, perustettiin vuonna 1856, ja sen päätoimipaikka oli Galaţissa, Romaniassa ja sen tavoitteena oli taataan merenkulun vapaus Tonavalla. Kehotan asiaankuuluvia jäsenvaltioita antamaan tämän strategian täytäntöönpanolle etusijan ja varmistamaan siten taloudellisen ja yhteiskunnallisen kehityksen yli 120 miljoonalle tällä makroalueella asuvalle kansalaiselle.
<P>
Lopuksi kehotan Eurooppa-neuvostoa ja jäsenvaltioita poistamaan nykyiset esteet, joilla estetään romanialaisten ja bulgarialaisten työntekijöiden vapaa liikkuminen. Näiden esteiden poistaminen tarkoittaa henkilöiden vapaan liikkumisen ja solidaarisuuden kaltaisten EU:n perusperiaatteiden kunnioittamista.
<SPEAKER ID="091" NAME="Angelika Werthmann" LANGUAGE="DE">
Eurooppa-neuvoston kokouksen esityslistalle on suunniteltu muutamia asioita. Kreikan kriisin osalta on viimein määrä tehdä selväksi, että Euroopan unionissa ei ole kyse vain "antamisesta" tai "ottamisesta" vaan että se toimii myös "antamisen ja ottamisen" periaatteella. Se tarkoittaa kuitenkin myös, että jos maa saa apua, tämän maan pitää myös noudattaa toimenpiteitä, jotka on otettu kyseistä tarkoitusta varten käyttöön. Vakaus- ja kasvusopimuksen parantamista on pidettävä erittäin myönteisenä, pelkästään siksi, että estetään uudet jäsenvaltioiden kokemat rahoituskatastrofit. Kroatian suunnitellun liittymisen osalta siihen, että Kroatia täyttää liittymiskriteerit, on suhtauduttava myönteisesti, mutta on kuitenkin kysyttävä, miten todellisuudessa aiotaan rahoittaa ne noin 500 miljoonaa euroa, joihin Kroatialla on oikeus.
