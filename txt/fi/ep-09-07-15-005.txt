<CHAPTER ID="005">
Ruotsin puheenjohtajakauden toimintaohjelma (keskustelu) 
<SPEAKER ID="047" NAME="Puhemies">
(PL) Esityslistalla on seuraavana neuvoston puheenjohtajan julkilausuma Ruotsin puheenjohtajakauden ohjelman esittelystä.
<SPEAKER ID="048" NAME="Fredrik Reinfeldt">
neuvoston puheenjohtaja. - (SV) Arvoisa puhemies, kunnianarvoisat parlamentin jäsenet, aluksi haluan onnitella teitä uuden puhemiehen valinnasta. Odotan ilolla yhteistyötä Jerzy Buzekin kanssa Ruotsin puheenjohtajakaudella - ja tietenkin myös sen jälkeen.
<P>
Minulle on suuri kunnia käyttää puheenvuoro Euroopan parlamentissa Eurooppa-neuvoston puheenjohtajana. Tiedän, että lähes puolet teistä on valittu parlamenttiin ensimmäistä kertaa. Yhdessä te annatte ääneen 500 miljoonalle eurooppalaiselle. Teiltä odotetaan paljon.
<P>
Käytän puheenvuoroni täällä hyvin haasteellisena aikana. EU:n yhteistyö on harvoin kohdannut ankarampia ja näin moninaisia koetuksia. Lyhyellä aikavälillä pyrimme varmistamaan sujuvan siirtymisen uuteen perussopimukseen - Lissabonin sopimukseen. Nyt ja hieman pidemmällä aikavälillä meidän on myös hallittava talous- ja rahoituskriisiä. Pinnan alla piilee kasvavan ilmastokriisin uhka, joka pitkällä aikavälillä on merkittävin kohtaamistamme haasteista.
<P>
Yksi asia on selvä. Jos puheenjohtajavaltio Ruotsi tahtoo vastata menestyksekkäästi moniin kohtaamiinsa haasteisiin, meidän on tehtävä yhteistyötä teidän kanssanne - teidän, jotka työskentelette eurooppalaisen demokratian ytimessä. Toivomme teiltä tukea ja yhteistyötä, ja toivomme, että olette valmiita vastaamaan haasteisiin kanssamme.
<P>
Kun puhumme EU:n historiasta, meillä on tapana sanoa, että yhteistyöllä on luotu perusta rauhalle Euroopassa, jolle niin usein on ollut ominaista rauhan vastakohta. Haluan kertoa teille, että isoisäni oli ruotsalainen sotilas, joka lähetettiin Norjan rajalle toisessa maailmansodassa - sodassa, johon Ruotsi ei osallistunut. Lähimmäksi sotaa isoisäni pääsi toisinaan näkemällä siitä vilauksen - turvallisen välimatkan päästä. Tällainen oli pitkään Ruotsin suhde Eurooppaan: tarkkailu välimatkan päästä.
<P>
Kun Eurooppa oli toisen maailmansodan jälkeen raunioina, Ruotsi oli säilynyt koskemattomana. Taloudellisesti olimme varakkaampia - mutta eurooppalaisen yhteisöllisyyden kannalta köyhempiä. Kaksikymmentä vuotta sitten piikkilangat katkaistiin Itävallan ja Unkarin väliltä. Berliinin muuri romahti, ja Eurooppa muuttui lähes yhdessä yössä. Monet valtiot alkoivat tuolloin matkan, jonka seurauksena 27 valtion edustajat istuvat tänään täällä istuntosalissa. Yksi näistä valtioista oli Ruotsi.
<P>
Jos lähdet mukaan myöhässä, on kirittävä muita kiinni. Poliittinen sitoutuminen Eurooppaan alkoi kypsyä Ruotsissa 1980-luvun loppupuolella. Euroopan läheisyys ja Ruotsin riippuvuus siitä alettiin hitaasti ymmärtää. Ruotsin ulkoministeri Carl Bildtillä oli ratkaiseva asema työssä, jolla Ruotsi saatiin mukaan Euroopan yhteisöön - toisin sanoen hyväksymään avoimuus, globalisaatio ja vapaa kauppa. Hän oli tiukasti vakuuttunut siitä, että Ruotsi kuuluu Eurooppaan.
<P>
Laadimme Euroopan unionin jäsenyyshakemuksemme 18 vuotta sitten. Olimme vihdoin kypsyneet vakuuttuneiksi siitä, että ihmisten elämää ja tulevaisuutta voidaan parhaiten palvella yhteistyössä ja yhteisössä muiden kanssa, että meillä oli jotain annettavaa - ja että meillä oli paljon opittavaa. Emme pelänneet enää yhteistyötä. Uskalsimme kuulua Eurooppaan.
<P>
Ruotsin kannalta vallankumoukselliset vuodet 1980-luvun puolivälistä eteenpäin kuluivat myös oman poliittisen sitoumukseni syventymiseen. Minun teki kovasti mieleni Eurooppaan, kuten monien sukupolveni ruotsalaispoliitikkojen. Muistan, kuinka nuorena vastavalittuna Ruotsin kansanedustuslaitoksen jäsenenä minut kutsuttiin vierailemaan Euroopan parlamenttiin. Se oli merkki parlamentin avoimuudesta ja lähestyttävyydestä - huolimatta siitä, ettei Ruotsi tuolloin ollut vielä unionin jäsen.
<P>
Muutamaa vuotta myöhemmin, vuonna 1997 Ruotsin liityttyä unioniin, osallistuin PPE:n nuorisojärjestön Youth of EPP:n perustamiseen, ja minusta tuli sen ensimmäinen puheenjohtaja. Se antoi minulle mahdollisuuden nähdä, kuinka eurooppalainen yhteistyö toimii käytännössä. Etsimme yhdessä eurooppalaisia ratkaisuja eurooppalaisiin ongelmiin. Tutustuimme sekä toisiimme että toistemme maiden historiaan ja kulttuuriin. Sain mahdollisuuden tutustua Euroopan pääkaupunkeihin - ja voin tuskin muistaa niiden kirkkojen määrää, joissa vierailin tuona aikana.
<P>
Kuluneiden 20 vuoden aikana Ruotsi on muuttunut etäisestä tarkkailijasta eurooppalaisen yhteistyön aktiiviseksi osapuoleksi. Tällä on vuorostaan ollut vaikutus Ruotsin väestöön. Kymmenen vuotta sitten joka kolmas ruotsalainen piti EU-jäsenyyttä hyvänä asiana valtion kannalta, mutta yhtä moni oli toista mieltä. Nyt tämä on muuttunut. Lähes kaksi kolmesta ruotsalaisesta uskoo EU-jäsenyyden olevan Ruotsille hyväksi. Yli 45 prosenttia ruotsalaisista äänesti Euroopan parlamentin vaaleissa kesäkuussa. Se on kahdeksan prosenttia enemmän kuin vuonna 2004 ja yli eurooppalaisen keskiarvon. Tänä päivänä Ruotsi on valtio, joka arvostaa EU-jäsenyyttä ja suhtautuu siihen myönteisesti. Heräsimme hieman myöhään, mutta olemme tehneet kovasti työtä kiriäksemme muut kiinni. Se on voitto kaikille meille, jotka uskomme eurooppalaiseen yhteistyöhön.
<P>
(Suosionosoituksia)
<P>
Arvoisa puhemies, kunnianarvoisat parlamentin jäsenet, meidän on vastattava kysymykseen sukupolvemme kohtalosta - se on sosiaalinen ongelma, joka toisin kuin monet muut kasvaa hitaasti - mutta vain väärään suuntaan. Planeettamme on kuumeessa. Sen lämpötila nousee - ja meidän on reagoitava tähän. Grönlannin jääpeite kutistuu yli 100 kuutiokilometriä joka vuosi. Etelänavan jääpeite sulaa yhä kovempaa vauhtia. Tiedämme, että pelkästään Grönlannin sulava jää voi nostaa merenpinnan tasoa jopa kaksi metriä. Seuraukset ovat dramaattisia. Jos merenpinta nousee vain metrinkin kaikkialla maailmassa, sata miljoonaa ihmistä joutuu jättämään kotinsa pelkästään Aasiassa. Kaikkein haavoittuvimpia ovat Bangladesh, Itä-Kiina ja Vietnam.
<P>
On kuitenkin myös muita vakavia seurauksia. Säätila muuttuu, ja siihen liittyy monien kasvi- ja eläinlajien sukupuuttoon kuoleman vaara. Näin tapahtuu, vaikka pysyisimme YK:n asettamassa kahden asteen tavoitteessa, jota tuettiin viime viikolla sekä G8-maiden huippukokouksessa että kehittyvien talousmahtien tapaamisessa L'Aquilassa. Ilmastoamme uhkaavat fossiilisten polttoaineiden käyttömme sekä riippuvuutemme niistä. Siinä pahat uutiset. Entä mitä ovat hyvät uutiset?
<P>
Vaikka aikaa on vähän, se on yhä puolellamme. Meidän on kuitenkin toimittava nyt. Meillä on jo kaikki tarvittava uusiutuvan energian käytön laajentamiseksi ja teknologia energiatehokkuuden parantamiseksi. Kansainvälisen energiaviraston (IEA) mukaan yli puolet toimenpiteistä, joita tarvitaan kahden asteen tavoitteessa pysymiseksi, voidaan toteuttaa teknologialla, joka meillä jo on.
<P>
Lisäksi ilmastonmuutoksen torjuntatoimenpiteillä on hyvin hyödyllisiä sivuvaikutuksia - vaikutuksia, jotka jo sellaisenaan oikeuttavat toimenpiteet. Jos kulutamme vähemmän energiaa, säästämme rahaa. Parannamme julkista taloutta, ja samalla kotitalouksilla on enemmän varoja. Jos investoimme uusiutuvaan energiaan ja energiatehokkuuteen, parannamme energiavarmuuttamme. Olemme vähemmän riippuvaisia tuonnista sellaisista maista, jotka ovat toisinaan sekä poliittisesti että taloudellisesti epävakaita. Investointimme vihreään talouteen luovat mahdollisuuksia uusiin työpaikkoihin ja lisäävät kasvua tulevina vuosikymmeninä.
<P>
Annan nyt erityisen esimerkin. Ukrainan kaasukriisi vaikutti tammikuussa moniin EU:n jäsenvaltioihin. Puhuin viime viikolla presidentti Justshenkon kanssa siitä, kuinka voimme pyrkiä välttämään tällaisen toistumista. Samalla on tärkeää kyetä vaihtamaan tarkastelukulmaa. Jos Ukraina investoi energiatehokkuuteen niin, että se saavuttaa Tšekin tasavallan tai Slovenian tason, säästetyn energian määrä vastaa koko kaasun tuontia Venäjältä valtion omaan käyttöön. Ukrainasta voisi tulla täysin riippumaton kaasun tuonnista Venäjältä, ja se voisi säästää paljon rahaa - yksinkertaisesti parantamalla omaa energiatehokkuuttaan. Tältä alalta meidän on etsittävä vastauksia ilmastokysymyksiin.
<P>
(Suosionosoituksia)
<P>
Kiotossa muodostettiin kymmenen vuotta sitten halukkaiden koalitio. Vapaaehtoiset sopimukset eivät kuitenkaan riitä. Jos haluamme onnistua saamaan aikaan kansainvälisen ilmastonmuutosta koskevan sopimuksen, matkan Kiotosta Kööpenhaminaan on muututtava halukkaiden koalitiosta kaikkien vastuuksi.
<P>
Miten tämä sitten on toteutettavissa? Euroopan on toimittava yhdessä ja kollektiivisesti. Meidän on osoitettava johtamistaitoa ja pidettävä lupauksemme. Euroopalla on ratkaiseva asema muiden saamiseksi mukaan kansainvälisiin sopimuksiin. Meidän on annettava päästöille hinta kaikkialla maailmassa. Meidän on otettava käyttöön kansallisia hiiliveroja ja päästökauppaa. Silloin syntyy ympäristöystävällisiä vaihtoehtoja. Jos fossiilisten polttoaineiden käytön hinta määrätään tarkastelematta ilmastovaikutuksia, maapallon lämpeneminen jatkuu. Vaihtoehtoja ei silloin synny. Energiatehokkuuden lisäämistoimenpiteistä ei tule taloudellisesti kannattavia.
<P>
Tämä ei kuitenkaan riitä. Tarvitaan laajempi vastaus kysymykseen "miten". Ei riitä, että päästöjä rajoitetaan sellaisissa valtioissa, jotka suostuvat vapaaehtoisesti vähennyksiin, mutta joiden yhteispäästöt ovat vain 30 prosenttia päästöistä. Ei myöskään riitä, että ratkaisut perustuvat vain kehittyneimpien valtioiden rajoituksiin. Vaikka niin kutsutuissa liitteen I valtioissa päästöt rajoitettaisiin nollaan, kehitysmaiden nopeasti lisääntyvät päästöt saisivat meidät ylittämään nopeasti kahden asteen tavoitteen.
<P>
Tämän vuoksi meidän on keskusteltava investointien rahoittamisesta kehitysmaissa. Meidän on varmistettava nopea teknologian siirto ja se, että kehitysmaatkin sitoutuvat tarkistamaan nykyisiä kehityssuuntiaan. Lisäksi tarvitaan myös Euroopan ulkopuolisten maiden selkeitä keskipitkän aikavälin sitoumuksia. Muutamien vastuusta on nyt tultava kaikkien vastuu.
<P>
Tiedän, että Euroopan parlamentti hyväksyy vastuunsa. Puheenjohtajavaltio Ruotsi pitää teitä liittolaisinaan. Haluamme nyt kirjoittaa tarinan siitä, kuinka ilmastouhka torjuttiin, ja haluamme kirjoittaa sen yhdessä teidän kanssanne.
<P>
Arvoisa puhemies, arvoisat parlamentin jäsenet, talous- ja rahoituskriisi levisi maastopalon lailla kaikkialle maailmaan muutamassa viikossa. Eräät henkilöt olivat varoittaneet siitä, mutta suurimmalle osalle se tuli yllätyksenä - varsinkin laajuutensa ja syvyytensä osalta. Globaalissa maailmassa myös ongelmat leviävät nopeasti. Taantuman voima on niin suuri, ettei kenelläkään ole ihmelääkettä nopeaan toipumiseen. EU:n koordinoidut toimet ovat paras välineemme kriisin haasteisiin vastaamiseksi. Lisäksi vieläkin on paljon asioita, jotka voivat mennä pieleen. Näissä oloissa EU on onnistunut osoittamaan johtamistaitoa näinä koettelemusten aikoina. Sovimme pankkien tukemisen takeista ja liikennesäännöistä. Sovimme yhteisestä elvytyssuunnitelmasta talouden stimuloimiseksi.
<P>
Tässä työssä presidentti Sarkozylla ja puheenjohtajavaltio Ranskalla oli merkittävä osa, mutta väitän myös Euroopan parlamentin olleen liikkeelle paneva voima. Meidän on nyt omistettava syksy keskustelulle jatkuvista toimenpiteistä, jotka auttavat meitä selviytymään kriisistä. Taloudellinen tilanne on edelleen vaikea, ja julkiset taloudet ovat nyt tiukoilla kaikissa jäsenvaltioissa.
<P>
Komission ennusteen mukaan EU:n alijäämä ylittää 80 prosenttia BKT:sta ensi vuonna. Emme voi sulkea silmiämme ja teeskennellä, ettei tämä ole ongelma. Kaiken tämän keskellä emme saa unohtaa, että näiden lukujen takana on ihmisiä huolissaan työpaikoistaan. He ihmettelevät, kuinka onnistuvat maksamaan kotinsa ja säilyttämään elintasonsa. Meidän tehtävämme on vastata heille.
<P>
Miljoonien eurooppalaisten menettäessä työpaikkansa ja syrjäytyessä koko hyvinvointimme on vaarassa, ja tämä tapahtuu aikana, jolloin hyvinvointiimme kohdistuu ennestään suuria paineita. Me elämme pidempään, teemme vähemmän työtä ja saamme vähemmän lapsia. Jos tämä suuntaus jatkuu, Euroopassa on 50 vuoden kuluessa kaksi kertaa niin paljon vanhuksia kuin lapsia. Mitä siis voimme tehdä?
<P>
Meidän on palautettava luottamus rahoitusmarkkinoihin. Meidän on saatava nopeasti aikaan tehokas valvonta, jotta estetään vastaavat kriisit tulevaisuudessa. Puheenjohtajavaltio Ruotsi tekee työtä sen eteen, että neuvostossa päästään tästä sopimukseen vuoden loppuun mennessä. Toivomme apuanne, jotta tämä saataisiin aikaan nopeasti ja sitovasti. Kansalaiset eivät hyväksy verovarojen toistuvaa käyttöä vastuuttomasti toimineiden rahoituslaitosten pelastamiseen.
<P>
Meidän on nopeasti päästävä eroon kasvavista julkisista vajeista koordinoidun kriisistä selviämisen strategian ja asteittaisen vakaussopimuksen sääntöihin paluun avulla. Muuten lyhytaikaisia epätasapainoja seuraa krooninen vaje. Meitä odottavat suuret leikkaukset, jotka jo ovat todellisuutta tietyissä osissa EU:ta, ja meillä on tästä aiempia kokemuksia Ruotsissa. Joukkotyöttömyys, sosiaalinen levottomuus ja kasvavat veropaineet ovat edessä.
<P>
Meidän on varmistettava yhteisön politiikan sosiaalinen ulottuvuus, joka perustuu terveeseen julkiseen talouteen ja siihen, että saadaan lisää ihmisiä työmarkkinoille. Tämä on ylivoimaisesti paras tapa turvata hyvinvointijärjestelmämme. Tiedän, että tämä on todellakin tärkeä asia täällä Euroopan parlamentissa.
<P>
On kestämätöntä, että kolme kymmenestä työikäisestä eurooppalaisesta jää työmarkkinoiden ulkopuolelle. Tavoitteemme on oltava aktiivinen työmarkkinapolitiikka, jolla yhdessä hyvin toimivan sosiaaliturvajärjestelmän kanssa voidaan hallita muutosta tehokkaasti. Meidän on vahvistettava ihmisten työllistettävyyttä ja mahdollisuuksia tuoda itsensä esiin työmarkkinoilla. Lisäksi meidän on aktivoitava ja uudelleenaktivoitava työttömiä. Kun töissä on enemmän ihmisiä, on saatavilla enemmän tukea niille, jotka eivät ole työssä. Meidän on myös keskityttävä uudistuksiin, nykyaikaistamiseen ja uuteen todellisuuteen mukautumiseen. EU:n ulkopuolinen maailma ei ole pysähtynyt. Se kehittyy valtavan nopeasti. Meidän on tunnustettava tämä ja hyväksyttävä se.
<P>
EU:n Lissabonin strategian tarkistus voi osaltaan edistää tarvittavaa uudistusohjelmaa. Tästä keskustellaan syksyn aikana.
<P>
Talouskriisin muodostuessa havaitaan kasvavaa protektionismia koskevia ajatuksia. WTO vahvistaa, että kauppaa rajoittavien toimenpiteiden määrä on kasvanut huomattavasti viimeisten kolmen kuukauden aikana. Tämän vuoksi olen tyytyväinen L'Aquilan sopimukseen Dohan kierroksen aloittamisesta uudelleen - jotta varmistetaan, että maailman valtiot jälleen valitsevat vapaalle kaupalle myönteisen tien, jonka tiedämme pitkällä ajanjaksolla olevan kaikille hyödyksi. Tavoitteena on oltava, että EU selviää tästä kriisistä vahvistuneena.
<P>
Arvoisa puhemies, arvoisat parlamentin jäsenet, matkustaessani ympäri Ruotsia ja puhuessani EU:n yhteistyöstä, minulle esitetään vain vähän EU:n toimielimiä koskevia kysymyksiä. Sen sijaan kysymykset koskevat usein käyriä kurkkuja, nuuskaa ja muita jokapäiväisiä asioita.
<P>
Toimielinkehys on kuitenkin tärkeä, koska se määrittää, mitä voimme tehdä ja millä aloilla. Tämän vuoksi Lissabonin sopimuksen ratifiointi on keskeisessä asemassa. Sopimuksella tehdään EU:sta demokraattisempi, avoimempi, tehokkaampi ja vaikutusvaltaisempi kansainvälisellä näyttämöllä. Kaikkein tärkeintä on kuitenkin se, että voimaantullessaan Lissabonin sopimus päättää EU:n yhteistyön sisäänpäin kääntyneen vaiheen luvun. EU:n on nyt aika katsoa ulospäin ja eteenpäin. Puheenjohtajavaltio Ruotsi on valmistautunut toteuttamaan kaikki valmistelutyöt sen varmistamiseksi, että siirtyminen uuteen perussopimukseen käy sujuvasti, mutta tämä edellyttää luonnollisesti, että kaikki jäsenvaltiot ratifioivat sopimuksen. Toivokaamme, että näin käy tulevien kuukausien aikana.
<P>
Kansainvälinen rikollisuus kasvaa yhä voimakkaammaksi. Kansalliset rajat eivät enää rajoita rikollisverkostojen toimintaa. Näemme, kuinka huumekauppa ja ihmiskauppa laajentuvat. Tämä on uhka demokraattisille arvoillemme ja kansalaisillemme. Samalla vapaus liikkua vapaasti yli rajojen on yhteisöllemme ratkaisevan tärkeä - toisessa EU:n jäsenvaltiossa opiskelemista, työskentelemistä ja asumista varten. Uusina aikoina tarvitaan kuitenkin uusia ratkaisuja. Tämän vuoksi laadimme tänä syksynä tätä alaa koskevan uuden ohjelman, jota kutsumme Tukholman ohjelmaksi. Tukholman ohjelmalla terävöitetään välineitä, joilla luodaan turvallisuutta EU:ssa ja torjutaan järjestäytynyttä rikollisuutta ja terrorismia.
<P>
Samalla luomme entistä paremman tasapainon näiden välineiden sekä oikeusvarmuuden varmistavien ja yksilön oikeuksia suojaavien toimenpiteiden välille. Sillä varmistetaan myös se, että turvapaikkaa EU:sta hakevat kohtaavat yhteisen, oikeusvarman järjestelmän - tällä lisätään johdonmukaisuutta vastaanottotavoissa ja tavoissa, jolla turvapaikkahakemusta tarkastellaan, sekä palauttamispolitiikassa.
<P>
Unelma tulevaisuudesta Euroopassa on monilla ihmisillä voimakas. Samaan aikaan Euroopan väestö ikääntyy ikääntymistään. Työvoiman maahanmuuttoa koskeva joustava järjestelmä voisi yhdistää nämä kaksi tosiasiaa.
<P>
Arvoisa puhemies, arvoisat parlamentin jäsenet, 50 vuotta sitten kuusi valtiota loi perustan eurooppalaiselle yhteistyölle. Meitä on nyt 27 valtiota. Voimamme ja vaikutuskykymme ovat kasvaneet, ja vaurautemme ja moninaisuutemme ovat lisääntyneet. Eurooppa on rikastunut. Sen seurauksena meillä on myös paremmat välineet niin globalisaation tarjoamien mahdollisuuksien hyödyntämiseen kuin sen haasteisiin vastaamiseen. Yhdessä olemme vahvoja.
<P>
Puhumme "jäsenyysneuvotteluista". Viime kädessä jäsenyydessä on kuitenkin kyse yhteisten arvojen jakamisesta ja yhteisten sääntöjen noudattamisesta. Edelleen ulkopuolella olevat pohtivat tätä parhaillaan - aina Reykjavikista Ankaraan Länsi-Balkanin kautta. Kyproksen kahdella johtajalla on historiallinen mahdollisuus hyväksyä ratkaisu, joka yhdistää aivan liian kauan jakautuneena olleen saaren.
<P>
Sisäpuolella on houkutus antaa jäsenyysprosessin muodostua mahdollisuudeksi ratkaista pitkään jatkuneita kiistoja. Tällaisissa tapauksissa meidän on löydettävä ratkaisuja, joista on hyötyä molemmille osapuolille ja jotka avaavat tietä eteenpäin. Muutoin vaarannamme tavoitteenamme olevan Euroopan jatkuvan yhdentymisen edistymisen. Puheenjohtajavaltio Ruotsi työskentelee edistääkseen laajentumisprosessia EU:n tekemien sitoumusten mukaisesti ja tiukasti sovellettavien kriteerien perusteella. Toimimme sovittelijana.
<P>
Arvoisa puhemies, arvoisat parlamentin jäsenet, voiman ja vaikutusvallan kanssa tule kansainvälistä vastuuta, jota pyrimme yhä kantamaan. Siihen liittyy velvollisuus käyttää vastuuta kaikkien parhaan edun mukaan. EU:n on tehtävä työtä rauhan, vapauden, demokratian ja ihmisoikeuksien eteen. Meidän vastuullamme on tukea maailman köyhimpiä ja haavoittuvimpia valtioita, vastuu YK:n vuosituhattavoitteiden noudattamisesta. Vastuullamme on myös YK:n työn tukeminen muillakin aloilla, yhteistyön tekeminen strategisten kumppaniemme kanssa, toimiminen maailman kriisipesäkkeissä - olipa kyse Lähi-Idän, Iranin, Afganistanin, Pakistanin ja Pohjois-Korean rauhanprosesseista tai Afrikan maanosan suurista haasteista.
<P>
Vastuullamme ovat kuitenkin myös Välimeren unionin ja itäisen kumppanuuden kaltaiset alueelliset aloitteet, joilla luodaan vakautta ja yhteistyötä naapurivaltioiden välille erilaisissa olosuhteissa.
<P>
Olen erityisen kiitollinen Euroopan parlamentin johtavasta asemasta Itämeren yhteistyön osalta. Parlamentti esitteli aluetta koskevan strategialuonnoksen jo vuonna 2005. Nyt toivomme, että aloite voidaan kruunata hyväksymällä Itämeren strategia Eurooppa-neuvoston kokouksessa lokakuussa.
<P>
Balkanin selkkaukset 1990-luvulla aloittivat EU:n osallistumisen kriisinhallintaan - ja osallistumme siihen jatkuvasti yhä enemmän. Tällä hetkellä EU osallistuu noin kymmeneen kriisintorjunta-aloitteeseen kaikkialla maailmassa.
<P>
Nykyisin maailman ongelmat kolkuttavat EU:n ovea. Kaikkialla maailmassa - eikä vähiten naapurialueillamme - monien ihmisten toivo omasta kehityksestään liittyy meidän yhteistyöhömme. Täyttäkäämme yhdessä heidän odotuksensa.
<P>
(Suosionosoituksia)
<P>
Arvoisa puhemies, arvoisat parlamentin jäsenet, eurooppalaisen yhteistyön tuloksena maanosamme elää nyt rauhassa ja vauraudessa, vapaana ja vakaana. Meillä on avoimet rajat ja sosiaalimalli, jossa yhdistyvät markkinatalous ja toisista huolehtiminen. Tällainen on yhteinen Eurooppamme. Kansalaiset haluavat kuitenkin myös tietää, että Eurooppaa kantavat ajatukset tulevaisuudesta ja ettei yhteistyöllämme ole pelkästään historiallisia tarkoituksia, vaan se on myös tulevaisuuteen suuntautunutta. Tämän vuoksi meillä on valittuina edustajina vastuu sanoa, mitä haluamme Euroopalta. Kerron teille, millaisena näen tulevaisuuden Euroopan.
<P>
Haluan nähdä, että Eurooppa toimii voimakkaasti demokratian, rauhan, vapauden ja ihmisoikeuksien puolesta kansainvälisellä näyttämöllä ja että se uskaltaa toimia ulkopolitiikassa. Joukossamme on nimittäin myös niitä, jotka tietävät kokemuksesta, millaista on elää ilman demokratiaa ja vapautta, ja se antaa uskottavuutta toimillemme.
<P>
Haluan nähdä, että Eurooppa ottaa johtoaseman ilmastouhkien torjunnassa, että se vastustaa houkutusta kilpailla sellaisen teollisuuden perustalta, joka ei maksa ilmastoamme tuhoavista päästöistä, ja että se tarjoaa kannustimia, jotta vihreä teknologia tulee kannattavaksi, jotta lapsemme ja lastenlapsemme saavat kokea luonnon sellaisena kuin me sen tunnemme.
<P>
Haluan nähdä, että Eurooppa ottaa vastuuta taloudesta. Kulutusluotto ei voi olla ainoa tapa. Ei myöskään voida hyväksyä sitä, että voitot kuuluvat yksityisille ja tappiot valtiolle. Meidän on rakennettava uudelleen julkinen talous, säänneltävä terveitä rahoitusmarkkinoita ja turvattava talousuudistukset, joita tarvitsemme kasvua ja sellaista teollisuutta varten, joka on kilpailukykyistä myös tulevaisuudessa.
<P>
Haluan nähdä Euroopan, joka kehittää edelleen sosiaalimalliaan, Euroopan, joka yhdistää hyvin toimivan hyvinvointijärjestelmän kasvuun ja sosiaaliseen yhteenkuuluvuuteen, Euroopan, joka työn, yrittämisen ja terveen julkisen talouden kautta luo mahdollisuuksia säilyttää ja kehittää hyvinvointimallejamme kaikkien kansalaisten parhaan edun mukaisesti.
<P>
Haluan nähdä Euroopan, joka ei hyväksy lyhytaikaisten protektionismin ristiretkien houkutusta, Euroopan, joka turvaa EU:n yhteistyön perustana olevat sisämarkkinat ja sallii tavaroiden ja palvelujen virrata vapaasti yli rajojen, meidän ja muun maailman eduksi.
<P>
Haluan nähdä Euroopan, joka nöyrtyy eriarvoisuuden edessä, joka on avoin muiden argumenteille ja jolla on voimakas halu löytää kompromisseja yhteisen edun hyväksi. Sellainen Eurooppa on vahva kaikkina aikoina.
<P>
(Suosionosoituksia)
<P>
Arvoisa puhemies, arvoisat parlamentin jäsenet, minulle on kunnia seistä täällä kanssanne ja edustaa eurooppalaista demokratiaa. Monet ovat sanoneet minulle, että tästä tulee kaikkein vaikein puheenjohtajakausi vuosiin. Haasteita on paljon, ja meidän on valmistauduttava odottamattomaan. Monet kysyvät, pystyykö Ruotsin kokoinen valtio kantamaan tämän vastuun. Ei yksinään - mutta yhdessä voimme vastata näihin haasteisiin. Tehkäämme se näkemyksellä ja tarmolla, aloitteellisesti ja rohkeasti. Sitä Eurooppa tarvitsee. Sitä Euroopan kansalaiset tarvitsevat. Eurooppa-hankkeessa on kyse ihmisten ongelmien yhdessä ratkaisemista koskevasta unelmasta. Tämä unelma tekee Euroopasta vahvan. Tämä vuosi, vuosi 2009, on kohtalon vuosi eurooppalaiselle yhteistyölle. Meillä on mahdollisuus ottaa seuraava askel. Puheenjohtajavaltio Ruotsi on valmis vastaamaan haasteeseen. Vastatkaamme siihen yhdessä!
<P>
(Voimakkaita suosionosoituksia)
<SPEAKER ID="049" NAME="José Manuel Barroso">
komission puheenjohtaja. - (EN) Arvoisa puhemies, nyt ei eletä tavallisia aikoja eikä tästä tule tavallista puheenjohtajakautta. Tavanomaisen lainsäädäntötyön lisäksi puheenjohtajavaltio Ruotsi joutuu tarkastelemaan myös muunlaisia hyvin poliittisia haasteita, eikä parempaa haasteisiin vastaajaa olekaan kuin pääministeri Reinfeldt ja Ruotsin puheenjohtajatiimi.
<P>
Tänään haluan korostaa kahta merkittävintä poliittista haastetta, jotka Euroopan unioni kohtaa seuraavan puolen vuoden aikana: talouskriisin ratkaiseminen ja kunnianhimoisesta kansainvälisestä ilmastonmuutosta koskevasta sopimuksesta neuvotteleminen.
<P>
Miesmuistiin pahin rahoitus- ja talouskriisi vaikuttaa edelleen tuhoisasti yhteisöihin ja perheisiin, ja erityisesti työttömyys jatkaa kasvuaan. Talouden saaminen takaisin raiteilleen on ensisijainen tavoite. Euroopan unionin kollektiiviset toimet ovat johtaneet ennennäkemättömiin julkisen talouden ponnisteluihin, jotka tuottavat konkreettisia tuloksia.
<P>
Olemme myös osoittaneet jäsenvaltioiden välistä solidaarisuutta, esimerkiksi kaksinkertaistamalla euroalueen ulkopuolisten jäsenvaltioiden maksutasetuen ylärajan 50 miljardiin euroon. Nyt meidän on pantava täysimääräisesti täytäntöön elvytyspaketti kaikkine näkökohtineen ja varmistettava, että se synnyttää työpaikkoja ja edistää taloudellista toimintaa.
<P>
Minusta on tärkeää katsoa ensisijaisiksi työttömyyttä rajoittavat toimenpiteet ja saada ihmiset takaisin töihin. Tässä voimme perustaa toimemme toukokuussa pidetyn työttömyyttä käsitelleen huippukokouksen tuloksiin. Huippukokous liittyi komission aloitteeseen puheenjohtajavaltioiden Tšekin tasavallan, Ruotsin ja Espanjan kanssa. Meidän on siirrettävä käytäntöön yhteiset sitoumuksemme nuorten ja työllisyyden osalta.
<P>
Vastuu työmarkkinapolitiikasta kuuluu tietenkin jäsenvaltioille, mutta me voimme ja meidän tuleekin käyttää yhteisön välineitä auttaaksemme jäsenvaltioita pitämään ihmiset töissä ja kouluttamaan näitä tulevaisuuden työpaikkoja varten. Tämän vuoksi Euroopan komissio aikoo antaa ehdotuksen rakennerahastomenettelyjen yksinkertaistamisesta ja kansallisen yhteisrahoituksen tarpeen poistamisesta Euroopan sosiaalirahastolta vuosiksi 2009 ja 2010. Me myös suuntaamme resursseja uudelleen rahoittaaksemme työllisyyttä ja yhteiskunnallista osallisuutta edistävän uuden mikroluottovälineen rahoittamiseksi. Toivon parlamentin tukevan näitä ehdotuksia.
<P>
Komission viime lokakuussa tilaamaani Larosièren raporttiin perustuvat ehdotukset muodostavat perustan rahoitusmarkkinoiden entistä voimakkaammalle valvonnalle ja sääntelylle. Jo esitettyjen ehdotusten - joista parlamentti ja neuvosto ovat jo hyväksyneet useita toisten ollessa edelleen päätöksentekoprosessissa - myötä me todellakin otamme maailmanlaajuisen johtoaseman kansainvälisen rahoitusjärjestelmän uudistamisessa. Olen varma, että jatkamme tätä G20-maiden Pittsburghin kokouksessa syyskuussa.
<P>
Kaikkien näiden asioiden edistäminen edelleen seuraavien kuuden kuukauden aikana on tärkeää uuden talouden luomiseksi, sillä - tehkäämme tämä selväksi - kriisin jälkeinen talous ei enää voi olla samanlaista kuin ennen kriisiä.
<P>
Meidän on rakennettava talousmallimme uudestaan ja asetettava arvot takaisin sosiaalisen markkinataloutemme keskiöön, jonne ne kuuluvat. Meidän on rakennettava taloutta ja yhteiskuntaa, jotka perustuvat mahdollisuuksiin, vastuuseen ja solidaarisuuteen, taloutta, jonka on keksittävä uusia kasvun lähteitä, sillä emme voi ikuisesti tukeutua valuutta- ja finanssipoliittiseen elvytykseen. Meidän on rakennettava avointen ja hyvin toimivien markkinoiden Eurooppaa, älykkään ja vihreän kasvun Eurooppaa, rahoitusmarkkinoiden entistä tehokkaamman sääntelyn ja valvonnan Eurooppaa, yhtenäismarkkinoitaan syventävää ja niiden täyden potentiaalin hyödyntävää Eurooppaa, sirpaloitumis- ja protektionismisuuntauksia välttävää Eurooppaa.
<P>
Ilmastonmuutoksen osalta Eurooppa on jo nyt maailman ensimmäinen alue, jossa pannaan täytäntöön kauaskantoisia, oikeudellisesti sitovia ilmastoa ja energiaa koskevia tavoitteita. Olen ylpeä tavasta, jolla komissio teki työtä edellisen parlamentin ja neuvoston kanssa laatiakseen tätä koskevaa lainsäädäntöä, ja haluan tehdä tiivistä yhteistyötä teidän kanssanne ja puheenjohtajavaltion kanssa Kööpenhaminaan valmistauduttaessa.
<P>
Johtoasemaamme arvostettiin suuresti viime viikon G8-maiden huippukokouksessa ja kehittyvien talousmahtien tapaamisessa L'Aquilassa. Olette varmasti kuulleet näissä tapaamisissa toteutuneesta edistyksestä. Ensimmäistä kertaa kaikki osanottajat sitoutuivat pysäyttämään lämpötilan nousun kahteen asteeseen ilmastotiedettä kunnioittaen. Tämä on todellakin tervetullut askel eteenpäin, mutta emme saa hämätä itseämme: muiden kunnianhimoiset tavoitteet ja sitoumukset eivät vielä vastaa omiamme. Eurooppa on kaukana edellä muusta maailmasta, ja rehellisesti sanottuna, kun Kööpenhaminaan on enää 145 päivää, se huolestuttaa minua.
<P>
Tehostamme työtämme kansainvälisten kumppaniemme kanssa tulevina viikkoina varmistaaksemme selkeät sitoumukset Kööpenhaminassa. Meidän on edistettävä myös tarvittavia keinoja kehitysmaiden tukemiseksi ja teknologian siirron vauhdittamiseksi. Komissio esittää syyskuussa rahoitusehdotuksensa, jotta voimme rakentaa eurooppalaista konsensusta ja neuvotella muiden kanssa.
<P>
Ilmastonmuutosohjelma on tietenkin tiiviissä yhteydessä toiseen painopistealaan, energiavarmuuteen. Komissio antaa tänään ehdotuksia maakaasun toimitusvarmuutta koskevien sääntöjemme vahvistamisesta ja jäsenvaltioiden välisen solidaarisuuden lujittamisesta, ja luotan puheenjohtajavaltio Ruotsin edistävän ehdotuksia teidän tuellanne.
<P>
Nämä ovat tärkeimmät painopistealat - ja aivan perustellusti. On kuitenkin myös paljon muuta merkittävää työtä, joka on tehtävä seuraavien kuuden kuukauden aikana. Kiinnitän huomiota Tukholman ohjelmaan, johon komissio hiljattain esitti kunniahimoisen näkemyksen kansalaisten asettamisesta vapauden, turvallisuuden ja oikeuden aluetta koskevan politiikan keskiöön, turvallisuuden tasapainottamisesta kansalaisvapauksien ja perusoikeuksien kanssa.
<P>
Suurimman osan tästä vuosikymmenestä Euroopan unioni on osallistunut sisäisiin toimielinkeskusteluihin. Muutokset perussopimukseemme ovat aivan välttämättömiä laajentuneen Euroopan varustamiseksi siten, että se voi toimia demokraattisesti ja tehokkaasti. Toivon, että Lissabonin sopimus ratifioidaan tulevina kuukausina, jotta voimme alkaa soveltaa sen määräyksiä ja jotta voimme edistää juuri kuvaamaani poliittista ohjelmaa.
<P>
On tärkeää keskustella menettelyistä, mutta vielä tärkeämpää on keskustella asiasisällöstä. Puheenjohtajavaltio Ruotsin ja seuraavan puheenjohtajavaltion Espanjan on valvottava - toivottavasti - monimutkaista siirtymistä uuden perussopimuksen soveltamiseen, jossa komission ja parlamentin on tehtävä osansa täysimääräisesti.
<P>
Euroopan unioni on jatkuvasti luonut itsensä uudelleen, alkaen tehtävästään sodan repimän maanosan parantamisesta sisämarkkinoiden rakentamiseen ja sitten Euroopan yhdentymiseen. Viimeisten 50 vuoden aikana Eurooppa on jatkuvasti ylittänyt odotukset ja osoittanut vääräksi epäilykset. Olen varma, että pystymme vastaamaan myös kohtaamaamme uuteen haasteeseen: luomaan perustan tulevaisuuden älykkäälle, vihreälle taloudelle. Me onnistumme tässä, jos uskomme puolen vuosisadan Euroopan yhdentymisestä saamaamme opetukseen: Euroopan unioni edistyy, kun kaikki sen osat tekevät yhteistyötä avoimuuden, luottamuksen ja kumppanuuden hengessä. Puheenjohtajavaltio Ruotsin ohjelmassa tunnustetaan tämä, ja Euroopan komissio on valmis tekemään osansa, kuten varmasti tämä parlamenttikin.
<P>
(Suosionosoituksia)
<SPEAKER ID="050" NAME="Joseph Daul" LANGUAGE="FR">
Arvoisa puhemies, en yleensä osoita sanojani teille, mutta tänään aion ensi kertaa omistaa teille minuutin.
<P>
Ensinnäkin, arvoisa puhemies Buzek, tervehdin teitä vastarintamiehenä ja yhtenä Solidarnośćin perustajana, sleesialaisena, joka ei koskaan ole unohtanut juuriaan, historiaansa tai arvojaan. Euroopan kansanpuolueen (kristillisdemokraatit) ryhmä on myös ylpeä saatuaan Euroopan parlamentin jäsenten kaikkia poliittisia kantoja edustavan suuren enemmistön - jäsen Schulz mukaan luettuna - valitsemaan teidät 500 miljoonan kansalaisen puhemieheksi. Kyllä, arvoisa puhemies, valintanne symboloi avointa Eurooppaa, suvaitsevaa Eurooppaa, PPE-ryhmän ja läsnä olevien kollegojen enemmistön kannattamaa poliittista Eurooppaa.
<P>
Arvoisa neuvoston puheenjohtaja, arvoisa komission puheenjohtaja, teiltä odotamme, että toiminnasta tulee Ruotsin puheenjohtajakauden teema seuraaviksi kuudeksi kuukaudeksi - toisin sanoen talouden ja ilmastonmuutoksen kaksoishaasteen edessä me toteamme, että meidän on tehtävä enemmän ja nopeammin kriisistä selviytyäksemme panemalla sosiaalisen markkinatalousmallimme täysimääräisesti toimintaan. Uskon vakaasti, että vain ja ainoastaan elinvoimainen talous antaa meille mahdollisuuden toteuttaa tarvitsemaamme aitoa sosiaalipolitiikkaa.
<P>
Jos haluamme talouden elpyvän ja sen tapahtuvan Euroopassa eikä Aasiassa, kuten odotetaan, meidän on ehdottomasti nyt nopeutettava toimia. Kriisin päättyessä voittajia ovat ne, jotka panostivat innovaatioon ja koulutukseen, toisin sanoen toimintaan.
<P>
Tämän osalta PPE-ryhmä ehdottaa muun muassa pienille ja keskisuurille yrityksille annetun tuen lisäämistä, sillä ne ovat avainasemassa työpaikkojen säilyttämisen ja uusien työpaikkojen luomisen osalta. Lisäksi talouskriisi edellyttää kansallisen vastauksen sijaan eurooppalaista vastausta, ja haluan korostaa tätä seikkaa. Myös kansalaiset ovat tästä vakuuttuneita, riittää, kun tarkastellaan eri valtioiden mielipidemittauksia: yli 66 prosenttia saksalaisista ja yli 70 prosenttia eurooppalaisista on tästä vakuuttuneita.
<P>
Arvoisa neuvoston puheenjohtaja Reinfeldt, arvoisa komission puheenjohtaja Barroso, enemmän toimia ja nopeammin, sitä PPE-ryhmä odottaa teiltä myös, kun on kyse maapallon lämpenemisen torjunnasta. On Euroopan vastuulla teidän johdollanne johtaa maailmaa tässä toiminnassa, jonka kaikki täällä tunnustavat kiireelliseksi painopistealaksi. Onko parempaa mahdollisuutta toimia ja nopeuttaa toimia kuin joulukuussa Kööpenhaminassa, toisin sanoen omalla alueellamme pidettävä ilmastonmuutoskonferenssi?
<P>
Ilmastonmuutoksen osalta Eurooppa on todistanut täysin kiistattomasti, että se kykenee halutessaan toimimaan. Nyt on hyödynnettävä tätä taitoa ja saatava maailman muut vallat liittymään meihin. Tarkoitan tietenkin Yhdysvaltoja, jonka on siirryttävä sanoista tekoihin, mutta tarkoitan myös nopeasti kehittyviä maita, kuten Kiinaa, Intiaa ja Brasiliaa, jotka eivät enää voi olla piittaamatta siitä, että ne ovat suuressa vastuussa maapallon lämpenemisestä. Tulemme siis arvioimaan puheenjohtajavaltio Ruotsin toimintaa siitä tavasta, jolla se vie meidät kriisistä, ja ympäristöä koskevien tulosten perusteella.
<P>
Lopuksi totean, että voidakseen toimia voimakkaasti näillä kahdella rintamalla, Eurooppa tarvitsee asianmukaiset toimielimet. Viime vuosi osoitti meille, että saman perussopimuksen ja saman vanhentuneen yksimielisyysperiaatteen turvinkin oli mahdollista edistyä, mutta oli myös mahdollista joutua umpikujaan. Arvoisa neuvoston puheenjohtaja Reinfeldt, arvoisa komission puheenjohtaja Barroso, kyse on poliittisesta tahdosta. Nopeuttakaa toimia. Sitä PPE-ryhmä pyytää teitä tekemään seuraavien kuuden kuukauden ajan, ja me luotamme puheenjohtajavaltio Ruotsiin. Nopeuttakaa toimia. Sitä kansalaiset pyysivät valitessaan tämän parlamentin, ja se heidän on saatava, jos haluamme yhä enemmän äänestäjiä viiden vuoden kuluttua.
<P>
(Suosionosoituksia)
<SPEAKER ID="051" NAME="Martin Schulz">
S&D-ryhmän puolesta. - (DE) Arvoisa puhemies, arvoisa pääministeri Reinfeldt, hyvät kollegat, Ruotsin puheenjohtajakausi osuu toimielinten uuden alun ajankohtaan. Ei pelkästään tämä parlamentti aloita alusta, vaan koko yhteisö on Nizzan sopimuksen ja Lissabonin sopimuksen välisessä siirtymävaiheessa, ja kuten me kaikki tiedämme, tämä on epävarmuuden aikaa, johon meidän kuitenkin on saatava selkeyttä talous- ja rahoitusalalle, työmarkkinoille ja ilmastopoliittisiin päätöksiin Euroopan unionissa ja sen jäsenvaltioissa.
<P>
Olette puhuneet tästä, ja olen samaa mieltä paljosta, mitä sanoitte. Ilmastonmuutos on tietenkin kaikkein tärkein asia, ja olette aivan perustellusti asettanut sen painopistealaksi. Tietenkin myös työllisyyskriisi edellyttää välitöntä ja merkittävää ratkaisua. Tämän vuoksi pyydämme teitä puheenjohtajakautenne aikana kehottamaan jäsenvaltioita suhtautumaan investointisuunnitelmiin ja talouden elvytyssuunnitelmiin vakavammin kuin tähän mennessä.
<P>
Ennen kaikkea tarvitaan työpaikkojen turvaamista - nyt eikä ensi vuonna, sillä työpaikat ovat uhattuina tässä ja nyt. Työpaikkojen turvaaminen on elintärkeää yhteiskunnan sisäiselle vakaudelle. Tämän vuoksi odotamme teidän katsovan työpaikat ja niiden turvaamisen ensisijaiseksi tavoitteeksi missä tahansa muodossa, esimerkiksi yhdistämällä ympäristönsuojelun ja teollisuuspolitiikan, mikä olisi hyvin älykäs ratkaisu.
<P>
Työpaikkojen turvaamisesta haluan sanoa teille, arvoisa neuvoston puheenjohtaja Reinfeldt: yhteisöjen tuomioistuimen oikeuskäytäntö vaarantaa vakavalla tavalla työpaikkoja Euroopassa ja on yhä suurempi uhka sosiaaliselle koheesiolle. Kuten juuri totesitte, matkustatte paljon Ruotsissa ja Euroopassa. Mekin matkustamme, ja kuulemme kansalaisilta, etteivät he halua sellaista yhteisöä, jossa yritykset siirtyvät valtiosta toiseen leikaten palkkatasoja. Me tarvitsemme siis Euroopan unionin aloitteita.
<P>
(Suosionosoituksia)
<P>
Tarvitsemme aloitteita yhteisöjen tuomioistuimen asioissa Laval, Viking, Rüffert ja Luxembourg antamien tuomioiden seurausten vuoksi. Näihin toimenpiteisiin teidän - ja nimenomaan teidän, sillä tämä erheellinen politiikka, tämä virheellinen oikeuskäytäntö vaikuttaa juuri Ruotsiin - on puututtava puheenjohtajakautenne aikana.
<P>
Teidän on tarkasteltava myös toista institutionaalista seikkaa, nimittäin sitä, kuinka seuraava komissio nimitetään. Tässä minun on todettava, että minulla on jonkinlainen yleisvaikutelma siitä, että teihin ja myös kollegoihinne neuvostossa on vaikuttanut toimielinten uuden kauden alkaminen sekä epävarmuus siitä, mitä perussopimusta meidän nyt itse asiassa on käytettävä toimintamme perustana, ja ettei kukaan todella tiedä missä mennään. Tilanne on hieman kuin Astrid Lindgrenin Peppi Pitkätossulla Huvikummussaan - minä teen maailmasta sellaisen kuin itse haluan. Ihanaa!
<P>
Jos nimitämme komission puheenjohtajan Nizzan sopimuksen perusteella, meillä on 20 komission jäsentä. Siinä tapauksessa haluan tietää, millä maalla ei ole komissaaria. Tähän neuvosto tietysti vastaa, ettei se halua käydä verilöylyä suljettujen ovien takana. Joten meillä on loistava ratkaisu - nimitämme komission jäsenet aluksi Nizzan sopimuksen perusteella. Vie pari kuukautta, että komissio on pystyssä, ja siihen mennessä irlantilaiset ovat äänestäneet, ja meillä on Lissabonin sopimus. Sitten voimme äänestää kaikesta muusta Lissabonin sopimuksen perusteella. Hienoa!
<P>
Olemme - tai niin ainakin uskoin tähän asti - lakiin perustuva yhteisö, jossa perustana on voimassa oleva lainsäädäntö. Voimassa oleva lainsäädäntö on Nizzan sopimus. Sivumennen sanottuna erään perussopimusten vartijan olisi aluksi selvitettävä, mitä oikeusperustaa käytetään. Kyse on komission puheenjohtajasta, mutta häneltä en ole kuullut tästä sanaakaan.
<P>
Tämän vuoksi esitän hyvin selkeästi, mitä me odotamme. Arvoisa pääministeri, ehdotan, ettette tee virallista päätöstä heti, vaan lähetätte ehdokkaanne ensin parlamenttiin, jotta tämä voi kertoa meille, mitä aikoo tehdä talouden korjaamiseksi, työpaikkojen turvaamiseksi, ilmastonmuutoksen torjumiseksi, työllisyyssopimuksen esittämiseksi, julkisia palveluja koskevan direktiivialoitteen ja työntekijöiden lähettämistä koskevan direktiivin parantamisaloitteen esittämiseksi sekä komission ja parlamentin välisten takeiden luomiseksi komission aloitteiden sosiaalisten vaikutusten arvioinnin osalta. Olisimme voineet jo keskustella ehdokkaan kanssa kaikesta tästä viikkoja sitten tarkastaaksemme saako tämä parlamentin enemmistön äänet ehdotustensa perusteella. Sitten olisitte voinut tehdä virallistamispäätöksen.
<P>
Valitsitte kuitenkin toisen tien. Päätitte ensin tehdä virallistamispäätöksen ja sitten esittää meille ehdokkaan. Pelkään, että tämä oli toinen virhe, ja pelkään myös, ettei ehdokas ilman merkittäviä ponnisteluja saa parlamentin enemmistön ääniä.
<P>
(Suosionosoituksia)
<P>
Haluan tehdä tämän hyvin selväksi, jotta puheenjohtajakautenne kiistanalaisin aihe on täysin selvä meidän välillämme heti alusta alkaen. Odotamme institutionaalista selkeyttä, odotamme sosiaalipoliittista sitoutumista, ja uskon meidän olevan samoilla linjoilla ilmastopolitiikassa.
<P>
Arvoisa puhemies, noudatin täsmällisesti puheaikaani aivan teidän kunniaksenne. Havaitsette, että kuusi minuuttiani päättyvät parin sekunnin kuluttua. Teidän ei tarvitse nuhdella minua - tiesin teidän aikovan nuhdella, enkä antanut teille sitä iloa.
<P>
(Suosionosoituksia)
<SPEAKER ID="052" NAME="Guy Verhofstadt" LANGUAGE="FR">
Arvoisa puhemies, haluan ensinnäkin sanoa neuvoston puheenjohtaja Reinfeldtille, että Euroopan liberaalidemokraattien liiton ryhmä tukee täysin puheenjohtajavaltio Ruotsin ensisijaisia tavoitteita, toisin sanoen Lissabonin sopimuksen ratifiointia, ja odotamme luonnollisesti sen nopeaa ja täysimääräistä täytäntöönpanoa, Kööpenhaminan ilmastonmuutoskonferenssin valmisteluja, jotka on jo mainittu ja jotka ovat tavoite, jota tuemme täysimääräisesti, sekä Tukholman ohjelmaa.
<P>
Lisäksi, ja arvoisa neuvoston puheenjohtaja Reinfeldt, tämä on puheenvuoroni aihe, haluan viitata seikkaan, jota tarkastellaan jokaisessa puheenvuorossa täällä parlamentissa - talous- ja rahoitusalan kriisin torjuntaan - todetakseni teille, että otatte vastaan Eurooppa-neuvoston puheenjohtajuuden hyvin erityislaatuisella hetkellä. On hyvä asia, että neuvoston puheenjohtajana toimii Ruotsi, sillä teillä on erityistä kokemusta tältä alalta. Ruotsissa koettiin 1990-luvulla täsmälleen samanlainen kriisi kuin nyt koko Euroopassa ja kaikkialla maailmassa. Teillä on kokemusta kiinteistöalan kriisistä. Koitte 1990-luvulla myös rahoituskriisin, ja ratkaisitte kaikki nämä ongelmat tarttumalla suoraan rahoitusalan ongelmiin.
<P>
Viestini teille on, että teidän on toimittava nyt juuri samalla tavalla yhteisön tasolla, sillä sitä me tarvitsemme. Pyrimme selviytymään talous- ja rahoitusalan kriiseistä soveltamalla 27 erilaista lähestymistapaa eri valtioissa, eikä se tule koskaan toimimaan.
<P>
Arvoisa neuvoston puheenjohtaja Reinfeldt, odotamme teidän hyödyntävän Ruotsissa saamaanne kokemusta, sillä siellä se oli menestyksekäs, toisin kuin Japanissa, jossa talouden taantuma on jatkunut pitkään. Ruotsi selviytyi kriisistä, koska puutuitte välittömästi rahoitusalan ongelmiin, mitä ei tähän mennessä ole tehty Euroopassa. Nyt ajatellaan, että Yhdistynyt kuningaskunta voi kansallistaa pankkinsa muiden - erityisesti Ranskan - korottaessa niiden pääomaa. Saksassa tehdään työtä roskapankkien luomiseksi, ja Benelux-maissa tehdään yhtä aikaa vähän kaikkea. Tämän vuoksi ei ole yhtenäistä lähestymistapaa. Yhdysvallat vakauttaa pankkejaan ja eliminoi myrkyllisiä tuotteita, ja meillä on edelleen ongelmia.
<P>
Pyydän teitä tämän vuoksi hyödyntämään kokemustanne esittääksenne Euroopan rahoitusalalle yhtenäisen pelastussuunnitelman, joka muodostaa perustan talouden elpymiselle. Ilman sellaista talouden elpymistä ei nähdä koskaan, pankit eivät ala jälleen lainaamaan rahaa ja niin edelleen. Tämän on oltava ensisijainen tavoitteenne.
<P>
(EN) Toinen seikka on se, että toivomme teidän yhdessä komission kanssa myös kykenevän esittämään uuden elvytyssuunnitelman, sillä 27 erilaista elvytyssuunnitelmaa ei tuota tarvittavia tuloksia tulevina vuosina. Olen olennaisen tärkeää, että neuvosto ja komissio yhdessä johtavat tätä asiaa. Tiedän kansallisella tasolla nyt olevan 27 elvytyssuunnitelmaa, mutta kansallisissa suunnitelmissa on nähtävissä protektionistisia toimenpiteitä. On teidän vastuullanne, arvoisa neuvoston puheenjohtaja Reinfeldt, kertoa kollegoillenne, että on olemassa parempi tapa toimia, laatia yhdessä komission kanssa yksi yhteinen elvytyssuunnitelma ja investoida kestävään energiaan ja uuteen talouteen.
<P>
Katson, että Ruotsissa 1990-luvulla saamanne kokemuksen vuoksi olette oikea mies oikealla paikalla tekemään sen, mitä emme tähän mennessä ole tehneet: laatimaan yhtenäisen strategian Euroopan unionille tämän talous- ja rahoituskriisin voittamiseksi.
<P>
(Suosionosoituksia)
<SPEAKER ID="054" NAME="Rebecca Harms">
Verts/ALE-ryhmän puolesta. - (DE) Arvoisa puhemies, arvoisa neuvoston puheenjohtaja Reinfeldt, arvoisa komission puheenjohtaja Barroso, kollegani Schulz sanoi kaiken, mitä on sanottava niistä institutionaalisista huolista, joita ryhmällämme on ollut jo kauan komission puheenjohtajan tulevasta valinnasta. Olemme samaa mieltä hänen kanssaan. Me haluamme koko komission ja koko Euroopan unionin huipputason henkilöstön valittavan Lissabonin sopimuksen edellytysten mukaan, emmekä anna tässä periksi. Arvoisa komission puheenjohtaja Barroso, haluan kuitenkin käyttää hyväkseni mahdollisuutta selittää poliittiset syyt, joiden vuoksi ryhmäni epäilee ja katsoo, ettette te poliittiselta kannalta ole kykenevä tekemään sitä, minkä katsomme tarpeelliseksi Euroopan nykyisessä tilanteessa.
<P>
Otetaan esimerkiksi usein mainittu tarve rahoitusmarkkinoiden uudesta sääntelystä. On G8-maiden huippukokouksia, G20-maiden huippukokouksia, laajennettuja G8-huippukokouksia, eurooppalaisia huippukokouksia. Kuinka pitkälle olemme päässeet? Kun tarkastelemme tilannetta nyt ja vertaamme sitä meille kaikille tuttuun Monopoliin, pankit on perustettu uudelleen, ne kulkivat lähtöruudun kautta joutumatta vankilaan, ne ovat ottaneet julkisella hyväksynnällä satoja miljoonia ja yksinkertaisesti aloittaneet alusta. Minusta ihmiset eivät ole tuhonlietsojia todetessaan, että tämän seurauksena romahdusta ei voida välttää. Arvoisa komission puheenjohtaja Barroso, mitä tapahtui voimakkaille interventioillenne? Missä ovat aidot tuloksenne? Emme ole nähneet niistä mitään näyttöä.
<P>
(Suosionosoituksia)
<P>
Mitä tulee ilmastopolitiikkaan, tiedätte meidän Vihreiden / Euroopan vapaan allianssin ryhmämme koko vaalikampanjan ajan puolustaneen uutta vihreää sopimusta. Olemme täysin vakuuttuneita siitä, että on täysin väärin toimia, kuten te arvoisa komission puheenjohtaja Barroso olette tehnyt toistuvasti viimeisten viiden vuoden ajan, kilpailuttaen talousstrategioita ympäristö- ja ilmastostostrategioiden kanssa. Katsomme tällaisen juurien olevan menneessä, ja sen on loputtava. Meidän on tarkasteltava talouskehitystä kestävällä tavalla ja meidän on saatettava ilmastonsuojelutavoitteet samalla tasolle ympäristötavoitteiden kanssa. Siitä on hyötyä taloudelle, ja näin luodaan satoja tuhansia tai jopa miljoonia työpaikkoja. Komission jäsen Piebalgs on jälleen kerran osoittanut viime kuukausia koskeneessa tutkimuksessaan, että tämä pätee energia-alalla. Arvoisa komission puheenjohtaja Barroso, kokemuksemme mukaan ette kykene edistämään uutta vihreää sopimusta.
<P>
Lyhyesti voin vain todeta, että ilmastonsuojelun osalta eurooppalaiset ovat herättäneet huomiota kansainvälisellä näyttämöllä viime kuukausina uudelleen heränneen epäröintinsä vuoksi - kuinka pitkälle todella haluamme mennä vähennystavoitteissa? - ja uudessa pihiydessään, ja valitettavasti tämä koskee myös Ruotsia. Kansainvälisen ilmastorahaston perustaminen köyhempiä valtioita varten on edennyt hyvin huonosti. Se, että on edelleen salaisuus, että ruotsalaiset tahtovat esimerkiksi ottaa rahaa kehitysyhteistyöltä ja antaa sitä ilmastonsuojeluun - se on nollasummapeliä, ja köyhempien maiden näkökulmasta täysin tuomittavaa. Meidän on nopeasti lopetettava tämä uusi saituus ja uusi epäröinti Euroopan unionissa.
<P>
(Suosionosoituksia)
<P>
Lopuksi, arvoisa neuvoston puheenjohtaja Reinfeldt, minulla on myönteistäkin sanottavaa. Olemme valmiita taistelemaan kanssanne Lissabonin strategian uudelleen määrittämiseksi ja tekemään kanssanne tässä yhteistyötä. Sanoitte tekevänne tämän vuoden loppuun mennessä. Me autamme teitä siinä. Tuemme teitä myös, jos haluatte tehdä enemmän Itä-Euroopan ja Venäjän suhteen, mutta aitoon ilmastopolitiikkaan keskittyminen ei saa olla vain uutisotsikoissa esiintyvä asia, se on merkittävä myös Ruotsin ohjelman pienellä painettuun tekstiin.
<P>
(Suosionosoituksia)
<SPEAKER ID="055" NAME="Michał Tomasz Kamiński" LANGUAGE="PL">
Arvoisa puhemies, aluksi haluan esittää vilpittömät onnitteluni eilisten vaalien johdosta, loistavan puhemiehen valinnasta parlamentin uudeksi johtajaksi. Kuten hyvin tiedätte, arvoisa puhemies, teen tämän, koska olen puolalainen poliitikko, mutta myös yksityishenkilönä. Tiedätte, että tapasin teidän ansiostanne vaimoni, ja se on edelleen elämäni suurin saavutus. Onnitteluni, ja toivotan teille paljon menestystä työstänne.
<P>
Arvoisa pääministeri, Euroopan konservatiivit ja reformistit kuuntelivat puhettanne hyvin tarkkaan, ja olen iloinen voidessani todeta, että olemme samaa mieltä kanssanne hyvin monista asioista. Pidän erityisen tärkeänä ilmoitustanne aktiivisista toimenpiteistä kriisin ratkaisemiseksi. Talouskriisi, joka on pahin sivilisaatiomme kokema kriisi sitten 1930-luvun, aiheuttaa perusteetonta ahdistusta kaikkialla Euroopassa - niin köyhemmissä kuin rikkaissakin valtioissa, niin pohjoisen kuin etelänkin valtioissa. Olen iloinen siitä, että kerroitte kriisin aktiivisesta torjunnasta, ja olen iloinen siitä, että valitsitte painopistealat, jotka mekin jaamme - lisää vapautta markkinoille, vähemmän sääntelyä, enemmän taloudellista vapautta, enemmän avoimuutta vapaakaupalle. Nämä ovat oikea resepti maanosamme, Euroopan unionin talouskasvulle.
<P>
Arvoisa pääministeri, mekin olemme vakuuttuneita siitä, että ilmastonmuutokseen puuttuminen on tärkeä asia. Tiedän, että teillä on rohkeita näkemyksiä tästä aiheesta, ja haluan rohkaista teitä pysymään rohkeana tällä alalla. Ilmastonmuutos osoittaa hyvin selvästi, että elämme nyt sekä yhtenäisessä Euroopassa että yhtenäisessä maailmassa, jossa uhkat ovat yhteisiä ja niihin on vastattava tehokkaasti.
<P>
Olen hyvin iloinen, että viittasitte rikollisuuden torjuntaan vakavana ongelmana Euroopan unionissa. Olen vakuuttunut siitä, että koska Ruotsi jo on voimakas tekijä rikoskirjallisuudessa, menestymme teidän johdollanne myös rikollisuuden torjunnassa.
<P>
Se on hyvin tärkeää, ja olen iloinen siitä, että sekä te että ulkoministerinne olette hiljattain maininneet haluavanne tarkkailla hyvin tarkkaan naapureitamme ja ottaa toivoakseni suopean kannan EU:n laajentumiseen. Emme saa unohtaa, että EU:n itärajojen ulkopuolella on valtioita, joilla on oikeus kuulua siihen demokratian ja hyvinvoinnin alueeseen, jollainen meillä nyt on.
<P>
Valitettavasti minun on todettava, että yhdestä asiasta ryhmäni ei ole samaa mieltä kanssanne. Se on kysymys Lissabonin sopimuksen ratifioinnista. Puhuitte demokratiasta Lissabonin sopimuksen yhteydessä - ja se on aivan oikein. On muistettava, että Irlannin kansalaiset hylkäsivät Lissabonin sopimuksen demokraattisessa kansanäänestyksessä. Koska kunnioitamme demokratiaa, meidän olisi kunnioitettava Irlannin kansalaisten äänestystä.
<P>
Arvoisa pääministeri, toivon painopistealojenne, jotka ECR-ryhmä jakaa hyvin suurelta osin, osoittautuvan mahdollisuudeksi, joka auttaa teitä johtamaan tehokkaasti Euroopan unionia ja ratkaisemaan tehokkaasti kriisin, joka on tällä hetkellä suurin ongelmamme.
<P>
(Suosionosoituksia)
<SPEAKER ID="056" NAME="Lothar Bisky">
GUE/NGL-ryhmän puolesta. - (DE) Arvoisa puhemies, arvoisa pääministeri Reinfeldt, hyvät kollegat, puheenjohtajavaltio Ruotsi on esittänyt kunnianhimoisen työohjelman, johon sisältyy ehdotus avoimuuden lisäämisestä. Avoimuutta tarvitaan erityisesti nyt kokemastamme kriisistä selviytymiseen.
<P>
Monet uskovat, että kriisin aiheuttajat ovat kaukana Yhdysvalloissa, että sen aiheuttivat jotkut ahneiksi väitetyt pankkiirit. Vaikuttaa siltä, ettei EU:n jäsenvaltioiden hallitusten päämiehillä olisi ollut mitään tekemistä kriisin kanssa. He ovat viattomia osapuolia. Ne, jotka paistattelevat viattomuudessa, eivät tee mitään kriisin ratkaisemiseksi. Minusta avoimuuteen on kuuluttava myös niistä poliittisista epäonnistumisista puhumisen, jotka osaltaan edistivät kriisiä, sekä tietysti myös pankkiireista. Avoimuus on muotia kasinokapitalismissa.
<P>
Olemme innokkaita näkemään, mitä tapahtuu Itämeren strategialle, ja tuen neuvoston puheenjohtajaa, jos tämä päättää keskittyä vuoropuheluun Venäjän kanssa. Toivomme Euroopan unionin myös tukevan presidentti Obaman ja presidentti Medvedevin vetoomuksia ydinaseriisunnan osalta. Euroopan unionin on hyödynnettävä tätä uutta mahdollisuutta aseriisuntaan.
<P>
Puheenjohtajavaltio Ruotsi haluaa yhdenmukaistaa entisestään turvapaikkalainsäädäntöä ja tehdä Euroopan unionista houkuttelevamman siirtotyöläisille. Turvapaikkapolitiikka on liitettävä tiukasti kehitysyhteistyöpolitiikkaan. Tämä on mielestämme hyvä asia, mutta Euroopan unionin tiukasti vartioiduilla ulkorajoilla, erityisesti Välimeren alueella, kuolee vuosittain tuhansia ihmisiä pyrkiessään pakoon vainoa, köyhyyttä, luonnonkatastrofeja ja sotia. Huolimatta kalliista rajavalvonnasta, seurannasta ja tietojen hankintajärjestelmistä laittoman maahanmuuton ehkäisemiseksi Euroopan yhtyneen vasemmiston / Pohjoismaiden vihreän vasemmiston ryhmä vaatii pakolaisten ja maahanmuuttajien inhimillistä kohtelua sekä muutosta talous- ja kauppapolitiikkaan niiden seikkojen tehokkaaksi torjumiseksi, jotka alun perin ajavat ihmiset pakolaisiksi.
<P>
Puheenjohtajavaltio Ruotsi keskittyy kaikkien pääsyyn työmarkkinoille luodakseen täystyöllisyyden, ja tämän vuoksi se haluaa aloittaa työmarkkinauudistuksia ja käynnistää sukupuolten välistä tasa-arvoa koskevia toimenpiteitä. Mekin kannatamme työmarkkinoiden hyvien käytäntöjen strategiaa, joka tukee palkkojen nousua ja jolla otetaan käyttöön lakisääteinen minimipalkka kaikissa 27 jäsenvaltiossa. Haluamme EU:n sopivan vähimmäistason tavoitteista vähintään 60 prosenttiin kansallisista keskipalkoista, jotta ihmiset eivät joutuisi köyhyyteen tuottavasta työpaikasta huolimatta.
<P>
Olen erityisen tyytyväinen siihen, mitä sanoitte Kyproksesta, ja toivon teille menestystä kunnianhimoisten ilmastotavoitteiden toteuttamisessa.
<SPEAKER ID="057" NAME="Francesco Enrico Speroni">
EFD-ryhmän puolesta. - (IT) Arvoisa puhemies, hyvät kollegat, arvostan sitä, että puheenjohtajavaltio Ruotsi korostaa kansalaisia, äänestäjiämme, huolestuttavia asioita, erityisesti ympäristöä ja ilmastonmuutosta, rahoituskriisiä, työpaikkojen turvaamista ja rikollisuuden torjuntaa, sillä voidaksemme tehdä hyvää työtä, meidän on oltava sopusoinnussa niiden kanssa, jotka äänestivät meitä. Emme ole parempia tai huonompia kuin äänestäjämme, mutta minusta on tärkeää toimia sen mukaisesti, mitä he meiltä pyytävät, ja nämä asiat ovat nähdäkseni esittämäni luettelon mukaisia.
<P>
Meidän on edetessämme tietenkin muutettava ehdotukset konkreettisiksi toimiksi, ja tässä kohtaamme toisemme ennen kaikkea yhteispäätösmenettelyssä, sillä meidän, tämän parlamentin, ja teidän, neuvoston, on laadittava äänestäjien elämää, asioita ja etuja koskevia sääntöjä, ja katson sen olevan päätehtävämme lainsäätäjinä.
<P>
Meidän on päästävä luottamuskriisistä, joka epäilemättä on olemassa. Matala äänestysprosentti parlamentin vaaleissa on oire tästä, ja siitä päästäksemme meidän on toimittava täysin valitsijoidemme tahdon mukaisesti. Meidän on ehkä myös vältettävä vertailuja: naapurivaltionne on Norja, ja minä asun lähellä Sveitsiä. Ne ovat Euroopan unionin ulkopuolella, mutta pärjäävät silti hyvin. Niillä on samoja ongelmia, mutta ei pahempia kuin meillä, ja onkin tärkeää havaita ja osoittaa, että Euroopan unioni on kannattava.
<P>
Minusta tämä on suuri haaste, mutta uskon myös, että kaikkien auttaessa voimme osoittaa, ettei yhteisöstä pidä kärsiä, vaan se voi olla mahdollisuus täällä asuville ja Euroopan kansalaisille.
<SPEAKER ID="058" NAME="Barry Madlener" AFFILIATION="NI">
(NL) Alankomaiden VVD-puolue on tullut Euroopan parlamenttiin ajaakseen Alankomaiden kansalaisten etuja ja kaapatakseen takaisin Alankomaiden maksaman liiallisen maksuosuuden rahaa ahmivalle ja byrokraattiselle yhteisölle. Alankomaalaiset äänestäjät äänestivät vapauspuolueen parlamenttiin tehdäkseen selväksi, että Alankomaiden kansalaisten mielestä Euroopan unionin laajentuminen on mennyt aivan liian pitkälle.
<P>
Arvoisa puhemies, tämä parlamentti käyttää aikaansa säätääkseen asioista, joista jäsenvaltioiden olisi säädettävä itse. Puolueemme katsoo, että Euroopan unionin olisi osallistuttava ainoastaan talous- ja valuuttayhteistyöhön. On Alankomaiden etujen mukaista, että pidämme silmällä puheenjohtajavaltio Ruotsia, sillä se ei tee mitään alankomaalaisten hyväksi. Haluatte vain tyrkkiä eteenpäin Euroopan perustuslakisopimusta, jonka alankomaalaiset äänestäjät hylkäsivät ja joka on 99-prosenttisesti identtinen Lissabonin sopimuksen kanssa. Ette myöskään tee mitään valtavan kalliille kuukausittaiselle siirtymiselle Brysselistä Strasbourgiin. Ette edes ole ottanut asiaa esityslistalle. Miksi ette? Se maksaa tuhansia miljoonia euroja, ja siitä pitävät kenties ainoastaan ikealaiset, jotka saavat myydä muuttolaatikoita ja lisää kaappeja.
<P>
Haluamme myös Turkin kanssa käytävät neuvottelut lopetettavaksi heti. Turkki on islamilainen valtio, ja islamilainen ideologia on täysin vastoin länsimaista kulttuuria. Lisäksi Turkki ei todellakaan ole eurooppalainen valtio, vaan aasialainen, ja Turkin jäsenyys maksaisi jälleen alankomaalaisille säkeittäin rahaa. Turkki voi olla hyvä naapuri, mutta se ei kuulu eurooppalaiseen perheeseen. Vapauspuolue kannattaa suvereenien valtioiden Eurooppaa, mutta Ruotsin puheenjohtajakaudella kehitetään edelleen federalistista supervaltiota, jossa jäsenvaltiot päättävät yhä vähemmän omista asioistaan. Toivomme tämän vuoksi, että irlantilaisilla on rohkeutta äänestää jälleen Lissabonin sopimusta vastaan. Irlannin kansalla on mahdollisuus toimia Euroopan kansalaisten äänitorvena, ja kysynkin teiltä vapauspuolueen puolesta, mitä johtopäätöksiä puheenjohtajavaltio Ruotsi vetää Irlannin kansanäänestyksen tuloksesta.
<SPEAKER ID="059" NAME="Fredrik Reinfeldt">
neuvoston puheenjohtaja. - (SV) Arvoisa puhemies, onnittelen aluksi teitä kaikkia ryhmienne johtajiksi valintaanne johtaneesta vaalituloksesta. Tiedän, että monet teistä valittiin hyvin suurella äänimäärällä. Tiedän esimerkiksi, että Martin Schulz valittiin uudelleen sosialidemokraattien ryhmän hyvin suurella kannatuksella. On tärkeää voida edustaa voimakkaasti omaa ryhmäänsä.
<P>
Olin hyvin tyytyväinen käymäämme vuoropuheluun ja kuulemisiin, jotka Eurooppa-neuvosto pyysi minua käynnistämään kesäkuussa. Niistä vastasi EU-ministeri Cecilia Malmström. Osallistuin itsekin tähän, niin puheluin kuin kokouksessa, jonka pidimme laivassa Tukholman saaristossa liikkuen, istuen ja keskustellen syntyneestä tilanteesta. Minua oli pyydetty tutkimaan mahdollisuutta valita José Manuel Barroso neuvoston nimittämänä komission puheenjohtajaksi toiselle kaudelle.
<P>
Monet tarkastelemistanne seikoista ovat niitä pääkohtia, joiden osalta haluan tehdä työtä Ruotsin puheenjohtajakauden aikana. Totean, että katsomme työpaikat ensisijaisiksi. Toivomme Eurooppaa, jossa yhä useammalla ihmisellä on töitä. Keskustelun on alettava siitä, kuinka tämä on saavutettavissa. Aivan kuten Joseph Daul korosti, minusta kyse on innovaatioista ja koulutuksesta, toisin sanoen asioista, joihin yrittäminen periaatteessa perustuu ja joka tekee ihmisistä työllistettäviä. Uskon Martin Schulzin olevan oikeassa siinä, että meidän on varottava päätymästä Euroopaksi, joka kilpailee huonoilla ehdoilla. Me käymme tätä keskustelua Ruotsissa, ja sitä käydään myös ympäri Eurooppaa. Matala tai olematon palkka ei ole hyvä lähtökohta kilpailuun vastaamiseen. Tulevaisuudessa voimme pikemminkin vastata kilpailuun vain hyvin työehdoin.
<P>
Haluan mainita joitakin muitakin asioita, joita pidän hyvin tärkeinä Euroopan ohjaamiseksi pois kriisistä. Olen nähnyt, kuinka komissio - ja itse pidän tätä tärkeänä - on onnistunut puolustamaan sisämarkkinaperiaatetta aikana, jona monet pyrkivät vaarantamaan sen ja turvautumaan protektionismiin. On hyvin helppoa kuunnella niitä, jotka kysyvät: "miksi ette pelastaneet työpaikkoja juuri tässä valtiossa?" havaitsematta sen seurauksia, jos kaikki toimisivat näin. Jos tekisimme näin, me periaatteessa poistaisimme vapaan kaupan ja mahdollisuuden rajat ylittävään kauppaan. Jos emme vastustaisi protektionismin houkutusta, menettäisimme nopeasti sen, mikä on luonut hyvinvointia ja vaurautta. Katson, että sisämarkkinoiden ja vapaan liikkuvuuden turvaaminen on tärkeä lähtökohta työpaikkojen turvaamiselle.
<P>
Uskon suuresti myös muihin joidenkin teistä mainitsemiin seikkoihin, kuten ammattitaitoon investointiin ja liikkuvuuden varmistamiseen työmarkkinoilla. Uskon esimerkiksi, että yksi tapa selviytyä tästä on juuri vapaa liikkuvuus - myös yli rajojen.
<P>
Aivan kuten Martin Schultz, Rebecca Harms ja Joseph Daul mainitsivat, katson tämän myös olevan mahdollisuus torjua tätä vihreällä suuntauksella, niiden matalien päästöjen talouksien toteuttamisella, joista puhutaan kaikkialla maailmassa yhtenä keinona selviytyä tästä kriisistä. On tärkeää, kuinka hoidamme rahoituksen ja kuinka investoimme. Haluan myös todeta - olen tästä samaa mieltä Guy Verhofstadtin kanssa - että Ruotsin kokemukset 1990-luvun kriisin hallinnasta olivat, että se on mahdollista vain tiukalla julkisella taloudella. Olen oppinut sen, että kun alijäämät ovat suuria ja vaaditaan rationalisointia, nimenomaan ihmiset, joilla on vain pieni liikkumavara ja jotka ovat eniten riippuvaisia hyvinvointi-instituutioista, jäävät jälkeen. Näin ollen varovaisen julkisen talouden politiikka on hyvä politiikka niiden köyhien ihmisten kannalta, joilla on vain pieni liikkumavara.
<P>
Mitä tulee ilmastoasioihin - jotka ovat keskeinen seikka, jota työstämme Kööpenhaminan huippukokoukseen - totean, että on totta, että meillä on vielä paljon tehtävää. Aikaa on vähän.
<P>
Rebecca Harmsille haluan sanoa, että meille ruotsalaisille tukisitoumustemme kritisoiminen on epätavallista. Keskimäärin Euroopassa osoitetaan näihin sitoumuksiin 0,4 prosenttia BKT:sta. Ruotsi on varsin ainutlaatuinen siinä, että yksi prosentti BKT:stämme osoitetaan kehitysapuun. Näen näiden asioiden liittyvän toisiinsa. Toteutimme oman tarkistuksemme kehitysapuministerimme johdolla YK:n aloitteiden puitteissa. Tämän yhteydessä analysoimme tarkkaan sen, kuinka meidän on pidettävä ilmastonmuutos mielessämme kehitysavussamme. Kehitysaputyötä ei voi tehdä tarkastelematta samalla ilmastonmuutosta ja sitä, kuinka se jo vaikuttaa maailman köyhiin osiin. Emme siis voi erottaa näitä asioita toisistaan ja sanoa, että tämä on kehitysyhteistyöpolitiikkaa ja tämä ilmastopolitiikkaa - ne ovat pikemminkin yhteydessä toisiinsa ja niitä on työstettävä yhdessä.
<P>
Mitä tulee perussopimukseen, totean Martin Schulzille, että minun tehtäväni on varmistaa, että Euroopassa on tehokas johto tänä vaikeana aikana. Meidän on kyettävä antamaan vastauksia kansalaisille, jotka haluavat meidän toimivan torjuaksemme rahoituskriisiä ja ilmastoasioissa. Olemme kaikki poliittisesti aktiivisia ja tiedämme, että politiikan alalla sisäänpäin kääntyminen ja nimistä ja johtajista keskusteleminen vaikuttaa kansalaisista siltä, että olemme kääntäneet heille selkämme. Me katsomme sisäänpäin.
<P>
Teen siis voitavani tehtävässäni. Eurooppa-neuvosto antoi tehtäväkseni varmistaa, että yhteistyömme Euroopan parlamentin kanssa ja sen koskemattomuuden kunnioittaminen yhdistyvät selkeään tapaan nimetä - joko Nizzan sopimuksen tai Lissabonin sopimuksen mukaisesti - ehdokas komission puheenjohtajan tehtävään. On tärkeää mainita José Manuel Barrososta, että Eurooppa-neuvosto tuki häntä yksimielisesti, että hän on tunnettu ehdokas ja että hänet oli esitelty äänestäjille jo ennen vaaleja. Tämä tietenkin helpotti toimintaani - ja kunnioitamme luonnollisesti sitä, että Euroopan parlamentilla on mahdollisuus hyväksyä tai hylätä Eurooppa-neuvoston valitsema ehdokas sitten, kun katsotte olevanne valmiita tekemään päätöksen. Ennen sitä on aikaa keskusteluille, kuten tiedän José Manuel Barrosonkin todenneen, ja voimme käydä tällaista keskustelua siitä, kuinka yhteisön politiikkaa olisi kehitettävä tulevina vuosina. Toivon, että tästä voidaan nyt sopia tehdyn sopimuksen mukaisesti. Sitä eurooppalaiset äänestäjät nyt odottavat, ja se antaa meille mahdollisuuden toimia voimakkaasti yhdessä.
<SPEAKER ID="060" NAME="José Manuel Barroso">
komission puheenjohtaja. - (FR) Arvoisa puhemies, joitakin tärkeitä kysymyksiä esitettiin, yritän vastata niihin hyvin lyhyesti.
<P>
Ensinnäkin jäsen Schulzin tärkeä kysymys perussopimuksista. Hän viittasi erityisesti komission tehtävään perussopimusten vartijana. Katsomme komissiossa, että on noudatettava voimassa olevia perussopimuksia. Voimassa oleva perussopimus on Nizzan sopimus. Kaikki teidät täällä on valittu Nizzan sopimuksen perusteella. Luonnollisesti, jos komission puheenjohtaja valitaan nyt, hänet on valittava kuten teidätkin, Nizzan sopimuksen perusteella.
<P>
Me tulemme kuitenkin saamaan - toivoakseni - Lissabonin sopimuksen. Silloin on tehtävä tarvittavia mukautuksia parlamentin kokoonpanoon, sillä se ei ole enää samanlainen Lissabonin sopimuksen perusteella, sillä muutoksia on luvassa, ja sama koskee komissiota. Eurooppa-neuvosto kuitenkin noudatti jokaista mietintönne näkökohtaa - Dehaenen mietinnön - joka hyväksyttiin ylivoimaisella enemmistöllä. Eurooppa-neuvostosta on sanottava, että ennen päätöksensä virallistamista se toteutti kuulemisia, joissa otettiin huomioon myös - ja tämä on todellinen ennakkotapaus - parlamenttivaalien tulos, puhumattakaan siitä, että oli poliittisten voimien kannattama ehdokas.
<P>
Nyt tehtävänä on hankkia Euroopan parlamentin hyväksyntä. Toistan täällä tänään sen, minkä jo totesin Euroopan parlamentin puhemiehelle lähettämässäni kirjeessä: Olen valmis keskustelemaan seuraavan komission suuntaviivojen sisällöstä minkä tahansa keskustelua toivovan poliittisen ryhmän kanssa. Tämä on joka tapauksessa kantani institutionaalisissa asioissa.
<P>
Poliittisella tasolla haluan korostaa hyvin tärkeää asiaa. Minusta on tärkeää yhdistää komission puheenjohtajan valinta toteutuneisiin demokraattisiin vaaleihin, parlamenttivaaleihin. Teidät on valittu Nizzan sopimuksen nojalla, ja minusta komission puheenjohtajalla olisi oltava sama legitiimiys, joka olisi tavallaan tulosta demokraattisista vaaleista.
<P>
Lisäksi talous- ja rahoitusalan kriisin vuoksi - ja uskon vahvaa Eurooppaa ja vahvaa komissiota kannattavien olevan samaa mieltä - komission puheenjohtajuutta ei pidä jättää ratkaisematta Lissabonin sopimuksen lopullista ratifiointia odotettaessa. Me kaikki haluamme Lissabonin sopimuksen - ainakin enemmistö meistä - mutta emme tiedä, koska sopimus tulee voimaan. Euroopan komission ja sen puheenjohtajan jättäminen epätietoisuuteen eläessämme talouskriisiä, rahoitusalan kriisiä ja yhteiskunnallista kriisiä, kun meitä odottavat hyvin tärkeät neuvottelut Kööpenhaminassa, ei vaikuta minusta kovin viisaalta. Olkoon miten oli, päätös kuuluu Euroopan parlamentille, ja olen valmis käymään demokraattista keskustelua, kuten itse asiassa olin viisi vuotta sittenkin.
<P>
(EN) Toiseen rahoitus- ja talousalaa koskevaan kysymykseen ja siihen, mitä jäsen Verhofstadt totesi, vastaan, että me kaikki voimme olla kunnianhimoisempia, ja tässä asiassa haluan kertoa, että olen yhtä kunnianhimoinen kuin te. Ei kuitenkaan voida sanoa, ettemme ole hyväksyneet yhteisön elvytyssuunnitelmaa, ja se oli juuri niin laaja, kuin jäsenvaltiot suostuivat hyväksymään.
<P>
Euroopan komissio ehdotti enemmän, mutta jäsenvaltiot hyväksyivät tämän. Haluan kiinnittää huomionne siihen, että tietyt jäsenvaltiot - jotka eivät olleet vähemmän vaikutusvaltaisia kriisin alussa - ehdottivat koordinointisuunnitelmasta luopumista. Jotkut ehdottivat finanssipoliittista elvytystoimea, joka olisi yhden prosentin BKT:stä, ja Euroopan komissio ehdotti välittömästi 1,5prosenttia, ja itse asiassa automaattiset vakauttajat olivat noin viisi prosenttia. Tämän lisäksi teimme merkittävät päätökset joidenkin euroalueeseen kuulumattomien jäsenvaltioiden maksutasetuesta sekä joistakin globaalin tason aloitteista.
<P>
Voitte siis luottaa siihen, että komissio tekee kaikkensa vahvistaakseen Euroopan tason yhteistä lähestymistapaa, tehkäämme tämä täysin selväksi. Meidän on kuitenkin oltava myös rehellisiä itsellemme. Me emme ole Amerikan Yhdysvallat - emme ole yhtenäinen kansallisvaltio - joten tietenkin meillä on erilaisia tilanteita. Saksaa ja Latviaa ei voida vaatia toimimaan samoin. Koska Euroopassa on maksutasetukea saavia valtioita, emme tietenkään voi soveltaa kaikille soveltuvaa lähestymistapaa. Tarvitsemme yhteisen lähestymistavan, mutta erityisine kansallisine vastauksineen, sillä tällainen on eurooppalainen todellisuus nyt ja lähitulevaisuudessa.
<P>
Meillä on pääasiassa kansalliset talousarviot. Olen siis samaa mieltä kanssanne paremmin koordinoidusta eurooppalaisesta suunnitelmasta, varsinkin kriisistä pääsemiseksi ja toivomamme älykkään vihreän kasvun aikaansaamiseksi, mutta samalla meidän on hyväksyttävä se, että meillä on 27 kansallista talousarviota, 27 valtiovarainministeriä ja 27 kansallista pankkia Euroopan keskuspankin lisäksi. On hyvin tärkeää vahvistaa euroa ja saada aikaan kestävää talous- ja rahoituspolitiikkaa. Muuten vaarannamme euron, yhden Euroopan yhdentymisen hienoimmista saavutuksista.
<P>
Lopuksi ilmastonmuutoksen osalta, voimme jälleen kerran olla kunnianhimoisempia. Minulle oli kuitenkin tärkeää, että pääministeri Reinfeldt oli hiljattain kanssani L'Aquilassa, jossa kuulimme Yhdistyneiden Kansakuntien pääsihteerin toteavan: "Te olette maailman veturi". Voimme aina olla kunnianhimoisempia, mutta Euroopan unioni johtaa maailman ilmastonmuutoksen vastaista taistelua.
<P>
Kukaan ei ole meitä kunnianhimoisempi, joten tietenkin odotan edes tunnustuksia komission yhdessä jäsenvaltioiden kanssa tekemästä työstä kunnianhimoisten aloitteiden esittämiseksi. Pyrkikäämme nyt vakuuttamaan muut, sillä tarvitsemme muita - koska ilmastonmuutos ei ole vain eurooppalainen ongelma, se on koko planeettaa koskeva ongelma. Uskon meidän menestyvän Kööpenhaminan konferenssissa teidän tuellanne.
<P>
(Suosionosoituksia)
<SPEAKER ID="062" NAME="Gunnar Hökmark" AFFILIATION="PPE">
(SV) Arvoisa puhemies, ruotsalaisena olen kuunnellut ylpeänä puheenjohtajavaltio Ruotsin painopistealoja ja olen ylpeä myös siitä, että saan toivottaa Ruotsin pääministerin jälleen tervetulleeksi tänne.
<P>
Nyt kohtaamamme haasteet ovat todella suuria. Takanamme on kaksikymmentä ihmeellisen ja lumoavan muutoksen vuotta Euroopassa, ja sen seurauksena meillä on Euroopan parlamentin puheenjohtajana yksi vapausliike Solidarnośćin varhaisista edustajista. Juuri demokratian, vapauden, oikeusvaltion ja markkinatalouden kaltaiset ihanteet ovat mahdollistaneet meille 20 vuoden uskomattoman kehityksen.
<P>
Elämme nyt muutosten aikaa, johon kuuluvat uusi perussopimus, ilmastonmuutos, joka edellyttää globaalisti vaikuttavaa johdonmukaista politiikkaa, sekä talouskriisi. Tämän vuoksi on tärkeää, että puheenjohtajavaltio ja myös parlamentti pystyvät varmistamaan, että saadaan aikaan julkisen talouden vakaus, vakaus sisämarkkinoilla ja vakaus kaupan avoimuudessa ja rajat ylittävässä liikkuvuudessa, jotka voivat auttaa meidät tästä kriisistä.
<P>
Haluan viedä tätä näkökantaa vielä askeleen pidemmälle. Päätöksillä, joille nyt valmistamme tietä Ruotsin puheenjohtajakaudella ja tässä parlamentissa, päätetään myös Euroopan ja Euroopan unionin muodosta kriisin jälkeen - minkälainen muutosvoima rahoitusmarkkinoillamme on ja minkälaista luottamusta ja uskottavuutta niillä on, minkälaisen tilan annamme innovaatioille ja yrittämiselle, investoinneille ja uusille työpaikoille.
<P>
Jos Euroopan parlamentin vaaleista voidaan jotain päätellä, niin se, että Euroopan kansalaiset haluavat vähemmän byrokratiaa ja sääntelyä ja enemmän avoimuutta - yli rajojen ja koko maailmaan. Tämä avoimuus on ratkaisevassa asemassa siinä, kykeneekö Eurooppa olemaan johtohahmo niille arvoille, jotka 20 vuotta sitten alkoivat muuttaa Eurooppaa ja joiden avulla voimme osaltamme auttaa koko maailmaa.
<P>
(Suosionosoituksia)
<SPEAKER ID="063" NAME="Marita Ulvskog" AFFILIATION="S&amp;D">
(SV) Arvoisa puhemies, haluan aluksi kiittää Ruotsin pääministeriä hänen esityksestään, joka koski sitä, mitä hän ja hänen hallituksensa haluavat tehdä seuraavien kuuden kuukauden aikana.
<P>
Tiedämme, että lähtökohta on vaikea, kriisi on syvä. On kyse työpaikoista, dramaattisesti kasvavista kuiluista, on kyse nuorten sukupolvesta, joka jää suoraan työttömäksi, ja tietenkin on kyse ympäristöä ja ilmastoa koskevasta kriisistä.
<P>
Myös pääministeri Reinfeldt kuvasi tätä, mutta hänen päätelmänsä olivat yllättäviä. Keskeisenä asiana Ruotsin puheenjohtajakaudelle ei korostettu työpaikkoja tai investointeja, vaan jäsenvaltioiden kykyä noudattaa budjettikuria. Lähestyttäessä 27 miljoonan työttömän raja Euroopassa, puheenjohtajavaltio Ruotsin selkein viesti on siis: budjettikurin noudattaminen. Tämä on paitsi väärin myös huolestuttavaa.
<P>
Tällä alalla pääministeri Reinfeldtin puolue - päinvastoin kuin täällä aiemmin todettiin - tuo mukanaan joitakin painavia sisäpoliittisia matkalaukkuja. Ruotsin viimeisin konservatiivihallitus johti Ruotsin talousromahdukseen, ja sosialidemokraattinen hallitus sai käyttää kymmenen vuotta julkisen taloutemme korjaamiseen. Emme kuitenkaan voi sallia vanhojen sisäpoliittisten puutteiden määrätä koko EU:ta koskevaa suunnitelmaa vakavan kriisin aikana. Nyt tarvitaan suuria investointeja työpaikkoihin, koulutukseen ja vihreään muutokseen - anorektisia talouksia ei pidä laittaa budjettikurin dieetille.
<P>
Euroopan ammatillisen yhteisjärjestön pääsihteeri John Monks on myös ilmaissut huolensa siitä, että Ruotsin puheenjohtajakauden sosiaaliseen ulottuvuuteen on kiinnitetty niin vähän huomiota. Lähinnä kauniita sanoja, sanoi pääsihteeri Monks, hyvin vähän todellisia suunnitelmia. Ryhmäni jakaa tämän huolen, ja se koskee myös työntekijöiden ammattiyhdistysten oikeuksia, kuten Martin Schulz totesi puheenvuorossaan. Työehdot ovat heikentyneet asiassa Laval sekä asioissa Viking, Rüffert ja Luxembourg annettujen tuomioiden jälkeen. Työntekijöiden oikeuksia on heikennetty.
<P>
Minä ja ryhmäni haluamme, että puheenjohtajavaltio Ruotsi sitoutuu määrätietoisesti siihen, että EU:n työntekijöiden ammattiyhdistysten oikeudet palautetaan täysimääräisinä. Ammattiyhdistysten oikeuksien on oltava etusijalla vapaaseen liikkuvuuteen nähden. Tämän on oltava täysin selvää. Emme halua elää Euroopassa, jossa kriisiin vastataan budjettikurilla ja vastakkainasettelulla. Haluan kysyä uudelta puheenjohtajalta, pääministeri Reinfeldtiltä, onko tämä asia edes suunnitelmissa.
<SPEAKER ID="064" NAME="Marielle De Sarnez" AFFILIATION="ALDE">
(FR) Arvoisa puhemies, keskustelemme tänään kahdesta asiasta. Ensimmäinen niistä on kriisi. Kuten kaikki tietävät, talous- ja sosiaalialan kriisiin tarvitaan johdonmukainen ja yhteinen vastaus, eli eurooppalainen elvytyssuunnitelma investointien lisäämiseksi ja työllisyyden tukemiseksi. Unionin on nyt todellakin osoitettava olevansa tarkkaavainen ja lähellä kansalaisiaan, kun nämä kohtaavat vaikeuksia. Sen on tehtävä enemmän auttaakseen kriisistä kärsiviä. Tästä näkökulmasta tilanne on kiireellinen.
<P>
Toinen asia on nyt lopultakin uusi kehitysmalli, jonka tämän kriisin loppumisesta on synnyttävä. Sen on oltava entistä yksinkertaisempi, tasapuolisempi ja kestävämpi malli, jolla varmistetaan, että rahoitusala palvelee reaalitaloutta, jolla kehitetään uusia solidaarisuuden muotoja Euroopan kansalaisten kesken, jossa otetaan huomioon kansainvälisen kaupan sosiaaliset ja ympäristöä koskevat haasteet ja jolla uudistetaan radikaalisti suhteitamme maailman köyhimpiin maihin, ja tällä tarkoitan erityisesti Afrikkaa.
<P>
Näiden kahden merkittävän asian lisäksi on demokraattinen vaatimus, joka koskee menettelyä, josta te, puheenjohtajavaltio Ruotsi, olette vastuussa. Ministeri Cecilia Malmström - jonka toivotan mielelläni tervetulleeksi tänään - tietää paremmin kuin kukaan, että Nizzan sopimuksen ja Lissabonin sopimuksen välillä on joitakin hyvin merkittäviä eroja nimitysmenettelyn osalta: toisaalla yksinkertainen enemmistö ja toisaalla määräenemmistö; toisaalla nimittäminen ja toisaalla nimeäminen, ja sopimuksesta riippuen eri määrä komission jäseniä. Omalta osaltani pyydän teitä todella varmistamaan, että perussopimusten henkeä ja kirjainta noudatetaan. Tämä kuuluu toimivaltaanne ja on toimielintemme uskottavuuden kannalta hyvin tärkeää. Kiitän teitä etukäteen.
<SPEAKER ID="065" NAME="Carl Schlyter" AFFILIATION="Verts/ALE">
(SV) Arvoisa puhemies, onnittelut valintanne johdosta. Aluksi haluan kiittää hallitusta siitä, että se on aidosti sitoutunut Itämeren asiaan, ja toivon edistystä tällä alalla. Puhutte myös erityisen hyvin ilmastonmuutoksesta. Minä tietenkin odotan nyt retoriikan muuttamista käytännön toimiksi. Sanotte usein, että Eurooppa ja Ruotsi vastaavat vain pienestä osasta maailman päästöjä, mutta jos EU:n jäsenvaltioissa asuu vain kahdeksan prosenttia maapallon väestöstä, ja päästömme ovat 30 prosenttia, on myös meidän vastuullamme suhtautua suureen osaan ilmastotyöstä vakavasti. Tästä tarvitaan mielestäni konkreettista tietoa.
<P>
Kuinka aiotte toimia teollisuuspäästöjä koskevan IPPC-direktiivin suhteen? Kuinka aiotte toimia laittomien hakkuiden osalta? Kuinka aiotte toimia rakennusten energiatehokkuusstandardien suhteen ja kuinka aiotte toimia sen suhteen, ettei ilmailuala voi jatkaa päästöjään ja samalla välttää sille kuuluvan 14 miljardin euron energiaveron?
<P>
Haluan myös tuoda esiin Tukholman ohjelman ja väärentämisen vastaisen kauppasopimuksen. Meidän on varmistettava, että väärentämisen vastaiseen kauppasopimukseen sovelletaan avoimuutta. Saksan perustuslakituomioistuimen mukaan valtioilla on oltava enemmän vaikutusvaltaa, parlamenteilla on oltava enemmän vaikutusvaltaa. Väärentämisen vastaista kauppasopimusta koskeviin neuvotteluihin tarvitaan avoimuutta. Emme voi edetä yksipuolisesti kohti valvontaa. Sama pätee kotikaupunkiini ja Tukholman ohjelmaan. Tulkoon siitä nimi, joka liitetään EU:n siirtymiseen vainoharhaisesta pelosta ihmisten vapauksiin ja oikeuksiin, turvapaikkalainsäädännön vahvistamiseen ja yksityisyyden suojaan. Sitten voimme edistyä.
<SPEAKER ID="066" NAME="Vicky Ford" AFFILIATION="ECR">
- (EN) Arvoisa puhemies, haluan onnitella puheenjohtajavaltio Ruotsia taloudellisten haasteiden asettamisesta ensisijaisiksi. Taloudellisen epävarmuuden vuoksi kykymme vastata muihin haasteisiimme on luonnollisesti heikentynyt. Olette oikeassa siinä, että on tärkeää korjata julkista taloutta: poikkeuksellisen suuret julkiset velat muodostavat suuria ja pitkäaikaisia uhkia, jotka voivat seurata meitä vuosikymmeniä, ellemme ratkaise niitä nyt. Rahoituslaitosten tervehdyttäminen on keskeistä myös kuluttajien luottamuksen palauttamiseksi ja talouskasvun käynnistämiseksi, puhumattakaan veronmaksajien rahoista.
<P>
Painopistealoissanne korostatte valvontakehyksen merkitystä. Minusta myös sääntelyn selkeys on tärkeää. Kuten tiedämme, nämä alat toimivat maailmanlaajuisesti. Pääoma, taidot ja yksittäiset yritykset ovat hyvin muuttuvia. Ne tarvitsevat toteuttamiskelpoisia ja tarkkaan määritettyjä lainsäädäntöaikatauluja, lainsäädännön priorisointia ja asianmukaista kuulemista.
<P>
Olen tyytyväinen sitoumukseenne tehdä työtä G20-maiden kanssa, sillä jos olemme eri linjoilla ja EU toimii yksipuolisesti, on vaarana että sekä asetamme lainanottajat ja investoijat epäedulliseen kilpailuasemaan että myös saamme alan siirtymään ulkopuolelle...
<P>
(Puhemies keskeytti puhujan.)
<SPEAKER ID="067" NAME="Eva-Britt Svensson" AFFILIATION="GUE/NGL">
(SV) Arvoisa puhemies, aluksi haluan onnitella teitä puhemieheksi valintanne johdosta ja samalla kiittää teitä vaalimenettelyn aikana käymästämme mielenkiintoisesta näkemysten vaihdosta. Arvoisa pääministeri ja hyvät kollegat, kiitän teitä puheenjohtajavaltion ohjelman kuvauksesta. Olen vakuuttunut, että organisoinnin osalta puheenjohtajavaltio Ruotsi tulee menestymään loistavasti, ja että siitä vastaa erinomaisesti Ruotsin asiantunteva valtionhallinto.
<P>
Poliittisesti olen luonnollisesti samaa mieltä puheenjohtajavaltion kahta suurta kriisiämme - talouskriisiä ja ilmastokriisiä - koskevasta kannasta, ja nämä ovat tietenkin painopistealoja. Missä kuitenkin viipyy analyysi? Talouskriisi ja ilmastokriisi eivät olleet kohtalon sanelemia. Kriisit juontavat juurensa tehtyihin poliittisiin päätöksiin. Tämä on myönteinen asia, sillä se tarkoittaa, että voimme myös ratkaista kriisit poliittisin päätöksin - mutta en havaitse puheenjohtajavaltion pyrkivän muuttamaan politiikkaa. Samassa vanhassa talouspolitiikassa ei oteta huomioon yhteiskunnallisia tai ympäristöä koskevia huolia.
<P>
Minä ja monet kansalaiset odotamme ohjelmaan työntekijöiden oikeuksia, jotka ovat nousseet pinnalle yhteisöjen tuomioistuimen päätösten vuoksi, sekä yhteiskunnallisia seikkoja, joihin ei ole saatavilla vastauksia. Emme ole myöskään kuulleet mitään kuuluisasta lisääntyvän yhdenvertaisuuden politiikasta. Tukholman ohjelmasta sanotaan, että sillä luodaan turvaa, mutta käytännössä on syntymässä big brother -valtio, joka uhkaa yksityisyyttä. Emme voi koskaan hyväksyä turvapaikkaoikeuksien rajoittamista tai kansalaisvapauksien rajoittamista ohjelmassa. Tarvitsemme inhimillistä turvapaikka- ja maahanmuuttopolitiikkaa.
<SPEAKER ID="068" NAME="Timo Soini" AFFILIATION="EFD">
(FI) Arvoisa puhemies, hyvät kollegat, Ruotsi on perinteisesti kunnioittanut ihmisoikeuksia ja demokratiaa.
<P>
Ruotsin kansa äänesti aikoinaan euroa vastaan, ja te olette kunnioittanut sitä päätöstä, vaikka itse ajoitte sitä voimakkaasti. Siksi on hieman kummallista, että nyt Irlannin kansa joutuu äänestämään uudelleen nopeasti täsmälleen samasta sopimuksesta.
<P>
Pohjoismainen ja ruotsalainen tapa on, että kunnioitetaan kansan ääntä. Toivotan teille tässä haasteessa, jonka edessä te nyt olette, onnea ja menestystä. Toivon, että te kunnioitatte parhaimman pohjoismaisen demokratian arvoja - ei pakolla vaan yhteistyöllä.
<P>
Olen erittäin hyvilläni siitä, että mainitsitte Itämeren, ja tuen tässä asiassa teitä täydesti. Itämeri on vaikeuksissa, se on kuolemansairas, se pitää pelastaa. Pohjoinen ulottuvuus jäi kuitenkin puuttumaan, ja toivon, että te teette sen eteen paljon, vaikka ette sitä maininnutkaan.
<SPEAKER ID="069" NAME="Hans-Peter Martin" AFFILIATION="NI">
(DE) Arvoisa puhemies, tarvitaan demokratian vallankumousta. Tarvitsemme rohkeita demokraatteja, ja tämän uuden ajanjakson aikana tarvitsemme kipeästi jännittävää, demokraattista ja aidosti tehokasta Euroopan unionia.
<P>
Luovilla taiteilijoilla ja erityisesti freelance -kirjoittajilla on tehtävänsä tämän uuden Euroopan arvojen määrittämisessä. Heidän sensuroimattoman mielikuvituksensa avulla demokratian tuhoamiseen tähtäävä byrokraattinen henki saadaan takaisin pulloonsa. Loppujen lopuksi yhteiskunnallisen muutoksen takana ovat jännittävät ajatukset. Ne, jotka voivat tarjota toivoa, joka auttaa heitä pääsemään ihmisten ajatuksiin - ruotsalaiset ovat aiemmin olleet tässä erityisen hyviä, ja luotan tässä täysin entiseen kollegaani Cecilia Malmströmiin - voivat myös herättää heidän kiinnostuksensa yhteiskuntapoliittisiin asioihin.
<P>
Kirjoitin tarkoituksellisesti näin uuden kirjani viimeisen kappaleeseen viime vaalikampanjan alussa, ja vaalit toivat mukanaan suuria muutoksia, jotka liittyivät suureen toivoon, että erityisesti te ruotsalaiset hienoine demokraattisine perinteinenne ja avoimuudella nyt tunnistatte ajan merkit. Me emme kohtaa pelkästään talouskriisiä - ja tässä ruotsalaiset ovat osoittaneet älykkyytensä välttäessään sen suurelta osin - vaan meidän on myös vastattava enteelliseen heilahdukseen oikealle. Uskonkin vakaasti, että meidän demokraattien on vaadittava aitoa avoimuutta ja erityisesti meidän on yhdessä torjuttava äärioikeistoa.
<SPEAKER ID="071" NAME="Corien Wortmann-Kool" AFFILIATION="PPE">
(NL) Kiitän koko sydämestäni kunnianhimoisista suunnitelmista, joita olette laatinut seuraaviksi kuudeksi kuukaudeksi Voin kertoa, että odotamme teiltä paljon, sillä teillä on alusta alkaen ollut sellainen maine, että tuette Euroopan yhdentymistä ja eurooppalaisia arvojamme. On tärkeää, että esittämämme ratkaisut ja se, että teette työtä saadaksemme meidät tästä talouskriisistä, vahvistavat sosiaalista markkinatalouttamme.
<P>
On myös tärkeää, etteivät nämä ratkaisut ole pelkästään hyödyksi kansalaisille tänään ja huomenna, vaan niissä huomioidaan myös lastemme tulevaisuus. Tämän vuoksi on hyvin tärkeää jatkaa kestävän talouden kehittämistä ja ilmastonmuutoksen torjuntaa. On hyvä, että asetatte nämä ensisijaisiksi ohjelmassanne. Toivon vilpittömästi, että pyrkimyksenne näillä aloilla auttavat saattamaan jäsenvaltioita lähemmäs toisiaan ja että onnistutte myös, Kööpenhaminan konferenssiin valmistauduttaessa, suostuttelemaan maailman näyttämön merkittävimmät toimijat todella tekemään osansa ratkaisun löytämiseksi ilmastonmuutokseen.
<P>
Arvoisa puhemies, sosiaalinen markkinatalous on tärkeä myös kestävän valtiontalouden kannalta, sillä valtiontalouksien alijäämä muodostaa taakan tuleville sukupolville. Tämän vuoksi on tärkeää noudattaa vakaus- ja kasvusopimusta, ja on myös hyvä, että sanoitte sen suoraan.
<P>
Arvoisa puhemies, ironista kyllä, mutta rahoitusalan kriisi on lähentänyt Islantia Euroopan unioniin. Toivon puheenjohtajavaltio Ruotsin toivottavan Islannin tervetulleeksi, mutta varmistavan myös tiukasti, että Islanti täyttää liittymisvaatimukset ja että se noudattaa yhteisön lainsäädäntöön liittyviä jäsenvaltioiden velvoitteita.
<SPEAKER ID="072" NAME="Hannes Swoboda" AFFILIATION="S&amp;D">
(DE) Arvoisa puhemies, arvoisa pääministeri, toivottavasti sallitte minun tässä yhteydessä erityisesti osoittaa sanani Carl Bildtille, sillä haluan aluksi tarkastella laajentumista, varsinkin Balkanin alueelle.
<P>
Mainitsitte, että laajentumisprosessista tulee hitaampi kuin monet molemmin puolin ovat toivoneet. On kuitenkin tärkeää antaa selkeitä viestejä. Odotan puheenjohtajavaltio Ruotsin erityisesti auttavan kaakkoiseurooppalaisia selviytymään siellä kohdatuista ongelmista - myös hallitusten välisistä ongelmista - jotta he voivat olla toiveikkaita siitä, ettei tietä yhteisöön ole suljettu, vaan edistyminen voi jatkua, vaikka se veisikin hieman pidempään. Näissä valtioissa on kuitenkin luonnollisesti tehtävä asianmukaiset valmistelut.
<P>
Toiseksi haluan viitata toiseen mainitsemaanne aiheeseen, nimittäin talouden rakennemuutokseen sekä talouspolitiikan ja ympäristön yhdistämiseen. On jo todettu, että teillä on täysi tukemme tässä. Mielestäni tämä on yhteisölle tärkeä tehtävä. On totta, että olemme tällä alalla todellakin eturintamassa, mutta vielä on paljon tehtävää. Samaan aikaan myös työttömyys lisääntyy. Euroopassa nyt havaittu työttömyystaso ei vielä ole päässyt huippuunsa. Tilanne tulee vielä valitettavasti pahentumaan.
<P>
Tämän vuoksi on hyvin tärkeää mainita toinen ulottuvuus, sosiaalinen ulottuvuus, sillä saamme laajan kannatuksen talouden vihreälle rakennemuutokselle vain, jos ihmiset kokevat, että myös heidän sosiaaliset tarpeensa ja vaatimuksensa otetaan vakavasti.
<P>
Erityisesti pohjoismailla on paljon hyviä esimerkkejä aktiivisesta työmarkkinapolitiikasta. Me emme kykene EU:na tai yksittäisinä jäsenvaltioina luomaan työpaikkoja, mutta voimme auttaa työnsä menettäneitä löytämään jälleen työtä mahdollisimman nopeasti. Tätä me tarkoitamme sosiaalisella Euroopalla - tätä aktiivista työmarkkinapolitiikkaa, jota tarvitaan yksittäisissä jäsenvaltioissa ja josta Euroopan unionin ja erityisesti neuvoston on annettava selkeä viesti. Talouden vihreän rakenneuudistuksen tuloksena on viime kädessä matalampi, ei korkeampi työttömyys. Tähän me pyrimme.
<SPEAKER ID="073" NAME="Olle Schmidt" AFFILIATION="ALDE">
(SV) Arvoisa puhemies, arvoisa neuvoston puheenjohtaja, hauska nähdä teidät täällä! Näihin sekasortoisiin aikoihin liittyy paljon haasteita: vakava taloustaantuma, Lissabonin sopimusta koskeva epävarmuus sekä Kööpenhaminan ilmastokonferenssia edeltävät neuvottelut. Teillä on paljon hoidettavaa.
<P>
Arvoisa pääministeri, muutama merkittävä seikka. Teidän on myös vakuutettava kolleganne neuvostossa siitä, että protektionismi on inhottavaa. EU:n vahvuus on sen avoimissa rajoissa ja vapaassa kaupassa. Valtiontuet autoteollisuuden pelastamiseksi eivät ole oikea ratkaisu. Rahoitusalan kriisi vaatii uutta globaalia järjestystä, mutta sääntelyn on oltava tasapainoista eikä liiallista. Kuten jotkut ovat täällä todenneet, EU:n on tänä syksynä lähennyttävä kunniallista turvapaikkapolitiikkaa. Kuten jotkut ovat sanoneet, energiapolitiikka edellyttää sekä realismia että solidaarisuutta. Ei uusia kaasukriisejä, ei yksipuolista riippuvuutta. Internetin asema vaalikampanjassa oli merkittävä. Ruotsilla on suuri vastuu niin kutsutun televiestinnän sääntelypaketin saattamisessa menestyksekkääseen päätökseen. Myös virtuaalimaailmassa on sovellettava oikeusvaltion periaatteita.
<P>
Toivoin parlamentin tässä istunnossa hyväksyvän José Manuel Barroson nimityksen komission puheenjohtajaksi uudelle viisivuotiskaudelle. Näin ei nyt tapahdu, ja olen siitä pahoillani. Nyt ei ole oikea aika käyttää EU:n aikaa toimielinten välisiin valtataisteluihin. Nyt tarvitaan poliittista johtajuutta ja tarmokkuutta.
<P>
Euro on osoittanut vahvuutensa. Koska arvoisa pääministeri katsoo meidän ruotsalaisten olevan valmiita EU:n täysjäseniksi ja saamaan taskuihimme euroja? Paljon kiitoksia, ja kuten puolueessani sanotaan: onnea matkaan!
<SPEAKER ID="074" NAME="Satu Hassi" AFFILIATION="Verts/ALE">
(FI) Arvoisa puhemies, hyvät kollegat, Ruotsilla on nyt valtava vastuu ihmiskunnan tulevaisuudesta. Pääministeri Reinfeldt, puhuitte aivan oikein ilmastokriisistä.
<P>
Tiedämme, että lähivuosikymmeniksi tarvittava teknologia on olemassa, ja kohtuulliseen hintaan, mutta vaikeinta on se, että ilmastonsuojelu on ennennäkemätön haaste ihmiskunnan yhteistyökyvylle. Valitettavasti nykyiset neuvottelut muistuttavat lähinnä kuurupiilon ja omakehukilpailun yhdistelmää.
<P>
Euroopan unionilla pitää nyt olla rohkeutta tehdä ehdotus, ei vain EU:n omista päästövähennyksistä, vaan taakanjakoperiaatteesta, jonka mukaan kaikki teollisuusmaat toteuttavat IPCC:n ohjeen mukaiset päästövähennykset. Tärkeintä on, että saamme aikaan päästövähennystavoitteet vuodelle 2020. Toiseksi on ymmärrettävä, että kehitysmaat eivät kykene mukautumaan riittäviin päästörajoituksiin ilman meidän uudentasoista rahallista apuamme, myös siitä EU:n on kyettävä tekemään ehdotuksia.
<SPEAKER ID="075" NAME="Ryszard Antoni Legutko" AFFILIATION="ECR">
(PL) Arvoisa pääministeri, kuuntelimme tarkkaavaisesti puheenvuoroanne, ja haluamme esittää toiveemme, että ohjelman kaikkein tärkeimmät kohdat toteutetaan tehokkaasti.
<P>
Haluaisin kuitenkin kiinnittää huomionne kolmeen seikkaan. Ensimmäinen on eurooppalainen solidaarisuus, joka on rahoituskriisin aikana erityisen tärkeää. Emme saa antaa syntyä tilanteita, joissa tiettyjä eurooppalaisia valtioita kohdellaan eriarvoisina. Emme voi hyväksyä tilannetta, joissa joidenkin annetaan tukea pankkialaa, ja toiset tuomitaan pyrkimyksistään vahvistaa laivanrakennusalaansa. Se ei ole solidaarisuutta, se on tekopyhyyttä.
<P>
Toiseksi olemme iloisia siitä, että Itämeri-strategia kuuluu Ruotsin puheenjohtajakauden painopistealoihin. Tämä on tärkeä makroalueellisen yhteistyön ala. Itämeren ekosysteemiä on suojeltava hyvin turvattoman ja taloudellisesti järjettömän Nord Stream -hankkeen kaltaisilta vaaroilta. On myös mainittava tarve monipuolistaa energialähteitä.
<P>
Kolmanneksi meidän on syytä muistaa, ettei Moskova tyydy pelkästään sulkemaan hanoja, kuten Georgiassa havaittiin. Toivon, että kun Ruotsi nyt tarttuu Euroopan unionin ruoriin seuraaviksi kuudeksi kuukaudeksi, se toimii yhtä määrätietoisesti kuin ministeri Carl Bildt, joka tuomitsi Venäjän hyökkäyksen Georgiaan. Olen varma, että puheenjohtajavaltio Ruotsi kykenee vastaamaan näihin haasteisiin. Se voi luottaa meidän tukeemme.
<SPEAKER ID="076" NAME="Morten Messerschmidt" AFFILIATION="EFD">
(DA) Arvoisa puhemies, kaksi asiaa ällistytti minua lukiessani puheenjohtajavaltio Ruotsin työohjelmaa. Ensimmäinen oli kaikki ne lupaukset siitä, kuinka EU:ta käytetään ilmasto- ja muut ongelmat ratkaisevan paremman talouden luomiseen, mutta mitään ei sanota niistä ongelmista, joita EU synnyttää - ongelmista, joita EU on luonut työmarkkinoillamme, ongelmista, joita EU on luonut kalastusalallamme, taloudessamme, rikollisuuden torjunnassa ja niin edelleen. Tämä on ensimmäinen havainto puheenjohtajavaltio Ruotsin toimintaohjelmaa luettaessa - että EU tarjoaa vain ratkaisuja ja ettei EU ole ongelma. Tämä kertoo enemmän puheenjohtajavaltio Ruotsista kuin EU:sta. Toiseksi mitään ei mainita siitä, että lokakuun 2. päivä tulee olemaan merkittävin päivä koko EU:n historiassa, ja se on Ruotsin puheenjohtajakaudella. Viittaan tietysti toiseen kansanäänestykseen. Sanaakaan ei sanota siitä, kuinka puheenjohtajavaltio Ruotsi aikoo varmistaa sen, että irlantilaisille annettuja niin kutsuttuja takeita myös pidetään sellaisina. Olemme nähneet aikaisemmin, kuinka ihmisiä petetään - petetään kansanäänestyksillä ja demokratian suhteen. Mitä puheenjohtajavaltio Ruotsi aikoo tehdä varmistaakseen, ettei näin tapahdu jälleen?
<SPEAKER ID="077" NAME="Werner Langen" AFFILIATION="PPE">
(DE) Arvoisa puhemies, arvoisa neuvoston puheenjohtaja, arvoisa komission puheenjohtaja, toivotan ruotsalaiset tervetulleiksi ja onnittelen heitä siitä, että he - kuten arvoisa pääministeri totesi - ovat lopultakin löytäneet tiensä Eurooppaan pitkän prosessin jälkeen. Olemme hyvin tyytyväisiä siihen, että ruotsalaiset nyt ovat valioeurooppalaisten joukossa.
<P>
Esittelitte toimintaohjelmanne, ja se on hyvin kunnianhimoinen. Haluan kuitenkin pyytää teitä harkitsemaan, olisiko Ruotsilla rohkeutta ottaa askel kohti euroalueeseen liittymistä, varsinkin rahoitusmarkkinoiden kriisistä saatujen kokemusten jälkeen - varsinkin kun sanoitte, että on noudatettava vakaus- ja kasvusopimusta. Teillä ei tietenkään ole esimerkiksi Yhdistyneen kuningaskunnan ja Tanskan tavoin opt out -lauseketta, ja täytätte nyt kaikki edellytykset. Onko teillä puheenjohtajakautenne aikana rohkeutta vakauttaa Eurooppaa entisestään ja liittyä euroalueeseen?
<P>
Arvoisa pääministeri, ymmärrän, että painopistealanne ovat ilmastopolitiikka ja Itämeren strategia, mutta pyydän kirjallisen toimintaohjelmanne osalta seuraavaa: olkaa hyvä ja kiinnittäkää enemmän huomiota kuin ehdotatte myös rahoitusmarkkinoiden kriisin torjuntaan. Millään muilla hankkeilla ei ole mahdollisuuksia onnistua, jos rahoitusmarkkinoiden ja talouden kriisiä ei ratkaista mahdollisimman nopeasti. Tähän tarvitaan selvät säännöt. Ei riitä, että Lontoon City jälleen kerran määrittää suunnan. Tarvitsemme selvät säännöt sosiaalista markkinataloutta varten, sillä markkinatalous ei voi toimia ilman sääntöjä eikä se saa enemmistön tukea. Tämän vuoksi teidän on vielä kerran pohdittava - vaikka tuemmekin toimintaohjelmaanne - sitä, olisiko rahoitusmarkkinoiden kriisistä selviytyminen kuitenkin katsottava tärkeämmäksi kuin tähän mennessä olette katsoneet. Paljon kiitoksia ja onnea vaikeisiin muutoksen aikoihin.
<P>
(Suosionosoituksia)
<SPEAKER ID="078" NAME="Juan Fernando López Aguilar" AFFILIATION="S&amp;D">
(ES) Arvoisa puhemies, arvoisa neuvoston puheenjohtaja, olemme kaikki kuunnelleet puheenjohtajavaltio Ruotsin toimintaohjelmaa suurella mielenkiinnolla ja arvostaen. Sen selkeitä painopistealoja ovat talous ja energia, sillä Euroopan unionin ensisijainen tavoite on auttaa käynnistämään uudelleen talouden kasvu ja luomaan työpaikkoja, vähentää työttömyyttä ja varmistaa, että joulukuussa 2009 pidettävästä Kööpenhaminan tapaamisesta tulee menestys.
<P>
Haluan kuitenkin kiinnittää huomiota poliittiseen, kansalaisia koskevaan ja demokraattiseen tavoitteeseen, Haagin ohjelman korvaamiseen Ruotsin pääkaupungin mukaan nimettävällä ohjelmalla: Tukholman ohjelmalla. Ohjelmassa yhdistyvät viimeisten viiden vuoden saavutukset vapauteen, turvallisuuteen ja oikeuteen perustuvan alueen alalla, sillä yhdenmukaistaminen, vastavuoroinen tunnustaminen ja luottamuksen periaate perusoikeuksien ja oikeussuojan osalta sekä aktiivinen yhteistyö ovat olleet merkittäviä.
<P>
Kehotan teitä olemaan kunnianhimoinen tällä alalla: ensinnäkin olennaisesta näkökulmasta, sillä kaikilla ulkorajojen hallintaan, maahanmuuttoon, turvapaikkaan, pakolaisiin ja laittoman kaupan, järjestäytyneen rikollisuuden ja terrorismin torjuntaan liittyvillä aloilla on helppo ajautua taantumukselliseen asemaan, joka vaarantaa perusoikeuksia koskevan säännöstön, jonka pitää erottaa Euroopan unioni joukosta ja jonka Ruotsi kokee omakseen avoimuutta ja demokraattisia periaatteita kunnioittavana valtiona.
<P>
Toiseksi kehotan teitä olemaan kunnianhimoinen myös muodon osalta, sillä puheenjohtajavaltio Ruotsi mitä todennäköisimmin tekee tietä Lissabonin sopimukselle, mikä ensinnäkin tarkoittaa sitä, ettei kaksinkertaista kolmannen ja ensimmäisen pilarin usein sekaannusta aiheuttavaa menettelyä enää sovelleta. Tärkeintä on kuitenkin se, että se tarkoittaa myös, että parlamentilla on enemmän mahdollisuuksia seurata lainsäädäntöaloitteita, joita puheenjohtajavaltio Ruotsi panee täytäntöön osana Tukholman toimintaohjelmaa.
<P>
Tämä tarkoittaa sitä, että se, mikä usein on tähän mennessä nähty Brysselin tai neuvoston puutteena, on myös parlamentin vastuulla.
<SPEAKER ID="079" NAME="Lena Ek" AFFILIATION="ALDE">
(SV) Arvoisa puhemies, olen luonnollisesti hyvin iloinen ja ylpeä nähdessäni hallituksemme edustavan puheenjohtajavaltio Ruotsia, ja katson myös, että ohjelmaan sisältyy paljon hyvää muun muassa ilmastoa, työpaikkoja, rahoitusalan kriisiä, Kööpenhaminan konferenssia, Itämeren strategiaa, yhteisön politiikkaa, laajentumista, Islantia, Kroatiaa ja Turkkia koskevien ratkaisujen osalta. Havaitsen kuitenkin vielä yhden asian, joka on merkittävä tulevaisuuden kannalta: nimittäin avoimen Euroopan, yksityisyyden suojan ja ilmaisunvapauden.
<P>
Ministerit tapaavat tänään Tukholmassa keskustellakseen Tukholman ohjelmasta. On hyvä asia, että tämä strategia koskee nyt laadittavaa lainsäädäntöä. Osia ehdotuksesta on odotettu kauan. Euroopan ihmisoikeussopimuksen ratifiointi tapahtuu toivoakseni viimeinkin - lasten ja rikosten uhrien oikeudet. Voimme saada tässä jotain todella hienoa aikaan, mutta asialla on huonotkin puolensa, nimittäin Tukholman ohjelmaan sisältyvä uhka avoimelle yhteiskunnalle.
<P>
Avoimeen yhteiskuntaamme kohdistuvat uhat on torjuttava avoimen yhteiskunnan menetelmin. Tukholman ohjelmaan sisältyy myös sellaista, mikä ei ole liberaalia eikä inhimillistä tai kaukonäköistä. Matkojemme rekisteröinti, henkilötietojen joukkovarastointi ja liiketoimien järjestelmällinen kartoitus ei ole liberaalia, suvaitsevaa tai kaukonäköistä. Ajakoon Tukholma avoimuutta, vapautta ja suvaitsevaisuutta, ei rekisteröintiä, valvontaa ja suvaitsemattomuutta. Lisäksi olen sitä mieltä, että työskentelymme Strasbourgissa pitäisi lopettaa.
<SPEAKER ID="080" NAME="Puhemies">
(IT) Ennen puheenvuoron antamista jäsen Stolojanille haluan toivottaa tervetulleeksi yhden vieraistamme, paikalla numero 505 istuvan lapsen. Minua miellyttää erityisesti nähdä unionin asioiden ja toimielintemme kiinnostavan lapsia, sillä on tärkeää kasvaa eurooppalaiseksi jo nuorena.
<SPEAKER ID="081" NAME="Theodor Dumitru Stolojan" AFFILIATION="PPE">
(RO) Toivon puheenjohtajavaltio Ruotsille menestystä, ja katson, että nyt esitetyt painopistealat ovat ne, joita odotimme. Seuraavat kuusi kuukautta ovat ratkaisevia Euroopan kansalaisille ja Euroopan unionille. Ne ovat ratkaisevia siinä, pääsevätkö jäsenvaltiot nousemaan talouskriisistä ensi vuonna, vai leijuuko suuri kysymysmerkki vielä toisen vuoden talouden yläpuolella.
<P>
Nyt esitetään monia ehdotuksia ja uusia ohjelmia. Minusta meidän on kuitenkin aika arvioida Euroopan komission vuoden alussa käynnistämän talouden elvytysohjelman tuloksia, jos sellaisia on, ja tarkastella huolellisesti Euroopan unionin talousarviota tälle vuodelle nähdäksemme, mitkä toimet ovat päättyneet ja mitä resursseja voimme edelleen käyttää uusiin toimenpiteisiin.
<P>
Energia-alalle on jo hyväksytty noin kolmen miljardin euron investointihankkeita. Hankkeet on toteutettava erityistoimenpitein. Kiitän komission puheenjohtaja Barrosoa hänen erityisestä panoksestaan Nabucco-hankkeen käynnistämisessä.
<P>
Lopuksi haluan teidän muistavan Euroopan unionin poliittisen sitoumuksen siihen, että myös muut valtiot voivat menestyksekkäästi liittyä Euroopan unioniin.
<SPEAKER ID="082" NAME="Proinsias De Rossa" AFFILIATION="S&amp;D">
(EN) Arvoisa puhemies, me emme selviydy syvästä rahoitus- ja talousalan sekä työmarkkinoiden kriisistä - tai ilmastonmuutoksesta - itsenäisinä, protektionistisina kansallisvaltioina. Ilman yhteisöä ja euroa maanosamme on hukassa, mutta emme myöskään voi jatkaa unionina ikään kuin muutamaa ahnetta pankkiiria lukuun ottamatta mikään ei olisi väärin. Budjettikuri ei ratkaise ongelmaa.
<P>
Järjestelmä on hajalla, ja sitä on uudistettava perusteellisesti. Rahoituslaitokset vastustavat jo nyt säännöksiä, joita tarvitsemme tulevien romahdusten torjumiseksi. Meidän on yhdennettävä yhä enemmän sosiaali-, talous-, ilmasto- ja energiapolitiikkaamme tavoitteena säilyttää ja luoda työpaikkoja sekä asianmukaiset elin- ja työolot. Tarvitsemme läpimurtoa joulukuun ilmastonmuutoshuippukokouksessa. Tarvitsemme nyt kipeämmin kuin koskaan uutta sitoutumista vuosituhannen kehitystavoitteisiin, ja arvoisa neuvoston puheenjohtaja, erityisesti pahoittelen sitä, ettette vaatinut Gazan piirityksen lopettamista välittömästi tai esittänyt toiveita uudesta vauhdista rauhan löytämiseksi yhdessä presidentti Obaman kanssa.
<P>
Irlantilaisena parlamentin jäsenenä haluan muistuttaa parlamenttia siitä, että Irlannissa arvostetaan suuresti poliittista ironiaa. Gulliverin matkojen kirjoittaja Jonathan Swift ehdotti kerran Yhdistyneen kuningaskunnan hallitukselle, että Irlannin köyhyys voitaisiin ratkaista rohkaisemalla meitä syömään vauvamme. Uskon, että Yhdistyneen kuningaskunnan ehdotukseen tulla Irlantiin kampanjoimaan Yhdistyneen kuningaskunnan Euroopan unionista riippumattomuuden puolesta sisältyvä historiallinen ironia saa aikaan irlantilaisissa makeat naurut. Tulee olemaan näky, kun Nigel Farage Union Jackiin ja haltijahattuun pukeutuneena käsi kädessä IRA:n entisen johtajan Gerry Adamsin ja kollegani Joe Higginsin kanssa vaativat äänestämään Lissabonin sopimusta vastaan, jokainen oman sopulimaisen ristiriitaisen suunnitelmansa mukaan. Uskon Irlannin kansan sanovan tälle erityiselle sirkukselle samoin kuin Libertasille: häipykää!
<P>
(Suosionosoituksia)
<SPEAKER ID="083" NAME="Marietta Giannakou" AFFILIATION="PPE">
(EL) Arvoisa puhemies, puheenjohtajavaltio Ruotsin toimintaohjelmaan sisältyy todellakin kaikki aikaamme nyt ja tulevaisuudessa koskevat tärkeät asiat.
<P>
Aloitan taantumasta. Oletan puheenjohtajavaltio Ruotsin joutuvan tarkastelemaan tätä asiaa syvällisemmin. Sosiaalinen markkinatalous edellyttää investointeja reaalitalouteen eikä pelkästään sellaisia rahoitusalan tuotteita, jotka ajoivat meidän nykyiseen tilanteeseen.
<P>
Ilmastoon ja kestävään kehitykseen, johon sisältyy myös sosiaalinen kehitys sekä työ, liittyvät asiat ovat luonnollisesti hyvin tärkeitä. Tässäkin tarvitaan kuitenkin todellisia investointeja talouteen sekä lisää valvontaa. Me emme tarvitse Euroopassa markkinataloutta, joka pyrkii kohti laisser faire - laisser passer -lähestymistapaa.
<P>
Rikollisuus, sisäasiat ja oikeus todella huolettavat meitä kaikkia. Järjestäytynyt rikollisuus ei todellakaan ole enää samanlaista kuin ennen, ja sillä on todellakin yhteyksiä terrorismiin ja kaikkeen laittomaan toimintaan. Sen vuoksi se edellyttää eriytettyä lähestymistapaa.
<P>
Uskon olevan hyvin tärkeää, että me myös tarkastelemme kolmansista maista tulleiden maahanmuuttajien suuren määrän osalta sitä, onko Euroopan unionin kehitysyhteistyöpolitiikka todella onnistunut ja miltä osin. Meidän on toisin sanoin todella arvioitava ja tarkasteltava sitä, mitä olisi voitu tai olisi pitänyt muuttaa, jotta laitonta maahanmuuttoa olisi tarkasteltu oikealla tavalla, sillä kyse on itse asiassa ihmisistä eikä pelkästään poliittisista tai hallinnollisista toimista.
<P>
Puheenjohtajavaltio Ruotsin toimintaohjelma on todellakin hyvin kunnianhimoinen, muun muassa erityisesti transatlanttisen vuoropuhelun osalta. Tässäkin asiassa meidän on kuitenkin tarkasteltava sitä, onko tarkoituksenmukaista, että Euroopan unioni oli huolissaan ainoastaan kehitysyhteistyöstä ja Yhdysvallat pelkästään turvallisuudesta.
<SPEAKER ID="084" NAME="Ivari Padar" AFFILIATION="S&amp;D">
(ET) Hyvät kollegat, Ruotsiin Itämeren kautta yhteydessä olevan naapurimaan, Viron, edustajana haluan kiinnittää huomiota puheenjohtajavaltion painopistealoihin, erityisesti Itämeren strategiaan. Edellisten parlamenttien sosiaalidemokraattisen kollegani, nykyisen Viron presidentin Toomas Hendrik Ilvesin aktiivisella osallistumisella käynnistetty strategia on hyvin tärkeä koko Euroopan kannalta, ja kiitän puheenjohtajavaltiota tämän valitsemisesta painopistealaksi.
<P>
Tämä on myös hyvä esimerkki siitä, kuinka parlamentin jäsenten esittämillä aloitteilla voidaan saada aikaan konkreettisia tuloksia. Kehotan puheenjohtajavaltio Ruotsia panemaan Itämeren strategian täytäntöön, sillä siihen on nyt harvinainen mahdollisuus. Jotta tämä olisi mahdollista, meidän on huolehdittava EU:n talousarvion tällä hetkellä tyhjän budjettikohdan rahoituksesta. Toivon Euroopan neuvoston hyväksyvän strategian Ruotsin puheenjohtajakauden aikana. Kaksi muutakin alaa ovat minulle tärkeitä: entisenä valtiovarainministerinä katson talouskriisin ratkaisemisen ja avoimuuden lisäämisen rahoitusalalla hyvin tärkeäksi... (Puheenvuoro keskeytettiin)
<SPEAKER ID="086" NAME="Arturs Krišjānis Kariņš" AFFILIATION="PPE">
(LV) Arvoisa puhemies, arvoisa komission puheenjohtaja Barroso, arvoisa pääministeri Reinfeldt, aluksi haluan onnitella Ruotsin hallitusta sen puheenjohtajakaudelleen asettamista tavoitteista. Nämä eivät ole Euroopalle helppoja aikoja, sillä haasteita on paljon. Ruotsin puheenjohtajakaudelleen valitsemista monista merkittävistä painopistealoista haluan kiinnittää huomiota Euroopan unionin Itämeren alueen strategiaan, ja erityisesti sen energiamarkkinoiden varmuutta koskevaan osaan. Euroopan yhteisten energiamarkkinoiden varmuus ei ole mahdollista niin kauan kun Euroopassa on jakautuneet ja vastaavasti myös eristäytyneet markkinat, niin sähkön kuin kaasun osalta. Historiallisista syistä ongelma korostuu erityisesti Itämeren alueella. Tämän ongelman ratkaisemiseksi ja energiatoimituksiin liittyvän riskin jakamiseksi tarvitaan Euroopan unionin yhteistä energiapolitiikkaa. Tällaisen politiikan ei pidä perustua pelkästään energiatehokkuuteen ja uusiutuviin energialähteisiin vaan myös yhteisten sähkö- ja kaasumarkkinoiden luomiseen toiminnallisine yhteyksineen. Euroopan unionin Itämeren alueen strategia on askel oikeaan suuntaan. Sillä pyritään liittämään asteittain toisiinsa alueen energiamarkkinat, korjaamaan puutteet yhteenliitännöissä ja luomaan yhteisiä markkinamekanismeja. Neuvostoliiton perintönä Itämeren alueella on jakautuneet ja osittain eristäytyneet markkinat, mikä kasvattaa energiatoimituksiin liittyviä riskejä. Tulevaisuuden haasteemme on muuttaa tämä tilanne, ja siten lisätä yhteistä energiavarmuuttamme. Toivon puheenjohtajavaltio Ruotsille onnea energiseen aloitukseen tässä merkittävässä tehtävässä. Kiitos.
<SPEAKER ID="087" NAME="Åsa Westlund" AFFILIATION="S&amp;D">
(SV) Arvoisa puhemies, arvoisa pääministeri, jos haluamme saada aikaan hyvän kansainvälisen ilmastosopimuksen, meidän on myös kuunneltava muita valtioita. Jos teemme niin, havaitsemme ensinnäkin, että EU:n ja muiden valtioiden on otettava yhä enemmän vastuuta omien päästöjemme vähentämisestä, ja toiseksi, että EU:n ja muiden teollisuusmaiden on kerrottava konkreettisesti, kuinka osallistumme taloudellisesti köyhempien valtioiden ilmastotyöhön.
<P>
Se, että Ruotsin hallitus on tähän asti toiminut tämän vastaisesti, on valitettavasti vaarantanut mahdollisuudet hyvän sopimuksen aikaansaamiseen Kööpenhaminassa. Myös ministerineuvoston on ymmärrettävä tämä, joten esitän kaksi kysymystä. Onko puheenjohtajavaltio Ruotsi valmis edistämään osaltaan hyvän kansainvälisen ilmastosopimuksen aikaansaamista toteuttamalla suuremman osan EU:n päästövähennyksistä kotimaassaan? Koska se aikoo esittää erityisiä ehdotuksia köyhien valtioiden ilmastotyön rahoittamisesta?
<SPEAKER ID="088" NAME="Tunne Kelam" AFFILIATION="PPE">
- (EN) Arvoisa puhemies haluan onnitella puheenjohtajavaltio Ruotsia sen historiallisesta mahdollisuudesta ohjata EU:ta kohti Lissabonin sopimuksen täytäntöönpanoa.
<P>
Haluaisin kiinnittää huomion kolmeen näkökohtaan. Ensinnäkin on hyvin tärkeää, että uusi komissio on toimintakykyinen mahdollisimman pian. Institutionaalista epävarmuutta ei voida käyttää tekosyynä uuden komission muodostamisen viivästymiselle. Argumentit kuulostavat todella hurskastelevilta. Selviytyäksemme talouskriisistä ja luodaksemme uusia työpaikkoja me tarvitsemme enemmän kuin koskaan vahvaa, riippumatonta ja innovatiivista komissiota.
<P>
Toiseksi pyydän puheenjohtajavaltio Ruotsia johtamaan Euroopan parlamentin aloitteeseen perustuvan Itämeren strategian täytäntöönpanoa. Strategiaa varten luotu erityinen budjettikohta on kuitenkin edelleen tyhjä. Emme voi odottaa myönteistä muutosta Itämeren ympäristötilanteeseen luottamalla pelkästään väliaikaisiin hankkeisiin. Tarvitaan todellakin myös koordinoitua tukea EU:n talousarviosta.
<P>
Kolmanneksi Tukholman ohjelma on tärkeä Virolle. Siihen pitäisi sisältyä myös ohjelma nykyaikaisen informaatioteknologian käytöstä. Pohdin, auttaisiko vapauteen, turvallisuuteen ja oikeuteen perustuvan alueen suurten IT-järjestelmien operatiivisen hallinnon viraston perustaminen strategian täytäntöönpanoa.
<SPEAKER ID="089" NAME="Alf Svensson" AFFILIATION="PPE">
(SV) Arvoisa puhemies, onnittelut valintanne johdosta. Kiitän myös pääministeri Fredrik Reinfeldtia erinomaisesta katsauksesta ja raportista. Me kaikki odotamme nyt suuria saavutuksia Kööpenhaminasta, mutta on kuitenkin korostettava, että kyse on kansainvälisestä tapahtumasta. Odotukset ovat todellakin kasvaneet, mutta rohkenen kuitenkin sanoa, että jos kaikki ryhmät eivät olekaan tyytyväisiä tulokseen, se ei ole maailmanloppu.
<P>
Täällä on luonnollisesti puhuttu talouskriisistä. Suuret ryhmät ja suuret yritykset saavat aina huomiota. Haluan korostaa, ettei pidä unohtaa myöskään pieniä lojaaleja aliurakoitsijoita, kun tarkastellaan rahoitusalaa. Korostan myös Itämeren strategian erityisiä arvoja. Uskon, että Itämeren strategialla voidaan lisätä koko EU:n legitiimiyttä. Euroopan suurin sisämeri voidaan ja tulee pelastaa. Itämeren strategia voi auttaa myös rikollisuussuuntauksien ja salakuljetuksen valvomisessa. Tämä on myös merkittävä ympäristöä koskeva asia, jonka voisi sanoa edellyttävän omaa Kööpenhaminan konferenssiaan.
<P>
Olen tyytyväinen siihen, että esityslistalla on myös Kroatian ja Slovenian välistä rajaa koskeva ratkaisu, ja että myös Kyproksen ongelmaa tarkastellaan. Olemme kaikki innokkaita seuraamaan tätä. Uskoakseni tulemme näkemään myös EU:n pohjoisen alueen laajentuvan Islantiin, ja voin kuvitella sen laajentuvan myös Norjaan ei niin kaukaisessa tulevaisuudessa.
<P>
Presidentti Barack Obama piti Afrikassa hiljattain erinomaisen puheen Afrikasta. Minulla on syytä korostaa, että Ruotsi voi olla ylpeä työstään, ja toivon, että voimme vastaisuudessakin pitää solidaarisuuden lippua korkealla.
<SPEAKER ID="090" NAME="Ivo Belet" AFFILIATION="PPE">
(NL) Katson meidän ja Eurooppa-hankkeen todella olevan nyt tienhaarassa. Lissabonin sopimus, Kööpenhaminan ilmastokonferenssi ja tarmokas lähestymistapa rahoitus- ja talouskriisin ratkaisemiseen ovat kolme merkittävää tehtävää, joista teidän on vastattava seuraavien kuuden kuukauden ajan, ja jos onnistumme ratkaisemaan ne menestyksekkäästi, Eurooppa voi todellakin ottaa aimo harppauksen eteenpäin.
<P>
Tiedätte varmasti, että suuri enemmistö parlamentin jäsenistä on valmis tukemaan teitä tällä tiellä, ja kehotan teitä jättämään kriitikot ja räksyttävät koirat metelöimään keskenään. Älkää antako heidän kääntää huomiotanne tehtävästänne, päämäärästänne. Katson, että meidän on keskityttävä olennaiseen.
<P>
Arvoisa pääministeri Reinfeldt, korostaisin yhtä seikkaa. On erittäin tärkeää, että keskitymme yhteen painopistealoista, nimittäin Euroopan unionin autoteollisuuden tulevaisuutta koskevaan aggressiiviseen suunnitelmaan. Minusta meillä ei ole tähän mennessä ollut tällaista suunnitelmaa, tai ainakin se on ollut liian heiveröinen, ja uskon teidän olevan kanssamme samaa mieltä. Ei todellakaan ole liian myöhäistä. Opelin pelastussuunnitelma on täydessä vauhdissa, eikä se Euroopassakaan ole protektionismin demoneista vapaa. He ovat vajoamassa pinnan alle, ja se vaikuttaa ruotsalaiseen yhteiskuntaan aivan yhtä lailla kuin meihin Belgiassa, yhtä lailla kuin Ranskassa, Saksassa ja Slovakiassa. Me olemme kaikki samassa veneessä.
<P>
Meidän on sovellettava tähän toisiamme kohtaan solidaarista lähestymistapaa, pikemminkin koordinoitua lähestymistapaa kuin "jokainen omasta puolestaan" -lähestymistapaa, emmekä saa yrittää leikata toistemme siipiä. Arvoisa neuvoston puheenjohtaja, minusta teillä on ainutlaatuinen mahdollisuus nyt tehdä yhteistyötä komission puheenjohtajan kanssa - tämä on myös selkeä viesti komissiolle - yhteisen suunnitelman laatimiseksi, yhteisen suunnitelman, arvoisa komission puheenjohtaja Barroso, autotehtaidemme tulevaisuudesta, niiden ohjaamiseksi 2000-luvulle.
<P>
Uskomme, että energiatehokas ja ympäristöystävällinen auto voidaan toteuttaa Euroopan nykyisissä autojen kokoamistehtaissa, ja luotamme siihen, arvoisa komission puheenjohtaja Barroso ja arvoisa pääministeri Reinfeldt, että olette puolellamme.
<SPEAKER ID="091" NAME="Csaba Sógor" AFFILIATION="PPE">
(HU) Me katsomme Ruotsin olevan synonyymi Euroopalle. Maa on vaurauden, turvallisuuden ja rauhan tyyssija, siellä ihmisoikeudet ja vapaudet ovat aivan yhtä tärkeitä kuin talouteen ja ilmastonmuutokseen liittyvät huolenaiheet. Meillä on myös EU:n jäsenvaltion parlamentti, joka hyväksyi 30. kesäkuuta 2009 kielilain, jossa säädetään, että jos joku, te mukaan luettuina, ei kutsu valtion pääkaupunkia sen maan virallisen kielen mukaisella nimellä Bratislavaksi vaan käyttää saksankielistä nimeä Presburg tai unkarinkielistä nimeä Pozsony, voi joutua maksamaan 5 000 euron sakot. Kielilain muutoksen perusteluosassa todetaan, että joissain tapauksissa kansallisen lain suojelu menee sananvapauden ja yksityisyysoikeuden edelle. Tällaisen lain hyväksyvä Euroopan unioni ei enää ole vapauden Eurooppa. Pyydän puheenjohtajavaltio Ruotsia tekemään kaikkensa varmistaakseen, että laki kumotaan ja ettei valtion slovakialainen päämies allekirjoita sitä.
<SPEAKER ID="092" NAME="Kinga Göncz" AFFILIATION="S&amp;D">
(HU) Haluan korostaa kahta puheenjohtajavaltio Ruotsin painopistealaa, joiden esittämisestä luettelossa ilahduin. Ensimmäinen näistä painopistealoista on syrjinnän, rasismin, antisemitismin, muukalaisvihan ja homofobian yksiselitteinen vastustus. Katson, että tämän asian merkitystä korostaa erityisesti se, että havaitsimme, kuinka merkittävää äärioikeiston kannatus oli useissa eurooppalaisissa valtioissa Euroopan parlamentin vaaleissa. Tämän vuoksi meidän jokaisen, myös parlamentin ja nykyisen puheenjohtajavaltion, vastuulla on varmistaa, etteivät kaikkein haavoittuvimmassa asemassa olevat joudu arveluttaviin tilanteisiin. Meidän on erityisesti tehtävä kaikkemme sen varmistamiseksi, etteivät itseään demokraattisina puolueina pitävät puolueet tee yhteistyötä näiden ääripuolueiden kanssa. Slovakian kielilaki, joka on mainittu tänään useasti, on tästä hyvä esimerkki, sillä kuten täällä on kuvattu, se on vakavaa syrjintää. Toinen painopisteala, josta olen iloinen, on toteutettavat yhteisön toimenpiteet romaniyhteisöjen integroimiseksi.
<SPEAKER ID="093" NAME="Mirosław Piotrowski" AFFILIATION="ECR">
(PL) Arvoisa puhemies, Euroopan unionin laajentumisen jatkaminen ja Lissabonin sopimuksen tulevaisuus kuuluvat puheenjohtajavaltio Ruotsin painopistealoihin. Saksan perustuslakituomioistuin päätti hiljattain, että Lissabonin sopimus voidaan hyväksyä vain sillä ehdolla, että Bundestagin ja Bundesratin etusija-asema turvataan, mikä kyseenalaistaa eurooppalaisen federalismin. Lissabonin sopimuksesta on siis tullut oikeudellinen hirviö, jonka ovat huomanneet saksalaisten lisäksi irlantilaiset kansanäänestyksessään sekä Tšekin tasavallan ja Puolan presidentit. Puheenjohtajavaltio Ruotsin on käynnistettävä Euroopan laajuinen keskustelu kaikkien 27 jäsenvaltion kansallisten parlamenttien asemasta ja kehitettävä uusi yhteistyömalli suvereenien eurooppalaisten kansallisvaltioiden välille.
<P>
Tämän vuoksi puheenjohtajavaltio Ruotsin, jolle toivon paljon menestystä, toivotaan kuuntelevan tarkkaan kansalaisten ääntä.
<SPEAKER ID="094" NAME="Simon Busuttil" AFFILIATION="PPE">
(MT) Kiitän pääministeri Reinfeldtia siitä, että hän on jäänyt seuraamme keskustelun loppuun asti. Odotamme puheenjohtajavaltion panevan täytäntöön kolme merkittävää tavoitetta. Ensimmäinen on oikeuden, vapauden ja turvallisuuden alan Tukholman ohjelma. Meidän on varmistettava, että ohjelmasta päästään yhteisymmärrykseen mahdollisimman pian. Toinen ensisijainen tavoite on Euroopan maahanmuutto- ja turvapaikkasopimuksen täytäntöönpano. Me seuraamme teitä, arvoisa pääministeri, varmistaaksemme, että panette täytäntöön viime vuonna hyväksytyn sopimuksen. Kolmanneksi, Eurooppa-neuvostossa päästiin viime kuussa sopimukseen taakan jakamisesta maahanmuuton alalla. Arvoisa pääministeri, teillä on paljon töitä edessä, ja puhemiehemme kanssa me seuraamme teitä tarkkaan varmistaaksemme, että työ tehdään.
<SPEAKER ID="095" NAME="Ana Gomes" AFFILIATION="S&amp;D">
(PT) Dag Hammarskjöldin ajoista alkaen Ruotsi on erottautunut toisista Yhdistyneiden Kansakuntien jäsenenä. Tämän vuoksi siellä tiedetään, että ilman yleismaailmallisesti tunnustetun legitiimiyden ja edustavuuden omaavia elimiä ei ole olemassa poliittisia voimia saattaa päätökseen Kioton toista sopimusta, Dohan kierrosta tai vuosituhannen kehitystavoitteita tai säännellä globaalia taloutta, ihmisoikeuksista puhumattakaan.
<P>
On valitettavaa, että puheenjohtajavaltio Ruotsi irtisanoutuu epävirallisesta ja kiistellystä G20-yhteydestä. On traagista, että EU - YK:n pääsihteeriä siteeranneen komission puheenjohtaja Barroson mukaan maailman veturi - on vailla johtajaa ja minkäänlaista strategista näkemystä tällä alalla aikana, jona presidentti Obama julistaa sitoutumistaan globaaliin hallintoon. Meidän puolellamme on kuultu ainoastaan paavin vaativan YK:n turvallisuusneuvoston ja Bretton Woodsin instituutioiden pikaista uudelleenjärjestelyä.
<P>
Arvoisa neuvoston puheenjohtaja, miksi puheenjohtajavaltio Ruotsi kieltäytyy johtamasta unionia vaatimaan YK:n turvallisuusneuvoston uudistusta vaatimalla Euroopan unionille omaa paikkaa neuvostossa Lissabonin sopimuksen tultua voimaan?
<SPEAKER ID="096" NAME="Pat the Cope Gallagher" AFFILIATION="ALDE">
(GA) Arvoisa puhemies, Lissabonin sopimusta koskeva kansanäänestys, joka pidetään Irlannissa lokakuun toisena päivänä tänä vuonna, on yksi merkittävimmistä tapahtumista Ruotsin puheenjohtajakaudella.
<P>
Irlanti on saanut oikeudellisia takeita monilla politiikanaloilla, ja tämä auttaa suuresti poistamaan niitä huolia, joita irlantilaisilla oli viime vuoden kansanäänestyksessä. Meidän, jotka uskomme sopimuksen puolesta äänestämisen olevan Irlannille eduksi, velvollisuutena on tehdä työtä uuden järjestelyn edistämiseksi kotimaassani.
<P>
Jos Lissabonin sopimus hyväksytään - ja toivon niin käyvän kansanäänestyksessä - eri valtiot voivat nimittää jäsenen komissioon. Lissabonin sopimuksen kannattajilla ei ole varaa minkäänlaiseen omahyväisyyteen. Meidän on tehtävä kaikkemme varmistaaksemme sen menestys.
<P>
(Puhemies keskeytti puhujan.)
<SPEAKER ID="097" NAME="Jacek Protasiewicz" AFFILIATION="PPE">
(PL) Arvoisa puhemies, haluan kiittää suuresti pääministeri Reinfeldtia siitä, että hän sisällyttää painopistealoihinsa tarpeen kehittää yhteistyötä itänaapureidemme kanssa. Haluan kiittää häntä myös Ruotsin osallistumisesta itäisen kumppanuuden kehittämiseen.
<P>
Tässä yhteydessä haluan korostaa, että seuraavien kuuden kuukauden aikana Euroopan unioni ja puheenjohtajavaltio Ruotsi joutuvat kohtaamaan ongelmia, jotka liittyvät ihmisoikeuksien rikkomiseen Valko-Venäjällä. Kolme yrittäjää, nimiltään Avtukhowich, Leonov ja Osipienko, ovat olleet nyt kuusi kuukautta pidätettyinä saamatta oikeaa tuomiota. Mielenosoitukseen tammikuussa 2008 osallistuneista 12 nuoresta aktivistista 11 on tuomittu vapaudenmenetyksen käsittävään rangaistukseen, ja useita päiviä sitten yksi tuomittiin vuodeksi vankilaan. Arvoisa pääministeri, pyydän teitä seuraavien kuuden kuukauden aikana kiinnittämään huomiota ihmisoikeusrikkomuksiin Valko-Venäjällä.
<SPEAKER ID="098" NAME="Fredrik Reinfeldt">
neuvoston puheenjohtaja. - (SV) Arvoisa puhemies, toivon voivani palauttaa hieman aiemmin lainaamaani aikaa.
<P>
(Puhemies keskeytti lyhyesti puhujan.)
<P>
Tiedän teidän odottavan äänestystä. Haluan kiittää teitä siitä, että edustitte puolueryhmiänne oikein hyvin. Panin merkille innokkuutenne ja puheenjohtajavaltio Ruotsiin kohdistuvat odotuksenne, toiveenne siitä, että toimisimme voimakkaana johtajana ilmastoa koskevissa neuvotteluissa ja että toteuttaisimme toimia rahoitusalan kriisin ja talouden taantuman torjumiseksi. Panitte merkille Itämeren strategiamme, Tukholman ohjelmamme sekä jatkuvat pyrkimyksemme edistää laajentumista, ja kiitän teitä kaikkia tässä saamastamme tuesta.
<P>
Tiedän myös, että siirtyminen Lissabonin sopimukseen merkitsee, että tapaamme jälleen ja että meillä on paljon tehtävää yhdessä tänä syksynä. Monet hallitukseni ministeristä ovat kanssani tänään täällä. Olemme panneet merkille ja seuranneet tarkkaan esittämiänne kysymyksiä ja näkemyksiä. Toivon välillemme tiivistä yhteistyötä ja odotan tapaavani teidät jälleen syksyllä.
<SPEAKER ID="099" NAME="Puhemies">
(EN) Mekin odotamme jatkuvaa keskustelua ja yhteydenpitoa puheenjohtajavaltion kanssa. Se on Euroopan parlamentille hyvin tärkeää. Vaalikautemme on alussa, ja meillä on paljon tehtävää, ja tämä on hyvä lähtökohta: Ruotsin puheenjohtajakausi. Paljon kiitoksia, arvoisa pääministeri.
<P>
Kiitän myös Euroopan komission puheenjohtajaa.
<P>
(Suosionosoituksia)
<P>
Keskustelu päättyi.
<P>
Kirjalliset lausumat (työjärjestyksen 149 artikla)
<SPEAKER ID="100" NAME="Bairbre de Brún  " AFFILIATION="GUE/NGL">
kirjallinen. - (GA) Olen tyytyväinen puheenjohtajavaltio Ruotsin ehdotukseen keskittyä puheenjohtajakautensa aikana poliittisiin kysymyksiin institutionaalisten kysymysten sijaan.
<P>
Neuvosto on kuitenkin päättänyt olla ottamatta huomioon Irlannin kansan demokraattisesti ilmaiseman tahdon, ja se on päättänyt ajaa Lissabonin sopimuksen läpi väkisin.
<P>
Valitettavasti neuvoston noudattama poliittinen kehys on sama epäonnistunut sääntelyn purkamista ja liberalisointia koskeva suunnitelma. Tämä ei ole oikea vastaus talouskriisiin. Kyse on täysin päinvastaisesta, sillä on kyse juuri kriisin käynnistäneen politiikan jatkamisesta, ja juuri tätä politiikkaa vahvistetaan entisestään Lissabonin sopimuksella.
<P>
Meille kerrotaan, että Lissabonin sopimusta tarvitaan, koska sitä on valmisteltu vuosia. Lissabonin sopimus kuitenkin laadittiin ja hyväksyttiin ennen talouskriisiä, ja se perustuu kriisin käynnistymistä edistäneeseen politiikkaan. Tällaisen vanhentuneen politiikan ajaminen läpi väkisin olisi nyt katastrofaalista, sillä se pahentaisi kriisiä.
<P>
Tarvitsemme uudenlaista politiikkaa uudelle aikakaudelle. Tarvitsemme uudenlaista perussopimusta uudelle aikakaudelle.
<P>
Mitä tulee ilmastonmuutokseen, on tärkeää, että puheenjohtajavaltio Ruotsi tekee parhaansa saadakseen aikaan voimakkaan sopimuksen Kööpenhaminassa.
<SPEAKER ID="101" NAME="Diane Dodds  " AFFILIATION="NI">
kirjallinen. - (EN) Uusi puheenjohtajavaltio Ruotsi kohtaa useita haasteita, mutta suurin niistä on tarve varmistaa, että EU kunnioittaa jäsenvaltioiden suvereeniutta eikä jyrää Euroopan kansalaisten demokraattisia oikeuksia.
<P>
Kansalaisten huolet ja edut jätetään aivan liian usein huomiotta, kun rynnitään suin päin edistämään Lissabonin sopimuksen edustamaa federalistista suunnitelmaa.
<P>
Kun tarkastellaan tulevia muutoksia, valmistautumista yhteisen maatalouspolitiikan uudistukseen vuonna 2013 on tarkasteltava tämän puheenjohtajakauden aikana. Pohjois-Irlannin kaltaisten voimakkaasti maanviljelystä riippuvaisten alueiden ääntä on kuunneltava näissä keskusteluissa ja kalastuspolitiikan uudistamista koskevissa keskusteluissa.
<P>
Meillä on suuri vastuu auttaa ja suojella äänestäjiämme näinä rahoitusalan valtaisan myllerryksen aikoina. EU ei saa luoda lisää esteitä talouskasvulle ja vakaudelle.
<SPEAKER ID="103" NAME="Ilda Figueiredo  " AFFILIATION="GUE/NGL">
kirjallinen. - (PT) Euroopan unionin neuvoston puheenjohtajavaltio Ruotsin antisosiaalinen ohjelma on vaarallinen askel eteenpäin uusliberalistisen politiikan laajentamisessa. Se kuvastaa Euroopan kapitalististen johtajien tällaisen politiikan hellittämätöntä noudattamista huolimatta kaikesta näytöstä, sillä nämä johtajat unohtavat, että heidän politiikkansa on pääsyy talous- ja sosiaalialan kriisiin.
<P>
Vaikka puheenjohtajavaltio Ruotsi esittelyssään viittasi kansalaisiin ja työttömyysongelmiin, se ei esittänyt yhtään toimenpidettä nämä ongelmat aiheuttaneen nykyisen politiikan muuttamiseksi. Pikemminkin päinvastoin. Erityisesti se korosti vapaan kilpailun politiikkaa kaikilla mahdollisilla aloilla, myös palveluissa ja ulkomaankaupassa. Se on asettanut kaikkensa rahoitusmarkkinoiden toipumiseen varaan, vakaussopimuksen kaavojen uuteen soveltamiseen ja uusliberalismin puolustamiseen, mikä varmasti merkitsee uusia hyökkäyksiä sosiaalisia ja työhön liittyviä oikeuksia vastaan.
<P>
Se ei myöskään unohtanut korostaa Lissabonin sopimusta koskevaa Irlannin uutta kansanäänestystä, joka järjestetään jo 2. lokakuuta, jatkona irlantilaisten kiristämiselle, jotta voitaisiin edetä nopeammin julkisten palvelujen ja sosiaalisten oikeuksien tuhoamisessa, myös sosiaaliturvan, terveydenhuollon, vesihuollon, sosiaalisen suojelun ja työntekijöiden oikeuksien aloilla. Ei ole vaikeaa ennakoida, että se esittää uusia direktiiviehdotuksia, joilla pyritään samaan, kuin viime lainsäädäntökaudella hylätyillä ehdotuksilla.
<SPEAKER ID="104" NAME="Lívia Járóka  " LANGUAGE="HU">
Toivotan uuden puheenjohtajavaltion tervetulleeksi ja haluan esittää toiveen, että neuvoston troikan kolmantena jäsenenä Ruotsi jatkaa Tšekin ja Ranskan puheenjohtajakausilla aloitettua työtä romanien yhteiskuntaan integroimisen alalla. Monet tekijät haittasivat nyt kautensa päättävän Tšekin työtä, mutta kokonaiskuva romaniasiassa on kuitenkin myönteinen. Itse asiassa romanifoorumi kokoontui ensimmäistä kertaa huhtikuussa Prahassa, ja kesäkuussa Eurooppa-neuvosto vahvisti sen yleisiä tavoitteita yhtäläisten mahdollisuuksien tarjoamisesta romaneille vaatimalla komissiota ja jäsenvaltioita torjumaan romaniväestöä koskevaa köyhyyttä ja sosiaalista syrjäytymistä.
<P>
Samassa asiakirjassa neuvosto hyväksyi Prahassa esitetyt yhteiset perusperiaatteet romanien sosiaalisen integroimisen aikaansaamiseksi ja kehotti päätöksentekijöitä tarkastelemaan ja noudattamaan näitä periaatteita. Troikan tähän mennessä aikaansaamien tulosten perusteella toivon puheenjohtajavaltio Ruotsin ainakin kiinnittävän romaniasiaan enemmän huomiota kuin ennen. Toivon esimerkiksi, että osallisuutta edistäviä työmarkkinoita koskevassa lokakuun konferenssissa ja marraskuussa pidettävässä yhtäläisiä mahdollisuuksia koskevassa huippukokouksessa tarkastellaan ensisijaisesti Euroopan suurimman vähemmistön tilannetta. Se on todellakin väestömäärältään suurempi kuin puheenjohtajavaltion painopistealaksi nimeämän Itämeren alueen väestö. Toivon myös puheenjohtajavaltio Ruotsin menevän jo hyväksyttyjä teoreettisia lähestymistapoja ja valittuja organisationaalisia asioita pidemmälle ja ryhtyvän erityisiin toimiin, joilla näitä puitteita todella toteutetaan käytännössä.
<SPEAKER ID="105" NAME="Marian-Jean Marinescu  " LANGUAGE="RO">
Puheenjohtajavaltio Ruotsin ensisijaisen Tukholman toimintaohjelman on tarjottava tukea vapauden, turvallisuuden ja oikeuden alueen vahvistamiselle sekä taloudellisen toiminnan edistämiselle tämän kriisin aikana, erityisesti kun otetaan huomioon Lissabonin sopimuksen mahdollinen voimaantulo.
<P>
Tukholman toimintaohjelman menestys auttaa tekemään unionista kansalaisille helpommin lähestyttävän. Menestys kuvastuu kaikkien Euroopan kansalaisten oikeuden vapaaseen liikkuvuuteen vahvistumisena sekä vastavuoroisen tunnustamisen periaatteen kattavana täytäntöönpanona niin siviili- kuin rikosoikeudellisissakin asioissa EU:n tasolla.
<P>
Puheenjohtajavaltio Ruotsin on jatkettava puheenjohtajavaltioiden Ranskan ja Tšekin ponnisteluja, sillä ne pyrkivät ensisijaisesti tarjoamaan kaikille EU:n työntekijöille täysimääräisen pääsyn yhteisön työmarkkinoille, ja tällaisella vapaudella on suuri symbolinen merkitys Euroopan kansalaisille.
<P>
Jotta tämä olisi mahdollista, jäsenvaltioiden on osallistuttava aktiivisesti konkreettisin toimin virtuaalisten rajojen poistamiseen EU:ssa, sillä ne haittaavat kansalaisten vapaata liikkuvuutta, kun nämä kohtaavat hallinnollisia ja oikeudellisia vaikeuksia asuessaan ja työskennellessään toisessa jäsenvaltiossa.
<P>
Vapaan liikkuvuuden on oltava todellista kaikille EU:n kansalaisille, erityisesti talouskriisin aikana, kun tarve edistää työvoiman rajoittamatonta liikkuvuutta korostuu. Liikkuvuus voi olla itsesäätelevää ja taata joustavuuden sekä vähentää pimeää työtä ja työttömyysastetta.
<SPEAKER ID="999" NAME="Silvia-Adriana Ţicău  " AFFILIATION="S&amp;D">
kirjallinen. - (RO) EU kohtaa näinä aikoina valtavia haasteita: talous- ja rahoituskriisin, työttömyyden hälyttävän lisääntymisen ja ilmastonmuutoksen. Tällä hetkellä EU:n työttömyysaste on 8,9 prosenttia, ja 19 prosenttia alle 16-vuotiaissta ja ikääntyneistä altistuu köyhyysriskille. Ihmiset menettävät työpaikkansa, monet yritykset tekevät konkurssin, ja kansalliset talousarviot ovat suuresti alijäämäisiä. EU:n puheenjohtajavaltio Ruotsilla on valtava vastuu kansalaisia kohtaan. Sen on palautettava toivo kunnollisesta elintasosta ja luotava perusta talouden elpymiselle saamalla kaikki vetämään yhtä köyttä. Tällaisia toimenpiteitä ovat energiatehokkuuden lisääminen, uusiutuvien energialähteiden käyttö ja EU:n energiavarmuuden parantaminen, jotka sisältyvät puheenjohtajavaltio Ruotsin painopistealoihin. Toivon puheenjohtajavaltio Ruotsin aloittavan vaurauden ajanjakson, joka takaa seuraavien 40-50 vuoden talouskasvun aikakauden. Uskon, että meidän on enemmän kuin koskaan aikaisemmin investoitava koulutukseen, tutkimukseen, energiatehokkuutteen ja ennen kaikkea ihmisiin. Ruotsi on tunnettu sosiaalipolitiikastaan ja korkeasta elintasostaan. Tämän vuoksi haluan Euroopan parlamentin kollegojeni ja kaikkien Euroopan kansalaisten kanssa toivoa teille menestystä, ja toivomme tämän puheenjohtajakauden toimivan ponnahduslautana uuteen tulevaisuuteen.
<SPEAKER ID="106" NAME="Georgios Toussas  " AFFILIATION="GUE/NGL">
kirjallinen. - (EL) Puheenjohtajavaltio Ruotsin painopistealat osoittavat EU:n ruohonjuuritason vastaisen hyökkäyksen eskaloitumisen, jolla pyritään turvaamaan Euroopan yhteisen pääoman tuottavuus siirtämällä kapitalistisen taantuman taakka työväenluokan ja ruohonjuuritason luokan harteille. Puheenjohtajavaltio Ruotsi pyrkii nopeuttamaan kapitalistista uudelleenjärjestelyä Lissabonin strategian yhteydessä. Tämän työväenluokan vastaisen hyökkäyksen keskuksena ovat palkkojen ja eläkkeiden leikkaukset, työsuhteiden, työntekijöiden oikeuksien ja sosiaaliturvan sekä vakuutusjärjestelmien täydellinen romuttaminen ja terveydenhuollon ja koulutuksen yhä suurempi kaupallistaminen.
<P>
Suunnitellaan vihreää taloutta, jotta pääomalle voidaan avata uusia tuottavia toimialoja ilmastonmuutoksen torjumisen verukkeella.
<P>
Terrorismin ja järjestäytyneen rikollisuuden torjunnan nimissä Tukholman ohjelmalla pyritään vahvistamaan edelleen porvarillista politiikkaa, jotta ruohonjuuritason reaktiot voidaan torjua ja käynnistää maahanmuuttajien vastaisia sortotoimia.
<P>
Itämeren strategia on tehnyt tietä euron yhdistämien monopolien entistä aggressiivisemmalle lähestymistavalle EU:n itärajoilla olevissa valtioissa pyrittäessä vahvistamaan imperialistista kilpailuasemaa.
<P>
Käyttämällä niin kutsuttuja takeita hämäyksenä ja ilmiselvänä pakkokeinona pyritään saamaan irlantilaisten äänet ruohonjuuritason vastaisen Lissabonin sopimuksen täytäntöönpanolle.
