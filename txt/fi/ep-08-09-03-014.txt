<CHAPTER ID="014">
Vuosituhannen kehitystavoitteet - Tavoite 5: äitien terveyden parantaminen (keskustelu) 
<SPEAKER ID="250" NAME="Puhemies">
(IT) Esityslistalla on seuraavana neuvoston ja komission julkilausumat vuosituhannen kehitystavoitteista - tavoite 5: äitien terveyden parantaminen.
<SPEAKER ID="251" NAME="Jean-Pierre Jouyet">
neuvoston puheenjohtaja. - (FR) Arvoisa puhemies, arvoisa komission jäsen, hyvät naiset ja herrat, Euroopan parlamentin tapaan neuvosto pitää hyvin tärkeänä sitä, että vuosituhannen kehitystavoitteet saavutetaan kaikkialla maailmassa vuoteen 2015 mennessä. Ja erityisen tärkeää neuvostolle on se, että tavoite äitiyskuolleisuuden vähentämisestä kolmella neljäsosalla vuosien 1990 ja 2015 välisenä aikana saavutetaan.
<P>
Tähän liittyen Euroopan unioni muistuttaa, että jatkuva edistys tällä alalla edellyttää naisten ja tyttöjen oikeuksien kunnioittamista ja edistämistä siten, että heille taataan terveyspalvelut, erityisesti seksuaaliterveyspalvelut, ja että heitä suojellaan AIDSilta. Kaikki kolme EU:n toimielintä ovat tehneet selväksi yhteisen halunsa parantaa äitien terveyttä kehitysmaissa; ne allekirjoittivat 20. joulukuuta 2005 kehityspolitiikkaa koskevan eurooppalaisen konsensuksen, jossa äitien terveys määritetään yhdeksi EU:n kehitysyhteistyöpolitiikan ensisijaisista tavoitteista. Meillä on nyt käytössämme tarvittavat rahoitusvälineet, jotta voimme toteuttaa tämän tavoitteen esimerkiksi Euroopan unionin ja Afrikan välisen vuosituhannen kehitystavoitteita koskevan kumppanuuden kautta. Kuten tiedätte, terveyden alalla haasteet ovat edelleen merkittävät. Ne mainittiin Yhdistyneiden Kansakuntien vuosikertomuksessa. Joka vuosi kuolee edelleen 500 000 naista raskauden tai synnytyksen aiheuttamiin komplikaatioihin, joita ei kyetä hoitamaan. Näitä kuolemia ei voida toistaiseksi estää, jollemme edisty lainkaan tavoitteissamme. Todennäköisyys sille, että nainen kuolee äitiyden vuoksi, on Saharan eteläpuolisessa Afrikassa yksi kuudestatoista, kun se on kehittyneissä maissa yksi 3 800:sta. Näiden haasteiden merkittävyyden ja tämän täysin kestämättömän tilanteen huomioon ottaen neuvosto on päättänyt vauhdittaa ja vahvistaa toimiaan. Kesäkuussa neuvosto hyväksyi toimintasuunnitelman. Sen mukaan EU tukee kiireisesti toimia, joilla saavutettaisiin vuonna 2005 asetettu lisääntymisterveydenhuollon saatavuutta koskeva tavoite sekä vuoden 2010 välitavoitteet. Näiden tavoitteiden mukaan, kuten tiedätte, pyritään joka vuosi pelastamaan neljä miljoonaa lasta enemmän - näistä kaksi miljoonaa Afrikassa - sekä lisäämään joka vuosi 35 miljoonalla sellaisten synnytysten määrää, jotka ovat terveydenhuollon ammattilaisten avustamia - näistä 13 miljoonaa Afrikassa. Jos haluamme alentaa äitiyskuolleisuutta kolmella neljäsosalla vuoteen 2015 mennessä, vuoteen 2010 mennessä on lisättävä joka vuosi terveydenhuollon ammattilaisten avustamien synnytysten määrää 21 miljoonalla.
<P>
EU tukee tavoitetta, jonka mukaan vuoteen 2010 mennessä Afrikassa lisättäisiin 50 miljoonalla niiden naisten määrää, joilla on käytössään nykyaikaiset ehkäisyvälineet ja mahdollisuus käyttää yleisemmin perhesuunnittelupalveluja. Neuvoston hyväksymän toimintasuunnitelman mukaan EU osallistuu myös rahoitusvajeen korjaamiseen, jotta edellä mainitut tavoitteet voidaan saavuttaa vuoteen 2010 mennessä. Voin kertoa teille, että Maailman terveysjärjestön arvioiden mukaan rahoitusvaje on tällä hetkellä yli 13 miljardia euroa.
<P>
Jos Euroopan komissio katsoo - ja komission jäsen kertoo meille pian, onko niin - että rahoitusvajeen poistamiseksi EU:n antamaa tukea on ennen vuotta 2010 lisättävä kahdeksalla miljardilla eurolla, josta kuusi miljardia euroa kohdistettaisiin Afrikan maille, niin sekä kumppanuusmaat että avunantajat on ehdottomasti otettava sidosryhmiksi tuleviin haasteisiin tartuttaessa.
<P>
Puheenjohtajavaltio onkin tässä suhteessa vakuuttunut, että kehitysmaiden terveydenhuoltojärjestelmien vahvistaminen on ensisijainen päämäärä vuosituhannen kehitystavoitteita toteutettaessa. Suunnitelmissa on useita konkreettisia toimia: Puheenjohtajavaltio ja komissio valmistelevat yhteistä asiakirjaa terveysuhkien torjunnasta. Kehitysyhteistyöministerit tapaavat 29.-30. syyskuuta Bordeaux'ssa pidettävässä epävirallisessa kokouksessa, jossa käsitellään marraskuun neuvoston päätelmiä ja tulevia puheenjohtajakausia terveydenhuoltopalveluiden yleiseen saatavuuteen liittyen. Neuvosto aikoo myös tarkastella komission kertomusta EU:n toimintaohjelmasta kehitysmaiden terveydenhuoltojärjestelmiä vaivaavan vakavan henkilöstöpulan ratkaisemiseksi - ja olen korostanut tämän tehtävän tärkeyttä.
<P>
Arvoisa puhemies, arvoisa komission jäsen, hyvät naiset ja herrat, voitte olla varmoja siitä, että neuvosto jatkaa toimiaan ja tekee kaikkensa, jotta Euroopan unioni voi jatkossakin tuoda parannusta äitien terveyteen kehitysmaissa ja etenkin Afrikassa.
<SPEAKER ID="252" NAME="Benita Ferrero-Waldner">
komission jäsen. - (EN) Arvoisa puhemies, oikeus terveyteen on todennäköisesti juuri se perusoikeuksista, jonka kohdalla vallitsee suurin epätasa-arvo nykymaailmassa. Niillä, jotka tarvitsevat sitä eniten, ja niillä, joilla on suurin riski kärsiä huonosta terveydestä ja kuolla ennenaikaisesti, on kaikkein huonoimmat mahdollisuudet saada terveydenhoitoa - usein sitä ei ole saatavilla lainkaan. Tämä on valtava haaste Euroopan unionille ja koko kansainväliselle yhteisölle.
<P>
Euroopan unioni on vahvasti sitoutunut saavuttamaan vuosituhannen kehitystavoitteet. Niihin kuuluu myös äitien terveyttä koskeva tavoite 5, josta keskustelemme tänään.
<P>
Olemme tietoisia siitä, että seksuaali- ja lisääntymisterveyden parantaminen sekä terveydenhuollon rahoituksen lisääminen yleensä edellyttävät huomattavasti johdonmukaisempaa ja monialaisempaa lähestymistapaa. Tämä koskee myös muita vuosituhannen kehitystavoitteita. Terveyden alalla ei voida saavuttaa tuloksia, jollei terveyttä edistäviin järjestelmiin investoida riittävästi. Terveyspolitiikka on otettava osaksi laajempaa sosiaalisen ja taloudellisen kehityksen suunnittelua. Maat tarvitsevat pitkäaikaista ja ennustettavissa olevaa tukea ulkopuolisilta avunantajilta. Avunantajien on nähtävä selkeä yhteys rahoituksen ja tulosten välillä. Lisäksi tarvitaan kipeästi mekanismeja, joiden avulla pidetään kaikki kumppanit tilivelvollisina saavutuksistaan kansainvälisten sopimusten nojalla.
<P>
Kehitysmaissa elävät köyhät - naiset, miehet ja lapset - kärsivät hyvin erilaisista ja toisiinsa liittyvistä seksuaali- ja lisääntymisterveyden ongelmista. Niitä ovat esimerkiksi HIV/AIDS, sukupuolitaudit, yllättävä tai ei-toivottu raskaus, raskauteen ja synnytykseen liittyvät komplikaatiot, sukupuolielinten silpominen, hedelmättömyys, seksuaalinen hyväksikäyttö, vaarallisissa olosuhteissa tehty abortti sekä kohdunkaulan syöpä. Yhdessä nämä tekijät aiheuttavat paljon kärsimystä ja monia ennenaikaisia kuolemia. Köyhyys ja naisten toisarvoisuus yhteiskunnassa pahentavat ongelmia, jotka johtuvat pääasiassa siitä, ettei asianmukaisia terveyspalveluja ja tietoa ole saatavilla ja ettei ammattitaitoista henkilöstöä eikä lisääntymisterveyteen liittyviä tuotteita saada riittävästi.
<P>
Näin ollen äitien terveyden parantaminen ja äitiyskuolleisuuden vähentäminen ovat olleet keskeisiä tekijöitä toimissa, joita Euroopan komissio on toteuttanut terveyden ja kehitysyhteistyön alalla. Ponnisteluistamme ja vuosituhannen kehitystavoitteista huolimatta tavoite 5 on kuitenkin ehkä juuri se tavoite, jossa ollaan eniten jäljessä maailmanlaajuisesti - ja erityisesti Afrikassa, kuten on jo todettu. Tämä on erittäin vakava asia varsinkin sen takia, että äitien kuolemat tapahtuvat kotona, kaukana terveyspalveluista, eikä niistä useinkaan pidetä minkäänlaista kirjaa. Siten äitiyskuolleisuusaste saattaa olla todellisuudessa jopa suurempi kuin ne puoli miljoonaa tapausta vuodessa, joista saamme tiedon tilastojen perusteella.
<P>
Politiikan näkökulmasta on toinenkin kysymys, joka aiheuttaa huolta: yhä useammin seksuaaliterveyttä ja lisääntymisterveyttä sekä niitä koskevia oikeuksia ei aseteta ohjelmissa etusijalle sen vuoksi, että abortti on niin arka aihe. Toimiessamme näin kuitenkin unohdamme, että monissa kumppanuusmaissamme naiset ovat epätasa-arvoisessa asemassa eikä heillä ole mitään sananvaltaa sen suhteen, kuinka monta lasta he saavat, tai heidät pakotetaan seksisuhteisiin jopa kumppanin kanssa, jolla todennäköisesti on HIV-tartunta. Emme saa unohtaa niitä lukuisia raiskauksen uhreja, nuoria tyttöjä ja naisia, jotka saamiensa vammojen ja traumojen lisäksi joutuvat usein sukulaistensa ja yhteisönsä hylkäämiksi.
<P>
Siksi suunnittelemme suoran tuen myöntämistä kymmenennestä Euroopan kehitysrahastosta sekä komission talousarviosta terveydenhuollon parantamiseen 31 kehitysmaassa. Monissa näistä maista on erittäin korkea äitiyskuolleisuus ja hyvin huono terveydenhuoltojärjestelmä.
<P>
Tässä mielessä terveydenhuollon tuloksiin yhdistetty talousarviotuki on tärkeä väline äitiyskuolleisuuden vähentämiseksi. Jotta tuki olisi paremmin ennustettavissa, komissio ottaa joissakin kumppanuusmaissa käyttöön uuden rahoitusmenettelyn, niin kutsutun vuosituhattavoitteiden sopimusmekanismin. Sen avulla talousarviotukea annetaan pidemmällä aikavälillä ja tuki yhdistetään sovittuihin tuloksiin, jotka edesauttavat vuosituhannen kehitystavoitteiden saavuttamista. Tämän ansiosta hallitukset voivat rahoittaa terveydenhuoltojärjestelmän toistuvia kuluja, kuten terveydenhuoltohenkilöstön palkkoja. Tämä on ratkaisevan tärkeää, jotta perusterveydenhuollon saatavuutta voidaan parantaa turvallisten synnytysten ja tavoitteen 5 edistymisen varmistamiseksi.
<P>
Tiedämme kuitenkin, että tämänhetkiset toimet äitien terveyden tukemiseksi eivät riitä ja että tarvitaan enemmän ponnisteluja vallitsevan tilanteen muuttamiseksi. Tämän vuoksi Euroopan unionin neuvosto hyväksyi 24. kesäkuuta 2008 vuosituhannen kehitystavoitteita koskevan EU:n toimintasuunnitelman, jossa komissio ja jäsenvaltiot sitoutuvat lisäämään terveydenhuoltoon osoitettua tukea vuoteen 2010 mennessä kahdeksalla miljardilla eurolla, kuten jo todettiin, ja kuusi miljardia euroa tästä summasta kohdistetaan Afrikan maille.
<P>
Vuosituhannen kehitystavoitteita koskevassa toimintasuunnitelmassa määritetään tavoitteen 5 osalta kaksi tärkeää tavoitetta vuoteen 2010 mennessä: ensinnäkin on lisättävä terveydenhuollon ammattilaisten avustamien synnytysten määrää 21 miljoonalla ja toiseksi on lisättävä 50 miljoonalla niiden naisten määrää, joilla on nykyaikaiset ehkäisyvälineet käytössään.
<P>
Komission - mutta myös jäsenvaltioiden - on nyt yhdessä tehtävä tästä totta. Olemme tehneet sitoumuksen ja pyrimme määrätietoisesti parantamaan synnyttävien naisten tilannetta köyhissä maissa. Synnytys kun on mielestäni maailman luonnollisin asia. Ulkoasioista vastaavana komission jäsenenä ja Louis Michelin sijaisena olen iloinen voidessani tänään sanoa näin, koska naisena tunnen hyvin suurta yhteisvastuuta.
<P>
(Suosionosoituksia)
<SPEAKER ID="253" NAME="Filip Kaczmarek" LANGUAGE="PL">
Arvoisa puhemies, arvoisa komission jäsen, vuosituhannen kehitystavoite 5 on hyvin tärkeä tavoite, koska se liittyy elämänlaadun ohella myös itse elämään, eli sen alkuun ja jatkuvuuteen. Vuosituhannen kehitystavoitteen 5 merkitys on sitäkin suurempi sen vuoksi, että sen menestyksellinen toteuttaminen ei tule rahallisesti kovin kalliiksi. Tälläkin hetkellä eri puolilla maailmaa toteutetaan jo erilaisia ohjelmia ja hankkeita, joiden avulla perinataalikuolleisuutta on vähennetty huomattavasti, eivätkä niiden kustannukset ole olleet erityisen suuret. Tästä huolimatta tulokset ovat olleet tavoitteen 5 osalta joillakin alueilla vaatimattomia tai erittäin vaatimattomia. Lisäksi joillakin alueilla, erityisesti Saharan eteläpuolisessa Afrikassa, edistystä ei ole tapahtunut vuoden 2000 jälkeen. Ilmiö on hyvin huolestuttava, sillä se tarkoittaa, että vuosituhannen kehitystavoite 5 on yleisesti katsottuna vakavasti uhattuna.
<P>
Valitettavasti joissakin kehittyneissä maissa on yhä havaittavissa taipumusta liittää ongelma ideologiaan ja keskittyä yhteen todella kiistanalaiseen aiheeseen, nimittäin lisääntymisoikeuksiin. Tämä asia on jo mainittu tänään. Kuitenkin yksi merkittävimmistä äitien kuolemantapausten aiheuttajista on vaarallisissa olosuhteissa tehdyt abortit. Katsoipa asiaa miltä kannalta tahansa, on loogista, että aborttien rajoittaminen vähentäisi äitiyskuolleisuutta. Varmasti olisi helpompi vähentää aborttien määrää ylipäätään kuin lisätä niin kutsuttujen ”turvallisten” aborttien määrää.
<P>
Näin ollen on vaikeaa tukea väitettä, jonka mukaan lisääntymisterveyden pitäisi olla kehityspolitiikan ensisijainen tavoite. Se on tärkeä asia, mutta ensisijaisena tavoitteena pitäisi varmasti jatkossakin olla köyhyyden torjunta (olen samaa mieltä komission jäsenen kanssa), naisten aseman parantaminen sekä kehittyneiden maiden tekemien lupausten pitäminen. Ensisijaisten tavoitteiden valitseminen on hyvin tärkeää, sillä jos ne valitaan väärin, toteutetut toimet voivat osoittautua epäsuotuisiksi. Sisällytämme muun muassa kokemusten ja parhaiden käytäntöjen vaihdon standardikohtana päätöslauselmiin, mutta jos tavoite ei ole asianmukainen, kokemusten ja parhaiden käytäntöjen vaihto voi olla tehotonta tai suorastaan epämieluisaa.
<P>
On myös pidettävä mielessä, että omien sääntöjemme ja standardiemme tyrkyttäminen muissa maissa ja yhteiskunnissa on moraalisesti epäilyttävää. Etiikan nimissä tukeamme saavien maiden pitäisi itse päättää, mikä on hyvää ja hyväksyttävää. Meidän ei pitäisi esimerkiksi sanoa, että abortti on hyvä ratkaisu. Tämä voisi olla ristiriitaista sekä perusteetonta sekaantumista toisten asioihin: ristiriitaista sen takia, että haluamme nostaa syntyvyyttä Euroopassa, kun samalla edistämme sen laskemista muissa maissa, ja perusteetonta sekaantumista toisten asioihin sen takia, että kukaan ei ole antanut meille oikeutta vaikuttaa eettisiin päätöksiin muissa maissa.
<P>
Minun mielestäni meidän pitäisi keskittyä sellaisiin asioihin, jotka eivät ole kiistanalaisia, etenkin sen takia, että tällaisia asioita on paljon ja olemme niistä kaikki yhtä mieltä. Niitä ovat esimerkiksi koulutus, naisten aseman vahvistaminen, äitiyden suojelu, hyvä ravitsemus, mahdollisuus saada ammattitaitoista sairaanhoitoa ja synnytyspalvelua. Nämä ovat asioita, joihin voimme yhdessä keskittyä ja edesauttaa siten vuosituhannen kehitystavoitteen 5 saavuttamista.
<SPEAKER ID="254" NAME="Alain Hutchinson">
PSE-ryhmän puolesta. - (FR) Arvoisa puhemies, arvoisa neuvoston puheenjohtaja, arvoisa komission jäsen - jolle haluan toivottaa hyvää syntymäpäivää - en aio viitata tekstiin, joka minun oli tarkoitus lukea teille ryhmäni puolesta, koska olemme mielestäni juuri keskellä erityisen tärkeää keskustelua.
<P>
Kyseessä oleva vuosituhannen kehitystavoite, tavoite 5, on erittäin tärkeä, koska se koskee naisia ja heidän kärsimyksiään raskauden aikana. Koska havaitsemme, ettemme onnistu saavuttamaan tavoitetta, meidän on luovuttava äärimmäisen tekopyhästä asenteestamme sekä analyyseista, joita Euroopassa teemme, koska tiedämme, näemme ja voimme osoittaa, millainen tilanne on Afrikassa paikan päällä, eli kylissä, maaseudulla ja viidakossa. Suutuin hieman siitä, mitä kollega Filip Kaczmarek juuri sanoi, enkä sen vuoksi lue kirjoittamaani puheenvuoroa. Ei voida väittää, että abortti olisi joku ihmelääke kaikkiin naisten, joiden täytyy synnyttää, ongelmiin. Ei todellakaan. Meidän täytyy löytää tarvittavat keinot varmistaaksemme, että näillä naisilla on kaikki, mitä he tarvitsevat: koulutus, kunnollinen perhesuunnittelu, ehkäisy sekä tarvittaessa myös mahdollisuus keskeyttää omasta tahdostaan raskaus turvallisissa olosuhteissa - mutta se ei ole se mihin pyrimme. On hyvin vaikeaa sanoa asioita selvästi parlamentissa, koska täällä on ihmisiä, jotka moraalin ja joskus myös konservatismin nimissä estävät meitä toteuttamasta kunnollisia toimenpiteitä, tehokkaita toimenpiteitä kyseisissä maissa elävien naisten hyväksi.
<SPEAKER ID="255" NAME="Beniamino Donnici" LANGUAGE="IT">
Arvoisa puhemies, hyvät naiset ja herrat, olemme työstäneet yhteistä päätöslauselmaesitystä äitiyskuolleisuudesta huomioiden, että äitiyskuolleisuuden vähentämistä kolmella neljäsosalla vuosien 1990 ja 2015 välisenä aikana koskevan tavoitteen 5 toteuttamisessa ollaan pahasti jäljessä. Siksi tarvitaan voimakasta aloitetta, voimakasta ja konkreettista aloitetta kansainväliseltä yhteisöltä, ja vain oikeuksiin ja arvoihin perustuva Eurooppa voi tulkita sitä ja taata sen.
<P>
Panemme merkille neuvoston puheenjohtaja Jouyet'n sekä komission jäsen Ferreron vakuuttelut, mutta meidän on pikaisesti siirryttävä sanoista tekoihin. Äitiyskuolleisuus ja lapsikuolleisuus ovat kuitenkin tärkeimmät inhimillisen kehityksen mittarit. Ei siis ole hyväksyttävää, kuten olemme jo todenneet, että tällä hetkellä yli puoli miljoonaa naista kuolee joka vuosi synnytyksen aikana.
<P>
Kuten kaikki tiedämme, suurin osa näistä naisista elää Saharan eteläpuolisessa Afrikassa, jossa yksi ihminen kuolee joka minuutti. Kuten olemme todenneet, kehittyneissä maissa elävillä naisilla vastaava riski on yksi 3 700:sta. Luvut vaikuttavat vieläkin dramaattisimmilta, jos tarkastelemme sitä, miten rohkaisevaa edistystä on samanaikaisesti saavutettu joissakin keskitulotason maissa Itä-Aasiassa, Kaakkois-Aasiassa, Pohjois-Amerikassa, Latinalaisessa Amerikassa sekä Pohjois-Afrikassa. Se osoittaa, että tämä kamala tilanne on ratkaistavissa.
<P>
Meidän mielestämme tämä päätöslauselma onkin hyvin ajoitettu, selväsanainen sekä kattava. Siinä ehdotetaan strategioita, joiden avulla tähän välittömään globaaliin terveyskriisiin voidaan reagoida, sekä tunnustetaan, että asianmukaisen terveydenhuollon saatavuus on ihmisten perusoikeus.
<P>
Lopuksi toivon, että ryhmien välillä saavutettu arvokas kompromissi tästä ahdistavasta ongelmasta saa taakseen mahdollisimman laajan tuen parlamentissa ja että yhteisen päätöslauselman hyväksyminen saa aikaan konkreettisia toimia kaikkien toimielinten ja jäsenvaltioiden taholta sekä edistää asianmukaisia investointeja liikenteeseen, lääkintälaitteisiin, laitteiden käyttäjien koulutukseen, peruskoulutukseen, turvallisuuteen sekä naisten vapauttamiseen, jotta tämä ihmiskunnalle ratkaisevan tärkeä tavoite voidaan saavuttaa vuoteen 2015 mennessä.
<SPEAKER ID="256" NAME="Ewa Tomaszewska" LANGUAGE="PL">
Arvoisa puhemies, perinataalikauden kuolleisuus on edelleen hyvin järkyttävä ilmiö, jota ei myöskään voida selittää lääketieteellisen tietämyksen heikolla tasolla. Raskaana olevien naisten terveydentilan parantaminen on vieläkin vakavampi ongelma nyt, kun väestökehitys on romahtamassa.
<P>
On syytä pitää mielessä, millaista silpomista abortti on naisen kannalta. Emme voi elää tämän dilemman kanssa: jos hyväksyy lapsensa tappamisen, saattaa selvitä hengissä. Perinataalikauden kuolleisuuden vähentäminen 75 prosentilla vuoden 1990 tasosta vuoteen 2015 mennessä edellyttää, että naisten terveydentilaa parannetaan yleisesti ja että terveydenhuoltoon ja ennaltaehkäisevään koulutukseen suunnataan enemmän rahaa.
<P>
Kaikkein pahin tilanne on eteläisessä ja Saharan eteläpuolisessa Afrikassa sekä Aasiassa. Joka vuosi puoli miljoonaa naista maksaa hengellään halunsa saada jälkikasvua. HIV- ja malaria-tartunnan saaneiden naisten tapauksessa ainut uhka ei kohdistu äidin terveyteen, vaan uhkana on myös se, että lapsi saa tartunnan. Tässä yhteydessä on korostettava sitä, että yksi tärkeistä kielteisistä tekijöistä on köyhyys, ja kyseisen ongelman ratkaisemiseen olisi osoitettava rahoitusta. Tämä tilanne osoittaa hyvin erityisellä tavalla ihmisten välisen solidaarisuuden merkityksen. Sen tunnustaminen, että naisten terveys - tulevien äitien terveys - on ensisijainen tavoite, sekä kansainvälisten joukkojen liikkeelle saaminen raskaana olevien naisten terveyden parantamiseksi muodostavat suuren haasteen.
<SPEAKER ID="257" NAME="Kathalijne Maria Buitenweg">
Verts/ALE Group-ryhmän puolesta. - (NL) Arvoisa puhemies, olen ollut tämän parlamentin jäsen yhdeksän vuotta, ja tänä aikana olen saanut kaksi lasta. Toinen on nyt iältään kaksi ja toinen melkein kahdeksan vuotta. Raskausaika on tietenkin aina täynnä jännitystä - ainahan sitä miettii, syntyykö lapsi täysin terveenä - mutta voin rehellisesti sanoa, etten kummankaan raskauteni aikana miettinyt, selviäisinkö itse hengissä. Mitä suunnatonta luksusta!
<P>
Joitakin lukuja on jo mainittu. Euroopassa harvempi kuin yksi nainen 3 800:sta kuolee raskauteen liittyvien syiden takia, mutta luku on erittäin paljon korkeampi joissakin Afrikan maissa, joissa se on yksi 16:sta. Nigerin osalta suhdeluku oli yksi seitsemästä. Yksi syy tähän ovat vaarallisissa olosuhteissa tehdyt abortit. Toivon, etteivät ne olisi totta, mutta tähän tarvittaisiin esimerkiksi sellaisia muutoksia kuin ehkäisyvälineiden jakelu tai miesten pidättäytyminen. Muita syitä ovat sairaanhoitopalvelujen puuttuminen tai viivästykset avun saannissa, liian monta peräkkäistä raskautta tai raskaaksi tuleminen liian nuorena.
<P>
Suuret erot Euroopan ja monien muiden maiden välillä osoittavat, että investoinnit kannattavat. Tämä on itsestään selvää: terveydenhuoltoon investoimalla voidaan vähentää äitiyskuolleisuutta. Siltikin asian eteen tehdään hyvin vähän. Vuonna 1987 noin puoli miljoonaa naista kuoli vuosittain raskauden tai synnytyksen aikana, ja luku on sama vuonna 2008. Tämä on todella masentavaa. En salaile kyynisyyttäni. Minusta vaikuttaa siltä, että AIDSin torjuntaan kiinnitetään paljon enemmän huomiota, koska siihen kuolee myös miehiä. Komission jäsen Ferrero-Waldnerin sekä neuvoston puheenjohtajan sanat kuitenkin rohkaisevat minua, ja haluaisin lämpimästi kiittää komission jäsentä hänen pitämästään puheesta.
<P>
Äitiyskuolleisuus ja itsemääräämisoikeus ovat selvästi yhteydessä toisiinsa. Hiljattain tehdyn tutkimuksen mukaan noin 200 miljoonaa naista kehitysmaissa haluaisi synnyttää vähemmän lapsia, mutta puolilla heistä ei ole mahdollisuutta käyttää ehkäisyä tai saada seksivalistusta. Tämä aiheuttaa 52 miljoonaa ei-toivottua raskautta joka vuosi, mistä meidän on oltava huolissamme. Kofi Annanin mukaan nälän ja köyhyyden torjuminen on jo lähtökohtaisesti tuomittu epäonnistumaan, jos kansainvälinen yhteisö ei kykene vahvistamaan naisten oikeuksia. Euroopan unioni on ainutlaatuisessa asemassa voimistaakseen vaatimusta naisten tasavertaisista oikeuksista kaikkialla maailmassa. Haluamme kyllä sitä, mutta tällä hetkellä kaihdamme todellista vastuutamme.
<P>
Näin ollen haluaisin, että EU perustaa naisten oikeuksien eurooppalaisen lähettilään. Enemmistö parlamentissa on jo ilmaissut tukensa tälle ajatukselle, ja haluaisin pyytää myös komission jäsentä tukemaan sitä. Kyse olisi korkean tason diplomaatista, joka voi käyttää ääntään EU:n puolesta tai toimia sovittelijana naisiin kohdistuneissa väkivaltatapauksissa. Hän antaisi ehdotuksia ministerineuvostolle sekä Euroopan komissiolle ja olisi tilivelvollinen Euroopan parlamentille. Tarvitsemme liikkeelle panevaa voimaa, jonkun, joka varmistaa, että kaikissa ehdotuksissamme huomioidaan naisten oikeudet, jotka ovat niin keskeisessä asemassa.
<P>
Arvoisa puhemies, olen jo esittänyt tämän ehdotuksen puheenjohtajavaltio Ranskan edustajalle. Hän sanoi pitävänsä sitä mielenkiintoisena. Haluaisin kysyä neuvoston puheenjohtajalta, mitä hän aikoo tehdä asiassa. Minulla on ehdotus tässä myös ranskaksi ja saksaksi. Annan sen hänelle ja toivon todella, että naisten oikeuksien lähettiläs perustetaan, koska tarvitsemme tällaista liikkeelle panevaa voimaa todellisen muutoksen aikaan saamiseksi.
<SPEAKER ID="258" NAME="Feleknas Uca">
GUE/NGL-ryhmän puolesta. - (DE) Arvoisa puhemies, arvoisa komission jäsen, arvoisa neuvoston puhemies, tämänhetkiset tilastot osoittavat, että vuosituhannen kehitystavoitteessa 5 ollaan yleisesti pahasti jäljessä ja että äitiyskuolleisuus jopa kasvaa Afrikassa ja Etelä-Aasiassa.
<P>
Vuosittain 536 000 naista kuolee raskauden tai synnytyksen takia. Näistä kuolemista 99 prosenttia tapahtuu kehitysmaissa. Afrikassa joka kuudestatoista nainen kuolee raskauden tai synnytyksen aikana. Teollisuusmaissa tämä todennäköisyys on huomattavasti pienempi. Yleisimmin kuoleman aiheuttaa verenvuoto, tulehdukset tai laittomat abortit. Noin 68 000 naista kuolee joka vuosi vaarallisissa olosuhteissa tehdyn abortin takia, ja miljoonat naiset saavat elinikäisiä vammoja tai muita terveyshaittoja. Itse asiassa 97 prosenttia kaikista vaarallisista aborteista tehdään kehitysmaissa.
<P>
Joka minuutti jossain päin maailmaa kuolee nainen raskauden tai synnytyksen takia. Meillä on sekä moraalinen velvollisuus että mahdollisuus estää tämä. Yleiset terveydenhoitopalvelut, sairaanhoito sekä raskaus- ja synnytysneuvonta on saatava kiireesti naisten saataville kehitysmaissa, etenkin maaseutu-alueilla.
<P>
Vaadin myös perhesuunnittelua, johon tehokkaiden ehkäisyvälineiden saatavuus ja turvalliset abortit myös kuuluvat. Lisääntymisterveyden parantaminen ja kaikenlaisen naisten kokeman syrjinnän poistaminen muodostavat keskeisen ja äärimmäisen tärkeän ehdon sille, että vuosituhannen kehitystavoitteet voidaan saavuttaa vuoteen 2015 mennessä.
<SPEAKER ID="259" NAME="Nils Lundgren">
IND/DEM-ryhmän puolesta. - (SV) Arvoisa puhemies, YK:n julkilausuma vuosituhannen kehitystavoitteista todellakin ansaitsee kaiken mahdollisen tuen meiltä rikkailta eurooppalaisilta. On sekä tragedia että skandaali, että niin moni ihminen tässä maailmassa elää äärimmäisessä köyhyydessä, että niin monet naiset kuolevat raskauden ja synnytyksen takia, että niin monet vauvat kuolevat syntyessään, että niin monilla ihmisillä ei ole mahdollisuutta käyttää turvallista ehkäisyä ja että niin monella HIV:tä tai AIDSia sairastavalla ihmisellä ei ole mahdollisuutta saada antiretroviraalisia lääkkeitä.
<P>
Tämä kamala tilanne ei johdu varojen, teknologian tai lääketieteellisen osaamisen puutteesta. Me tiedämme, miten nuo ongelmat voidaan ratkaista. Sen osoittaa selvästi se tosiseikka, että hyvin monet maat ovat ratkaisseet vastaavat ongelmat jo kauan sitten. Köyhät maat on saatava muuttamaan yhteiskunnallisia instituutioitaan, jotta kehitys todella olisi mahdollista näillä alueilla. Monissa köyhissä maissa, kuten Egyptissä ja Bangladeshissa, on jo edistytty.
<P>
YK:n jäsenvaltiot sitoutuivat tekemään töitä näiden tavoitteiden saavuttamiseksi huolellisen analyysin ja syvällisten poliittisten keskustelujen jälkeen. Kyse on kuitenkin yleisistä kysymyksistä, jotka kuuluvat YK:lle.
<P>
Miksi niitä siis käsitellään täällä EU:ssa? Kansainvälisiä kysymyksiä pitäisi käsitellä kansainvälisellä tasolla, eli YK:ssa, johon kaikki EU:n jäsenvaltiot kuuluvat. EU:n täytyy puuttua sellaisiin asioihin, jotka yhdistävät sen jäsenvaltioita, kuten rajatylittävät kysymykset EU:n sisällä. Se, mitä EU voi ja mitä sen pitäisi tehdä köyhyyden ja sitä kautta myös äitiyskuolleisuuden vähentämiseksi, on yhteisen maatalouspolitiikan lopettaminen mahdollisimman nopeasti.
<SPEAKER ID="260" NAME="Irena Belohorská" AFFILIATION="NI">
(SK) Olen työskennellyt aikoinani kolme vuotta synnytyslääkärinä Afrikassa, joten tämä ongelma merkitsee minulle melko paljon. Euroopan neuvoston aikoinani olin myös esittelijänä äitiyttä käsittelevässä raportissa, jonka mukaan naiset jäivät usein ilman perussuojaa raskauden aikana niin kehitysmaissa kuin Euroopassa.
<P>
Sekä YK että ILO ovat hyväksyneet useita yleissopimuksia ja julistuksia, jotka koskevat naisten ja heidän terveytensä oikeudellista suojelua, mutta niitä ei noudateta eikä ole useinkaan edes ratifioitu. Kehitysmaiden perusterveydenhuollosta voidaan todeta, että koko terveydenhuoltojärjestelmä on hyvin heikko. Vain 10 prosentilla Afrikan väestöstä on mahdollisuus saada terveydenhuoltopalveluja. Siksi äitiyskuolleisuus on hyvin korkea. Afrikassa ei ole riittävästi ammattitaitoista hoitohenkilöstöä eikä lääkäreitä, ja AIDS on edelleen yksi äitiyskuolleisuuden syistä. Maailman kansalaisten protesteista huolimatta naisten ympärileikkauksia tehdään edelleen.
<P>
Aasiassa äitiyden ongelmat törmäävät uskonnon ja kastijärjestelmän asettamiin esteisiin. Tällä alalla tarvitaan kokonaisvaltaista investointitukea terveydenhuollon ja erityisesti äitien ja lasten terveydenhoidon edistämiseksi, mutta tiedämme, että myös lapsikuolleisuus on liian korkea. Suurten tavoitteiden sijasta ehdotamme, että antamiamme varoja käytetään huolellisesti ja käyttöä valvotaan.
<P>
Jotta eurooppalainen rahoitus täyttäisi tarkoituksensa, päämäärän pitää olla selkeä ja ymmärrettävä, ja se on keskitettävä muutamiin tavoitteisiin. Mutta tämä onnistuu vain, jos valvomme niitä.
<SPEAKER ID="261" NAME="Colm Burke" AFFILIATION="PPE-DE">
(EN) Arvoisa puhemies, äitien terveyttä koskevassa vuosituhannen kehitystavoitteessa 5 ei ole edistytty vuoden 2000 jälkeen etenkään Saharan eteläpuolisessa Afrikassa eikä Etelä-Aasiassa. Ja ennen vuotta 2000 edistystä ei ollut juuri ollenkaan.
<P>
Syyskuussa 2000 maailman johtajat hyväksyivät Yhdistyneiden Kansakuntien vuosituhannen julistuksen, jossa he lupasivat maidensa ponnistelevan äärimmäisen köyhyyden vähentämiseksi vuoteen 2015 mennessä vuosituhannen kehitystavoitteiden avulla. Yksi kahdeksasta vuosituhattavoitteesta liittyy äitien terveyteen, jota koskevat luvut ovat pysyneet samana 20 vuotta. Yli puoli miljoonaa naista kuolee raskauden tai synnytyksen takia joka vuosi, mikä tarkoittaa yhtä kuolemaa joka minuutti. Näistä kuolemista 99 prosenttia tapahtuu kehitysmaissa. Joissakin Afrikan osissa äitiyskuolleisuuden todennäköisyys on jopa yhden suhde kuuteentoista. Vähiten kehittyneissä maissa vain 28 naista sadasta synnyttää ammattitaitoisen hoitohenkilöstön avustamana. Vuosituhannen kehitystavoitteella 5 on tarkoitus vähentää synnytyksessä kuolleiden naisten määrää kolmella neljäsosalla vuosien 1990 ja 2015 välisenä aikana.
<P>
Kehotan neuvostoa ja komissiota määrittämään ensisijaiset toimet vuosituhannen kehitystavoitteiden ja erityisesti tavoitteen 5 saavuttamiseksi ennen syyskuussa New Yorkissa pidettävää YK:n huippukokousta. Matkustan kuun lopussa YK:n päämajaan New Yorkiin Euroopan parlamentin ulkoasiainvaliokunnan valtuuskunnan mukana ja aion korostaa sitä, miten tärkeää EU:n jäsenvaltioiden on toistaa sitoumuksensa vuosituhannen kehitystavoitteiden saavuttamiseksi vuoteen 2015 mennessä.
<P>
Olemme nyt vuosituhannen kehitystavoitteiden osalta puolessa matkassa, joten on ehdottoman tärkeää, että EU:n jäsenvaltiot nostavat tukensa 0,7 prosenttiin bruttokansantulosta vuoteen 2015 mennessä. Ottaen huomioon, että EU:n antama avustus bruttokansantulosta laskettuna tippui vuoden 2006 0,41 prosentista 0,38 prosenttiin vuonna 2007 - mikä tarkoittaa 1,5 miljoonan euron laskua - kehotan EU:n jäsenvaltioita pitämään kiinni rahoituslupauksistaan. Niiden, jotka eivät ole oikeilla raiteilla, on lisättävä ponnistelujaan. Kehotan neuvoston puheenjohtajaa näyttämään esimerkkiä ja varmistamaan, että ennustettavissa olevaa rahoitusta on riittävästi saatavilla, sekä lisäämään ponnisteluja ihmishenkien pelastamiseksi.
<SPEAKER ID="262" NAME="Glenys Kinnock" AFFILIATION="PSE">
(EN) Arvoisa puhemies, aivan aluksi haluaisin todella kiittää komission jäsentä hänen vahvasta ja rohkeasta kannanotostaan, jota arvostin suuresti.
<P>
Haluaisin myös sanoa Filip Kaczmarekille, että hänen pitäisi tietää, että 19 prosenttia äitiyskuolleisuudesta johtuu vaarallisissa olosuhteissa tehdyistä aborteista. Tähän täytyy todellakin puuttua, eikä pitäisi teeskennellä, että asia voitaisiin hoitaa jollakin toisella tavalla.
<P>
Keskitymme tässä seksuaali- ja lisääntymisterveyteen liittyviin oikeuksiin, mutta kuulemme toiselta puolelta, että siellä on ongelmia päätöslauselmassa käytetyn termistön kanssa. Nähtävästi he eivät pidä, että tässä käytetään sanaa ”oikeudet”, eivätkä he haluaisi käyttää sanaa ”palvelut”. Pelkäänpä, ettei tämä semantiikka menisi kovin hyvin perille tuhansien kärsivien ja äidittömien lasten keskuudessa kehitysmaissa. Tai niiden lasten keskuudessa, joiden äidit ovat kuolleet kipuun, koska puudutusta ei ollut saatavilla, tai joiden äidit ovat kuolleet verenvuotoon, koska tikkauslankaa ei ollut saatavilla, tai joiden äidit ovat kuolleet, koska ei ollut varaa laittaa kolmea senttiä magnesiumsulfaattiin, jolla äidin kuolemaan johtanut verenvuoto olisi voitu estää. Kertokaa heille, että tässä päätöslauselmassa käytetyillä sanoilla on merkitystä. Yrittäkää kertoa heille, että kaikki maksaa liikaa. Nuo elämät ovat arvokkaita, eikä yhdenkään naisen pitäisi kuolla antaessaan toiselle elämän.
<P>
Meidän täytyy huomioida myös se, että jotkut saattavat sanoa, että todellisuudessa naisten asema ja arvo on alhaisempi, emmekä siksi voi muuttaa asioita. Siinä ei ole mitään järkeä. Meidän täytyy muuttaa asioita. Meidän täytyy käsitellä naisvihaa, joka aiheuttaa tätä kärsimystä ja surua.
<P>
Vaadimme muutosta myös puheenjohtajavaltiolta. Vaadimme puheenjohtajavaltiolta toimia, joihin se on sitoutunut vuosituhannen kehitystavoitteiden osalta. Pidimme Euroopan unionin puheenjohtajavaltion edustajan hienoista sanoista, mutta haluamme nähdä enemmän toimintaa.
<P>
Vuosituhannen kehitystavoitteen 5 saavuttaminen merkitsee terveydenhuoltojärjestelmien luomista sekä sen varmistamista, että teemme vihdoinkin jotain sille, että 40 prosenttia maailman naisista synnyttää ilman ammattitaitoista avustusta. Odotamme puheenjohtajavaltion näyttävän esimerkkiä. Ranskan Afrikalle antama tuki esimerkiksi pieneni vuosien 2006 ja 2007 välillä. Ranska on hakoteillä sitoumustensa suhteen, ja meidän täytyy tietää, aikooko puheenjohtajavaltio tarkastella vaatimusta toimien toteuttamisesta ja antaa tarvittavat sitoumukset ennen vuotta 2010.
<P>
Voiko puheenjohtajavaltio kertoa, aiotaanko tällaiset maksusitoumukset tehdä? Aikooko se pitää lupauksensa? Tiedämme, että äitiyskuolleisuutta on torjuttava. Tiedämme, kuinka kallista se on. Valitettavasti tiedämme myös sen, miten kalliiksi tämän tekemättä jättäminen käy.
<SPEAKER ID="263" NAME="Toomas Savi" AFFILIATION="ALDE">
(EN) Arvoisa puhemies, ehkäisyvälineiden käytön tuomitseminen sekä laillisten aborttien estäminen on ollut yksi pahimmista rikoksista ihmiskuntaa vastaan. Jotkut ehkäisyvälineet nimittäin suojaavat myös sukupuolitaudeilta, kuten HIV:ltä. Ne parantavat myös äitien terveyttä, jos niihin yhdistetään riittävä seksivalistus. Laillinen abortti estää ei-toivottujen lasten tuomitsemisen köyhyyteen, nälkään ja sairauksiin. Jos estämme naisia valitsemasta vapaasti, ajaudumme vielä kauemmas vuosituhannen kehitystavoitteiden saavuttamisesta. Äitien terveyden parantaminen edellyttää, että Euroopan unioni tuomitsee Yhdysvaltojen ”global gag rule” -ehdon sekä ehkäisyvälineiden käyttökiellon, jota jotkut kirkot kannattavat.
<SPEAKER ID="264" NAME="Carlo Casini" AFFILIATION="PPE-DE">
(IT) Arvoisat puhemies, komission jäsen ja neuvoston puheenjohtaja, hyvät naiset ja herrat, meillä on ehdoton velvollisuus toimia siten, että naiset voivat toteuttaa tehtäväänsä äiteinä mahdollisimman terveinä. Tämä on varsin selvää. Näin ollen keskustelun kohteena olevassa päätöslauselmaesityksessä tähän suuntaan esitetty toive vaatii tukemme.
<P>
En kuitenkaan voi peitellä vaivaantuneisuuttani, kun kuulen ilmaisua ”lisääntymisterveyspalvelut” käytettävän asiattomasti kansainvälisissä ympyröissä. Haluamme lisääntymisterveyspalveluja, mutta emme voi sallia sitä, että se sisältää myös vapaaehtoisen abortin, joka tarkoittaa ihmishengen traagista lopettamista aivan elämän alussa.
<P>
Puuttumatta siihen, miten kukin meistä suhtautuu abortin laillistamiseen, katson, että äitien terveyttä koskevassa asiakirjassa ei saa unohtaa sitä, että äitiys koskettaa kahta, ei vain yhtä ihmistä. Näin ollen olen tyytyväinen siihen, että kompromissipäätöslauselmassa viitataan sekä lapsen oikeuksista tehtyyn yleissopimukseen että niitä koskevaan julistukseen, joissa käytetään sanaa ”lapsi” myös syntymättömistä lapsista, ja vaaditaan erityispalveluja niin äidille kuin lapselle.
<P>
Mielestäni on aivan oikein, että äitiyden suojelemiseksi laadituissa asiakirjoissa viitataan näihin välineisiin mutta myös muihin aborttia vastustaviin välineisiin. Tässä pitäisi olla kyse hyvinvoinnista, taloudellisesta, sosiaalisesta ja psykologisesta tuesta sekä elämän kunnioittamista edistävästä opetuksesta. Käänteisesti on niin, että jos elämää rajoitetaan ja keskitytään ainoastaan ehkäisyn käyttöön abortti mukaan luettuna, emme saavuta toivottuja tuloksia.
<P>
Euroopassa on maita, kuten Ranska ja Yhdistynyt kuningaskunta, joissa ehkäisyn käyttö on ilman minkäänlaisia epäilyksiä paljon yleisempää kuin muissa maissa mutta joissa aborttien määrä kasvaa virallisten raporttien mukaan jatkuvasti. Haluaisin vain pyytää, että muut parlamentin jäsenet miettivät näitä seikkoja hetken verran.
<SPEAKER ID="265" NAME="Anne Van Lancker" AFFILIATION="PSE">
(NL) Arvoisat puhemies, komission jäsen ja neuvoston puheenjohtaja, haluaisin kiittää komission jäsentä lämpimästi hyvin voimakkaasta julkilausumasta. On totta, että äitiyskuolleisuus osoittaa sen hyvin ahdistavan epätasa-arvon, joka pohjoisen ja etelän naisten välillä vallitsee. On selvää, että lukuisat paikalla olevat parlamentin jäsenet eivät vieläkään ymmärrä tätä. Hyvä kollega Casini, joka vuosi 50 miljoonaa naista tulee tahtomattaan raskaaksi, koska heillä ei ole mahdollisuutta käyttää ehkäisyä. Näistä naisista 42 miljoonaa turvautuu vaarallisissa oloissa tehtyyn aborttiin, jonka takia 80 000 heistä kuolee. Nämä ovat kylmiä tosiseikkoja. Suuri enemmistö näistä naisista elää Saharan eteläpuolisessa Afrikassa, eikä länsimailla todellakaan ole mitään syytä läksyttää näitä naisia.
<P>
Tämä on häpeällistä, koska äitiyskuolleisuus olisi täysin estettävissä, jos naisille vain annettaisiin mahdollisuus seksuaali- ja lisääntymisterveyteen. Maailman terveysjärjestön mukaan perusterveydenhuollon turvaaminen maksaa 34 euroa henkeä kohden vuodessa. Tämä on mahdollista - jos Euroopan unioni käyttää kehitysmaiden itsensä tekemien sitoumusten lisäksi 15 prosenttia kehitysavusta terveydenhuoltoon, kuten seksuaali- ja lisääntymisterveyteen. Mutta tästä se kenkä juuri puristaa. Viime vuosina jäsenvaltiot ovat jatkuvasti vähentäneet investointeja terveydenhuoltoon. Perhesuunnitteluun suunnatut määrärahat ovat melkein puolittuneet vuodesta 1994 lähtien. Jopa Euroopan kehitysrahastosta vain neljä prosenttia käytetään terveydenhuoltoon, kun infrastruktuuriin ja talousarviotukeen menee 30 prosenttia. Näin ollen on selvää, että on aika muuttaa neuvoston sanat ja komission lupaukset selkeiksi hankkeiksi esimerkiksi liittämällä talousarviotuki selkeisiin tuloksiin vuosituhannen kehitystavoitteen 5 osalta ja pelastamalla siten Afrikan naisia.
<SPEAKER ID="266" NAME="Sophia in 't Veld" AFFILIATION="ALDE">
(NL) Arvoisa puhemies, puhun rehellisesti: minun on vähän vaikeaa pitää järkevää puhetta sen jälkeen, mitä tuolla puolella salia istuvat herrat sanoivat. Tämä ottaa erityisesti sydämestä naisena, koska tämä koskee myös minua ja muita naisia tässä parlamentissa. Keskustelun aiheena ei lopulta ole kuitenkaan lääketieteellinen tai rahoitukseen liittyvä ongelma (vaikka olen toki kiitollinen vakuutuksista, jotka koskivat rahoituksen lisäämistä), vaan yhteiskunnallinen ongelma. Kyse on ongelmasta, joka liittyy yhteiskunnan asenteesta naisia kohtaan. Yhteiskunta pitää edelleen maailman kaikkia naisia toisen luokan kansalaisina.
<P>
Rehellisesti sanottuna on mielestäni uskomatonta, että nuo kaksi parlamentin jäsentä voivat sanoa, mitä he juuri sanoivat, tietäen, että puoli miljoonaa naista menettää tämän takia vuosittain henkensä. Tätä on mahdotonta uskoa. Yksikään nainen ei halua aborttia - ei yksikään! Jos muita vaihtoehtoja ei kuitenkaan ole, naisilla täytyy ainakin olla mahdollisuus tehdä se turvallisesti ja laillisesti. Se on naisten oikeus. Olenkin iloinen siitä, että Euroopan neuvosto tukee tätä. Jos emme voi tunnustaa tätä oikeutta, pyyhimme kaikki täällä vain krokotiilin kyyneliä. Näin ollen haluaisin pyytää kaikkia parlamentin jäseniä äänestämään niiden tarkistusten puolesta, joissa tuomitaan Yhdysvaltojen ”global gag rule” -ehto sekä Vatikaanin kondomikielto. Nuo kaksi asiaa ovat suoraan vastuussa miljoonista kuolemista, minkä vuoksi parlamentin on mielestäni tuomittava ne.
<SPEAKER ID="267" NAME="Mairead McGuinness" AFFILIATION="PPE-DE">
(EN) Arvoisa puhemies, olemme epäonnistuneet äitien terveyttä koskevassa politiikassamme kehitysmaissa. Tämän päivän keskustelu on osoittanut sen meille, koska raskauden tai synnytyksen takia kuolevien naisten kokemien kauheuksien vähentämisessä ei ole edistytty lainkaan Jos nainen kuolee Irlannissa synnytykseen, tapaus aiheuttaa voimakasta paheksuntaa ja se tutkitaan täydellisesti, niin harvinaista se on. Olen kiitollinen, että näin on, mutta silti se on järkyttävää. Se, että kehitysmaissa yksi kuudestatoista naisesta kuolee synnytykseen, on pelottava tilastotieto. Ja samalla kun me puhumme täällä omilla hyvinvointialueillamme, Afrikassa on raskaana olevia naisia, jotka tietävät, että heidän henkensä on vaarassa ja että he eivät ehkä elä lapsensa syntymään asti tai huolehtiakseen muista lapsistaan.
<P>
Äitien terveys on osa yleistä terveyttä, ja siihen kuuluu ruoan saatavuus. Elintarviketurva onkin tärkeä asia. Haluaisin myös tuoda esiin erään toisen asian, jota ei ole vielä mainittu. Kiitän komission jäsentä kannanotosta, jonka mukaan terveydenhoitohenkilökuntaa on koulutettava. Tarvitaan suuri määrä koulutettua henkilökuntaa, mutta - olkaamme rehellisiä - kehittyneet maat varastavat jatkuvasti koulutettuja työntekijöitä Afrikasta huolehtimaan ihmisistä Yhdysvalloissa sekä täällä EU:ssa. Meidän on oltava tämän suhteen rehellisiä. Me voimme maksaa heille, ja he haluavat tulla tänne töihin, mutta viemme noilta mailta niiden kouluttamat ihmiset. Ehkä voisitte kommentoida tätä loppupuheenvuorossanne.
<P>
Asiaan, josta nyt keskustelemme, liittyy paljon tuskaa, kärsimystä ja kuolemaa. Olen maininnut lapset, jotka unohdetaan. Suhteista Intiaan vastaava valiokunta vieraili juuri ennen joulua Intiassa, jossa tutustuimme joihinkin erittäin hyödyllisiin EU:n rahoittamiin hankkeisiin: kylien naisille annettiin koulutusta lapsikuolleisuuden ehkäisemiseksi - koska koulutettuja lääkäreitä ja hoitajia ei ole saatavilla. Tämä hyvin pienimuotoinen ohjelma on ollut suuri menestys, koska sen toteuttaminen on perusteellista. Ehkäpä voisimme kokeilla vastaavanlaista ohjelmaa äitiyskuolleisuuden torjunnassa, vaikka tiedämme todella tarvitsevamme kaikki nuo korkeasti koulutetut ja ammattitaitoiset työntekijät.
<SPEAKER ID="268" NAME="Neena Gill" AFFILIATION="PSE">
(EN) Arvoisa puhemies, olen tyytyväinen siihen, että tässä parlamentissa keskustellaan vuosituhannen kehitystavoitteesta 5, koska tässä puhuessani, tällä nimenomaisella hetkellä jossain päin maailmaa nainen menettää henkensä antaessaan toiselle ihmiselle elämän. Se on järkyttävää, mutta kyseisen tavoitteen osalta saavutettu edistys on ollut mitätöntä, kuten olemme saaneet kuulla. Lisäksi tämä on ainut tavoite, jossa ei ole edistytty - joillakin alueilla asiat ovat jopa menneet huonompaan suuntaan.
<P>
Jotkut saattavat väittää, että ongelmaan on kiinnitetty niin vähän huomiota, koska se kohdistuu naisiin ja koska 99 prosenttia näistä kuolemista tapahtuu kehitysmaissa. Kyse on yhdestä maailman suurimmista yhteiskunnallisen epätasa-arvon ongelmista, ja mielestäni EU on - annan tosin tunnustusta komission jäsenen henkilökohtaiselle sitoutumiselle - ollut hyvin hidas sen hoitamisessa.
<P>
Haluaisin näin ollen kysyä komissiolta ja neuvostolta, miten ne aikovat varmistaa lisärahoituksen, jotta tämän budjettikohdan määrärahoja ei lasketa. Jos tarkastellaan esimerkiksi otsaketta 4, jonka ohi lyhytaikaiset kriisit ja luonnonkatastrofit usein menevät, meidän on taattava, että se asetetaan etusijalle sekä unionin sisällä että kansainvälisesti. Pyydän komissiota ja jäsenvaltioita tarkastelemaan uudelleen näiden ohjelmien toteuttamista, jotta kahdeksan käynnissä olevaa ohjelmaa eivät kaatuisi palvelun huonoon laatuun, korruptioon sekä tilinpitovelvollisuuden puutteeseen, jotka ovat estäneet ohjelman edistymisen joissain maissa. Tarvitsemme hyvin suunniteltuja ohjelmia.
<P>
Kuten parlamentin jäsen Mairead McGuinness toi esiin, tutustuimme Intiassa vähäisen rahoituksen hankkeeseen. Sen yhteydessä annettiin matkapuhelin ja vain kahden päivän koulutus yhteyshenkilölle, jonka tehtävä olisi tunnistaa mahdolliset vaaranmerkit raskauden aikana ja sen jälkeen. Tämä yhdistettynä koulutukseen, perustason henkilökohtaiseen hygieniaan ja veden keittämiseen teki ratkaisevan eron elämän ja kuoleman välille. YK on nimennyt tämän vuoden vuosituhannen kehitystavoitteiden toimintavuodeksi, emmekä siis voi enää tyytyä tilanteeseen, vaan meidän on kurottava umpeen traaginen kuilu rikkaan ja köyhän maailman välillä.
<SPEAKER ID="269" NAME="Edite Estrela" AFFILIATION="PSE">
(PT) Arvoisa puhemies, hyvä komission jäsen, pidin kovasti puheenvuorostanne. Diagnoosinne osui oikeaan ja ehdotitte konkreettisia toimenpiteitä. Tarvitsemme toimintasuunnitelmia, rahoitusta sekä tulosten arvioimista. Eli enemmän toimintaa ja vähemmän pitkiä puheita! Meidän on myös kurottava menetetty aika kiinni, sillä kehitysmaissa kuolee vuosittain useita tuhansia naisia sen takia, ettei heillä ole saatavilla riittävästi tietoa tai seksuaali- ja lisääntymisterveyspalveluja. Tilastot eivät ole vain lukuja. Niissä on kyse myös perhetragedioista, orvoiksi jääneistä lapsista sekä menetetyistä ihmishengistä, jotka olisi kuitenkin voitu pelastaa. Eikö tämän ajattelu ja tieto siitä, että tällaista tapahtuu maailmassa, vie yöuniamme?
<P>
Seksuaali- ja lisääntymisterveys on otettava ensisijaiseksi tavoitteeksi. On valitettavaa, että jotkut pyrkivät rajaamaan seksuaali- ja lisääntymisterveyden vain aborttia koskevaksi asiaksi. On kuitenkin tärkeää, että abortin voi tehdä laillisesti ja turvallisesti poikkeustilanteessa, koska vain näin voidaan torjua laittomia abortteja. Kaikilla naisilla jokaisella mantereella on oikeus seksuaali- ja lisääntymisterveyteen. Jos ei ole oikeutta seksuaali- ja lisääntymisterveyteen, ei ole myöskään sukupuolten tasa-arvoa. Komission ja neuvoston on toteutettava tarvittavat toimenpiteet.
<SPEAKER ID="270" NAME="Françoise Castex" AFFILIATION="PSE">
(FR) Arvoisa puhemies, arvoisa komission jäsen, arvoisa neuvoston puheenjohtaja, hyvät naiset ja herrat, epäonnistuminen viidennen vuosituhattavoitteen toteuttamisessa vaikuttaa meihin kaikkiin, koska se on täydellinen esimerkki siitä, ettemme ole onnistuneet edistämään naisten asemaa kaikkialla maailmassa. Olemme yhtä mieltä siitä, että sen olisi pitänyt olla tärkein poliittinen tavoite, koska asia painaa omaatuntoamme. Meillä pitäisi olla myös rohkeutta sanoa, että tuhannet naiset joutuvat tietämättömyyden, laiminlyöntien ja väärän tiedon uhreiksi. Laiminlyönnistä on kyse siinä mielessä, että suurin osa 500 000 äitiyskuolleisuustapauksesta olisi voitu välttää ennaltaehkäisyn ja perusterveydenhuollon avulla. Jakamalla suojaavia hyttysverkkoja olisi esimerkiksi voitu välttää tuhansien naisten kohtaloksi koituneet malariatapaukset. Tietämättömyydestä taas on kyse siinä mielessä, että tyttöjä ja naisia estetään edelleen aivan liian usein saamasta peruskoulutusta, jonka ansiosta he voisivat oppia lukemaan ja ymmärtäisivät siten yksinkertaiset terveys- ja hygieniasuositukset. Ja viimeisenä väärät tiedot: kyse on tietyistä uskonnosta ja perinteistä johtuvista vanhakantaisista ajatuksista. Niiden takia naiset ovat edelleen sietämättömän riippuvaisia muista, menevät hyvin nuorina naimisiin sekä tulevat useita kertoja raskaaksi aivan peräjälkeen. Niiden takia naisten ehkäisyä saatetaan myös pitää tabuna. Näin ollen ryhdymme toimiin: kehitysmaiden asiaa ajavat parlamentaariset verkostot Euroopassa ja Afrikassa tekevät yhteistyötä UNFPAn kautta. Puolustamme terveyttä, lisääntymistä ja naisten mahdollisuutta hallita omaa hedelmällisyyttään. Tarvitsemme riittävää rahoitusta tätä varten, mutta sen lisäksi meidän on muutettava asenteita ja naisten asemaa. Tämä on keskeinen poliittinen tavoite kaikkien noiden maiden kehityksessä.
<SPEAKER ID="271" NAME="Marusya Ivanova Lyubcheva" AFFILIATION="PSE">
(BG) Onnittelen teitä mielipiteestänne, arvoisa komission jäsen. Äitien terveyttä koskevat ongelmat liittyvät useisiin muihin ongelmiin. Yhtäältä niissä on kyse terveydenhuoltojärjestelmästä, mutta toisaalta myös yhteiskunnallisista järjestelmistä sekä äitiyden hoidosta yleisesti katsottuna. Sekä äitien että lasten terveys, mielenterveys ja fyysinen kunto ovat riippuvaisia siitä, miten kyseiset kaksi järjestelmää on synkronoitu. Kolmanneksi äitiys liittyy vääjäämättä kunkin maan väestörakenteellisiin ongelmiin, ja yleisesti tiedetään, että se on vakava ongelma.
<P>
Jotkut äitien terveyttä koskevat ongelmat liittyvät rahoitukseen. Etenkin sellaisia maita, jotka eivät voi saada tukea, olisi vaadittava varaamaan riittävät varat, jotta äitiys- ja lapsikuolleisuutta voidaan alentaa ja jotta tarvittavat ehkäisyvälineet ovat saatavilla, sillä jokainen elämä on lahja. Lisäksi on annettava määräyksiä, jotta naisille saadaan mahdollisimman kattavat terveys- ja sosiaalipalvelut.
<P>
Myös synnytysosastojen hoitohenkilökunnalle maksetut palkat vaikuttavat äitiyden suojeluun. Tämä ongelma vaivaa monia maita myös Euroopan unionissa, ja se on ratkaistava.
<SPEAKER ID="272" NAME="DanutBudreikait" AFFILIATION="ALDE">
(LT) Euroopan parlamentti on käynnistänyt keskustelun komission aloitteesta houkutella korkeasti koulutettuja asiantuntijoita kolmansista maista Euroopan unionin työmarkkinoille. Kyse on niin kutsutusta sinisestä kortista. Jäsenvaltioita kehotetaan olemaan viemättä kaikkia ammattitaitoisia työntekijöitä kehitysmaiden herkiltä aloilta - koulutuksen ja terveydenhuollon alalta - mutta jotkut jäsenvaltiot, kuten Yhdistynyt kuningaskunta, eivät ole valmiita tähän. Eli annetaan yhdellä kädellä ja otetaan pois toisella! Jos viemme kaikki asiantuntijat terveydenhuoltoalalta, jolla on jo työvoimapulaa, naisten terveys ja kaikkien yhteiskunnan jäsenten terveys yleisesti joutuu vaaraan ja heikkenee jopa entisestään. Ehdotan, että varmistamme kaikissa hyväksymissämme säädöksissä, ettemme kiistä toistemme sanoja ja että noudatamme politiikassa omia periaatteitamme.
<SPEAKER ID="273" NAME="Proinsias De Rossa" AFFILIATION="PSE">
(EN) Arvoisa puhemies, osallistun tähän keskusteluun ensinnäkin kiittääkseni neuvostoa sen kesäkuussa hyväksymästä toimintasuunnitelmasta, mutta aivan erityisesti osoittaakseni tyytyväisyyteni komission jäsen Ferrero-Waldnerin suorapuheiseen julkilausumaan.
<P>
On järkyttävää ja pöyristyttävää, että juuri tässä vuosituhannen kehitystavoitteessa ollaan epäonnistumassa ja ettemme ole edistyneet siinä vuoden 2000 jälkeen emmekä viimeisten kahdenkymmenen vuoden aikana ollenkaan. Miljoonia naisia on kuollut, ja kymmeniä miljoonia lapsia on jäänyt turhaan orvoksi.
<P>
Tiedämme, mistä kuolemat johtuvat, ja tiedämme, miten voimme estää ne. Meillä on tarvittavat varat ja tietämys niiden estämiseksi, mutta silti niin ei tehdä. Miksi? Miksi epäonnistumme tässä? Minusta vaikuttaa siltä, että annamme niiden, jotka vastustavat tätä vakaumuksellisista syistä, estää etenemisen näissä asioissa. Meidän täytyy syrjäyttää vakaumukselliset vastustajat - ne, jotka rajaavat tämän kysymyksen aborttiin ja kondomien jakeluun. On täysin käsittämätöntä, että joku voi pitää kondomia jonkinlaisena pahan välineenä!
<P>
Kehotan kaikkia päätösten tekemisestä ja toteuttamisesta vastaavia tahoja jättämään vakaumukselliset vastustajat huomiotta ja jatkamaan toimia.
<SPEAKER ID="274" NAME="Zbigniew Zaleski" AFFILIATION="PPE-DE">
(EN) Arvoisa puhemies, vain pieni huomio tästä asiasta, johon liittyy poliittisia, psyykkisiä, fyysisiä sekä moraalisia näkökohtia ja joka näin ollen on erittäin hankala. Vastustan parlamentin jäsen Kinnockin väitettä siitä, että tällä puolella salia ei pidetä edes sanasta ”palvelu”. ”Palveluja” on monenlaisia, mutta yksi niistä on hyvin kiistanalainen: abortti. Luulen, että oikealla puolellani olevat haluavat peitellä asiaa kauniilla semantiikalla ja käyttämällä sellaisia termejä kuin ”lisääntymisterveys”. Uskon teidän tietävän, mikä on enemmistön kanta tuolla puolella parlamenttia, mutta on niin paljon muitakin ”palveluja”, joita haluatte hyväksyä, käyttää ja tukea niin paljon kuin se on rahallisesti mahdollista. Toivottavasti tämä auttaa vähentämään kuolemia niillä eri hetkillä, joita tänään puhumme. Tämä syyttely ei siis ollut oikein soveliasta, vaikkakin tiedämme, että yhteen ”palveluun” liittyy moraalisia ongelmia.
<SPEAKER ID="275" NAME="Catherine Stihler" AFFILIATION="PSE">
(EN) Arvoisa puhemies, mielestäni se, että joka minuutti jossain kuolee nainen synnytykseen - joka on yksi luonnollisimmista asioista maailmassa, kuten komission jäsen totesi - on järkyttävää ja pöyristyttävää. On myös noloa, ettemme onnistu saavuttamaan kyseistä vuosituhannen kehitystavoitetta ja auttamaan maailmassa kaikkein heikoimmassa asemassa olevia lapsia ja naisia.
<P>
Pyydän sekä puheenjohtajavaltiota Ranskaa että komissiota raportoimaan parlamentille, mitä New Yorkissa päätetään kuun lopussa, sekä asettamaan seuraavien viikkojen aikana ensisijaiseksi tavoitteeksi varmistaa muutos sekä jäsenvaltioissa että kansainvälisellä tasolla, jotta tämä asia nousee tärkeämpään asemaan poliittisella agendalla.
<SPEAKER ID="276" NAME="Jean-Pierre Jouyet">
neuvoston puheenjohtaja. - (FR) Arvoisa puhemies, hyvät naiset ja herrat, en toista sitä, mitä komission jäsen totesi hyvin tunteikkaasti. Yhdyn kuitenkin täysin hänen näkemykseensä edessämme olevasta skandaalista. Siksi neuvosto on laatinut toimintasuunnitelman. On totta, että se ryhtyy toimiin myöhään, mutta ohjelma on kuitenkin kunnianhimoinen. En käy sitä uudelleen läpi.
<P>
Puheenjohtajavaltio asettaa omalta osaltaan etusijalle naisten oikeuksien edistämisen ja puolustamisen. Haluan tehdä tämän hyvin selväksi. Ohjelmaan kuuluu esimerkiksi naisiin kohdistuvan väkivallan torjuntaa koskevien suuntaviivojen laatiminen. Niitä sovelletaan Euroopan unionin toimina kansainvälisissä yhteyksissä sekä kuukauden lopulla pidettävissä Yhdistyneiden Kansakuntien korkean tason kokouksissa, joissa käsitellään Afrikan kehitystarpeita vuosituhannen kehitystavoitteiden osalta. Lisäksi on aloite naisista aseellisissa konflikteissa. Siinä pyritään ottamaan paremmin huomioon naisten asema niissä erityistilanteissa, joissa Euroopan unioni toteuttaa ulkoista turvallisuus- ja puolustuspolitiikkaa. Puheenjohtajavaltio tekee Yhdistyneiden Kansakuntien yleiskokouksessa Alankomaiden kanssa aloitteen uudesta päätöslauselmasta naisiin kohdistuvasta väkivallasta. Kun nyt kerran mainitsin kansallisen kantamme, vaikka olen täällä neuvoston edustajana, haluan todeta, että kaikki jäsenvaltiot ovat tervetulleita liittymään tähän päätöslauselmaan Yhdistyneiden Kansakuntien puitteissa. Joulukuussa 2008 järjestetään myös kansalaisjärjestöjen foorumi naisten tilanteesta.
<P>
Äitien terveyden ja kaiken siitä sanomanne osalta minun on yhdyttävä puheenvuoroja käyttäneiden sitoumukseen sekä närkästykseen erityisesti HI-virukseen liittyen. Totean, että EU rahoitti AIDSin torjuntaan liittyvää maailmanlaajuista rahastoa 91 miljoonalla eurolla vuonna 2007 ja oli siten tuona vuonna kyseisen rahaston suurin avunantaja.
<P>
Parlamentin jäsen Kinnockille, joka on vannoutunut eurooppalainen eikä siten varmastikaan voi sekoittaa neuvoston puheenjohtajavaltiota ja kansallisvaltiota keskenään - tai sitten hän ei ole sellainen kuin luulen - haluaisin sanoa Euroopan unionin talousarviositoumuksista sen verran, että Ranskan antaman rahoituksen määrä kasvaa vuonna 2008. Tarkemmin sanottuna terveydenhuoltoon suunnattu rahoitus kasvoi vuosina 2006-2008 820 miljoonasta eurosta 930 miljoonaan euroon. Mielestäni tämä ei ole oikea paikka tavanomaisille taisteluillemme.
<P>
Omakohtaisempana huomiona haluan tämän keskustelun päätteeksi todeta, että puheenjohtajavaltio käsittelee erittäin huolellisesti parlamentin jäsen Buitenwegin ehdotuksen, jonka hän on toimittanut minulle. Puheenjohtajavaltion edustajana haluaisin, että köyhyyden torjunta sekä naisten aseman parantaminen ja naisten oikeuksien kunnioittaminen kulkevat kaikkialla käsi kädessä. Haluan kovasti, että tilanteeseen puututaan, koska naisten terveys on jatkuvasti uhattuna. Meidän on siis annettava kaikki tarvittavat voimavarat laillisesti ja turvallisesti tämän skandaalin päättämiseksi. Näin ollen emme voi kieltäytyä antamasta mainittuja varoja - vakaumuksestamme riippumatta
<P>
Meidän on päästävä eteenpäin, jos aiomme lopettaa tämän skandaalin, joka koskee naisten tilannetta etenkin köyhemmissä maissa. Siksi meidän on saavutettava yhteisymmärrys asiassa, toistan, vakaumuksistamme riippumatta. Puheenjohtajavaltio on omalta osaltaan päättänyt ryhtyä toimiin erityisesti Afrikassa ottamalla käyttöön kaikki saatavilla olevat voimavarat.
<SPEAKER ID="277" NAME="Benita Ferrero-Waldner">
komission jäsen. - (EN) Arvoisa puhemies, olemme kuulleet erittäin merkittäviä kannanottoja. Kyse on tunnepitoisesta kysymyksestä, josta ollaan erimielisiä. Mielestäni meidän pitäisi palata Kairossa pidetyn kansainvälisen väestö- ja kehityskonferenssin toimintaohjelmaan, jossa selvästi viitataan kansallisten lainsäädäntökehysten kunnioittamiseen. Vastustamme kaikissa tilanteissa pakkoabortointia, pakkosterilisaatiota, lapsimurhaa sekä muita ihmisoikeusloukkauksia, jotka eivät selvästikään kuulu tähän politiikkaan.
<P>
Samanaikaisesti on myös hyvin tärkeää ymmärtää, että synnytys ei välttämättä ole komplikaatiotonta. Kuten parlamentin jäsen Buitenweg sanoi, se on omissa maissamme luksusta, mutta muissa maissa tällaista luksusta ei ole. Siksi vapaaehtoisuuden periaatteen pitäisi ohjata tätä ohjelmaa, jonka tavoitteena on varmistaa yleinen mahdollisuus käyttää kaikkia turvallisia ja luotettavia perhesuunnittelumenetelmiä - mikä on tietenkin ensisijainen tavoite - sekä lainmukaisia lisääntymisterveyspalveluita.
<P>
Tavoitteena pitäisi olla, että yksilöitä ja pariskuntia autetaan tekemään omat päätöksensä ja saavuttamaan omat lisääntymistavoitteensa antamalla heille täysimääräiset mahdollisuudet toteuttaa oikeuttaan saada lapsia omasta tahdostaan. Tähän me pyrimme.
<P>
Aborttia ei missään tapauksessa edistetä perhesuunnittelun menetelmänä. Hallitukset ovat sitoutuneet käsittelemään vaarallisissa oloissa tehtyjen aborttien terveysvaikutuksia kansanterveydellisenä ongelmana - koska tällaisia abortteja tapahtuu ja kuulimme, kuinka moni nainen kuolee sen takia - sekä vähentämään abortteihin suunnattuja varoja perhesuunnittelupalveluja parantamalla. Silloin kun abortti ei ole laissa kielletty, sen pitäisi olla turvallinen osa kattavia lisääntymisterveyspalveluja. Tämä on kaikkein tärkein asia.
<P>
Toisaalta on totta, että terveydenhuoltojärjestelmät voisivat olla parempiakin, koska ne ovat heikkoja. Pohdimmekin puheenjohtajavaltio Ranskan aloitteesta parhaillaan sitä, miten noita järjestelmiä olisi mahdollista vahvistaa kouluttamalla lisää terveydenhoitohenkilökuntaa ja kehittämällä sairausvakuutusjärjestelmää.
<P>
On totta, että viime vuosina on käytetty paljon rahaa esimerkiksi HIV:n ja AIDSin torjuntaan, mutta silti naisten HIV-/AIDS-tartunnat ovat Afrikassa lisääntymään päin: joka neljännellä 16-24-vuotiaalla tytöllä on HIV. Tämä on kamalaa. Komissio on tietoinen tästä, ja se kannustaa kohdistamaan maailmanlaajuisen rahaston kautta toteutettavat aloitteet useammin naisiin ja ottamaan sukupuolinäkökohdat niissä paremmin huomioon.
<P>
Lopuksi totean siirtolaisuuskysymyksestä, että siinä saatettaisiin mennä väärään suuntaan. Niin kutsuttu aivovienti on yksi ongelmista, joihin on puututtava, kun siirtolaisuutta käsitellään kokonaisuutena. Siihen liittyy sekä myönteisiä että kielteisiä seikkoja, ja meidän on löydettävä oikea tasapaino.
<SPEAKER ID="279" NAME="Puhemies">
(PT) Olen vastaanottanut seitsemän työjärjestyksen 103 artiklan 2 kohdan mukaisesti käsiteltäväksi jätettyä päätöslauselmaesitystä.
<P>
Keskustelu on päättynyt.
<P>
Äänestys toimitetaan huomenna.
<P>
Kirjalliset kannanotot (142 artikla)
<SPEAKER ID="280" NAME="Cristian Silviu Buşoi  " LANGUAGE="RO">
EU on sitoutunut saavuttamaan vuosituhannen kehitystavoitteet, joihin kuuluu esimerkiksi äitiyskuolleisuuden vähentäminen 75 prosentilla vuoteen 2015 mennessä.
<P>
Vaikka EU:n jäsenvaltiot ovat yleisesti katsottuna oikealla tiellä, äitien terveyden alalla on edistytty hitaasti. Euroopan komission aloitteet, joissa määrärahoja kohdistetaan terveydenhoitojärjestelmien uudistamiseen raskauden aikaisten ja synnytyksen jälkeisten palvelujen laadun sekä saatavuuden parantamiseksi, tuetaan tutkimusta lisääntymislääketieteen alalla ja koulutetaan hoitotyöntekijöitä, olivat osuvia tavoitteen 5 saavuttamista silmällä pitäen.
<P>
Kesäkuussa 2008 Tallinnassa hyväksytty peruskirja terveydenhuoltojärjestelmien parantamisesta oli myös merkittävä edistysaskel. On kuitenkin joitakin kehittyneitä maita, kuten Ranska, Yhdistynyt kuningaskunta tai Alankomaat, joissa kuolleisuusaste on alhainen, mutta joille 75 prosentin vähentämistavoite vuoteen 2015 mennessä näyttää olevan vaikea, koska kehitys on hitaampaa kuin maissa, joissa äitiyskuolleisuus on yleisempää. Edistyminen on myös edelleen epätasaista EU:n jäsenvaltioiden ja jopa joidenkin maiden eri alueiden välillä.
<P>
Jotta vuodeksi 2015 asetettu tavoite voitaisiin saavuttaa, Euroopan terveydenhuoltojärjestelmiä on nopeasti nykyaikaistettava siten, että painotetaan erityisesti tutkimusta raskauden aikaisten ja synnytyksen jälkeisten palvelujen parantamiseksi sekä terveyskasvatuksen ja perhesuunnittelun tehostamiseksi.
<SPEAKER ID="281" NAME="Monica Maria Iacob-Ridzi  " AFFILIATION="PPE-DE">
kirjallinen. - (RO) Euroopan unioni tukee vahvasti Yhdistyneiden Kansakuntien hyväksymiä vuosituhannen kehitystavoitteita, joissa määritetään vuotta 2015 koskevat tavoitteet rauhan, turvallisuuden, kehityksen, hallinnon sekä ihmisoikeuksien alalla.
<P>
Erityistä huomiota olisi kiinnitettävä kahdeksan tavoitteen joukosta äitien terveyden parantamiseen, sillä raskauden tai synnytyksen vuoksi kuolee yli miljoona naista, joista suurin osa Afrikassa ja Aasiassa.
<P>
Kuolleisuuden lisääntyminen maailmanlaajuisesti johtuu pääasiassa siitä, ettei naisilla ole mahdollisuutta saada raskauden tai synnytyksen aikana avustusta ammattitaitoiselta hoitohenkilökunnalta. Tilanne on korjattava investoimalla suuria summia erikoishenkilöstön kouluttamiseen sekä lääkintälaitteiden hankintaan alikehittyneissä maissa.
<P>
Romanian tavoite äitien terveyden parantamisen osalta on alentaa äitiyskuolleisuutta kymmeneen tapaukseen 100 000:ta synnytystä kohden vuoteen 2015 mennessä sekä varmistaa kaikille mahdollisuus käyttää terveyspalveluja.
<P>
Tällä hetkellä Romanian luonnollinen väestönkasvu on negatiivinen kuolleisuusasteen ollessa 12 prosenttia. Sosiaalisen tuen, tiedotusohjelmien, äitiyspalvelujen sekä EU:n lisärahoituksen avulla syntyvyys on saatava uudelleen nousuun ja Romania on pidettävä mukana Euroopan unionin väestöstrategiassa.
