<CHAPTER ID="004">
Yhteisen kalastuspolitiikan uudistusta koskeva vihreä kirja (keskustelu) 
<SPEAKER ID="009" NAME="Puhemies">
(ES) Esityslistalla on seuraavana Maria do Céu Patrão Nevesin kalatalousvaliokunnan puolesta laatima mietintö yhteisen kalastuspolitiikan uudistusta koskevasta vihreästä kirjasta -.
<SPEAKER ID="010" NAME="Maria do Céu Patrão Neves" LANGUAGE="PT">
Sanoisin muutaman sanan sille 50 kalastajan ryhmälle, jonka pitäisi juuri olla saapumassa istuntosaliin seuratakseen parlamentin keskustelua ja mietinnöstä toimitettavaa äänestystä.
<P>
Luullakseni voin kaikkien niiden kollegojeni puolesta, jotka ovat ahkeroineet kalatalousvaliokunnassa tämän mietinnön parissa, todeta olevani erittäin tyytyväinen tämänpäiväiseen saavutukseemme - siihen, että mietintö esitellään tänään parlamentille ja siitä äänestetään. Miksi? Koska yhteinen kalastuspolitiikka on yksi Euroopan unionin keskeisimmistä politiikanaloista. Virallisesti 1980-luvulla käynnistyneen ja vuonna 2002 ensimmäisen uudistuksensa läpikäyneen yhteisen kalastuspolitiikan alku oli varsin hankala. Nykyisin olemme tietoisia joistakin tuolloin havaituista merkittävimmistä ongelmista, kuten liikakapasiteetista ja liikakalastuksesta sekä ylisuurista investoinneista, jotka eivät ilmeisesti olleet samansuuruisia koko EU:ssa, sillä pääosa mainituista ongelmista jatkuu nykyäänkin.
<P>
Tämä on uudistuksen lähtökohta - uudistuksen, jonka on oltava laaja ja tehokas ja jota kalastusalalla on pitkään odotettu.
<P>
Mihin suuntaan uudistuksen pitäisi mietintömme sisällön mukaan edetä? Ensinnäkin perusperiaatteisiin kuuluu ympäristöä koskevien sekä sosiaalisten ja taloudellisten näkökohtien välisen tasapainon löytäminen. Ympäristönäkökohdat ovat välttämättömiä kalakantojen säilyttämisen takia, sosiaaliset näkökohdat taas ammattikunnan kehittämisen ja arvostuksen takaamiseksi ja taloudelliset näkökohdat alan tuottamien tulojen turvaamiseksi. Ilman näitä kolmea näkökohtaa kalatalous häviää Euroopan unionista kokonaan, tai ainakin kestävä ja kehityskykyinen kalatalous, joka on yhteinen tavoitteemme.
<P>
Miten nämä kalastuksen vähentämiseen, kannattavuuden lisäämiseen ja kalakantojen parempaan säilyttämiseen tähtäävät yleiset periaatteet olisi pantava täytäntöön? Mietinnössä tuodaan esiin joitakin keskeisiä näkökohtia: hajauttamiseen tehdyt investoinnit, kalastajien vaikutusmahdollisuuksien ja koko kalastusalan päätösvallan lisääminen, edellä mainittujen ryhmien tiiviimpi osallistuminen kalastuksen hallinnointiin, mikä mahdollistaa myös sääntöjen mukaisen ja vastuullisen toiminnan, pienimuotoista kalastusta harjoittavan laivaston ja teollisten laivastojen välttämätön eriyttäminen kumpaakin koskevien erityissäädösten avulla, eri kalastusalueisiin ja erityyppiseen kalastukseen paremmin mukautettujen hallintomallien arvioinnin tarve, tärkeä markkinoiden lujittaminen harjoittamalla kalastusta, jonka tavoitteena ovat lisäarvoa tuovat tuotteet ja ensimyyntihinnan korottaminen, tukien kytkeminen hyviin käytäntöihin, alusten turvallisuutta ja hygieniaa koskevien uudistusten sääntely, ekologisesti kestävän vesiviljelyn määrätietoinen kehittäminen Euroopan unionissa sekä muiden pyyntitoimintaan ja kalanjalostukseen osallistuvien alojen kehittäminen. Meidän on myös muistettava kiinnittää huomiota naisten kasvavaan rooliin kalastuksessa ja siihen välttämättömään edellytykseen, että kolmansista maista EU:hun tuotaville kalastustuotteille asetetaan samat vaatimukset kuin EU:n tuottajien tuotteille. Tämä tarkoittaa sertifiointia, merkintöjä, jäljitettävyyttä ja kalatalousalan liittämistä osaksi EU:n laajempaa meripolitiikkaa alan valmiuksien lisäämiseksi.
<P>
Lopuksi totean, että parlamentissa tänään esittelemämme asiakirja on kaikkien kalatalousvaliokunnan jäsenten, ja erityisesti varjoesittelijöiden, yhteistyön tulos. Teimme varjoesittelijöiden kanssa ahkerasti töitä, samoin kuin komission, Euroopan parlamentin sihteeristön, Euroopan kansanpuolueen ryhmän (kristillisdemokraatit) asiantuntijan ja muiden poliittisten ryhmien asiantuntijoiden sekä tietenkin oman osastoni ja kalatalousasioista vastaavan avustajani kanssa. Tänään esittelemämme asiakirja on konkreettisen yhteistyön tulos, ja toivomme, että parlamentti myös hyväksyy sen.
<SPEAKER ID="011" NAME="Juan Carlos Martín Fragueiro">
neuvoston puheenjohtaja. - (ES) Arvoisa puhemies, myös puheenjohtajavaltio on tyytyväinen Euroopan parlamentissa käytyyn keskusteluun, sillä se on tärkeä osa vihreää kirjaa koskevaa laajaa kuulemismenettelyä, ja näin ollen komission pitäisi harkita vakavasti Euroopan parlamentin esittämiä näkökantoja laatiessaan lainsäädäntöehdotuksia.
<P>
Neuvosto aikoo myös tarkastella huolellisesti kaikkia parlamentin lausuntoja, jotta parlamentti voi myöhemmin käsitellä lainsäädäntöehdotuksia ja hyväksyä ne tavanomaisessa lainsäätämisjärjestyksessä.
<P>
Huhtikuussa 2009 julkaistussa vihreässä kirjassa tarkastellaan yhteisen kalastuspolitiikan erilaisia rakenteellisia rajoitteita: ylikapasiteettia, tarkkojen tavoitteiden puuttumista, päätöksentekoa lyhyellä aikavälillä, vastuun puutetta alalla ja yleensäkin säännösten puutteellista noudattamista.
<P>
Vihreässä kirjassa esitetään myös mahdollisia tapoja näiden rakenteellisten rajoitusten torjumiseksi ja tarkastellaan merkittäviä kysymyksiä, kuten eriytettyjä järjestelmiä teolliselle laivastolle ja pienimuotoista rannikkokalastusta harjoittavalle laivastolle, varojen tuhlausta, suhteellista vakautta, siirrettäviä yksilöllisiä oikeuksia, suurempaa markkinasuuntautuneisuutta, yhteisen kalastuspolitiikan ottamista osaksi laajempaa meripolitiikkaa, julkista rahoitusta ja YKP:n ulkoista ulottuvuutta.
<P>
Jäsenvaltiot tutkivat parhaillaan sekä erikseen että yhdessä neuvostossa perusteellisesti kaikkia näihin kysymyksiin liittyviä näkökohtia. Ensimmäinen kuulemisvaihe päättyi joulukuussa 2009, ja komissio on vastaanottanut 1 700 ehdotusta ja pitänyt tähän mennessä yli 125 kokousta ja seminaaria.
<P>
Toisessa vaiheessa, joka alkaa 1. syyskuuta tänä vuonna, analysoidaan kuulemisen tuloksia ja keskustellaan tärkeimmistä ideoista. Tammikuussa komissio järjesti uudistuksen keskeisiä osatekijöitä ja kalastusoikeusperustaista hallinnointia koskevia seminaareja, ja vielä tänään järjestetään seminaari pienimuotoisesta kalastuksesta. Vaikutustenarviointi tehdään maaliskuussa. Euroopan kalatalousrahastoa ja tulevaa rahoituskehystä käsitellään huhtikuussa, sen jälkeen ulkoista ulottuvuutta toukokuussa ja varojen tuhlausta ja valikoivuutta kesäkuussa.
<P>
Puheenjohtajavaltion ja komission yhdessä järjestämä konferenssi pidetään 2. ja 3. toukokuuta La Coruñassa. Siinä käsitellään uudistuksen kolmea perustekijää, nimittäin hallinnointia, kalakantojen hoitoa sekä suurimittaisen ja pienimuotoisen kalastuksen eriyttämistä.
<P>
Toukokuun 4. ja 5. päivänä Vigossa pidettävässä ministeritapaamisessa tarkastellaan konferenssin tuloksia, ja kesäkuussa pidettävän neuvoston kokouksen asialistalle saatetaan lisätä epävirallinen keskustelu mahdollisia muutoksia koskevasta valmisteluasiakirjasta.
<P>
Kuten aiemmin totesin, kolmannessa vaiheessa, joka alkaa vuoden 2010 toisella puoliskolla, komissio esittää valkoisen kirjan ja myöhemmin neljä lainsäädäntöehdotusta: perusasetuksen, uuden komission tiedonannon, teknisiä toimenpiteitä ja uuden rahoitusta koskevan asetuksen. Tavoitteena on, että YKP tulee voimaan uuden uudistuksen myötä 1. tammikuuta 2013.
<P>
Neuvoston on vielä vahvistettava tätä asiaa koskeva kanta; se tekee virallisia päätöksiä vasta saatuaan komission lainsäädäntöehdotukset vuonna 2011, ja kyseiset päätökset tehdään tavallista lainsäätämisjärjestystä koskevien sääntöjen mukaisesti.
<SPEAKER ID="012" NAME="Maria Damanaki" LANGUAGE="EN">
Arvoisa puhemies, koska pidän nyt ensimmäisen puheeni komission jäsenenä parlamentin jäsenille, kiitän teitä siitä, että sain tilaisuuden käyttää puheenvuoron Euroopan parlamentissa. On suuri kunnia olla täällä keskustelemassa kanssanne yhteisen kalastuspolitiikan uudistuksesta, joka on koko kalatalousalan ydinkysymys. Kiitän esittelijää, Maria do Céu Patrão Nevesiä, ahkerasta työstä, jota hän teki yhdistääkseen erilaiset näkemykset johdonmukaiseksi asiakirjaksi. Olen täysin samaa mieltä siitä, että perinpohjainen uudistus on välttämätön kalastuspolitiikan rakenteellisten puutteiden korjaamiseksi. Kuten tiedätte, edellinen uudistus vuonna 2002 ei tuottanut riittävän hyviä tuloksia.
<P>
Meidän on nyt selviydyttävä aikaisemmista alijäämistä saavuttaaksemme ympäristön, sosiaalisten tekijöiden ja talouden kannalta parempia tuloksia. Julkinen kuuleminen on selvästi osoittanut, että uudistuksella on takanaan laaja tuki. En tietenkään pysty tänään ottamaan kantaa kaikkiin äänestettävässä mietinnössä esiin tuotuihin kysymyksiin. Pidän kuitenkin mielessä kompromissitarkistuksenne, jotka koskevat kestävyyttä, liikakapasiteettia, pienimuotoista kalastusta, hajauttamista horisontaalilla tasolla, saaliiden poisheittämisen lopettamista, uusia kalastussopimuksia ja kalatalousalan toiminnan laajentamista. Olen erittäin kiitollinen rakentavasta panoksestanne.
<P>
Haluan korostaa kahta erityistä asiaa. Ensimmäinen niistä on julkinen rahoitus. Parempien tulosten saavuttamiseksi tukia on mielestäni keskitettävä kohdentamalla ne kalastuspolitiikan tavoitteisiin. Uusien alusten rakentamisen sijasta meidän pitäisi esimerkiksi tukea valikoivuutta ja ympäristöystävällisyyttä edistävää innovointia ja auttaa tuottajajärjestöjä ratkaisemaan tulevia haasteita.
<P>
Toiseksi olen kanssanne samaa mieltä sosiaalisesta ulottuvuudesta: tavoitteemme on houkuttelevia ja varmoja työpaikkoja luova kalastuselinkeino. Tänään olen innokas kuulemaan keskustelussa tekemiänne ehdotuksia.
<P>
Annan teille myös tietoa komission seuraavista toimista. Laadimme viime vuonna pidetystä kuulemisesta yhteenvetokertomuksen, joka auttaa meitä uutta kalastuspolitiikkaa koskevien ehdotusten suunnittelussa. Järjestämme seminaareja, joissa pohditaan erityisaiheita sidosryhmien, toimielinten ja jäsenvaltioiden kanssa. Toukokuussa pidetään YKP:n uudistusta koskeva laaja konferenssi yhdessä puheenjohtajavaltio Espanjan kanssa.
<P>
Tiedän - ja on jo mainittukin - että komissiossa on parhaillaan käynnissä tekninen seminaari, jossa on osallistujia kaikkialta Euroopasta. Olen pahoillani siitä, että ette voi osallistua siihen. Seminaarijärjestelyt hoidettiin jo kauan sitten. Mikäli vain mahdollista, yritän varmistaa, että kokoukset eivät tulevaisuudessa mene päällekkäin.
<P>
Toteutettujen toimien perusteella komissio alkaa vuoden 2010 lopulla suunnitella ehdotuksiaan, jotka sen on määrä hyväksyä keväällä 2011. Laaja kuulemismenettely huipentuu erittäin antoisaan keskusteluun teidän kanssanne. Toisena lainsäätäjänä parlamentilla on silloin merkittävä rooli uuden politiikan suunnittelussa yhteistyössä neuvoston kanssa. Odotan todella innolla yhteistyötä kanssanne.
<SPEAKER ID="013" NAME="Antonello Antinoro">
PPE-ryhmän puolesta. - (IT) Arvoisa puhemies, hyvät kollegat, olen kiitollinen neuvostolle sen esittämistä huomautuksista ja haluan kiittää uutta komission jäsentä, joka puhuu tänään ensimmäistä kertaa parlamentissa, ja toivottaa hänelle onnea siihen työhön, jota parhaillaan valmistelemme.
<P>
Mielestäni se, mitä olemme toteuttamassa, on tärkeää, ja toivon, että vihreälle kirjalle, josta alamme tänään keskustella ja josta myöhemmin äänestämme, ei käy samoin kuin vuoden 2002 vihreälle kirjalle.
<P>
Nykyään Euroopan parlamentin asema on kuitenkin erilainen. Meillä on käytössämme tavallinen lainsäätämisjärjestys ja Lissabonin sopimus, ja näin ollen niitä on mielestäni hyödynnettävä yhdessä tavoitteiden saavuttamiseksi.
<P>
Pääkohdat on kuvannut esittelijämme Maria do Céu Patrão Neves, jolle Euroopan kansanpuolueen ryhmä (kristillisdemokraatit) esittää kiitokset hänen tekemästään työstä sekä yhteenvedosta ja suunnitelmista, joita hän on pystynyt esittämään.
<P>
Puheenvuorossani halusin vain hyödyntää tilaisuuden ja ottaa puheeksi kalatalouden, mutta laajemmin kuin tavanomaisessa vihreässä kirjassa - ja kesäkuussa julkaistavassa valkoisessa kirjassa - sekä käsitellä Euroopan meriin, ja erityisesti Välimereen, liittyviä nykyisiä tarpeita.
<P>
Tänään meidän on asetettava itsellemme säännöt, joita olemme määränneet talouden ja kalastajat noudattamaan jo useiden vuosien ajan. Rannikkovaltiot, jopa EU:n rajanaapurit, ovat kuitenkin tieten tahtoen ja usein - vieläpä erittäin usein - jättäneet kyseiset säännöt huomiotta, ja olemme joutuneet ristiriitatilanteeseen, kun kalastajat EU:ssa joutuvat noudattaman näitä määräyksiä ja muut voivat tehdä niin kuin tahtovat.
<P>
Nykyisin Euroopan komissiolla on erilainen ja vahvempi rooli: sillä on ulkoasiainministeri ja parlamentilla on enemmän vaikutusvaltaa. Toivon, että voimme vihreän kirjan yhteydessä ja ennen valkoisen kirjan aloittamista tehdä yhteistyötä kolmansien maiden kanssa - EU:n ulkopuolisten maiden kanssa - laatiaksemme kaikille yhteiset säännöt, joilla varmistetaan, että ne, joita säännöt koskevat, eivät tunne EU:n pettäneen tai sivuuttaneen heitä tai pidä EU:ta pikemminkin vihollisena kuin ystävänä.
<SPEAKER ID="014" NAME="Josefa Andrés Barea" LANGUAGE="ES">
Kiitos arvoisa neuvoston puheenjohtaja Juan Carlos Martín Fragueiro, tervetuloa, ja kiitos arvoisa komission jäsen Maria Damanaki.
<P>
Minäkin puhun parlamentissa ensimmäistä kertaa kalataloudesta, ja tämä ala todella asettaa meille merkittävän haasteen. Meillä on velvollisuus - ja on meidän vastuullamme - määritellä suuntaviivat, joilla aiotaan varmistaa merten, kalatalouden ja lyhyesti sanoen koko maapallon kestävä kehitys.
<P>
Kyse on myös maidemme, rannikoidemme ja alueidemme merkittävästä tuotantotekijästä - talous- ja kulttuuritekijästä, johon sisältyy monia arvoja - ja kuten te, Maria Damanaki, aivan oikein totesitte, vuonna 2002 tehtyyn uudistukseen liittyy ongelmia.
<P>
Meidän on tarkasteltava uudelleen suhteellisen vakauden periaatetta ja etsittävä uusia, joustavampia ja paremmin mukautettavia hallintomenettelyjä, sillä suurimpien sallittujen saaliiden ja kiintiöiden kanssa on ollut ongelmia. Ongelmat ovat johtuneet tuttuakin tutummasta poisheitetyn saaliin ongelmasta, jota emme kalastajien ja maapallon takia voi hyväksyä.
<P>
YKP:n tulevan uudistuksen on turvattava kalastuksen kestävät rakenteet, ja kannatamme pyyntiponnistukseen perustuvaa uutta hallintomekanismia. Avoimuutta on lisättävä, asioita on pohdittava ja hallintoa on yritettävä joustavoittaa.
<P>
On huolehdittava ympäristönsuojelua koskevien kriteerien yleisestä käyttöönotosta ja eriytettävä rannikkokalastus ja syvänmerenkalastus toisistaan. Tämä on tärkeää ja myös koko kalatalousalan yhteinen tavoite. Tiettyjen laivastojen liikakapasiteettia on vähennettävä. Yhteinen markkinajärjestely on myös saatettava päätökseen ja on löydettävä keinot markkinoiden vakauttamiseen ja niiden sopeuttamiseen kalan tuontiin kolmansista maista.
<P>
Laittoman kalastuksen torjuntaan, jota on arvosteltu ja joka on toistaiseksi ollut tehotonta, tarvitaan lisävaroja, yhdenmukaisia seuraamuksia sekä kansainvälisiä sopimuksia, jotka perustuvat oikeusperiaatteeseen ja ihmisoikeuksia ja sopimusten noudattamista koskeviin periaatteisiin.
<P>
Rahoituskehyksen, jolta te edellytätte parempia tuloksia, on tuotettava parempia tuloksia kuin nykyisen kalastuspolitiikan.
<P>
Meidän on ennen kaikkea pohdittava sosiaalista ulottuvuutta: kyse on ihmisistä, ja meidän on turvattava heidän omanarvontuntonsa, ammattiylpeytensä, ammatillinen tunnustamisensa ja taloudellinen selviytymiskykynsä.
<P>
Luonnollisesti myös kalastusalan näkymätöntä puolta edustavat naiset on muistettava ottaa mukaan alan toimintaan. Heidät on nostettava etualalle ja heidän hyväkseen on toteutettava ylimääräisiä toimia.
<P>
Kalastuspolitiikan uudistus on muutakin kuin vain lainsäädännön laatimista. Se edellyttää, että merkittävä osa uudistuksesta, jolla aiotaan turvata merten, kalastajien ja osaksi maapallon kestävä kehitys, toteutetaan Euroopan unionista käsin.
<P>
Tästä syystä meidän on suhtauduttava uudistuksiin rohkeasti, ja rohkeus merkitsee politiikan pelotonta toteuttamista. Meidän on päästävä eroon peloistamme. Meidän on hoidettava tilanne määrätietoisesti ja säilytettävä valtion, Euroopan unionin ja maailman tasapaino.
<SPEAKER ID="015" NAME="Carl Haglund">
ALDE-ryhmän puolesta. - (SV) Arvoisa puhemies, meistä, jotka olemme työskennelleet ahkerasti vihreän kirjan ja mietinnön parissa, käsittelyn eteneminen täysistuntoon saakka on erittäin myönteistä. Aivan ensimmäiseksi kiitän esittelijää, joka on tehnyt erinomaista työtä.
<P>
Yhteistä kalastuspolitiikkaa on uudistettava. Euroopan liberaalidemokraattien liiton ryhmälle oli tärkeää, että uudistuksen lähtökohtana oli ekosysteemiperustainen lähestymistapa. Tässä suhteessa mietinnön sanamuoto on hyvä. Samanaikaisesti olemme tilanteessa, jossa on ratkaistava vakavia ongelmia kuten saaliiden poisheittäminen, paikoittainen valtava liikakapasiteetti ja sen lisäksi monta muuta asiaa. Siksi olen tyytyväinen, että olemme pystyneet pääsemään yksimielisyyteen toimenpiteistä erityisesti näiden asioiden ratkaisemiseksi. Kenen mielestä EU:n poisheittämispolitiikka on todella hyväksyttävää? Ei ainakaan minun.
<P>
Toinen tärkeä kysymys on yhteisen kalastuspolitiikan alueellistaminen. Kun tilanne eri puolilla Eurooppaa on hyvin erilainen, on tärkeää, että päätöksiä voidaan tehdä ja panna täytäntöön aluetasolla. Toinen myönteinen uudistus on pienimuotoista rannikkokalastusta koskevan eriytetyn lähestymistavan käyttöönottosuunnitelma. Nämä ovat myös kysymyksiä, joita toimme esiin ALDE-ryhmän mietinnössä.
<P>
Itämeren äärellä asuvana suomalaisena olen tyytyväinen myös lausumaan, joka koskee mahdollisuutta toteuttaa toimenpiteitä liian suurten hylje- ja merimetsokantojen vähentämiseksi, sillä ne ovat yksi Itämeren kalastuksen suurimmista uhkista.
<P>
Lopuksi haluan mainita kalastussopimukset kolmansien maiden kanssa. On tärkeää, että toimintalinjamme tässä asiassa on yhdenmukainen EU:n ihmisoikeuspolitiikan kanssa. Sopimus Guinean kanssa on hyvä esimerkki tapauksesta, jossa parlamentti äänesti sopimusta vastaan, ja se näyttää suunnan tuleville toimillemme.
<P>
Olen erittäin tyytyväinen uudistuksen edistymiseen näin pitkälle. Vihreä kirja on onnistunut, ja olen varma, että kalastuspolitiikasta tulee paljon parempaa vuodesta 2013 eteenpäin.
<SPEAKER ID="016" NAME="Isabella Lövin">
Verts/ALE-ryhmän puolesta. - (SV) Arvoisa puhemies, arvoisa komission jäsen Maria Damanaki, hyvät kollegat, silmäni avautuivat EU:n yhteiselle kalastuspolitiikalle ja sen tuhoisille seurauksille vuonna 2002, kun Ruotsi päätti parlamentissa saadun ääntenenemmistön perusteella vuoden kestävästä yksipuolisesta turskan pyyntikiellosta, mutta Euroopan komissio esti sitä panemasta päätöksen täytäntöön.
<P>
Yhteisen kalastuspolitiikan periaate oli tärkeämpi siitä huolimatta, että Ruotsi aikoi maksaa ammattikalastajilleen korvauksia kiellon takia, Kansainvälisen merentutkimusneuvoston tutkijat suosittelivat turskanpyynnin kieltämistä kokonaan useaksi vuodeksi ja Ruotsin rannikoiden lukuisat turskakannat olivat joko hävinneet tai pienentyneet 70-90 prosenttia. Jos kaikki muut liikakalastavat, komission mukaan myös Ruotsin on liikakalastettava. Toisin sanoen hyväksikäyttö oli pakollista EU:n jäsenvaltioille.
<P>
Kalastuspolitiikan edellinen uudistus saatiin päätökseen vuonna 2002, eikä sen avulla ole onnistuttu ratkaisemaan kalastusalaa jo kymmenen vuotta sitten vaivanneita vaikeita ongelmia, toisin sanoen sitä, että aivan liian monet ja aivan liian tehokkaat alukset kilpailevat aivan liian vähäisistä ja yhä vähenevistä kalamääristä. Välimeren viimeiset tonnikalanpyyntialukset saivat EU:lta tukea niinkin hiljattain kuin vuonna 2005. Vuosina 2000-2008 EU:n veronmaksajat pulittivat 34 miljoonaa euroa tonnikala-alusten rakentamisesta ja nykyaikaistamisesta, kun kannat olivat romahtamaisillaan. Sama logiikka on nähtävissä Itämerellä. Viime vuosina Ruotsin kalastusviranomaiset ovat maksaneet 5,4 miljoonaa euroa romuttaakseen joitakin suurimmista tonnikalanpyyntialuksista - samoista aluksista, jotka rakennettiin EU:n tuella.
<P>
Kalastuspolitiikkaa on uudistettava perinpohjaisesti. Mielestämme kaikenlaiset haitalliset tuet on lopetettava. Nykyisin verovapaata polttoainetta käyttävät EU:n alukset tyhjentävät veronmaksajien rahoittamien kalastussopimusten turvin Afrikan merien välttämättömiä elintarvikevarantoja ja kilpailevat epäreilusti afrikkalaisten kalastajien kanssa tuhoten samalla ekosysteemejä.
<P>
Ennen äänestystä, joka tänään toimitetaan vihreää kirjaa koskevasta mietinnöstä, pyydän kollegojani ainakin poistamaan yhden huonon kohdan muuten yleisesti erinomaisesta mietinnöstä. Viittaan 121 kohtaan, jossa todetaan, että Euroopan kalastusetuja on valvottava EU:n ulkoisen kalastuspolitiikan avulla. Mielestäni tällaisen politiikan noudattamisesta ei ole EU:lle hyötyä vuonna 2010.
<SPEAKER ID="017" NAME="Marek Józef Gróbarczyk" LANGUAGE="PL">
Arvoisa puhemies, arvoisa komission jäsen Maria Damanaki, aluksi esitän vilpittömät kiitokseni Maria do Céu Patrão Nevesille hänen vaivannäöstään tämän mietinnön laatimisessa. Näin johdonmukaisen asiakirjan laatiminen edellyttää suurta määrätietoisuutta ja kompromissihalukkuutta. Mietintö on kuitenkin vasta perusta tulevan yhteisen kalastuspolitiikan kehittämiselle, joka edellyttää perusteellista jälleenrakennusta ja huomattavia muutoksia, jotta luonnonympäristöstä huolehtiminen voidaan sovittaa yhteen historiallisen kalastusperinteen kanssa. Kalastuspolitiikan on perustuttava alueellistamiseen, joka puolestaan perustuu eri alueilla vallitseviin olosuhteisiin. Tämä mahdollistaa kalastusalan esittämiin näkemyksiin ja tieteellisiin lausuntoihin perustuvan asianmukaisen arvioinnin, ja hyväksytty kompromissi takaa oikeudenmukaisen ja tasapuolisen kalastuksenhoidon.
<P>
Uuden kalastuspolitiikan on piristettävä kalatalousalan kehitystä kriisin kouriin joutuneessa Euroopassa, mutta on myös välttämätöntä kiinnittää huomiota erityisesti Itämerellä harjoitettavaan teolliseen ryöstökalastukseen. Siellä terveellisestä ja arvokkaasta kalasta tehdään kalajauhoa siipi- ja nautakarjatilojen käyttöön, ja vastineeksi saadaan Kaukoidästä myrkyllistä huulisargia eurooppalaisten pöytiin. Tämä isku kohdistuu kestävään eurooppalaiseen rannikkokalastukseen - alaan, josta olisi kannettava erityistä huolta.
<P>
Se osoittaa myös, että on välttämätöntä perustaa saaliita koskeva järkevä ja oikeudenmukainen järjestelmä helposti manipuloitavan kiintiöjärjestelmän tilalle. Näin taataan yhtäläiset mahdollisuudet kaikille kalastajille kaikissa Euroopan unionin jäsenvaltioissa. Euroopan konservatiivit ja reformistit kannattavat mietintöä siinä toivossa, että nykyinen järjestelmä muuttuu.
<SPEAKER ID="018" NAME="João Ferreira" LANGUAGE="PT">
Saadakseen käyttöoikeuden julkiseen hyödykkeeseen, nimittäin kalakantoihin, komissio yrittää vihreässä kirjassaan perustaa vaiheittain tai kerralla toteutettavan yhteisön järjestelmän, joka perustuu siirrettäviin kalastusoikeuksiin tai yksityiseen omistusoikeuteen.
<P>
Ehdotus hylättiin edellisen uudistuksen yhteydessä, mutta kymmenen vuoden kuluttua komissio on jälleen ottanut ohjat käsiinsä, ja juuri kyseinen ehdotus enteilee kalakantojen yksityistämisen väistämättömiä seurauksia: toiminta keskittyy vahvoille talous- ja rahoitusryhmille ja huomattava osa pienimuotoisesta rannikkokalastuksesta häviää. On paljastavaa, että tämän vaihtoehdon valinneet maat, kuten Islanti, haluavat nyt perääntyä joutuessaan kärsimään yksityistämiseen perustuvan järjestelmän haitallisista seurauksista ja vääristymistä.
<P>
Parlamentin pitäisi ottaa selkeästi kantaa hylkäämällä tämä ehdotus. Sivumennen sanoen tämä ratkaisu ei anna mitään takeita kalakantojen kestävyyden turvaamisesta, sillä oikeuksien rajoittaminen ja keskittäminen muutamalle toimijalle ei välttämättä tarkoita pyyntiponnistuksen vähentämistä, vaan ainoastaan kalavarojen hyödyntämisen keskittämistä.
<P>
Kalavarojen kestävyyden turvaaminen edellyttää muita toimenpiteitä, kuten kohtuullisen tuoton takaamista kalastusalalle. Tämä puolestaan edellyttää puuttumista markkinoiden toimintaan ja kalatalousalan markkinoinnin tehostamista, ensimyyntihinnan korottamista, kalastajien työtulon nostamista, väliportaiden voittojen leikkaamista ja lisäarvon oikeudenmukaista jakaantumista kautta koko kalastusalan arvoketjun.
<P>
Kalastusalan tilanne EU:ssa on hankala ja monitahoinen. Näissä olosuhteissa paikallishallinnon yleisesti tunnustettu merkitys on täysin ristiriidassa Lissabonin sopimuksella perustetun toimielinrakenteen kanssa. Sopimuksen mukaan meren elollisten luonnonvarojen säilyttäminen kuuluu yksinomaan Euroopan unionin toimivaltaan.
<P>
Kalavarojen hoidon on nojauduttava tieteelliseen tietoon, ja siinä on otettava huomioon kunkin maan, kalastusalueen, laivaston ja kalavarojen todellinen tilanne ja erityispiirteet. Tämä edellyttää, että kalastajat otetaan mukaan ratkaisujen kehittämiseen ja niiden toteuttamiseen. Tämä eroaa täysin pelkästä keskitetysti määritellyn politiikan hajautetusta täytäntöönpanosta.
<SPEAKER ID="019" NAME="John Bufton">
EFD-ryhmän puolesta. - (EN) Arvoisa puhemies, vetoan komission jäseneen Maria Damanakiin, että hän ottaisi Yhdistyneen kuningaskunnan huomioon yhteisen kalastuspolitiikan uudistuksessa, jolla pyritään sisällyttämään merellä harjoitettava virkistyskalastus asetukseen ja valvomaan merikalastusta.
<P>
Luulin, että kiintiöiden tarkoitus oli juuri estää kalakantojen väheneminen. EU:n kalastuspolitiikka on epäonnistunut niin pahasti kestävyyden saavuttamisessa, että 91 prosenttia kalastusalueista aiotaan luokitella liikakalastetuiksi vuoteen 2015 mennessä.
<P>
Ongelma ei kuitenkaan ole se, miten kalastetaan, vaan se, kuka kalastaa. Valikoimaton trooli- ja pitkäsiimakalastus tyhjentävät meriemme elolliset luonnonvarat. Kuolleen ja syötäväksi kelpaavan kalansaaliin heittäminen takaisin mereen on kuitenkin kestävyyden täydellinen vastakohta.
<P>
Sen sijaan virkistyskalastus merellä on kestävää kalastusta, jota Yhdistyneessä kuningaskunnassa harrastaa noin miljoona ihmistä ja jonka varaan on noussut maassa liiketoimintaa, jossa yksinomaan kalastusvälineitä myydään arviolta noin 2 miljardilla eurolla.
<P>
Virkistyskalastusteollisuus työllistää Englannissa ja Walesissa suunnilleen 19 000 ihmistä noin 1 300 yrityksessä. Virkistyskalastuksen harrastajat pyytävät ja ottavat merestä ainoastaan sen, mitä aikovat syödä, ja jättävät pienikokoiset nuoret kalat kehittymään ja lisääntymään ja päästävät takaisin mereen sen, mitä eivät välttämättä tarvitse. Joissakin tapauksissa he merkitsevät kalat ensin ja edistävät siten suojeluohjelmia.
<P>
Jos komissio saa tahtonsa läpi, heidän on pakko nostaa maihin koko saaliinsa ja lukea se kansalliseen kiintiöön.
<P>
Jos virkistyskalastus merellä lisäisi harrastajamääriään, se tukisi ekologisesti kestävää omavaraisuutta vähentämällä nykyistä kysyntää, joka lisää valikoimatonta kaupallista kalastusta ja uhkaa kokonaisia meressä eläviä lajeja.
<P>
Yhteinen kalastuspolitiikka on aina kohdellut eriarvoisesti Yhdistyneen kuningaskunnan laivastoa, jolla on nykyisin lupa pyytää vain 7 prosenttia Englannin kanaalin turskakiintiöstä ja vain viidesosa omien aluevesiemme kiintiöstä.
<P>
Kenties komission jäsen katsoo sopivaksi puolustaa harmittomien virkistyskalastuksen harrastajien tarpeita Yhdistyneessä kuningaskunnassa samalla tavoin kuin hänen edeltäjänsä suhtautui avoimen myönteisesti oman maansa kalastajien tarpeisiin vastustaessaan tonnikalan myyntikieltoa. Kyseinen toimiala tuotti hänen kotimaalleen Maltalle 100 miljoonaa euroa vuodessa.
<P>
YKP on jo tuhonnut suurimman osan siitä, minkä olisi pitänyt olla valtava uusiutuva luonnonvara. Virkistyskalastajat pyytävät jäljellä olevasta kokonaissaaliista ehkä 1 prosenttia. Komissio empii lähes uhanalaisen lajin suojelua, mutta katsoo tarpeelliseksi säännellä harrastusluonteista kalastusta. Tämä vain osoittaa, mikä on komission etujen mukaista.
<SPEAKER ID="020" NAME="Diane Dodds" AFFILIATION="NI">
(EN) Arvoisa puhemies, minulle ja äänestäjilleni Pohjois-Irlannissa kalastusala ja 27 vuotta jatkunut yhteinen kalastuspolitiikka tiivistyy mietinnön 138 kohtaan, jossa korostetaan, että yksi harvoista aloista, joilla YKP on ollut verrattain menestyksekästä, liittyy alueeseen, jota jäsenvaltiot valvovat.
<P>
Meidän kannaltamme ihanteellista olisi YKP:sta luopuminen tai Yhdistyneen kuningaskunnan vetäytyminen siitä, jolloin jäsenvaltiot voisivat ottaa vesialueensa takaisin hallintaansa.
<P>
Valitettavasti emme elä tällaisessa ihannemaailmassa. YKP:n uudistuksen tuloksena on epäilemättä jälleen kerran Pohjois-Irlannin kalastajien kannalta huonompi vaihtoehto - vaihtoehto, jota ovat viimeisten kolmen vuosikymmenen aikana leimanneet kalastusalamme haitallinen taantuminen ja vastaamatta jääneet kysymykset, jotka liittyvät kalastuselinkeinollemme elintärkeiden kalakantojen tilaan.
<P>
Varma osoitus tästä olivat joulukuussa pidetyn kalastusasioiden neuvoston täydellinen epäonnistuminen ja kiintiöitä koskevat päätökset.
<P>
Vaikka tulos on täysin epätyydyttävä, kannatan ehdottomasti esittelijän vahvistamaa YKP:n alueellistamista. Kannatan näkemystä siitä, että YKP:n pitäisi perustua kolmeen perusperiaatteeseen, jotka ovat sosiaalinen, ympäristöllinen ja taloudellinen ulottuvuus. Lisäksi toivon vilpittömästi, että voimme toteuttaa toimia YKP:n tuhoisien seurauksien korjaamiseksi.
<P>
Pelkään kuitenkin, että perinpohjaisesta muutoksesta, jota jotkut tässä uudelleentarkastelussa lupaavat, seuraa kalastusalalle ja kalakannoille jälleen yksi menetetty mahdollisuus.
<SPEAKER ID="021" NAME="Carmen Fraga Estévez" AFFILIATION="PPE">
(ES) Arvoisa puhemies, tämä uudistus on kaikin puolin ratkaiseva. Ellemme nyt ole rohkeita, emme saa toista tilaisuutta kehittää todellista kalastuspolitiikkaa ja olemme osaksi vastuussa sen epäonnistumisesta.
<P>
YKP on vuosia saanut osakseen yhä enemmän aiheellista arvostelua, ja olisi masentavaa, jos Euroopan parlamentti silloin, kun sille tarjotaan vielä yhtä mahdollisuutta, osoittautuisi kykenemättömäksi ehdottamaan vaihtoehtoja sille, mitä olemme niin monesti arvostelleet, ja erityisesti ilmeisen epäonnistuneelle säilyttämis- ja hoitojärjestelmälle, josta sekä kalavarojen tila että alan taantuma ovat selvä osoitus.
<P>
En yksinkertaisesti voi ymmärtää haluttomuutta ehdottaa selkeitä vaihtoehtoja, joista parlamentissa keskusteltiin vuonna 1996. Niitä ovat muun muassa siirrettävien kiintiöiden järjestelmät tai pyyntiponnistukseen perustuva hallinnointi, jotka ovat tuottaneet erittäin myönteisiä tuloksia ja jotka voisivat auttaa säilyttämään edes teollista kalastusta harjoittavat laivastot.
<P>
Mietinnössä todetaan, ettei yhtä kaikille sopivaa ratkaisua ole olemassa, mutta samalla siinä suljetaan pois muiden ratkaisujen mahdollisuus. En ymmärrä tätä ristiriitaa enkä sitä, miksi jonkun maan haluttomuus käyttää tiettyä välinettä ratkaistaan kieltämällä sen käyttö kaikilta.
<P>
Kyse ei ole heikompien suojelusta, vaan joidenkin pysyviä tukia ainoana ratkaisuna pitävien alojen pelosta.
<P>
YKP:n pitäisi myös taata kalastustuotteiden kilpailukyky globaalissa maailmassa. Näiden tuotteiden markkinat jatkavat epäilemättä kasvuaan, mutta näyttää siltä, että ne kasvavat ilman meitä.
<P>
EU:n politiikan pitäisi olla johdonmukaista, ja meidän on huolehdittava siitä, että kauppapolitiikka ja esimerkiksi uusissa talouskumppanuussopimuksissa käyttöön otetut alkuperäsäännöt eivät tuhoa yhteisön kalatalousalan kilpailukykyä jäämällä pelkästään kolmansille maille suunnatuksi eleeksi; muussa tapauksessa EU:n kalatalousala joutuu kärsimään.
<P>
Arvoisa puhemies, yhteisymmärrys on hyvä asia silloin, kun sen avulla saadaan aikaan edistystä, mutta ei silloin, kun ongelmat vievät toimintakykymme, ja meillä on monia ongelmia ratkaistavana.
<SPEAKER ID="022" NAME="Ulrike Rodust" AFFILIATION="S&amp;D">
(DE) Arvoisa puhemies, arvoisa komission jäsen, hyvät kollegat, toivotan kaikki istuntosalissa olevat kalastajat lämpimästi tervetulleiksi. Tämänpäiväinen äänestys on merkittävä saavutus Euroopan parlamentille. Ensimmäistä kertaa Lissabonin sopimuksen ratifioinnin jälkeen meillä on tilaisuus ilmaista kantamme yhteisen kalastuspolitiikan (YKP) uudistuksesta. Lähivuosina parlamentin toimivalta ja vastuu lisääntyvät huomattavasti. Kannatan tätä mietintöä ja kiitän Maria do Céu Patrão Nevesiä ja Josefa Andrés Bareaa heidän ahkerasta työstään.
<P>
Olemme onnistuneet sisällyttämään mietintöön sosiaalidemokraattisen ryhmän merkittäviä huolenaiheita. Niihin kuuluu erityistuki pienimuotoiselle kalastukselle. Nyt ne, joita asia koskee, otetaan mukaan päätöksentekoprosessiin. Erityisesti pieniä perheyrityksiä on tuettava. Niiden säilyminen rannikkoalueilla sekä työllistää ihmisiä että lisää monien näiden alueiden houkuttelevuutta matkailukohteina. Mietinnössä on edelleen parantamisen varaa, ja sitä varten olemme esittäneet tarkistuksia. Me sosiaalidemokraatit haluamme tuoda selvästi esiin, että yksi keskeisistä ongelmista on huomattava liikakapasiteetti. On tosiasia, että ekologinen kestävyys on perusedellytys kalastajien taloudelliselle selviytymiselle. Siksi ympäristö on asetettava etusijalle.
<P>
Kolmas tärkeä seikka koskee YKP:n ulkoisia näkökohtia ja kolmansien maiden kanssa tehtyjä kumppanuussopimuksia. Ehdotamme, että 121 kohta, jossa pannaan kohtuuttomasti painoa EU:n kalastusalan eduille, poistetaan. Meidän on toimittava EU:n vesialueiden ulkopuolella aivan samoin kuin kotivesilläkin: toisin sanoen edistettävä kestävää kehitystä, ihmisoikeuksia ja demokratiaa maailmanlaajuisesti ja varmistettava, etteivät kumppanuussopimuksista saadut tulot häviä korruptoituneiden diktatuurien kassakirstuihin.
<P>
Lopuksi haluan mainita vielä yhden olennaisen seikan. EU:n kalastuspolitiikka on arkaluonteinen kysymys, sillä siihen liittyy niin monia voimakkaita kansallisia etunäkökohtia. Ei ole mitenkään yllättävää, että ne ovat viime viikkoina johtaneet kiivaisiin väittelyihin poliittisissa ryhmissä. Onneksi olemme kaikki onnistuneet saavuttamaan tehokkaita kompromisseja. Lainsäädäntöprosessin osalta meidän on kuitenkin kiinnitettävä tähän kysymykseen enemmän huomiota kuin tänään ja kehitettävä joitakin yleiseurooppalaisia ratkaisuja. Meidän on jätettävä tyhjänpäiväiset kansalliseen ahneuteen liittyvät ongelmat neuvostolle.
<SPEAKER ID="023" NAME="Pat the Cope Gallagher" AFFILIATION="ALDE">
(EN) Arvoisa puhemies, aivan ensimmäiseksi toivotan parlamentissa ensimmäisen puheenvuoronsa pitäneen komission jäsenen tervetulleeksi ja toivotan hänelle menestystä toimikaudellaan. Kiitän myös kollegaamme Maria do Céu Patrão Nevesiä mietinnön laatimisesta.
<P>
(GA) Uudella yhteisellä kalastuspolitiikalla on oltava selkeämmät, paremmat tavoitteet, joissa otetaan huomioon ekologiset, taloudelliset ja sosiaaliset periaatteet. On suoritettava perusteellinen uudelleenarviointi, johon kaikki sidosryhmät luonnollisesti osallistuvat.
<P>
Kalakantoja on hoidettava kestävällä tavalla. Samanaikaisesti on kuitenkin tärkeää varmistaa eurooppalaisten kalastajien kannattava ja kestävä elämäntapa.
<P>
Olen erityisen huolissani rannikolla ja pienillä rannikkosaarilla toimivista kalastajista. Pienimuotoinen kalastus on äärimmäisen tärkeää syrjäisille alueille, joilla ei ole vaihtoehtoisia sosiaalisen työllistämisen mahdollisuuksia, ja rohkaistuin tänä aamuna kuullessani komission jäsenen mainitsevan tämän kalastuselinkeinon.
<P>
Suurin osa näiden alueiden kalastusaluksista on alle 15-metrisiä ja pyytää sellaisia lajeja ja määriä, joilla ei ole merkittävää vaikutusta kalakantoihin, ja tietenkin monet niistä pyytävät kiintiöihin kuulumattomia lajeja. Mikä tärkeintä, monilla näistä ihmisistä ei ole vaihtoehtoisia työllistymismahdollisuuksia. Siksi olen jättänyt käsiteltäväksi tarkistuksen, jossa pyydetään komissiota tunnustamaan erityisesti nämä syrjäiset yhteisöt.
<P>
Alueellistaminen ja alueellisten neuvoa-antavien toimikuntien käyttöönotto on ollut menestyksekästä, joten alueellistamiseen tarkoitettujen hallintorakenteiden pitäisi tuottaa monia myönteisiä vaikutuksia, kuten lisätä sidosryhmien vastuuta ja vakiinnuttaa uusi yhteinen kalastuspolitiikka, jossa otetaan paremmin huomioon paikalliset huolenaiheet.
<P>
Lissabonin sopimuksen tultua voimaan kotimaassani viime vuonna järjestetyn kansanäänestyksen jälkeen Euroopan parlamentin lainsäädäntövastuu on kasvanut. Komission jäsen on tunnustanut senkin, ja odotan kovasti yhteistyötä hänen kanssaan.
<P>
Lopuksi esitän toivomuksen, että mietinnön tärkeimmät määräykset otetaan huomioon tulevissa sisältöuudistuksissa.
<SPEAKER ID="026" NAME="Ian Hudghton" AFFILIATION="Verts/ALE">
(EN) Arvoisa puhemies, esittelijämme totesi YKP:sta, että suuri osa sen alkuperäisistä ongelmista on edelleen jäljellä. No, olen samaa mieltä, ja 27 vuoden aikana YKP:sta Skotlannissa saadut kokemukset ovat huonoja. Jos haluamme kehittää toimivan kalastuksenhoitojärjestelmän, ja luullakseni se on yhteinen tavoitteemme, meidän on oltava valmiita omaksumaan täysin erilainen lähestymistapa.
<P>
Liiaksi keskitetty, joustamaton YKP on epäonnistunut surkeasti, ja meidän on myönnettävä se. Asialle on kuitenkin tehtävä jotain. Komissio sitä vastoin myöntää, että toistaiseksi paikallishallinto 12 meripeninkulman alueella on yleisesti ottaen onnistunut; tästä on otettava opiksi.
<P>
Olen jättänyt käsiteltäväksi tarkistuksia, joille yritän saada tukea kollegoilta. Pyrin näissä tarkistuksissa siirtämään todellisen toimivallan kalastusta harjoittaville Euroopan valtioille, rohkaisemaan johdonmukaisesti merialueisiin perustuvaa kalastusvaltioiden ja sidosryhmien välistä yhteistyötä, edistämään kannustimien myöntämistä kestäviin kansallisiin ja alueellisiin hoitotoimenpiteisiin sekä tunnustamaan ja säilyttämään suhteellisen vakauden periaatteesta johtuvat historialliset oikeudet ja etuudet.
<P>
Olen vakaasti sitä mieltä, että niillä, jotka hyötyvät eniten kalakantojen onnistuneesta säilyttämisestä, toisin sanoen kalastusyhteisöillä ja kalastusvaltioilla, on parhaat edellytykset tehdä konkreettisia päätöksiä hoitosuunnitelmista ja panna ne täytäntöön oman kalastuselinkeinonsa osalta alueyhteistyön pohjalta. YKP ei ole ainoastaan vaikuttanut kielteisesti kalastusalaan ja kalakantoihin, vaan itse asiassa huonontanut yleistä käsitystä koko EU:sta, mikä on myös vaakalaudalla. Jos emme toteuta YKP:n uudistusta oikein...
<P>
(Puhemies keskeytti puhujan.)
<SPEAKER ID="027" NAME="Struan Stevenson" AFFILIATION="ECR">
(EN) Arvoisa puhemies, haluaisin ensiksi kiittää esittelijä Patrão Nevesiä tämän mietinnön vuoksi tekemästään kovasta työstä. Meillä on tänään mahdollisuus vaikuttaa asiaan ja muuttaa kaikkien mielestä epäonnistuneen politiikan suuntaa. Emme saa kuitenkaan tässä perusteellisessa muutoksessa toistaa aiempia virheitä.
<P>
Ei enää liian pikkutarkkaa keskitettyä hallintoa, ei enää ylhäältä alaspäin suuntautuvaa sääntelyä eikä yhden ainoan lähestymistavan soveltamista toimintalinjoihin. Yhteisen kalastuspolitiikan uudistamiseen on sisällyttävä saaliiden poisheittämisen lopettaminen. Siinä on otettava sidosryhmät mukaan kalakantojen päivittäisiin hallintatoimiin. Sillä on varmistettava, että laivastokapasiteetti mukautetaan kalakantoja vastaavalle tasolle. Kestävyyden ja suojelemisen on oltava toimiemme ytimessä. Meidän on lopetettava laiton, ilmoittamaton ja sääntelemätön kalastus sekä varmistettava kunnollinen toimeentulo kaikille alalla työskenteleville. Voimme todella edistyä asiassa, jos voimme antaa todellista sisältöä yhteisen kalastuspolitiikan työpaikkojen ja kalakantojen säilyttämistä koskeville perusarvoille.
<SPEAKER ID="028" NAME="Anna Rosbach" AFFILIATION="EFD">
(DA) Arvoisa puhemies, kalastuspolitiikkamme uudistamista on odotettu jo pitkään. Olisin halunnut sen olevan kunnianhimoisempi erityisesti siksi, että se koskee meriemme kestävien kalakantojen olemassaolon tulevaisuutta. On harvinaista, että olen täysin samaa mieltä Vihreät / Euroopan vapaa allianssi -ryhmän kanssa, mutta tässä tapauksessa minun on se tunnustettava. Heidän tarkistuksensa ovat sekä vastuullisia että tarpeellisia kalastusalamme tulevaisuudelle.
<P>
Kysymykseni neuvostolle ja komissiolle on sellainen, että tämänpäiväiset vieraamme eivät siitä varmaankaan pidä, mutta se on erittäin tärkeä tulevaisuutta varten. Kysymykseni kuuluu: miten voimme ottaa käyttöön EU:n laajuisen kalojen ja äyriäisten pyynnin kiellon niiden lisääntymisaikana? Kaikki tietävät, että joka kerta kun mätiä täynnä oleva turska saadaan kiinni, me pyydystämme samalla tulevat turskasukupolvet. Tämän vuoksi pysyvien turskakantojen turvaaminen on lähes mahdotonta, ja tämä on vain yksi ajankohtainen esimerkki.
<P>
Olen tyytyväinen, että uudessa vihreässä kirjassa pyritään keskittymään enemmän rannikkokalastukseen. Tämä hyödyttää ympäristöä ja auttaa turvaamaan paikalliset työpaikat. On myös hyvä asia, että vihreässä kirjassa kiinnitetään huomiota kestävään vesiviljelyyn, jotta voimme välttää kolmansien maiden rannikkoalueiden kalakannan harvenemisen. Meidän pitäisi myös lopettaa eksoottisten ja uhanalaisten kalalajien kalastus, jota harjoitetaan vain siksi, että sushi on tullut muotiin.
<SPEAKER ID="029" NAME="Andrew Henry William Brons" AFFILIATION="NI">
(EN) Arvoisa puhemies, puolueemme mielestä kalakantojen säilyttämisen pitäisi olla jokaisen jäsenvaltion vastuulla ja vain niiden kalastajien pitäisi päästä kotimaansa vesille.
<P>
Panemme kuitenkin merkille, että liikakalastus ja kestämättömässä tilassa olevat kalakannat ovat Euroopan ja koko maailman laajuinen ongelma.
<P>
On tarkistettava nykyistä politiikkaa, jonka vuoksi kalastajien on palautettava liikaa kalastetut lajit ja jopa alamittaiset kalat takaisin mereen, vaikka ne olisivat kuolleet tai kuolemaisillaan, koska niiden liian nopea pintaan nostaminen vahingoitti niiden uimarakkoa.
<P>
Uudesta tekniikasta on saatava apua. Esimerkiksi yksi vaalipiirini jäsen, Hullista kotoisin oleva entinen kalastaja Jeff Stockdale, kehitti käänteentekevän sulkupyydyksen, joka houkuttelee kaloja pakenemaan sen sisään vuorovedeltä, mutta pienet kalat pääsevät pakoon ja suuremmat voidaan päästää vapauteen ennen kuin ne tuodaan pintaan, jos tämä on tarpeen kiintiön ylittämisen välttämiseksi.
<P>
Suosittelen tätä keksintöä komissiolle ja koko maailmalle, ja toivon, että sitä tarkastellaan.
<SPEAKER ID="030" NAME="Alain Cadec" AFFILIATION="PPE">
(FR) Arvoisat puhemies ja komission jäsen, hyvät kollegat, toisin kuin eräät muut, uskon, että Euroopan parlamentin mietintö vihreästä kirjasta on merkittävä ja jopa välttämätön edistysaskel tulevan kalastuspolitiikan kehittämiseksi. Kyseessä on kattava mietintö, jossa käsitellään tämän politiikan kaikkia näkökohtia ja erityisesti kalavarojen suojelua, kalakantojen hallintaa koskevaa globaalia lähestymistapaa ja hajautettua hallintaa. Kaikki tämä on minusta hyvin asianmukaista ja merkityksellistä.
<P>
Haluaisin ilmaista tänään parlamentissa, että Ranska on tyytyväinen parlamentin myötävaikutuksesta tähän asiaan, jonka parissa olemme tehneet yhteistyötä, ja kiitän esittelijä Patrão Nevesiä työstään. Tässä mietinnössä otetaan esiin tarve lisätä tieteellistä asiantuntemusta kalastusalalla, jotta tehtävät päätökset olisivat kiistattomia.
<P>
Kyllä, meidän on säilytettävä kalavarat ja edistettävä kestävää kalastusta, mutta meidän pitäisi olla varovaisia, jotta emme syyllistä tätä ammattikuntaa, joka on kauan ymmärtänyt, että sen selviytyminen on riippuvainen sääntöjen noudattamisesta. Kyllä, meidän on toimittava markkinatalouden mukaisesti. Tämä ei kuitenkaan merkitse, että meidän on luovuttava johdonmukaisista sääntelykeinoista. Pidän erityisen myönteisenä kompromisseja, joihin on päästy valiokuntakäsittelymme ansiosta.
<P>
Siirrettäviin yksittäisiin kiintiöoikeuksiin ei viitata selkeästi. Eräät pitävät tällaista hallintatapaa välineenä, jolla täytetään alan ympäristölliset, taloudelliset ja sosiaaliset tavoitteet. En ole samaa mieltä tästä näkökannasta. Eurooppalaiset markkinat, joilla voidaan tuottaa ilman sääntelyä, eivät ole tällä hetkellä toivottavat. Se johtaisi hallitsemattomaan keinotteluun ja yksityisoikeuksien keskittymiseen.
<P>
Vaikka on varmasti tärkeää toteuttaa uusia teollisen kalastuksen hallintamenettelyitä - olen tästä asiasta samaa mieltä kollegani Fraga Estévezin kanssa - olen kuitenkin vakuuttunut, että tämän järjestelmän liian laaja-alainen täytäntöönpano merkitsisi kuoliniskua pienimuotoiselle kalastukselle, joka on meille erittäin tärkeä.
<P>
Luotamme teihin, hyvä komission jäsen Damanaki.
<SPEAKER ID="031" NAME="Kriton Arsenis" AFFILIATION="S&amp;D">
(EL) Arvoisat puhemies, komission jäsen ja Juan Carlos Martín Fragueiro, nykyinen yhteinen kalastuspolitiikka on epäonnistunut. Useimmat kalakannat ovat romahtaneet. Yli kestävän enimmäistason kalastetaan 88 prosenttia kalavaroista. Turvallisten biologisten rajojen ulkopuolella on 30 prosenttia kalavaroista, joten niiden elpymisen mahdollisuudet ovat vähäiset. Pohjanmeren turska, jota kalastetaan jopa ennen lisääntymisikää, on tyypillinen esimerkki. Sen vuoksi käsiteltävänä oleva uudistaminen on aivan välttämätön.
<P>
Kalastajien suojeleminen riippuu saaliin suojelusta. Jos haluamme estää Euroopan kalastuspolitiikan romahtamisen, meidän on vähennettävä pyyntiponnistusta ja supistettava Euroopan kalastuslaivastoa. Ekologisen lähestymistavan pitäisi olla uuden yhteisen kalastuspolitiikan liikkeelle paneva voima. Siihen on sisällyttävä pitkän aikavälin suunnittelu, osallisuutta koskevat menettelyt sekä ennaltaehkäisyn periaatteen soveltaminen. Tätä kalalajien suojelua koskevaa pitkän aikavälin lähestymistapaa on noudatettava kaikissa kansainvälisissä kalastussopimuksissamme.
<P>
Kehotan teitä hyväksymään nämä perusperiaatteet, jotta voimme luoda sellaisen hajautetun ja osallistumiseen perustuvan järjestelmän, jossa päätökset tehdään mahdollisimman alhaisella tasolla, johon kalastajat osallistuvat ja jossa kunnioitetaan merten ekosysteemien tarpeita.
<SPEAKER ID="032" NAME="Britta Reimers" AFFILIATION="ALDE">
(DE) Arvoisat puhemies ja komission jäsen, hyvät kollegat, tämä on ainoastaan ensimmäinen askel yhteisen kalastuspolitiikan uudistamisen pitkällä tiellä. Haluaisin kiittää esittelijää mietinnöstä sekä koordinaattoriamme tehokkaasta työstä.
<P>
Kannatan yhteisen kalastuspolitiikan perusteellista uudistamista. Jos meillä ei ole rohkeutta toimia näin, on tärkeää, että pidämme kiinni suhteellisen vakauden periaatteesta. Haluaisin lisäksi mainita erityisesti ahneiden merimetsojen muodostaman ongelman sekä hallintasuunnitelman, jota parlamentti on jo pyytänyt.
<P>
Kalastusala on taloudellisesti ja kulttuurisesti erityisen tärkeä rannikkoalueillemme. Sen vuoksi talouden ja ympäristön välisen tasapainon saavuttaminen on minulle erittäin tärkeää yhteisen kalastuspolitiikan tulevassa uudistamisessa.
<SPEAKER ID="033" NAME="Peter van Dalen" AFFILIATION="ECR">
(NL) Arvoisa puhemies, kestävyys on vihreän kirjan keskeinen näkökohta ja syystäkin: se on kestävä kalastuksen tulevaisuuden kannalta sekä ympäristölle edullinen. Komission asettamat tavoitteet eivät ole uusia, mutta tähän mennessä EU ei ole onnistunut täyttämään niitä. Tämä lisää entisestään uudistamisen tarpeen kiireellisyyttä.
<P>
Kannatan komission ratkaisumallia: alueellistamista. Kalastusalalle on annettava enemmän toiminnanvapautta, ja ympäristönäkökohtiin on kiinnitettävä huomiota. Nykyisessä politiikassa mennään liian pitkälle ja se on liian yksityiskohtainen ja tehoton.
<P>
Lisäksi sääntöjä ei noudateta tarpeeksi tällä hetkellä. Hyvät ovat joutuneet pahojen uhreiksi. Olen ylpeä Alankomaiden kalastajista: he ja heidän tanskalaiset virkaveljensä ovat ainoita, joiden saaliskiintiöt ovat kunnossa. Meidän on kannustettava Euroopan kalastusalaa osallistumaan enemmän ja ottamaan enemmän vastuuta Alankomaiden mallin mukaisesti. Olen iloinen, että nämä näkökohdat sisältyvät vihreään kirjaan. Tämä on ainoa keino varmistaa kalastusalan kestävä tulevaisuus.
<SPEAKER ID="034" NAME="Bastiaan Belder" AFFILIATION="EFD">
(NL) Nykyinen kalastuspolitiikka ei toimi tarpeeksi hyvin. Suunnan vaihtamiseen tarvitaan merkittävää muutosta. Komissio aloittaa vihreän kirjansa tällaisella melko vahvalla sanamuodolla. Tämä on ainutlaatuista. En halua todellakaan väittää sitä vastaan.
<P>
On todettu, että yhteisen kalastuspolitiikan epäonnistumisen tärkein syy ei ole se, että politiikka olisi vääränlaista, vaan se, että politiikan täytäntöönpano ja valvominen toteutetaan huonosti. Tämän vuoksi asiasta olisi otettava opiksi. Politiikan on oltava täytäntöönpanokelpoista, joten sitä on yksinkertaistettava. Sen vuoksi olen tyytyväinen komission esittämästä suunnasta: alueellistamisesta, kalastusalan paremmasta osallistumisesta ja sääntöjen noudattamisesta.
<P>
Portugalilaisen kollegani mietinnössä tästä vihreästä kirjasta otetaan esille eri laivastoja ja kalastusta koskevat suuret erot, mikä on täysin oikeutettua. Emme voi puhua yleiseen sävyyn ylikapasiteetista, liikakalastuksesta tai laiminlyönneistä. Alueellinen ja alakohtainen lähestymistapa edellyttää tässä suhteessa tarkempaa kielenkäyttöä. Kävin itse asiassa viime lauantaina perinpohjaisen keskustelun alan edustajien kanssa. He kertoivat minulle, että kalastajien ja tutkijoiden yhteistyö sujuu yhä paremmin. Tämä on mielestäni esimerkki siitä, miten asiat voidaan järjestää. Jos kalastajat voivat myötävaikuttaa osaamisellaan ja auttaa politiikan laadinnassa, politiikan perustaa laajennetaan huomattavasti, ja tämä asettaa meidät oikeille raiteille. Haluaisin lopuksi kiittää esittelijää vilpittömästi tästä erinomaisesta mietinnöstä.
<SPEAKER ID="035" NAME="Ioannis A. Tsoukalas" AFFILIATION="PPE">
(EL) Arvoisa puhemies, haluaisin myös toivottaa tervetulleeksi komission jäsenen Damanakin ja erityisesti kiittää Maria do Céu Patrão Nevesiä perusteellisesta ja erinomaisesta työstään.
<P>
Kaikki tärkeät näkökohdat on jo otettu esiin. Kiinnitän huomiota kolmeen seikkaan: ensinnäkin liikakalastukseen. Liikakalastus on kiistaton tosiasia. Itse asiassa, kuten Kriton Arsenis totesi, tällä hetkellä arvioidaan, että liikakalastus uhkaa 88 prosenttia Euroopan merten kalavaroista, mikä merkitsee, että kalastettavat määrät estävät niiden elpymisen.
<P>
Jatkuva liikakalastus on johtanut yhä pienempiin saaliisiin Euroopan kalastusalalla, ja työpaikkoja on menetetty. Yhä pienempiä kaloja pyydetään usein ennen kuin ne ovat lisääntymiskykyisiä, ja niitä on yhä vaikeampi löytää.
<P>
Toiseksi Euroopassa pyydetään vähemmän kalaa tällä hetkellä kuin 15 vuotta sitten, noin 25 prosenttia vähemmän. Pyyntiponnistus on kasvanut ja kalastuksesta aiheutuvat kustannukset ovat nousseet. Emme saa kuitenkaan ylireagoida toimenpiteiden toteutuksessa, koska tämä voi aiheuttaa kielteisiä vaikutuksia. Asiantuntijoiden mukaan kalakannat eivät romahda, vaikka kalastamme liikaa.
<P>
Emme saa unohtaa, että kannattavuudella on kolme ulottuvuutta, joita korostetaan myös esittelijä Nevesin mietinnössä: sosiaaliset, ympäristölliset ja taloudelliset näkökohdat. Kalastuspolitiikka, jonka tavoitteena on toteuttamiskelpoinen kehitys, ei saa koskea ainoastaan kaloja; siinä on keskityttävä myös ihmisiin.
<P>
Kalat, ihmiset, merimetsot ja hylkeet ovat kilpailevia järjestelmiä samassa elinympäristössä.
<P>
Lopuksi korostan, että vaadin monien muiden kollegoideni tavoin lisää tutkimusta kalastuksesta. Tämä ei ole pelkästään minun vaatimukseni: se on tosiasia, johon meidän on vastattava kaikilla Alain Cadecin esittämillä toimilla.
<SPEAKER ID="036" NAME="Catherine Trautmann" AFFILIATION="S&amp;D">
(FR) Arvoisat puhemies, neuvoston puheenjohtaja ja komission jäsen, hyvät kollegat, haluaisin aluksi kiittää esittelijöitä erinomaisesta yhteistyöstään ja valtavan työn aikaansaamisesta aika ajoin ilmenneistä eturistiriidoista huolimatta.
<P>
Pyrkimyksiemme ensimmäinen tulos on se, että parlamentti voi nyt esittää, mihin suuntaan se aikoo ohjata tulevaa yhteistä kalastuspolitiikkaa.
<P>
Toinen tulos on se, että neuvotteluiden aikana meille oli tärkeä varmistaa, että tällä asiakirjalla vastataan kalastajien huolenaiheisiin. Olemme onnistuneet tässä: siirrettäviä yksittäisiä kalastusoikeuksia koskevat säännökset on poistettu, ja tuki pienimuotoiselle ja rannikkokalastukselle on säilytetty.
<P>
Kolmas odotettu tulos on se, että tulevan asiakirjan on johdettava osallisuutta edistävään ja alhaalta ylöspäin suuntautuvaan lähestymistapaan, eli siinä toimitaan yhteistyössä alan kaikkien toimijoiden kanssa. Siihen on myös sisällytettävä kaikki näkökohdat, jotka ovat välttämättömiä Euroopan parlamentin sosialistien ja demokraattien ryhmälle: koko alan inhimillinen ja sosiaalinen ulottuvuus, johon on yhdistettävä tehokkaasti kestävän kalastuksen käytäntöjen edistäminen ja kalakantojen suojelu osana ekosysteemistä lähestymistapaa.
<P>
Haluaisin lisätä, että jos haluamme onnistua yhteisen kalastuspolitiikan kunnianhimoisessa uudistuksessa, meidän on saatava sille määrärahoja, jotka vastaavat asettamiamme tavoitteita. Poliittinen sitoutumisemme arvioidaan myöntämiemme määrärahojen perusteella. Edellytämme komissiolta...
<P>
(Puhemies keskeytti puhujan.)
<SPEAKER ID="037" NAME="Izaskun Bilbao Barandica" AFFILIATION="ALDE">
(ES) Hyvät Juan Carlos Martín Fragueiro ja komission jäsen Damanaki, tarvitsemme selkeitä tavoitteita, meidän on oltava rohkeita ja meidän on vältettävä uusi epäonnistuminen: sen vuoksi osallistuminen on välttämätöntä.
<P>
Kestävä kalastustoiminta on tärkeintä kalastusalalle ja jalostusteollisuudelle. Sen vuoksi ne ovat mukana uudistuksen valmistelussa ja osallistuvat esimerkiksi vuoden 2009 valvonta-asetuksen tarkistamiseen. Tämä asetus olisi pitänyt laatia avoimemmin. Jotta uudistuksen tavoitteet täytetään, vastaus on yksinkertainen: on varmistettava kestävä ja kannattava ala sekä taattava toimitukset.
<P>
Muita avainsanoja ovat alueellistaminen, vastuu, vakaus ja oikeudenmukaisuus. Alueellistaminen merkitsee jokaisen alueen erityispiirteiden ja kalastusmuotojen tarkastelua siten, että erotetaan pienimuotoinen ja teollinen kalastus. Vastuuta koskevassa näkökohdassa keskitytään hyviin toimintatapoihin ja aikaisempiin pyrkimyksiin kalastuskapasiteetin vähentämiseksi. Vakautta saadaan pitkän ajan hallintosuunnitelmilla, jotka perustuvat yhä luotettavampaan tieteelliseen toimintaan. Ja oikeudenmukaisuus varmistetaan komission asiakirjaa tarkistamalla sekä tarjoamalla tarkastuksia ja valvontatoimia kolmansille maille kestävien toimien varmistamiseksi tällä alla. Oikeudenmukaisuutta on tarjottava myös merialueiden naisille, jotka unohdetaan aina tällä alalla. Ilman heidän osallistumistaan kalastus olisi mahdotonta monella alueella.
<SPEAKER ID="038" NAME="Oldřich Vlasák" AFFILIATION="ECR">
(CS) Pidän myönteisenä vihreän kirjan laadintaa yhteisen kalastuspolitiikan uudistamisesta. Tuen samoin kuin Tšekin tasavalta ministerineuvostossa pyrkimyksiä parantaa, yksinkertaistaa ja tehostaa tämän alan lainsäädäntökehystä. Komission pyrkimykset, joilla otetaan käyttöön monivuotinen lähestymistapa kalakantojen säilyttämistä koskevaan strategiaan ja painotetaan sopivan kompromissin löytämistä kalastuksen ja ympäristönäkökohtien välillä, ovat erityisen arvokkaat.
<P>
Meidän on pidettävä vihreää kirjaa ensimmäisenä askeleena kohti tämän alan uudistamista. Olisin vieläkin tyytyväisempi, jos tulevissa ehdotuksissa painotettaisiin enemmän vesiviljelyalaa. Merivesiviljelyn ja makean veden viljelyn elvyttäminen edistää rannikko- ja maaseutualueiden kehitystä sekä hyödyttää myös kuluttajia ympäristöystävällisten elintarvikkeiden ansiosta. Näiden syiden vuoksi kannatan kaikkia ehdotettuja muutoksia.
<SPEAKER ID="039" NAME="Jarosław Leszek Wałęsa" AFFILIATION="PPE">
(PL) Arvoisa puhemies, kalastusalalla on olennainen merkitys Euroopan rannikkoalueiden toimeentulon lähteenä ja elintarvikkeiden lähteenä Euroopan kansalaisille. Yhteinen kalastuspolitiikka ei kuitenkaan nykyisessä muodossaan vastaa monien uusien ongelmien aiheuttamiin haasteisiin. Niihin sisältyvät kalastusalueiden hallitsematon hyväksikäyttö ja liiallinen kalastuskapasiteetti. Meripolitiikan täydellinen muutos on välttämätön. Olemme tämän prosessin alussa, ja sillä pitäisi saada aikaan perusteellisia muutoksia nykyisessä tehottomassa Euroopan kalastuspolitiikassa.
<P>
Kiitän esittelijä Patrão Nevesiä kattavasta mietinnöstä. Siinä määritellään keskeiset toimet, johon tämän uudistuksen olisi perustuttava. Ensiksi vähennetään liiallista kalastuskapasiteettia. Tämä on keskeinen ongelma, joka pitäisi ratkaista asianmukaisten markkinamekanismien käyttöönotolla ja seurannalla. Tarkoitan siirrettäviä yksittäisiä kalastuskiintiöitä koskevaa järjestelmää. Mielestäni tämä on jonkinlainen taloudellinen parannuskeino mukauttaa laivastoa käytettävissä oleviin resursseihin ja varmistaa kalastusalan kannattavuus. Toinen näkökohtani on hajauttaminen sekä sidosryhmien ja neuvoa-antavien elinten laajempi osallistuminen prosessiin. Pyrkimyksenä on lisätä kalastajien osallistumista ja kehittää yksityiskohtaisia säännöksiä, joilla lisätään kalastajien ja kalastusta sääntelevien elinten välistä luottamusta.
<P>
Vihreässä kirjassa arvioidaan oikein nykyistä kalastuspolitiikkaa ja siinä otetaan esiin monia sen puutteita. Esittelijä Patrão Nevesin mietinnössä arvioidaan mahdollisuuksia Euroopan kalastusalan epäedullisen tilanteen ratkaisemiseksi. Ehdotukset edellyttävät kuitenkin lisäneuvotteluja. Jos näin ei toimita, on uhka, että yhteisömme äänestää jälleen yhdestä uudistuksesta, jolla ei ratkaista Euroopan kalastusalan ongelmia.
<SPEAKER ID="040" NAME="Iliana Malinova Iotova" AFFILIATION="S&amp;D">
(BG) Tämä on ensimmäinen kerta, kun keskustelemme kalastuspolitiikasta Lissabonin sopimuksen hyväksymisen jälkeen. Olemme täysin tietoisia suuresta vastuusta, joka meillä on parlamentin toimivallan lisäämisen vuoksi. Vihreästä kirjasta käytiin hyvin kiivas keskustelu, ja haluaisin kiittää vilpittömästi esittelijöitä tekemästään työstä.
<P>
Haluaisin painottaa ehdotetussa uudistuksessa yhtä tiettyä näkökohtaa, joka on erittäin tärkeä koko alan kehitykselle. Siinä on otettava huomioon, miten tilanne on muuttunut Euroopan unionin vuonna 2004 ja 2007 tapahtuneiden laajentumisten sekä uusien jäsenvaltioiden vuoksi. Nykyisessä tutkimusten toteuttamista ja analysointia sekä päätöksentekoa koskevassa järjestelmässä on otettava huomioon uudet vesiväylät ja niiden erityispiirteet. Haluaisin korostaa tältä osin, että on kiinnitettävä huomiota erityisesti Mustaanmereen ja luotava elimet sen hoitamiseksi. Meidän on otettava huomioon näillä rannikkoalueilla elävien intressit, ympäristönäkökohdat sekä kalastusala. Mainitsen tämän myös tulevan vuosien 2014-2020 rahoituskehyksen yhteydessä. Sen aikana on saatava rahoitusta tähän uudistukseen.
<P>
Lopuksi minusta meidän ei olisi kannatettava ehdotusta laivaston liikakapasiteetin vähentämisestä. Sillä voi olla haitallisia vaikutuksia kalastusalaan vakavan rahoitus- ja talouskriisin aikana.
<SPEAKER ID="041" NAME="Chris Davies" AFFILIATION="ALDE">
(EN) Arvoisa puhemies, toivon, että komission jäsen suhtautuu vakavasti tässä kuussa järjestettyyn äänestykseen tonnikalasta. Mielestäni se antoi hyvän kuvan parlamentin näkökannan vahvuudesta. Se on ehkä osoitus siitä, että voitte luottaa monen kollegan äänestävän perusteellisten uudistusten puolesta.
<P>
Monet parlamentin jäsenet osallistuivat eilen järjestämääni seminaariin, Marine Stewardship Councilin (MSC:n) esitykseen. Olen aina pitänyt tästä järjestöstä. Sen perustettiin 10 vuotta sitten liike-elämän ja ympäristönsuojelijoiden kumppanuuden ansiosta, mikä on mielestäni aina hyvä asia. Järjestön alkuvaihe sujui hitaasti, mutta se arvioi, että vuoden loppuun mennessä noin 10 prosenttia maailman kalakannoista on MSC-sertifioitu.
<P>
Tämä antaa mielestäni uskottavuutta jälleenmyyjille, jotka tukevat MSC:tä. Minusta se tarjoaa kuluttajille luottamusta, ja uskon, että sen ansiosta kalanpyyntinsä sertifioineet kalastajat saavat enemmän tuloja ja voivat olla ylpeitä. Heillä on asiakirja, jonka he voivat esittää perheilleen ja yhteisöilleen ja joka osoittaa, että heidän kova työnsä tänä päivänä ei vahingoita kalakantojen selviytymismahdollisuuksia tulevaisuudessa.
<P>
Tämä täydentää kaikkea komission toimintaa, ja toivon, että komission jäsen tukee järjestön työtä toimikautensa aikana. Se asettaa erinomaiset normit.
<SPEAKER ID="042" NAME="Mairead McGuinness" AFFILIATION="PPE">
(EN) Arvoisa puhemies, kiitän esittelijää erittäin huolellisesta ja yksityiskohtaisesta työstä tässä asiassa.
<P>
Koska Lissabonin sopimus on hyväksytty, parlamentilla on edessään kaksi tärkeää uudistusta kahdesta toimintalinjasta: maataloudesta ja kalastuksesta. Tehtävät ovat samanlaisia. Me kaikki haluamme parasta näille aloille ja pyrimme uudistamaan niitä tavalla, jolla saadaan aikaan paras mahdollinen tulos.
<P>
Olen hieman huolissani - ja esittelijä korostaa tätä asiaa perusteluissaan - että meillä oli myös vuonna 2002 paljon hyviä aikomuksia, mutta uudistus ei ollut riittävä kalastusalalle eikä kestävyyttä koskeville vaatimuksille.
<P>
Minua kuitenkin rohkaisee hänen erittäin käytännöllinen lähestymistapansa ongelmiin: kolme periaatetta, joita meidän on tarkasteltava - ympäristöllinen, sosiaalinen ja taloudellinen - sekä käytännöt, joita tarvitaan näiden periaatteiden toteuttamiseksi. Kysymyksessä ovat paikalliset ja alueelliset huolenaiheet sekä niiden henkilöiden huomioon ottaminen, joihin ongelmat kohdistuvat. Pidän erityisesti ajatuksesta, että voimme kalastaa vähemmän ja ansaita enemmän. Jos saamme tämän aikaan, voimme ehkä toimia samoin maatalouden suhteen.
<SPEAKER ID="043" NAME="Luis Manuel Capoulas Santos" AFFILIATION="S&amp;D">
(PT) Kuten monet puhujat ovat jo todenneet, tavoite, jonka olemme yhteistä kalastuspolitiikkaa koskevilla pyrkimyksillämme yrittäneet saavuttaa, mutta toistaiseksi ilman tulosta, on ympäristön kannalta kestävä sekä taloudellisesti ja yhteiskunnallisesti kannattava kalastus. Komission vihreässä kirjassa käsitellään hyvin alalla vallitsevaa tilannetta ja esitetään monia kysymyksiä, mutta sillä ei kuitenkaan vastata odotuksiin ratkaisujen tarjoamisen suhteen. Mietinnössä esitetään monia periaatteita ja yhteisesti sovittuja toimintatapoja. Ne on saatettava konkreettisiksi toimiksi, jotta tämä tavoite voidaan saavuttaa mahdollisimman pian.
<P>
Esittelijän pyrkimyksiä on korostettava, erityisesti hänen yrityksiään saada aikaan toimenpiteitä ja hyväksyä kompromisseja, minkä vuoksi hän poisti alkuperäisestä mietinnöstään kiistanalaisimmat kohdat. Komissiolla on nyt valtava vastuu esittää meille lainsäädäntöaloitteessaan konkreettisia toimia, joiden avulla voimme panna täytäntöön tähän mietintöön sisältyvät periaatteet. Olen varma, että hyväksymme mietinnön suurella äänten enemmistöllä.
<SPEAKER ID="044" NAME="Antolín Sánchez Presedo" AFFILIATION="S&amp;D">
(ES) Arvoisa puhemies, yhteisen kalastuspolitiikan uudistuksessa on vaakalaudalla tärkeä osa Euroopan tulevaisuutta.
<P>
Kalastusala on rannikkoalueidemme voimavara ja elämäntapa ja se on säilyketeollisuutemme ja merentutkimuksen perusta. Se on erittäin tärkeä kuluttajiemme elintarvikehuollon turvallisuudelle, laadulle ja hinnalle. Se on myös erittäin tärkeä ulkosuhteille ja kehitykselle.
<P>
Uudistuksessa on keskityttävä vastuulliseen, kestävään ja kilpailukykyiseen kalatalouteen. Siinä on korostettava yhteiskunnallista ulottuvuutta, annettava etusija ekosysteemeille ja se on sisällytettävä meripolitiikkaan.
<P>
On tärkeää varmistaa kalakantojen suojelu ja elpyminen sekä tarkistaa suhteellisen vakauden periaatetta. Suurimpiin sallittuihin saaliisiin ja kiintiöihin perustuvassa hallintapolitiikassa on jätettävä tilaa pyyntiponnistukseen perustuvalle hallinnoinnille. On myös tärkeää tehostaa valvontaa ja lopettaa vilpillinen kilpailu.
<P>
Pienimuotoista kalastusta harjoittavaa laivastoa ja kalastuksesta erittäin riippuvaisia alueita on kohdeltava eri tavalla, ja ne tarvitsevat enemmän sosiaalis-taloudellista tukea. Äyriäisten tuotanto on sisällytettävä kokonaisuudessaan yleiseen kalastuspolitiikkaan.
<P>
Kannatan mietintöä sekä onnittelen esittelijää ja varjoesittelijöitä saavutetuista kompromisseista. Kehotan komissiota ja neuvoston puheenjohtajavaltiota ottamaan mietinnön tarkasti huomioon tulevassa työssään.
<SPEAKER ID="045" NAME="Ole Christensen" AFFILIATION="S&amp;D">
(DA) Arvoisa puhemies, mielestäni Euroopan yhteinen kalastuspolitiikka on tärkeä. On kuitenkin myös tärkeää, että kalastuspolitiikkaa tukevat Euroopan kansalaiset ja kaikki kalastusalan asiaankuuluvat osapuolet. Sen vuoksi ei ole muuta vaihtoehtoa kuin laajempi alueellistaminen, jotta vastuuta yhteisön kehyksen noudattamisesta ja tavoitteista hajautetaan. Kalojen poisheittämistä on vähennettävä mahdollisimman tehokkaasti, mutta jotta tämä on mahdollista, poisheittoa koskevaa politiikkaa on muutettava. Laiton kalastus on saatava loppumaan. Se on erittäin haitallista sääntöjä noudattaville kalastajille. Jäsenvaltioiden valvonnan on oltava tiukempaa ja yhdenmukaisempaa. Rannikkokalastusta on edistettävä, jotta pienemmille aluksille annetaan erityinen asema. Kun tarjotaan samana päivänä pyydettyä tuoretta kalaa, kalasta saadaan hyvä hinta ja toimitaan ympäristölle ja kalakannoille edullisella tavalla. Toivon, että näillä seikoilla on vahva asema lopullisessa uudistuksessa. Juuri tätä tarvitaan.
<SPEAKER ID="046" NAME="Marie-Thérèse Sanchez-Schmid" AFFILIATION="PPE">
(FR) Arvoisat puhemies ja komission jäsen, hyvät kollegat, haluaisin kiittää esittelijän kommentteja tästä vihreästä kirjasta, koska ne ovat oikeansuuntaisia. Uudessa strategiassa on edistettävä kalastusta paikallisella tasolla. Haluaisin huomauttaa, että vesiviljelyllä on tässä asiassa tärkeä tehtävä, koska sen osuus voimavaroista on merkittävä ja se tarjoaa kymmeniä tuhansia työpaikkoja. Eurooppa tarvitsee vahvaa, kestävää ja laadukasta vesiviljelyä.
<P>
Haluaisin erityisesti kiinnittää huomiotanne äyriäisten viljelyyn. Siihen kohdistuu erityisiä haasteita, joihin tarvitaan käytännöllisiä ja sopivia ratkaisuja. Tällaista viljelyä harjoitetaan usein pienissä yrityksissä, jotka ovat kärsineet pahoin kriisistä. Saastuminen ja ympäristöön kohdistuvat muutokset ovat johtaneet yhä heikompaan ja epävakaisempaan tuotantoon. Tuottajat odottavat, että EU antaa heille merkittävää tukea, eli lyhyellä aikavälillä väliaikaista rahoitusta, jonka avulla he voivat ansaita elantonsa tuotannosta. Keskipitkällä aikavälillä he haluavat siirtymäkauden tukea sen varmistamiseksi, että lajeilla on aikaa tarvittavaan lisääntymiseen ja pitkällä aikavälillä...
<P>
(Puhemies keskeytti puhujan.)
<SPEAKER ID="047" NAME="Luís Paulo Alves" AFFILIATION="S&amp;D">
(PT) Haluaisin kiittää esittelijöitä ja täällä tänään läsnä olevia Azoreiden kalastajia. Pidän myös tätä mietintöä myönteisenä, koska se merkitsee tärkeää muutosta nykyiseen yhteiseen kalastuspolitiikkaan verrattuna. Siihen sisältyy toimia, jotka ovat erityisen tärkeitä syrjäisimmille alueille. Niihin kuuluvat pienimuotoiseen kalastukseen ja teolliseen kalastukseen käytettävän laivaston välisen eron tekeminen sekä luonnonmaantieteellisten vyöhykkeiden luominen. Pidän myös Euroopan parlamentin sosialistien ja demokraattien ryhmän esittämiä tarkistuksia myönteisinä, koska ne ovat lieventäneet esittelijän alkuperäistä kantaa siirrettävien yksittäisten kalastusoikeuksien suojelemisesta. Tätä puolustivat myös Azoreiden kalastusalan järjestöt.
<P>
Samoin panimme merkille myös S&D-ryhmän esittämät tarkistukset suhteellisen vakauden periaatteen edistämisestä. Uskomme, että syrjäisimmillä alueilla olisi pyrittävä edelleen luomaan luonnonmaantieteellisiä alueita ja käyttämään niitä ensisijaisena hallintamallina nykyisten voimavarojen mukaisesti. Lisäksi, jotta säilytetään hyvät ympäristöolot merialueilla ja noudatetaan ennalta varautumisen periaatetta, on tarpeen arvioida uudelleen 100 meripeninkulman rajaa saarten ympärillä. On välttämätöntä vaatia 200 meripeninkulmaa, jotta...
<P>
(Puhemies keskeytti puhujan.)
<SPEAKER ID="048" NAME="George Lyon" AFFILIATION="ALDE">
(EN) Arvoisa puhemies, haluaisin myös ensiksi kiittää esittelijää. Yhteinen kalastuspolitiikka on epäluottamusta herättävä politiikka, joten tämä uudistus antaa meille mahdollisuuden uuteen alkuun. Minusta tuntuu, että jos YKP:n uskottavauus aiotaan palauttaa, sen keskiössä on oltava ensisijaisesti kestävyys. Jos ei ole kaloja, alalla ei ole tulevaisuutta. Toinen näkökohta on vakaus ja ennustettavuus kalastusyhteisöillemme ja kalastajillemme. Kolmanneksi on torjuttava ylikapasiteettia; meidän on löydettävä ratkaisu ylikapasiteettiin. Neljänneksi on tunnustettava aikaisemmat pyrkimykset: tämä on tärkeää. Tarvitsemme myös politiikkaa, jolla saadaan aikaan todellinen ratkaisu poisheittämistä koskevaan ongelmaan.
<P>
YKP:n uudistuksella on pyrittävä etenkin tarjoamaan tulevaisuus kalastusyhteisöillemme ja kalastajillemme. Minusta vaikuttaa etenkin siltä, että YKP:n avain...
<P>
(Puhemies keskeytti puhujan.)
<SPEAKER ID="049" NAME="Raül Romeva i Rueda" AFFILIATION="Verts/ALE">
(ES) Arvoisa puhemies, haluaisin myös käyttää tilaisuutta hyväkseni ja korostaa näkökohtia, joita eräät meistä pitävät olennaisina äänestettävässä mietinnössä.
<P>
Niihin sisältyvät: ennalta varautumisen periaate, mikä on keskeinen ja välttämätön; kapasiteetin vähentäminen, mikä on ehdottoman tärkeä; julkisen tukipolitiikan rajoittaminen; ja valvomisen ja syytteeseenpanon tehostaminen sellaisista rikoksista, joihin syyllistyvät väärin toimivat ja muita samoihin toimiin kannustavat henkilöt. Syytteeseenpanossa on toimittava taipumattomasti ja hyvällä omallatunnolla. Meidän on kuitenkin myös edistettävä kestäviä pyyntivälineitä ja kestävää kalastusta, mikä merkitsee, että meidän on edistyttävä pienimuotoisen kalastuksen määrittelyssä. Tämä on asia, joka varmasti kaipaa täsmennystä.
<P>
Haluaisin mainita myös naisten aseman ja heidän työnsä ansaitseman tunnustuksen. Olemme esittäneet tästä näkökohdasta myös tarkistuksia.
<P>
Lopuksi minusta on tärkeää korostaa ja vaatia enemmän johdonmukaisuutta ja vastuuta kolmansien valtioiden kanssa tehtävissä kalastussopimuksissa. Esimerkiksi Marokon ja Guinean kanssa tehtävissä sopimuksissa tarvitaan tätä.
<SPEAKER ID="050" NAME="Werner Kuhn" AFFILIATION="PPE">
(DE) Arvoisa puhemies, hyvät parlamentin jäsenet, aluksi haluan toivottaa komission jäsenelle Damanakille menestystä. Odotamme innolla työtä hänen kanssaan. Haluaisin kiittää myös esittelijä Patrão Nevesiä, joka on johtanut erinomaisesti neuvotteluja.
<P>
On tärkeää, että edustettuina ovat valtiot, joilla on pieni kalastusteollisuus. Kuten jo mainittiin, suhteellinen vakaus on Saksalle ratkaiseva kysymys. Olemme tietenkin kaikki vakuuttuneita, että on tärkeää suojella kalakantoja ja varmistaa niiden kestävyys, jotta ne pysyvät tasolla, jolla kalastusalamme olemassaolo taataan tulevaisuudessa. Emme saa kuitenkaan käsitellä ainoastaan ympäristö- ja talousnäkökohtia. Meidän on myös tarkasteltava tiettyjen lajien liiallista suojelua. Niistä mainittiin jo merimetsot ja hylkeet.
<P>
Euroopan rannikko on tuhansia kilometrejä pitkä, ja monilla alueilla on perinteistä pienimuotoista kalastusta. Monen perheen elanto riippuu tästä kalastuksesta. Myös matkailu on tässä suhteessa merkittävä seikka. Meidän on otettava kaikki tämä huomioon. Minusta vihreä kirja on erittäin hyvä ratkaisu, jonka avulla saamme asioita eteenpäin komission kanssa...
<P>
(Puhemies keskeytti puhujan.)
<SPEAKER ID="051" NAME="Czesław Adam Siekierski" AFFILIATION="PPE">
(PL) Yhteisessä kalastuspolitiikassa on sovitettava yhteen ekologiset ja ympäristölliset tavoitteet pyyntimäärien kanssa sekä myös työllisyysasioiden ja kalastajaperheiden elintason kanssa. Kalastuskapasiteettia olisi mukautettava resurssien määrään, ja resurssit määritellään viimeisimmän tieteellisen ja asiantuntijatiedon mukaisesti. Kestävien kalastuskiintiöiden aikaansaaminen on toteutettava yhdessä kalastusyhteisöjen eri aloja koskevan tukiprosessin kanssa. Näihin aloihin sisältyvät investoinnit, uudistukset ja sosiaaliset kysymykset myös pitkällä aikavälillä.
<P>
Yhteisessä kalastuspolitiikassa olisi otettava huomioon eri alueiden ja merten erilaiset olosuhteet. Siksi on lisättävä alueellisten neuvoa-antavien toimikuntien toimivaltaa. Niiden olisi työskenneltävä tiiviissä yhteistyössä jäsenvaltioiden ja komission kalastusalan hallinnon kanssa. Lopuksi olisi vahvistettava kalastajien järjestäytymistä ja parannettava pyynnin ja myynnin välistä ketjua, jotta varmistetaan laadukkaat ja korkeatasoiset kalatuotteet.
<SPEAKER ID="052" NAME="Seán Kelly" AFFILIATION="PPE">
(EN) Arvoisa puhemies, olen ollut Euroopan parlamentin jäsen seitsemän kuukautta, enkä ole koskaan nähnyt vihaisempia ihmisiä kuin vaalipiirissäni tapaamat mies- ja naiskalastajat.
<P>
On selvää, että yhteinen kalastuspolitiikka ei ole toiminut heidän kohdallaan. Sen vuoksi uudistus on erittäin myönteinen. Luulen, että olemme kaikki samaa mieltä siitä, että meidän on turvattava kalakannat, mutta meidän on suojeltava myös rannikkoyhteisöjä, ja nämä kaksi asiaa eivät sulje välttämättä toisiaan pois. Jonkun on puhuttava pienimuotoista kalastusta harjoittavien miesten ja naisten puolesta.
<P>
Kuten Andrew Henry William Brons huomautti, on otettu käyttöön uutta tekniikkaa ja erityisesti sellaista, joka hänen mukaansa voi auttaa hajauttamista koskevassa kysymyksessä. Tällä voisi olla valtava vaikutus.
<P>
Ja lopuksi on tarkasteltava kokonaisuudessaan tutkimusta koskevaa kysymystä. Kun saamme tietoa tutkimuksista tai tieteellisistä todisteista, on tapana, että otamme ne täydestä. Kuten Alain Cadec totesi, niiden on oltava kiistattomia, niiden on oltava tavoite ja niiden on oltava ajan tasalla.
<SPEAKER ID="053" NAME="Juan Carlos Martín Fragueiro">
neuvoston puheenjohtaja. - (ES) Arvoisa puhemies, haluan myös kiittää esittelijä Patrão Nevesiä tekemästään työstä.
<P>
Haluaisin sanoa neuvostossa tähän asti käydyistä keskusteluista, että ministerit ovat yksimielisesti puoltaneet uudistuksen tarvetta. Siihen sisältyy sääntöjen yksinkertaistaminen, alueiden aseman parantaminen ja päätöksenteon hajauttaminen strategisia näkökohtia ja periaatteita lukuun ottamatta. He ovat samaa mieltä siitä, että on tärkeää vähentää poisheittämistä, ylikapasiteettia ja liikakalastusta.
<P>
Aiheet, joista on tähän mennessä päästy sovintoon, ovat seuraavat: 12 meripeninkulman alueelle pääsyä koskevien nykyisten sääntöjen säilyttäminen; pitkän aikavälin resurssinhallinta; kalastusalan ammattilaisten laajempi osallistuminen; markkinoiden kannustimet, kuten merkinnät ja todistukset, joilla edistetään kalastajien kokonaistulojen osuutta; tukien käyttö ainoastaan poikkeuksellisiin toimiin ylikapasiteetin vähentämiseksi; tutkimuksen merkitys kalastuspolitiikalle; vesiviljelyn sisällyttäminen toimiin; YKP:n ja yhdennetyn meripolitiikan välinen suhde; ja tarve ylläpitää ja vahvistaa Euroopan unionin toimia kansainvälisellä tasolla.
<P>
Tähän mennessä keskusteluissa on tullut esiin eroavia kantoja seuraavista aiheista: suhteellinen vakaus; nykyinen suurimpien sallittujen saaliiden ja kiintiöiden järjestelmä sekä siirrettävien kiintiöiden käyttö; lisärajoitteet hallintavälineenä; menettelyt poisheittämisen vähentämiseksi; ylikapasiteetti ja liikakalastus; yleinen rahoitus ja sen myöntäminen; pienimuotoiseen kalastukseen ja rannikkoyhteisöille myönnettävän tuen lisääminen.
<P>
Kuten sanoin aloituspuheenvuorossani, neuvosto ei ole vielä esittänyt kantaa ja se ei aio tehdä minkäänlaisia lopullisia päätöksiä ennen ensi vuotta, kun komissio antaa virallisesti lainsäädäntöehdotuksensa.
<P>
Haluaisin lopuksi toivottaa tervetulleiksi kalastusalan edustajat, jotka ovat täällä kanssamme tänään.
<SPEAKER ID="054" NAME="Maria Damanaki" LANGUAGE="EN">
Arvoisa puhemies, haluaisin kiittää parlamentin jäseniä osallistumisestaan. Näin monta puheenvuoroa asiasta oli hyvin rohkaisevaa.
<P>
Panin merkille, että eniten käytetty sana oli kestävyys, joten kestävyydestä ollaan yleisesti yhtä mieltä, ja se muodostaa yleisen sopimuksen puitteet. En voi vastata kaikkiin esille tuotuihin asioihin, mutta haluaisin korostaa joitakin painopisteitä.
<P>
Pienimuotoinen kalastus ja rannikkoalueet ovat ensisijaisia toimia. Haluan vakuuttaa kaikille, että otan tätä asiaa koskevat näkökantanne hyvin vakavasti huomioon. Haluaisin vakuuttaa teille myös, että minulla ei ole aikomusta ottaa käyttöön virkistyskalastajia koskevia raskaita toimia tai säännöksiä.
<P>
Toinen painopiste: alueellistaminen. Haluaisin mielelläni keskustella kanssanne tarkemmin siitä, mitä teemme tämän periaatteen toteuttamiseksi, koska meillä on tässä asiassa paljon puhuttavaa.
<P>
Siirrettävät kalastusoikeudet: olen jo pannut merkille, että kyseessä on hyvin perusteellinen keskustelu, johon liittyy paljon näkökohtia. En tiedä, mitä äänestyksen aikana tapahtuu, mutta emme voi sivuuttaa tätä asiaa. Monet jäsenvaltiot soveltavat jo tätä järjestelmää. Ehdotan teille, että käymme avointa keskustelua mahdollisesti kalatalousvaliokunnassa. Koska emme päätä nyt vuoropuhelua, voimme käydä avoimen keskustelun tuottajakohtaisista siirrettävistä kiintiöistä - näen, että Carmen Fraga Estévez on läsnä - voimme käydä hyvän keskustelun, jotta meillä olisi kuva tästä koko asiasta.
<P>
Haluaisin mainita muutamia muita painopisteitä: selkeät tasavertaiset toimintaedellytykset Välimerellä ja muilla alueilla, kun kyseessä ovat muiden valtioiden kalastajat, mikä on oikein; meidän on tehtävä tämä mies- ja naiskalastajiemme reilun kilpailun turvaamiseksi; poisheittämisen lopettaminen asteittain; merkinnät.
<P>
Nämä ovat ensisijaiset tavoitteemme. Haluaisin lopuksi korostaa tarvetta uudenlaisille kalastussopimuksille, joihin sisältyisi ihmisoikeuslauseke. Kiitos puheenvuoroistanne. Tämä ei ole vuoropuhelun loppu, vaan erittäin hyvä alku keskustelullemme.
<SPEAKER ID="055" NAME="Maria do Céu Patrão Neves" LANGUAGE="PT">
Haluaisin kiittää kaikkia, jotka olivat läsnä tänään täällä parlamentissa ja jotka edelleen antavat arvokasta tukea tällä prosessille. Se on pitkittynyt, ja kuten komission jäsen juuri totesi, meidän on jatkettava eteenpäin, jos haluamme täyttää tavoitteemme.
<P>
Ymmärrämme kyllä, että mietintö ei miellytä kaikkia. Monen mielestä tietyissä näkökohdissa ei edetty tarpeeksi pitkälle, kun taas toisten mielestä edettiin liian pitkälle, ja kyseessä voivat olla jopa samat henkilöt. Mielestäni nyt on tärkeää korostaa, että olemme tässä mietinnössä onnistuneet löytämään hyvän tasapainon tärkeimmistä kysymyksistä, laajan yksimielisyyden ja sen, että mietinnön avulla on kaiken kaikkiaan mahdollista vastata riittävästi tarpeisiin vai pitäisikö sanoa alan vaatimuksiin.
<P>
Käsittelimme asiaa Carmen Fraga Estévezin johtamassa kalatalousvaliokunnassa, ja toivon, että voimme nyt jatkaa työtä tässä valiokunnassa ja laajemmin neuvostossa ja komissiossa, jotta pääsemme eteenpäin ja voimme aloittaa lainsäädäntöehdotuksia koskevan työn, joka on aivan yhtä intensiivistä.
<P>
Uskon, että jos jatkamme työtä tällä tavalla, ryhmähengen vallitessa, ja ymmärrämme, että meidän on tarkasteltava kaikkia kysymyksiä, jotka ovat tärkeitä eri puolilla laajaa Euroopan unionia. Jos pyrimme vastaamaan tehokkaasti kalastusalan tarpeisiin suurella yksinomaisella talousvyöhykkeellä, me todella teemme työtä tämän alan puolesta. Sitoudumme luomaan olosuhteet, jonka perusteella kalastusala on tosiasiallisesti kestävä ja joka voi kehittyä pitkällä aikavälillä.
<SPEAKER ID="056" NAME="Puhemies">
(ES) Keskustelu on päättynyt.
<P>
Äänestys toimitetaan tänään klo 11.30.
<P>
Kirjalliset lausumat (työjärjestyksen 149 artikla)
<SPEAKER ID="057" NAME="Vito Bonsignore  " LANGUAGE="IT">
Ensinnäkin onnittelemme esittelijä Patrão Nevesiä tähän saakka tekemästään erinomaisesta työstä sekä myönteisestä äänestystuloksesta.
<P>
Toivomme, että valiokunnassa piakkoin käsiteltävä vihreä kirja on ensimmäinen vaihe siinä, että saamme valkoisen kirjan nopeasti täysistuntokäsittelyyn. Kalastusala on aina ollut tärkeä Euroopan unionille. Katsomme kuitenkin, että on välttämätöntä sijoittaa enemmän erityisesti kalastusalan tieteelliseen tutkimukseen myös seuraavassa puiteohjelmassa. Katsomme myös, että on välttämätöntä parantaa alan tietoisuutta säännöistä. Tämä liittyy kiintiöjärjestelmän joustavuuden lisäämiseen sekä vastuun lisäämiseen valvonnasta ja kalakannoista.
<P>
Haluamme myös vahvempia kumppanuuksia kolmansien valtioiden kanssa, jotta laitonta kalastusta torjutaan. Lisäksi haluamme lisää yhteistyötä Välimeren alueen valtioiden kanssa, jotta voimme säännellä kalastusta päättäväisemmin Välimerellä, joka on aina ollut eri sivilisaatioiden ja kulttuurien kehto.
<P>
Lopuksi olemme samaa mieltä 23 kohdan uudistusta koskevista säännöksistä erityisesti pienimuotoista kalastusta harjoittavien alusten osalta, vaikka haluaisimme lisätietoja asiasta. Alan toimijoiden ammatillista pätevyyttä koskevan 62 ja 63 kohdan osalta haluaisimme lisäselvityksen erityisesti pienimuotoisesta kalastuksesta, joka joutuisi kärsimään eniten, jos laivaston hallinnointia koskevia sääntöjä tiukennetaan.
<SPEAKER ID="058" NAME="Nessa Childers  " LANGUAGE="EN">
Vaikka virkistyskalastuksen osuus Euroopan kalastusalan saaliista on pieni, se on keskeinen taloudellinen ja yhteiskunnallinen tekijä monella EU:n alueella, etenkin Itä-Irlannissa. Virkistyskalastuksella on pitkä ja tärkeä perintö Itä-Irlannissa: Irlannin kulttuurille tunnusomaista on se, että voimme nähdä onkijoita jokien, kuten Slaney-joen, varrella tai itärannikolla. Onkikalastuksesta saatu maine vaikuttaa merkittävästi matkailuun eri puolilla Irlantia sekä maan sisäisesti että kansainvälisesti. Tiger Woods on yksi kuuluisa vakituinen asiakas Liffey-joella Kildaren kreivikunnassa. Kalakantojen pienentymisen vuoksi on pyritty määräämään rannikkoalueen virkistyskalastuksen valvontatoimista, ja nämä saaliit vähennetään kaupallisen kalastusalan kiintiöistä.
<P>
Näillä ehdotuksilla voi olla vakavia vaikutuksia onginnasta saataviin matkailutuloihin, ja niillä voi olla myös kielteinen kulttuurinen vaikutus eri puolilla Irlantia. Sen vuoksi on tarpeen, että Euroopan parlamentti tunnustaa virkistyskalastuksen kaikissa muodoissaan kalastusalan tärkeäksi osaksi ja että uudistetun yhteisen kalastuspolitiikan valkoisessa kirjassa otetaan huomioon sen taloudelliset ja yhteiskunnalliset hyödyt.
<SPEAKER ID="059" NAME="Robert Dušek  " LANGUAGE="CS">
Mietinnöllä yhteisen kalastuspolitiikan uudistusta koskevasta vihreästä kirjasta on tarkoitus aloittaa julkinen keskustelu EU:n ja jäsenvaltioiden toimielimissä. Kalastuspolitiikka on maatalouspolitiikan tavoin strateginen ohjelma, joka vaikuttaa suoraan EU:n kaikkiin kansalaisiin., ja se on ratkaistava kolmen keskeisen periaatteen mukaisesti. Ne ovat kalastuksen taloudellinen kannattavuus, kalakantojen säilyminen ja ylläpitäminen sekä kalastusalalla työskentelevien riittävän elintason ylläpitäminen. Jos alustavassa lainsäädännössä ei ole näiden periaatteiden välistä tasapainoa, on vaara, että rannikkoalueet taantuvat, tietyt kalalajit kalastetaan loppuun tai kalastusta lisätään sallitun määrän yli. Kun otetaan huomioon, että 88 prosenttia kalakannasta kalastetaan yli kestävän enimmäistason ja että jopa 80 prosenttia kokonaissaaliista heitetään pois, on asetettava rajoja, joiden ansiosta kalakannat voivat elpyä. Tämän ansiosta lisätään huomattavasti saaliita tulevaisuudessa ja säilytetään kestävyys. Esittelijä toteaa aivan oikein, että kalan hinta laskee tuottajien ja ostajien välisen tasapainon häiriinnyttyä välittäjien - vähittäiskauppiaiden - vuoksi. Tämä aiheuttaa vieläkin enemmän uhkaa kalastusalalle. Mietinnössä otetaan huomioon kaikki kolme aiemmin mainittua kalastusta koskevaa keskeistä periaatetta ja siinä esitetään erityisiä kestävyyttä koskevia ratkaisuja. Se on sen vuoksi hyvä alku, jotta säilytämme kalastuksen meille kaikille.
<SPEAKER ID="060" NAME="Diogo Feio  " LANGUAGE="PT">
Haluaisin kiittää Maria do Céu Patrão Nevesiä työstään sekä mietinnöstä, josta on nyt äänestetty. Kalastusala on luonnollisesti herkkä aihe portugalilaisille, koska meillä on useita kalastusyhteisöjä, ja se on ehdottoman keskeinen kysymys CDS-PP:lle (Demokraattinen ja sosialistinen keskusta - Kansanpuolue).
<P>
Minusta tarvitsemme yhteistä kalastuspolitiikkaa (YKP) koskevaa uutta sääntelyä, joka on tehokkaampaa ja sopii paremmin kunkin alueen tilanteeseen. Pidän sen vuoksi myönteisenä aikomusta keskittyä alueellistamista ja toissijaisuutta koskeviin periaatteisiin. Näin annetaan lisää määräysvaltaa jäsenvaltioille ja lisätään YKP:n joustavuutta. Uskon myös kalavaroille vakavia ongelmia aiheuttavien ympäristöhaasteiden vuoksi, että on välttämätöntä, että uudessa YKP:ssa sallitaan ympäristön kannalta kestävä ja taloudellisesti elinkelpoinen kalastustoiminta. Emme suhtaudu välinpitämättömästi kalastajien ongelmiin ja suosittelemme, että uudessa YKP:ssa tarjotaan riittävää suojaa kalastuksesta riippuvaisten yhteisöjen kalastuskapasiteetille.
<P>
Mielestäni on tärkeää myös, että uudessa YKP:ssa varmistetaan kalojen laatu sekä riittävät määrät, jotta ihmiset voivat edelleen pitäytyä paljon kalaa sisältävässä ruokavaliossa. Tiedämme nyt, että se on hyvin tasapainoinen ja terveelle elämälle hyödyllinen.
<P>
Seuraan YKP:n tulevaa uudistusta kiinnostuneesti ja erityisen tarkkaavaisesti, ja puolustan aina Portugalin etuja tällä strategisella alalla.
<SPEAKER ID="999" NAME="Alan Kelly  " LANGUAGE="EN">
Suhtaudun käytännön tasolla myönteisesti ehdotettuihin toimiin merten luonnonvarojen pitkäaikaiseksi suojelemiseksi sekä ympäristön että talouden vuoksi, kalastustekniikan uudistamiseen sekä painotukseen ammatillisten pätevyyden tarpeesta alalla. Olen erityisen tyytyväinen suosituksesta, että kaikki pakolliset muutokset otetaan käyttöön vähitellen ja että niihin edellytetään ensin siirtymäaikaa. Siten annetaan riittävästi aikaa teollisuudelle ja erityisesti yksittäisille kalastajille selviytyä ylimääräisistä kuluista jo nyt erittäin vaikealla alalla. Panen merkille, että vaikka mietinnössä tarkastellaan avomerikalastuksen ja pienimuotoisen kalastuksen erilaista kohtelua, on valitettavaa, että erityisesti jälkimmäiselle määrätään enemmän maksuja. Kalastus ei ole ainoastaan taloudellista toimintaa, se on myös sosiaalista ja kulttuurista toimintaa, ja pienimuotoista kalastusta harjoittavien elämäntapa on säilytettävä. Heidän toimeentulonsa on tähän saakka ollut riippuvainen paikallisyhteisön rannikkoalueen kalastusoikeuksia koskevista historiallisista vaatimuksista. Tämän vuoksi emme saisi unohtaa mietinnössä tekemäämme lupausta taata kohtuullinen elintaso kalastuksesta eläville henkilöille.
<SPEAKER ID="998" NAME="James Nicholson  " AFFILIATION="ECR">
kirjallinen. - (EN) Nykyään hyväksytään yleisesti, että yhteisen kalastuspolitiikan vuoden 2002 uudistus epäonnistui surkeasti ja että kalastusalan tilanne heikkenee edelleen eikä suinkaan parane. YKP:sta on tullut byrokraattinen painajainen, koska liiallinen sääntely ja mikrotason hallinnointi haittaavat alaa, ja myönteisiä tuloksia tuskin saavutetaan. YKP:n välitön uudistaminen tarjoaa mahdollisuuden suunnata politiikkaa uuteen suuntaan ja pois liiallisesta byrokratiasta, ja sillä voidaan täyttää kaikki tarvittavat toimet ympäristön, yhteiskunnan ja talouden alalla. Uudistetun YKP:n keskeisenä tavoitteena on varmistaa, että kalastajat voivat saada kunnollisen toimentuloon ja että ympäristön kestävä kehitys saadaan turvattua. Haasteena on laatia yhteinen kalastuspolitiikka, jonka avulla säilytetään samanaikaisesti työpaikat ja kalakannat. Uudistetussa YKP:ssä olisi päästävä eroon EU:n liiallisesta keskitetystä sääntelystä ja sen sijaan olisi keskityttävä siihen, miten sidosryhmät voivat järjestää kalakantojen hoidon päivittäin paikallisella tasolla.
<SPEAKER ID="061" NAME="Wojciech Michał Olejniczak  " LANGUAGE="PL">
Yhteistä kalastuspolitiikkaa koskeva vihreä kirja aiheuttaa kiistoja komissiossa ja jäsenvaltioissa. Se on selvä todiste siitä, että kaikki unionissa toteutetut hankkeet ja uudistukset eivät onnistu. Meidän olisi sen vuoksi tehtävä oikeat päätelmät institutionaalisista ja käytännön ratkaisuista.
<P>
Yksi vuoden 2002 uudistuksen suurimmista virheistä oli liiallinen keskittäminen. Euroopan unionin monimuotoisuuden ja sen eri alueiden erityispiirteiden vuoksi meidän pitäisi soveltaa alueellista lähestymistapaa. Komission ei pitäisi suhtautua Itämereen samalla tavalla kuin Atlanttiin tai Välimereen. Kalastuspolitiikan alueellistamisen olisi sovittava yhteen sosiaalisia ja talousasioita koskevien erityisten toimien kanssa. Kalastuksesta riippuvaisten alueella elävien asukkaiden näkökulmasta tärkein toimintatapa on taloudellinen ja sosiaalinen monipuolistaminen ja uudelleenjärjestely. Siihen sisältyy työpaikkojen luominen kalastusalan ulkopuolella. Edellä mainittuja toimia olisi toteutettava, koska Itämeren kalastusalan saaliita ja työllisyyttä ei ole mahdollista lisätä. Tämä vastaa yhteiskunnan odotuksia ja tarpeita.
<P>
Tutkimukset osoittavat, että kaksi kolmasosaa Euroopan kalakannoista ovat uhattuina. Niihin sisältyy hyvin tunnettuja lajeja, kuten kampela, punakampela ja turska. Maailman luonnonsäätiön tekemissä tutkimuksissa sanotaan suoraan, että jos tiettyjä muutoksia ei toteuteta, Välimeren tonnikalan ja monen muun lajin lisääntyvä kanta katoaa vuoteen 2012 mennessä.
<SPEAKER ID="062" NAME="Sirpa Pietikäinen  " LANGUAGE="FI">
Arvoisa puhemies, hyvät kollegat, hyvä mietinnön laatija, Euroopan unionin yhteinen kalastuspolitiikka on ohjannut yhteisöjen alueella sekä kolmansien maiden aluevesillä tapahtuvaa kalastustoimintaa jo vuosikymmenien ajan.
<P>
Valitettavasti yhteinen kalastuspolitiikka on yksi EU:n epäonnistuneimmista politiikkalohkoista ja johtanut tilanteeseen, jota syystä luonnehditaan kriisiksi. Kalakantojen tilanne on hälyttävä: kaksi kolmasosaa EU:n kaupallisesti hyödynnettävistä kalakannoista on romahtanut. Kalastuselinkeino on laskevan kannattavuuden ja häviävien kalaparvien myötä suurissa ongelmissa. Liian suurien kalastuskiintiöiden lisäksi laiton kalastus hävittää kalakantoja kiihtyvällä tahdilla.
<P>
Kriisitilanne on rakentunut pitkäaikaiselle piittaamattomuudelle liika- ja laittoman kalastuksen kumuloituvista ongelmista. Lisäksi tuhoavat kalastusmenetelmät hävittävät myös muuta meriympäristöä. Haitallisimpiin keinoihin lukeutuu pohjatroolaus.
<P>
EU:n on otettava kalakantojen kriisi vakavasti. Tähän linkittyy tiiviisti myös EU-alueen ulkopuolinen aspekti, sillä unioni tuo lähes kolmasosan alueella kaupattavasta kalasta unionin ulkopuolelta. Kalastuskumppanuussopimusten uudistaminen kestävämmälle pohjalle on tiivis osa uutta yhteistä kalastuspolitiikkaa. Keskeisiin uudistuksen osiin on kuuluttava kalastusalusten ylikapasiteetin purku sekä tehostettu valvonta laittoman kalastuksen kitkemiseksi.
<P>
Ekosysteemilähtökohdan ja varovaisuusperiaatteen huomioon ottaminen on otettava komission vihreän kirjan esityksen mukaisesti kalastuspolitiikan uudistuksen kulmakiviksi. Politiikan keskiössä pitää olla kunkin kalalajin aidosti kestävä kalastaminen, jonka toteuttamiseksi kukin populaatio tarvitsee omat hoito- ja suojelustrategiansa. Tarvittaessa unionin on oltava valmis myös ratkaisuihin, joilla kannan elpyminen varmistetaan tarvittaessa täydellisellä kalastus- ja kauppakiellolla.
<SPEAKER ID="063" NAME="Nuno Teixeira  " LANGUAGE="PT">
Yhteisen kalastuspolitiikan (YKP) uudistusta koskeva vihreä kirja tarjoaa mahdollisuuden tarkastella tätä eurooppalaista politiikkaa ja sen eri näkökohtia (taloudellisia, sosiaalisia ja ympäristöllisiä) sekä määrittää uudelleen uudet lähestymistavat, joilla pyritään ratkaisemaan tällä alalla sitkeästi esiintyvät ongelmat. YKP:n uudistamisessa kiinnitetään erityistä huomiota syrjäisimpiin alueisiin, joille kalastus on erittäin tärkeä paikallisen kehityksen ja ihmisten toimeentulon vuoksi.
<P>
Vihreää kirjaa koskevassa mietinnössä vaaditaan uudistuksia, joita pidän tarpeellisena, jotta tätä politiikkaa toteutetaan paremmin alueellisella tasolla. Tähän sisältyy erityisesti kalastusalan hallinnon hajauttaminen, jossa otetaan huomioon kunkin alueen erityispiirteet, ja siinä yhdistetään alan kestävyyttä koskevat näkökohdat lajien suojeluun. Madeiralla on kiireellisesti nykyaikaistettava veneitä ja edistettävä toimia, joilla varmistetaan kalastuksen taloudellinen kannattavuus. Haluaisin toistaa, että kalavarojen hoidon tehostaminen ja tämän alan työntekijöiden taloudellista tukemista koskeva strategia ovat keskeisiä painopisteitä tässä uudistuksessa, ja ne on pantava täytäntöön alueellisella tasolla.
<P>
Yhteisen kalastuspolitiikan uudistus merkitsee uutta vaihetta alan kehityksessä, ja siihen osallistuvat aktiivisemmin kaikki asianosaiset kansallisella, alueellisella ja kalastusalan toimijoiden tasolla.
