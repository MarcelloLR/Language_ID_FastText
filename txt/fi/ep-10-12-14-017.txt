<CHAPTER ID="017">
Kyselytunti (kysymykset komissiolle) 
<SPEAKER ID="573" NAME="Puhemies">
(EN) Esityslistalla on seuraavana kyselytunti (B7-0655/2010).
<P>
Käsittelemme komissiolle osoitettuja kysymyksiä.
<P>
Ensimmäinen osa
<P>

<P>
Aihe: Naisten terveyden suojelu
<P>
Komissio on hyväksynyt uuden sukupuolten tasa-arvoa koskevan strategian kaudelle 2010-2015. Tässä strategiassa otetaan esille sosiaalinen kuilu naisten ja miesten välillä ja todetaan, että köyhyyden riski on naisilla suurempi kuin miehillä. Naisilla on myös suurempi riski menettää nopeammin työpaikkansa kuin miehillä. Edelleenkin monet naiset työskentelevät matalapalkka-aloilla, ja heitä on hyvin vähän vastuullisissa tehtävissä. Naisten työssäkäyntiaste on matala äitiyden vuoksi, ja tästä syystä heidän eläkkeensä ovat pienempiä kuin miesten. Lisäksi naisilla ei usein myöskään ole sosiaaliturvaa.
<P>
Strategiassa ei esitetä mitään konkreettisia keinoja tai välineitä naisten terveyden suojelun takaamiseksi. Aikooko komissio esittää naisten terveyden suojelua koskevia suuntaviivoja tai ehdotuksia?
<SPEAKER ID="575" NAME="John Dalli">
komission jäsen. - (EN) Naiset ja miehet altistuvat terveysriskeille eri tavoin, ja tästä aiheutuu siten erilaisia seurauksia terveydelle. Naiset elävät keskimäärin kuusi vuotta pidempään kuin miehet, mutta he elävät suurimman osan näistä lisävuosista huonommassa terveydentilassa.
<P>
Naisilla esiintyy paljon enemmän tiettyjä sairauksia, kuten osteoporoosia. Tämän vuoksi EU:n naisten ja miesten tasa-arvostrategiassa (vuosiksi 2010-2015), jonka komissio hyväksyi hiljattain, korostetaan näiden erojen suhteen lääketieteellisen tutkimuksen ja terveydenhuollon merkitystä. Strategiassa korostetaan, että terveyspalveluissa on jatkettava mukautustoimia, jotta otetaan kunnolla huomioon naisten ja miesten erityistarpeet. Näitä toimia koskevaan strategiaan, joka keskittyy erityisesti naisten terveyteen, sisältyy tietoisuuden lisäämistä koskevia seminaareja naisten terveydestä ja parhaiden käytäntöjen vaihtamista sukupuolinäkökohdat huomioon ottavasta terveyspolitiikasta.
<P>
Emme aloita tässä asiassa alusta. Kolme vuotta sitten hyväksytyssä EU:n terveysstrategiassa otettiin jo esille tarve ottaa sukupuolinäkökohdat huomioon terveydenhoitopolitiikan laadinnassa. Komission terveydenhoito-ohjelmalla on tätä varten tuettu monia naisten terveyttä koskevia hankkeita, joilla pyritään edistämään parempaa käsitystä naisten terveystarpeista ja niiden huomioon ottamista.
<P>
Hyvä esimerkki siitä, miten EU voi auttaa jäsenvaltioita parantamaan naisten terveyttä, on syöpäseulonta. Arvioidaan, että Euroopan unionissa voitaisiin estää joka vuosi 32 000 pelkästään rintasyövästä aiheutuvaa kuolemantapausta, jos sovelletaan tehokkaita rintasyöpää koskevia kansallisia ohjelmia. Sen vuoksi komissio laati eurooppalaiset ohjeet rintasyövän seulonnasta.
<P>
Lopuksi olen iloinen voidessani todeta, että komissio julkisti aikaisemmin tänä vuonna naisten terveyttä koskevan kertomuksen, jolla osaltaan edistetään sitä, että on otettava käyttöön toimintalinjoja, joissa otetaan paremmin huomioon sukupuolinäkökohdat.
<SPEAKER ID="576" NAME="Vilija Blinkevičiūt" AFFILIATION="S&amp;D">
(LT) Haluaisin tarkistaa eräitä seikkoja. Onko meillä riittävästi tietoja naisten terveyden suojelemisesta jäsenvaltioissa? Tiedämmekö, mikä erityisesti tämän merkittävän talous- ja rahoituskriisin vaikutus on naisten terveyteen? Eikö meidän pitäisi tarkastella vaikutusta, joka köyhyydellä on naisten ja erityisesti ikääntyneiden naisten terveyteen? Onko köyhyydessä elävien naisten saatavilla korkealaatuisia terveydenhoitopalveluita?
<SPEAKER ID="577" NAME="John Dalli">
komission jäsen. - (EN) Komissio pyrkii saamaan mahdollisimman paljon tietoja ja palautetta sekä laatimaan tilastotietokannan kaikista terveyskysymyksistä. Tarkkuutemme riippuu luonnollisesti paljon vastauksista ja palautteesta, joita saamme eri jäsenvaltioista.
<P>
Olen samaa mieltä siitä, että meidän pitäisi edelleen hankkia tietoja ja tarkastella, miten köyhyys vaikuttaa terveyteen, erityisesti naisten terveyteen. Terveys ja köyhyys ovat yhteydessä toisiinsa; tämä ei ole sukupuolisidonnaista. Olemme panneet merkille, että terveys on yleensä vaarassa köyhillä alueilla.
<P>
Toteutamme myös vanhuksia koskevia toimia. Kuten tiedätte, komissio on nyt alkanut toteuttaa innovatiivista kumppanuutta koskevaa aloitetta. Tämän innovatiivisen kumppanuuden ensimmäinen pilottihanke koskee terveyttä ja aktiivista ikääntymistä. Olen varma, että tämä vaikuttaa kumpaakin sukupuolta olevien kansalaistemme terveyteen.
<SPEAKER ID="578" NAME="Silvia-Adriana Ţicău" AFFILIATION="S&amp;D">
(RO) Tällä hetkellä Euroopan unionissa on 120 miljoonaa köyhyysriskille altista kansalaista. Naiset ovat kärsineet kovasti talouskriisistä ja he ovat enemmän alttiita köyhyydelle erityisesti, kun on kyse yksinhuoltajaperheistä.
<P>
Terveydenhoitojärjestelmät kärsivät huomattavasti talouskriisin vuoksi. Talousarvioita on leikattu, ja suuria tämän alan laitoksia on jopa suljettu. Haluaisin kysyä, millaisia toimia teillä on mielessänne sen varmistamiseksi, että kohdunkaulan tai rintasyövän varhaista seulontaa koskevat toimet ovat kaikkien naisten saatavilla heidän sosiaalisesta tai materiaalisesta tilanteestaan riippumatta ja että erityisesti varmistetaan, että meillä on oikeudenmukainen terveydenhoitojärjestelmä, joka tarjoaa laadukkaita palveluita kaikkialla Euroopan unionissa.
<SPEAKER ID="579" NAME="John Dalli">
komission jäsen. - (EN) Toistan jälleen kerran, että terveydenhoito ja terveydenhuoltojärjestelmät kuuluvat jäsenvaltioiden toimivaltaan. Komissio on itse asiassa antanut ohjeita rintasyövän seulonnasta, ja olemme painostaneet jäsenvaltioita noudattamaan näitä ohjeita ja ottamaan käyttöön kansallisia rintasyövän seulontaa koskevia ohjelmia mahdollisimman pian. Voin sanoa, että suurimmassa osassa valtioita meillä on riittäviä ja erittäin hyviä rintasyövän seulontaohjelmia, joista saadaan tuloksia; jotkut toiset maat toimivat valitettavasti edelleen hitaasti. Voin vakuuttaa teille, että kaikissa yhteyksissä jäsenvaltioiden kanssa tämä on yksi keskusteltavista painopistealueista.
<P>
Aihe: Euroopan parlamentin 23. kesäkuuta 2010 antama kannanotto nopean hälytyksen järjestelmään pedofiilien ja seksuaalirikollisten torjumiseksi
<P>
Euroopan parlamentti hyväksyi 23. kesäkuuta 2010 kirjallisen kannanoton nopean hälytyksen järjestelmään pedofiilien ja seksuaalirikollisten torjumiseksi. Komissio oli julkaissut 22. toukokuuta 2007 tiedonannon "Tavoitteena yleinen toimintalinja tietoverkkorikollisuuden torjumiseksi". Parlamentti oli pyytänyt neuvostoa ja komissiota toteuttamaan toimia toukokuussa 2007 annetun komission tiedonannon johdosta ja panemaan täytäntöön yleisesti saatavilla olevien sähköisten viestintäpalvelujen tai yleisten viestintäverkkojen yhteydessä tuotettavien tai käsiteltävien tietojen säilyttämisestä 15. maaliskuuta 2006 annetun Euroopan parlamentin ja neuvoston direktiivin 2006/24/EY ja laajentamaan sitä niin, että määritellään myös muita tietosuoja normeja, jotka koskevat tiettyjä sisältöjä internetistä lataavia henkilöitä, jotta poliisi- ja oikeusviranomaiset voivat nopeasti ja tehokkaasti puuttua internetin lapsipornografiaan ja seksuaalirikollisuuteen. Voiko komissio kertoa, mitä toimia on toteutettu tämän kannanoton johdosta?
<SPEAKER ID="581" NAME="László Andor" LANGUAGE="EN">
Olen vahvasti sitoutunut torjumaan lasten hyväksikäyttöä ja erityisesti lasten seksuaalista hyväksikäyttöä. Komissio hyväksyi 29. maaliskuuta 2010 lasten seksuaalista hyväksikäyttöä ja seksuaalista riistoa sekä lapsipornografian torjumista koskevan ehdotuksen direktiiviksi. Tämän kunnianhimoisen direktiivin teksti kattaa rikoksentekijöiden syytteeseenpanon, uhrien suojelun ja rikosten ehkäisyn.
<P>
Tekniikan kehityksen mukana tuomien riskien vuoksi ehdotukseen sisältyvät erityisesti uudet rikokset, kuten lasten houkuttelu seksuaalisen hyväksikäytön tarkoituksessa (grooming), lapsipornografian katselu tiedostoja lataamatta, verkossa tapahtuva seksuaalinen hyväksikäyttö tai lasten hyväksikäytön mahdollisuuden mainostaminen verkossa esimerkiksi Internetin keskusteluryhmissä. Olisi saatava käyttöön erityisiä tutkimusvälineitä, kuten salaisia operaatioita, jotta poliisit soluttautuvat seksuaalirikollisten piireihin, ja erityisiä tutkintayksikköjä, jotka analysoivat lapsipornoaineistoa lapsiuhrien tunnistamiseksi.
<P>
Jäsenvaltioiden olisi myös otettava käyttöön kansallisia järjestelmiä, joilla estetään pääsy lapsipornografiaa sisältäville verkkosivuille ja toteutettava toimia sisällön poistamiseksi sen lähteellä. Olemme tarkastelleet huolellisesti Euroopan parlamentin 23. kesäkuuta 2010 esittämää kannanottoa, ja olisin kiinnostunut kuulemaan parlamentin jäsenen ehdotusta nopean hälytyksen järjestelmästä. Panin myös merkille ehdotuksen laajentaa tietojen säilyttämistä koskevan direktiivin soveltamisalaa, jotta säilytetään lapsipornografisen aineiston käyttäjien hakutiedot ja lasten hyväksikäyttöä koskeva aineisto, jota on ladattu Internetistä, taikka viestejä, joita on käytetty houkuttelemaan lapsia verkossa.
<P>
Tietojen säilyttämistä koskeva direktiivi velvoittaa viestintä- ja verkkopalvelujen tarjoajia säilyttämään verkkoliikennettä, paikannusta ja tilaajia koskevia tietoja. Sen soveltamisala ei ulotu sisältötietoihin. Sisältöä voidaan saada ja säilyttää rikostutkinnan yhteydessä välineellä, joka tunnetaan nimityksellä laillinen telekuuntelu. Laillinen telekuuntelu kuuluu yksinomaan kansallisen lainsäädännön piiriin ja eroaa jäsenvaltioiden välillä, mutta sitä voidaan yleensä käyttää vain, jos lainvalvontaviranomaisella on viitteitä sellaisen rikollisen toiminnan suorittamisesta, mikä vaatii lisätutkimuksia. Tämä erityisväline on tietojen säilyttämistä koskevan direktiivin soveltamisalan ulkopuolella.
<P>
Laillista telekuuntelua voidaan käyttää rikostutkinnassa, jossa oletetaan, että on olemassa epäilty. Tietojen säilyttämistä koskevassa direktiivissä päinvastoin velvoitetaan operaattoreita säilyttämään tietynlaisia tietoja riippumatta siitä, ovatko tietojen haltijat epäilyttäviä tai eivät. Tietojen säilyttämistä koskevan direktiivin ulottaminen valtavaan määrään henkilökohtaisia ja sisältötietoja, kuten Internet-hakuja eri avainsanoilla ja eri kielillä, ladattua sisältöä, vaihdettuja viestejä ja kaikkien käyttäjien tunnistamiseen tarvittavia tietoja, olisi oltava tarpeellisuuden ja oikeasuhtaisuuden mukaista, mitä se ei vielä ole. Tällainen ulottaminen koskisi kaikkien lataamaa sisältöä jokaisesta palvelusta, milloin tahansa ja mistä aiheesta tahansa.
<P>
Parlamentin jäsenen tekemä ehdotus herättää vakavaa huolta siitä, onko se suhteellisuusperiaatteen mukainen, vaikka sen tarkoitus on oikeutettu ja ansaitsee täyden huomiomme. Komissio katsoo, että sen äskettäin antama direktiiviehdotus olisi sopivampi väline saavuttaa yhteinen tavoite lasten suojelemisesta seksuaalirikollisilta.
<SPEAKER ID="582" NAME="Tiziano Motti" AFFILIATION="PPE">
(IT) Arvoisa puhemies, hyvät kollegat, haluaisin puheenvuoron vain muutamaksi sekunniksi, koska olen tyytyväinen vastaukseen ja kiitollinen komission jäsenelle siitä. Olen myös tyytyväinen, että toimia toteutetaan, jotta ongelma torjutaan sen alkulähteellä.
<P>
Haluaisin 23. kesäkuuta 2010 hyväksytyn kannanoton osalta huomauttaa, että siinä viitattiin erityisesti ladattuun tietoon, eikä materiaalin lataamiseen verkkosivuilta. Tämä johtuu siitä, että me uskomme, että hakukoneen käyttäjien oikeus yksityisyyteen olisi otettava asianmukaisesti huomioon.
<P>
Minusta kuitenkin voidaan tehdä enemmän, paljon enemmän, sillä kun on kyse suhteellisuusperiaatteesta, kansalaisilla ei ole mitään sitä vastaan, että heidät tarkastetaan ennen lennolle lähtöä, koska he ovat tietoisia, että matkustajille tarjotaan korkealaatuinen yksityisyyden suoja tarkastuksen aikana, joten on myös mahdollista, että päästään tyydyttävään kompromissiin, jotta alaikäisiä suojellaan myös tällä alalla.
<SPEAKER ID="583" NAME="Janusz Władysław Zemke" AFFILIATION="S&amp;D">
(EN) Haluaisin palata mainintaan parlamentin 23. kesäkuuta 2010 hyväksymästä kannanotosta. Muistatte varmaan, että kyseinen kannanotto liittyy pedofiilejä koskevan nopean ja tehokkaan hälytysjärjestelmän luomiseen. Asiaan liittyvä kysymykseni koskee toista asiaa: eikö eri poliisiviranomaisten pitäisi luoda tietokantoja pedofiileistä Euroopan unionin johdolla, koska muiden jäsenvaltioiden poliisivoimat voisivat hyödyntää näitä jokaisessa jäsenvaltiossa luotuja tietokantoja?
<SPEAKER ID="584" NAME="Georgios Papanikolaou" AFFILIATION="PPE">
(EL) Arvoisat puhemies ja komission jäsen, Puola päätti äskettäin kemiallisesta kastraatiosta pedofiileille ja raiskaajille sen jälkeen, kun pidätettiin 45-vuotias mies, joka sai kaksi lasta alaikäisen tyttärensä kanssa. Hormonihoitoja käytetään tukahduttamaan heidän seksuaalisia halujaan. Tämä toimi on, kuten voitte kuvitella, herättänyt vilkasta keskustelua ja reaktioita Puolassa siitä, kenen oikeudet ovat etusijalla: yhteiskunnan, joka olettaa, että sitä suojellaan raiskaajilta, vai seksuaalirikoksista tuomittujen, jotka joutuvat monen mielestä epäinhimillisen rangaistuksen kohteeksi. Onko komissio esittänyt kannan näistä kysymyksistä ja kemiallisen kastraation laillistamisesta seksuaalirikosten yhteydessä?
<SPEAKER ID="585" NAME="László Andor" LANGUAGE="EN">
Kuten totesin puheenvuoroni alussa, yksi parhaista keinoista lapsipornografian ja lasten seksuaalisen hyväksikäytön torjumiseksi on se, että komission maaliskuussa 2010 esittämä lasten seksuaalista hyväksikäyttöä koskeva ehdotus hyväksytään nopeasti.
<P>
Komissio odottaa Euroopan parlamentin mietintöluonnosta ja kolmikantaneuvotteluiden aloittamista. Luotan myös jäsenvaltioihin ja Euroopan parlamenttiin, jotta saadaan lopullinen asiakirja, joka on välttämätön näiden rikoksien torjumiseksi, ja haluaisin kiinnittää huomionne jälleen suhteellisuusperiaatteeseen, mikä mielestäni liittyy viimeiseen kysymykseen tästä aiheesta.
<SPEAKER ID="586" NAME="Puhemies">
(EN) Nyt on vuorossa kysymys nro 17, jonka esittää paikalla 666 istuva Barbara Matera. Se ei sovi teille!
<P>

<P>
Aihe: Nuoret ja työmarkkinat
<P>
Eurostatin arvioiden mukaan työttömien työikäisten osuus Euroopassa on 9,6 prosenttia. Vuosittain korkeakoulututkinnon suorittaa noin kolme miljoonaa nuorta. Köyhyysvaarassa olevan väestön osuus Euroopassa nousi 1,5 prosenttiyksiköllä vuosina 2004-2008, 15 prosenttista 16,5 prosenttiin.
<P>
Komissio on laatinut uuden asiakirjan "Eurooppalaisen koulutusyhteistyön tiivistäminen Eurooppa 2020 -strategian tukemiseksi". Vuosi 2010 on myös köyhyyden torjunnan eurooppalainen teemavuosi.
<P>
Aikooko komissio siis ryhtyä toimiin, joilla parannetaan tietyn ikäisten nuorten mahdollisuuksia osallistua työmarkkinoille, jolloin heidän ei tarvitse kärsiä työttömyydestä eikä varsinkaan pitkäaikaistyöttömyydestä täytettyään 30 vuotta, kannustamalla jäsenvaltioita työllistämään pätevyysvaatimukset täyttäviä ja vaikeassa taloudellisessa tilanteessa olevia 19-35-vuotiaita nuoria keskipitkillä ja pitkillä työsopimuksilla?
<SPEAKER ID="588" NAME="László Andor" LANGUAGE="EN">
Nuorten työttömien määrä on lisääntynyt miljoonalla hengellä edellisen kahden vuoden aikana. Tällä hetkellä on viisi miljoonaa alle 25-vuotiasta nuorta, jotka eivät löydä työpaikkaa.
<P>
Komissio on erittäin tietoinen nuorten vaikeuksista työmarkkinoilla tällä hetkellä. Liian monilla on lyhytaikaisia sopimuksia, jotka tarjoavat vähän mahdollisuuksia päästä eteenpäin, vaikka henkilöt olisivat kuinka päteviä. Lisäksi joillain ryhmillä on erityisiä vaikeuksia saada työpaikka ja pysyä työmarkkinoilla. Heihin sisältyvät maahanmuuttajataustaiset nuoret ja etnisten vähemmistöjen, kuten romanien, nuoret.
<P>
Samaan aikaan korkeasti koulutettujen henkilöiden kysynnän ennustetaan lisääntyvän jopa 16 miljoonaan ja keski-asteen tutkinnon suorittaneiden henkilöiden yli 3,5 miljoonaan. Tämä merkitsee suuria työllistymismahdollisuuksia nuorille, ja meidän on varmistettava, että nuoret voivat hyödyntää niitä täysin.
<P>
Eurooppa 2020 -strategiassa, jossa määritellään EU:n kasvua ja työpaikkoja koskevat yksityiskohtaiset suunnitelmat seuraavalle vuosikymmenelle, keskitytään erityisesti nuoriin ja asetetaan selkeitä tavoitteita koulutustasosta. Komissio esitti syyskuussa joukon poliittisia aloitteita nuorille, joita kutsutaan nimityksellä "Nuoret liikkeellä". Niissä esitetään toimintaohjelma nuorten koulutuksen ja työllisyyden parantamisesta seuraavan vuosikymmenen aikana. Komissio esitteli hiljattain toisen lippulaivahankkeen, "uuden osaamisen ja työllisyyden ohjelman". Komissio kannustaa nuoria koskevien sitoumuksien käyttöönottoa, jotta varmistetaan, että kaikki nuoret ovat neljän kuukauden kuluessa oppilaitoksesta lähdettyään työssä, täydennyskoulutuksessa tai että heitä aktivoidaan.
<P>
Toinen näkökohta on tarve vähentää työmarkkinoiden segmentoitumista joustoturvaa koskevien yhteisten toimintalinjojen mukaisesti. Me ehdotamme, että jäsenvaltioiden, joiden työmarkkinat ovat segmentoituneet, pitäisi harkita sellaisten toistaiseksi voimassa olevien työsopimusten käyttöönottoa, joilla tarjotaan riittävän pitkä koeaika ja joiden suojaoikeuksia nostetaan vähitellen. Meidän on myös edistettävä laajempaa työvoiman liikkuvuutta ja kannustettava innovointia. Tässä asiassa auttaa kaksi välinettä, Euroopan ammatillisen liikkuvuuden järjestelmä "eka Eures-työpaikka" ja eurooppalainen avointen työpaikkojen seurantaväline. "Eka Eures-työpaikka" -toimella edistetään nuorten työvoiman liikkuvuutta, ja eurooppalaisen avointen työpaikkojen seurantavälineen ansiosta nuoret ja ammatinvalinnanohjaajat voivat nähdä, millä unionin alueilla on työpaikkoja ja mitä taitoja tarvitaan. Samoin yhteisön Progress-ohjelman mikrorahoitusjärjestelyllä tarjotaan tukea nuorille yrittäjille, jotka eivät löydä vaihtoehtoisia rahoituslähteitä yritysten perustamiseksi.
<P>
Edessämme oleviin ongelmiin ei ole luonnollisesti yhtä ainoaa ratkaisua, mutta voimme oppia toisiltamme vaihtamalla kokemuksia. Ehdottamissamme nuorten työllisyyspuitteissa annetaan neuvoja siitä, miten poliittiset päättäjät, sidosryhmät ja instituutiot voivat edistää asiaa. Julkisilla työvoimapalveluilla, työmarkkinaosapuolilla, työnantajilla ja nuorten tukipalveluilla paikallisella tasolla on kaikilla keskeinen rooli. Pyrimme kannustamaan enemmän niiden kokemusten vaihtoa ja hyviä toimintatapoja EU:n tasolla. Uskon vakaasti, että kun yhdistämme voimavaroja EU:n tasolla, voimme kehittää ja edistää onnistuneita toimintalinjoja ja tukea nuoria.
<SPEAKER ID="589" NAME="Barbara Matera" AFFILIATION="PPE">
(IT) Arvoisa puhemies ja hyvät kollegat, olen tyytyväinen komission jäsenen vastaukseen. Kun otetaan huomioon maailmantalouden tilanne ja kriisi, joka on pahentanut työmarkkinoiden olosuhteita ja joka vaikuttaa kaikkein haavoittuvimpiin ryhmiin, erityisesti nuoriin, haluaisin pyytää komission jäseneltä, että hän esittää näkemyksensä tarpeesta antaa enemmän painoarvoa EU:n välineille, kuten Euroopan globalisaatiorahastolle, jota tarvitaan, jotta talouskriisiin ja siten myös globalisaatioon liittyvien syiden vuoksi irtisanottuja työntekijöitä voidaan kouluttaa uudelleen.
<SPEAKER ID="590" NAME="Nikolaos Chountis" AFFILIATION="GUE/NGL">
(EL) Arvoisat puhemies ja komission jäsen, kuuntelin vastaustanne kollegani kysymykseen, mutta haluaisin teidän kiinnittävän huomiota seuraavaan ruohonjuuritasolla tapahtuvaan seikkaan.
<P>
Kyseessä ovat Kreikan työttömyysluvut vuonna 2009: nuorten miesten työttömyys oli 20 prosenttia ja nuorten naisten 34 prosenttia. Tilanne paheni, kun Kansainvälinen valuuttarahasto puuttui tilanteeseen. Samaan aikaan kahden Euroopan unionin kansallisen strategisen viitekehyksen välityksellä rahoitettavan ohjelman käyttöasteet ovat 1,9 ja 3,2 prosenttia.
<P>
On siis kysyttävä: miksi käyttöaste on näin alhainen Kreikassa? Onko asiasta vastuussa Kreikan hallitus? Ja toiseksi, harkitseeko komissio muita toimenpiteitä, joilla puututaan tähän työttömyysongelmaan?
<SPEAKER ID="591" NAME="Seán Kelly" AFFILIATION="PPE">
(EN) Lyhyesti sanottuna tämä on tärkeä, mutta surullinen aihe. Tiedän, että kotimaassani 20 prosenttia nuorista on työttöminä, että maastamuutto, joka jo loppui, alkoi uudelleen ja että tähän liittyy "aivovuoto". Mukana on myös oman perheeni jäseniä.
<P>
Siten, viitaten edelliseen kysymykseen, ottavatko jotkut jäsenvaltiot toisia paremmin vastaan Euroopan unionin ehdottamia toimia, ja mitä esteitä niille aiheutuu?
<SPEAKER ID="592" NAME="László Andor" LANGUAGE="EN">
Haluaisin kiittää teitä puheenvuoroistanne ja siitä, että kiinnitätte huomiota muihin kuin mainitsemiini rahastoihin: mikrorahoitusjärjestelyyn, Euroopan sosiaalirahastoon ja Euroopan globalisaatiorahastoon. Niilläkin voi olla merkitystä ja etenkin niistä jälkimmäisellä sellaisten odottamattomien joukkoirtisanomisten yhteydessä, jotka vaikuttavat erityisesti valmistusteollisuudessa, mutta myös muilla teollisuudenaloilla työskenteleviin henkilöihin.
<P>
Meidän mielestämme nämä rahastot ovat hyödyllisiä ja katsomme, että ne tarvitsevat varmaa rahoitusta seuraavalle rahoituskaudelle tai seuraavalle ohjelmakaudelle, koska valitettavasti, vaikka vauraus on palaamassa, meidän on varauduttava huomattavaan määrään irtisanomisia joissain tapauksessa uudelleenjärjestelyjen ja rajat ylittävien siirtojen vuoksi. Meillä on kiinnitettävä huomiota erityistapauksiin.
<P>
Euroopan unionissa on nyt syntymässä ero, eräänlainen kaksijakoinen tilanne, jossa on keskusalue, jonka bruttokansantuote ja työllisyys kasvaa, mutta jossa on myös Kreikan ja Irlannin kaltaisia valtioita, jotka taistelevat edelleen rahoitusmarkkinoiden paineessa.
<P>
Neuvottelin hiljattain henkilökohtaisesti ministeri Katselin kanssa, ja keskustelimme siitä, miten Euroopan sosiaalirahastoa voitaisiin käyttää tehokkaammin Kreikassa. Viime aikoina tähän on ollut monia syitä, kuten kriisi, vaikeudet saada yhteisrahoitusta ja tietyt hallinnolliset vaikeudet, jonka vuoksi sosiaalirahaston tehokas käyttö on ollut hankalaa, mutta voin vakuuttaa teille, että yksikköni työskentelivät kovasti ja tiiviisti Kreikan hallintoviranomaisen kanssa, jotta sopivia ESR:n rahoitusmahdollisuuksia löydetään tällä kaudella. Mielestäni apua voidaan todella tarjota, jos hallinnoimme rahastoa asianmukaisella tavalla.
<P>
On totta, että hätätilanteissa tämä on vieläkin vaikeampaa. Käytettävissä olevaa ESR:n rahoitusta on järjestettävä uudelleen, ja tälle on mahdollisuuksia. Uskon, että meidän on pidemmällä aikavälillä mukautettava sosiaalirahastoa siten, että se voi olla tehokkaampi tietyissä tilanteissa ja tasapainottaa unionin sisäisen epätasapainoisen talouskehityksen vaikutuksia. Tämä on jo näkynyt väestötilanteessa, sillä se on aiheuttanut muuttovirtoja, joita ei ole tarpeeksi ymmärretty edellisellä kaudella. Kiinnitämme huomion tähän ja yhdistämme tämän kysymyksen työmarkkinoiden kehitystä koskeviin asioihin.
<SPEAKER ID="593" NAME="Puhemies">
(EN) Hyvät kollegat, meillä on nyt 40 minuuttia ennen kuin kello on 20.30 ja joudumme lopettamaan, joten ehdotan, että aika jaetaan komission varapuheenjohtajan Redingin ja komission jäsenen Fülen välillä. Ensimmäinen kysymys on Viviane Redingille.
<P>
Hyvät kollegat, arvioikaa, ehditäänkö kysymystänne käsitellä. Pahoittelen, että meillä on vain vähän aikaa tänä iltana edellisen keskustelun pitkittymisen vuoksi, mutta aion lopettaa kello 20.30, jotta tulkit pääsevät illalliselle. Olen itse täällä keskiyöhön asti.
<P>
Toinen osa
<P>

<P>
Aihe: Sukupuolten tasa-arvo päätöksenteossa
<P>
Todettuaan, että vain joka neljäs jäsenvaltioiden parlamenttien jäsenistä ja hallitusten ministereistä on nainen ja että EU:n suurimpien pörssinoteerattujen yhtiöiden johtokuntien jäsenistä naisia on vain kymmenen prosenttia ja johtokunnan puheenjohtajista vain kolme prosenttia, komissio julistaa naisten ja miesten tasa-arvostrategiassa vuosiksi 2010-2015, että se aikoo tarkastella aloitteita, seurata edistymistä ja tukea tasa-arvon edistämistä koskevia toimia. Tämän lasikaton murtamiseksi tarvitaan nyt kuitenkin kohdennettuja toimia.
<P>
Aikooko komissio ottaa käyttöön sukupuolikiintiöt naisten osuuden kasvattamiseksi päätöksenteossa? Aikooko se kannustaa tarmokkaammin jäsenvaltioita kehittämään lastenhoitojärjestelmiä, jotta äidit voisivat sovittaa paremmin yhteen työ- ja perhe-elämän? Mitä muita toimia se aikoo toteuttaa tällä alalla etenkin stereotypioiden torjumiseksi?
<SPEAKER ID="595" NAME="Viviane Reding">
komission varapuheenjohtaja. - (EN) Tämä on itse asiassa yksi mieliaiheistani, minkä vuoksi aion tarkastella kaikkia lainsäädännöllisiä ja ei-lainsäädännöllisiä toimia, joilla korjataan jatkuvaa eriarvoisuutta päätöksenteossa. Viimeisimmät luvut eivät ole kovin hyvät, minkä vuoksi meidän on todella tehtävä jotain erityisesti siksi, että luvut pysyvät sitkeästi samalla epäsuotuisalla tasolla.
<P>
Tämä on yksi komission naisten ja miesten vuosia 2010-2015 koskevan tasa-arvostrategian viidestä painopistealueesta. Olen jo esitellyt sen parlamentille ja todennut, että olisi hyvä, että johtokunnissa ja johdossa olisi enemmän naisia. Sen vuoksi meidän on puhuttava niiden kanssa, jotka ovat vastuussa asiasta. Aion kutsua suurten pörssiyhtiöiden johtajia neuvotteluihin maaliskuussa. Näin edistetään vuoropuhelua elinkeinoelämän sidosryhmien kanssa, jotta asiat saadaan eteenpäin. Jos niitä ei saada eteenpäin, minä aion toteuttaa kohdennettuja aloitteita tilanteen parantamiseksi.
<P>
Tietojen keräämistä ja vertailukelpoisten tietojen levittämistä koskevan kysymyksen osalta voin todeta, että tiedämme hyvin, että myös tässä asiassa on puutteita. Meillä on nyt sukupuolten tasa-arvoinstituutti Vilnassa, joten voimme nyt luottaa vakavammin otettaviin tietoihin, vertailukelpoisiin tietoihin ja erityisesti tietokantaan, joka koskee päätöksentekoasemassa olevia naisia ja miehiä, sekä säännölliseen raportointiin.
<P>
On totta, että laadukkaan hoitopalveluinfrastruktuurin puute on yksi syistä, mutta se ei ole ainoa syy siihen, miksi niin harvat naiset ovat päättävässä asemassa, joten meidän on tarkasteltava jäsenvaltioiden toimia tässä asiassa. Rakennerahastoista voidaan käyttää ajanjaksolla 2007-2013 puoli miljardia euroa lastenhoitopalvelujen kehittämiseksi ja 2,4 miljardia euroa toimiin, joilla helpotetaan naisten työnsaantia ja työ- ja perhe-elämän yhteensovittamista mukaan lukien lastenhoitopalvelujen saatavuutta.
<P>
Kun kuulette tämän, ymmärrätte, että en ole kovin vaikuttunut siitä, miten useat jäsenvaltiot toimivat lastenhoidon alalla, joten tämä on tärkeä seikka poliittisella asialistalla. Kollegani Andor tarkastelee näitä lukuja ja toimia Eurooppa 2020 -strategiassa, ja olen todella vakuuttunut, että jäsenvaltioiden olisi tehostettava ponnistelujaan tällä alalla.
<SPEAKER ID="596" NAME="Marc Tarabella" AFFILIATION="S&amp;D">
- (FR) Arvoisat puhemies ja komission jäsen, haluaisin kiittää teitä vastauksestanne ja ennen kaikkea sitoumuksestanne. Tiesin, että tämä oli yksi mieliaiheistanne. Haluaisin erityisesti korostaa tarvetta edistää työ- ja yksityiselämän tasapainottamista niin miehiä kuin naisiakin varten; ainoastaan tällä tavalla saavutamme ehdottoman tasa-arvon. Yli puolet jäsenvaltioista eivät ole päässeet tavoitteeseen luoda lastenhoitopalveluja vähintään 90 prosentille lapsista, jotka ovat yli kolmevuotiaita, mutta alle kouluikäisiä, ja 33 prosentille alle kolmivuotiaista lapsista. Halusin sen vuoksi kysyä teiltä, aiotteko toteuttaa vastatoimia tai jopa määrätä seuraamuksia jäsenvaltioille, jotka eivät saavuta tätä tavoitetta?
<SPEAKER ID="597" NAME="Mairead McGuinness" AFFILIATION="PPE">
(EN) Kysymyksessä mainitaan sana "kiintiö", ja en kuullut vastausta erityisesti kysymykseen kiintiöistä. Toiseksi olen pahoillani, jos lapsia pidetään "ongelmana" naisten osallistumiselle työelämään. Lapset ovat lapsia hyvin lyhyen aikaa, ja naiset voivat osallistua työhön kaikenikäisinä. Emme saisi keskittyä pelkästään siihen, että lapset muodostavat ongelman. Ongelmana eivät ole lapset, vaan ongelma on se, että tarvitsemme enemmän lapsia Euroopan unioniin. Ongelma on: kuinka monta naista murtaa lasikaton, jonka kysymyksen esittäjä on pannut merkille?
<SPEAKER ID="598" NAME="Silvia-Adriana Ţicău" AFFILIATION="S&amp;D">
(RO) Vaikka naisten osuus yliopistosta valmistuneista on yli 55 prosenttia, emme vieläkään näe heitä julkisten laitosten tai yritysten johtotehtävissä. Lisäksi esiintyy myös sukupuolten välinen 17 prosentin palkkaero.
<P>
Haluaisin pyytää teitä harkitsemaan joitain kokonaisvaltaisia ohjelmia ja jopa jäsenvaltioihin kohdistuvaa tiukempaa valvontaa lastenhoitopalveluista. Jos emme onnistu luomaan tasapainoa työ- ja yksityiselämän välille, emme voi kannustaa nuoria äitejä jatkamaan uraansa, jotta he pääsevät myös johtoasemaan.
<SPEAKER ID="599" NAME="Viviane Reding">
komission varapuheenjohtaja. - (EN) Olen täysin samaa mieltä arviosta, että monet jäsenvaltiot eivät saavuta Barcelonan tavoitteita. Vain kahdeksan jäsenvaltiota täyttää Barcelonassa asetetut 0-3-vuotiaita lapsia koskevat tavoitteet, ja ainoastaan seitsemän jäsenvaltiota täyttää tavoitteet, jotka koskevat lapsia, jotka ovat yli kolmivuotiaita ja alle kouluikäisiä.
<P>
Tasa-arvoasioista vastaavana komission jäsenenä en ole vastuussa sosiaalialan asioista, ja tiedän, että kaikki nämä kysymykset ovat Eurooppa 2020 -strategian asialistalla. Meidän on tarkasteltava kaikkia näitä kysymyksiä, koska ongelmat pahenevat väestön ikääntymisen vuoksi. Kuka huolehtii myös vanhuksista? Naisilla ei ole huolehdittavanaan ainoastaan lapsia vaan myös vanhuksia. Meidän on siten todella tarkasteltava asiaa ja myös pohdittava, miksi jäsenvaltiot eivät käytä saatavilla olevia varoja luodakseen lisää lastenhoitopalveluita.
<P>
Kiintiöiden osalta, en muistaakseni käyttänyt sanaa kiintiö, mutta sanoin hyvin selkeästi, että jos asiassa ei edistytä, niin silloin aion tehdä jotain, ja sanoin selvästi, mitä tarkoitan edistymisellä. Edistyminen merkitsee, että pörssiyhtiöiden johtokunnissa on oltava 30 prosenttia naisia vuoteen 2015 mennessä ja 40 prosenttia vuoteen 2020 mennessä. Toivon, että voimme saavuttaa nämä tavoitteet ilman, että EU puuttuu voimakkaasti asiaan. Jos emme voi, niin silloin kiintiöt ovat asialistalla, ja vaikka jotkut eivät usko, että teen mitä sanon, niin minut tunnetaan siitä, että teen normaalisti sen, mistä olen ilmoittanut. Tämän vuoksi liikeyrityksillä on nyt merkittävä mahdollisuus tehdä tarpeettomaksi se, että minä puutun asiaan, sillä jos ne toimivat oikein, meidän ei tarvitse puuttua siihen.
<P>
Olen täysin samaa mieltä esitetyistä luvuista. Naisten osuus yliopistojen vastavalmistuneista on jopa 60 prosenttia; tämä merkitsee, että meitä pitäisi olla 60 prosenttia johtotehtävissä, mutta olemme vielä kaukana tällaisesta tasosta. Sen vuoksi meidän on autettava naisia pääsemään johtotehtäviin. On monia syitä, miksi he eivät pysty siihen: yksi on kulttuuri, ja se on kaikkein vaikein muuttaa. Se on myös syy, minkä vuoksi naisten osallistuminen päätöksentekoon on yksi tasa-arvostrategian painopisteistä, samoin kuin sukupuolten palkkaero, joka on Euroopan tasolla keskimäärin 17 prosenttia. Joissain valtioissa se on paljon enemmän ja joissain paljon vähemmän.
<P>
Ensi vuonna aloitamme tiedotuskampanjan näistä näkökohdista. Esimerkiksi Saksassa on erittäin hyvä hanke, jota voisimme käyttää muissa valtioissa. Julkisissa tiloissa on mittari, joka mittaa, kuinka kauan naisen on tehtävä työtä ennen kuin hän pääsee samaan keskipalkkaan kuin mies. Meidän on saatava luonnollisesti työmarkkinaosapuolet mukaan tähän keskusteluun, ja meidän on saatava avoimuutta koskevat toimenpiteet toteutettua.
<P>
Kaikki tämä on naisia koskevan strategian käsiteltävien asioiden joukossa, ja aiomme toteuttaa ne vähitellen, emme sen vuoksi, että vain puhumme niistä, vaan että saamme asiat muutettua.
<P>
Aihe: Tulkkauksen, kääntämisen ja tietojen antamisen kustannukset rikosoikeudellisissa menettelyissä jäsenvaltioissa
<P>
Oikeutta tulkkaukseen ja käännöksiin koskeva direktiivi, joka hyväksyttiin äskettäin neuvostossa, sekä syytetyn tiedonsaantioikeutta koskeva direktiivi, jonka käsittelyä ollaan aloittamassa, kuuluvat keskeisiin toimiin, jotka on sisällytetty komission ehdottamaan syytettyjen henkilöiden puolustautumisoikeuksien vahvistamista koskevaan etenemissuunnitelmaan.
<P>
Kysyn komissiolta seuraavaa:
<P>
Suunnitelmien mukaan jäsenvaltiot ottavat yksin kantaakseen kääntämisestä, tulkkauksesta ja tietojen antamisesta koituvat kustannukset. Millaisia taloudellisia vaikutuksia ja kuinka suuret kustannukset tämäntyyppisten palvelujen tarjoamisesta arvellaan aiheutuvan? Sellaiset jäsenvaltiot kuten Kreikka ja Malta vastaanottavat suuria määriä laittomia maahanmuuttajia, ja käännös- ja tulkkauspalvelujen sekä syytettä koskevien tietojen antamiseen liittyvien palvelujen tarjoamisesta sekä poliisien ja syyttäjien koulutuksesta koituu niille mahdollisesti erityinen taloudellinen taakka.
<P>
Aikooko komissio osallistua tukemalla näitä maita ja myöntää taloudellista apua, jotta niiden ei tarvitse kantaa rikosoikeudellisiin menettelyihin joutuvien laittomien maahanmuuttajien aiheuttamia kustannuksia kokonaan? Jos se aikoo näin tehdä, minkä arviointiperusteiden nojalla tämän avun suuruus määritellään ja mitkä maat mahdollisesti ovat siihen oikeutettuja?
<SPEAKER ID="601" NAME="Viviane Reding">
komission varapuheenjohtaja. - (EN) Kun minusta tuli komission jäsen, panin merkille, että aikaisemmin oli saatu paljon aikaan turvallisuutta koskevissa kysymyksissä, mutta hyvin vähän oikeuksia koskevissa kysymyksissä. Sen vuoksi, koska käytössäni on Lissabonin sopimuksen välineet ja Tukholman strategia, johon sisältyy monia näkökohtia siitä, miten meidän on edettävä, me päätimme toimia ja me toimimme hyvin nopeasti.
<P>
Haluaisin ensiksi kiittää parlamenttia erinomaisesta työstä, jota on tehty menettelyllisten oikeuksien suhteen. Olemme jo päässeet sopimukseen siitä, että henkilöllä on oikeus tulkkaukseen ja käännöksiin tuomioistuimen rikosoikeudellisissa menettelyissä. Olemme edistyneet hyvin tiedonsaantioikeutta rikosoikeudellisissa menettelyissä koskevan direktiivin osalta: kyseessä on tämä kuuluisa ilmoitus oikeuksista (Letter of Rights). Jos haluamme, että meistä tulee oikeuksien manner, niin meillä on otettava käyttöön pikkuhiljaa menettelylliset oikeudet. Ne ovat kalliita, mutta ne ovat välttämättömiä, jotta Euroopan kansalaisten puolustautumisoikeus turvataan ja jotta vastavuoroinen tunnustaminen toimii kunnolla.
<P>
Ennen kuin teemme mitään ehdotusta, suoritamme aina perusteellisen vaikutusten arvioinnin EU:n lainsäädännön taloudellisista vaikutuksista jäsenvaltioihin. Ainoastaan sen jälkeen teemme lainsäädäntöehdotuksia. Tämä toimi perustui luonnollisesti jäsenvaltioiden hallintojen esittämiin lukuihin. Nämä luvut osoittavat, että jäsenvaltioille aiheutuvien ylimääräisten kustannusten ei pitäisi olla liian suuria.
<P>
Kun on kyseessä tulkkausta ja kääntämistä koskeva oikeus, direktiivissä yksinkertaisesti toistetaan Euroopan neuvoston Euroopan ihmisoikeussopimuksessa olemassa oleva velvoite, joten mitään poikkeuksellista ei vaadita. Vaaditaan vain hyvin yksinkertaista asiaa. Jäsenvaltioille - joista monet jo noudattavat Strasbourgissa toimivan tuomioistuimen velvoitteita - ei todennäköisesti aiheudu mitään ylimääräisiä kustannuksia sen lisäksi, mitä ne käyttävät tähän.
<P>
Kun kyseessä on oikeus tietoon, suurin osa menoista syntyy alkuvaiheen kertaluonteisesta kustannuksesta, joka aiheutuu siitä, että laaditaan ilmoitus oikeuksista. Komissio on jo esittänyt mallin direktiivissä olevassa liitteessä kaikilla EU:n kielillä. Jäsenvaltioiden on vain noudatettava tätä mallia ja kopioitava se, joten niille ei aiheudu siitä kovin paljon kustannuksia. Komissiolla ei ole talousarviota, johon sisältyisi määrärahoja, joiden perusteella se voisi tarjota taloudellista apua jäsenvaltioille näihin kuluihin vastaamiseksi. Jos jäsenvaltiot tekevät laskelman ottaen huomioon riskin väärästä tuomiosta, oikeussuojakeinoista ja asian uudelleenkäsittelystä, koko oikeusjärjestelmän maineen menettämisestä ja Strasbourgin tuomioistuimen taikka kansallisten tuomioistuimien myöntämistä vahingonkorvauksista, niin paljon enemmän kustannuksia aiheutuu siitä, jos ei ole vastuunsa tuntevaa valtiota, joka rahoittaa tällaiset perusoikeudet.
<SPEAKER ID="602" NAME="Georgios Papanikolaou" AFFILIATION="PPE">
(EL) Arvoisat puhemies ja komission jäsen, kiitos oikein paljon vastauksestanne. Olette aivan oikeassa, ja olen asiasta samaa mieltä.
<P>
Haluaisin kuitenkin selventää ja kysyä vielä seuraavaa: tiedätte, että Kreikan ja Maltan kaltaisiin valtioihin kohdistuu paljon painetta laittomista maahanmuuttajista ja ihmisistä, jotka saattavat tarvita apua rikosoikeudenkäynneissä, jos vakiokirjeen ja monien heillä olevien vakioasiakirjojen lisäksi vastaajat tarvitsevat muita heidän asiaansa koskevia asiakirjoja käännettynä, milloin on kyse, kuten tiedätte, asiantuntijatehtävästä, jonka käyttö vaihtelee tapauksesta toiseen. Arvioimmeko tässä tapauksessa, millaisia kustannuksia aiheutuu erityisesti pienille valtioille, joihin kohdistuu näin valtava paine ja tällaisia valtavia ongelmia?
<SPEAKER ID="603" NAME="Brian Crowley" AFFILIATION="ALDE">
(EN) Haluaisin myös kiittää komission jäsentä hänen vastauksistaan. Kuten äsken puhunut kollegani, mielestäni yksi suuremmista vaikeuksista, joka olisi tunnustettava - vaikka me kaikki ymmärrämme, kuinka tärkeää on saada asia käsiteltyä oikeudessa tavalla, joka on ymmärrettävä oikeuksiaan puolustaville henkilölle - on se, että näitä uusia sääntöjä ei voi käyttää oikeudellisena mekanismina, joilla viivytetään tärkeiden tapausten kuulemista, oli kyseessä sitten karkottaminen maahanmuuttoa koskevien sääntöjen mukaisesti tai rikosrekisterin riitauttaminen tai muu tällainen toimi.
<P>
Onko lainsäädännössä mitään kohtaa tai ehdotusta, jonka perusteella tuomioistuin voisi jättää huomiotta tarpeen kääntää joka ikinen asiakirja?
<SPEAKER ID="604" NAME="Viviane Reding">
komission varapuheenjohtaja. - (EN) Voin vain toistaa, että epäasianmukaisesta oikeudenkäytöstä aiheutuvat kustannukset tai ne kustannukset, jotka aiheutuvat siitä, että ihmisiä ei kohdella niin kuin heitä pitäisi kohdella oikeuksien Euroopassa, ovat paljon korkeammat kuin sijoittaminen näihin perusoikeuksiin.
<P>
On tietenkin selvää, että selkeästi vähimmäistason alapuolella oleville maille on paljon vaikeampaa saavuttaa tämä taso, ja että tämä on paljon helpompaa valtioille, joiden oikeudet ovat jo tietyllä tasolla. Onko tämä peruste sille, että asiassa ei toimita? Päinvastoin. Olemme tarkastelleet eri jäsenvaltioille aiheutuvia mahdollisia kustannuksia myös sen perusteella, millaisen paineen alla ne toimivat. Kyse ei ole pelkästään turvapaikasta. Kyse on myös rikosoikeudellisesta käsittelystä esimerkiksi tapauksessa, jossa laitonta maahanmuuttajaa vastaan on nostettu tuomioistuimessa rikoskanne. Emme ole tehneet pakolliseksi sitä, että kaikki asiakirjat käännetään, vaan ainoastaan ne, jotka ovat välttämättömiä, jotta syytetty ymmärtää, mitä hänelle tapahtuu.
<P>
Valtaosa ihmisistä, mihin tämä vaikuttaa, ei ole laittomia maahanmuuttajia. Suurin osa heistä on toiseen jäsenvaltioon matkaavia henkilöitä, kuten turisteja, tai henkilöitä, jotka asuvat toisessa jäsenvaltiossa, mutta jotka eivät puhu maan kieltä. Tällä tarjotaan siten perustavanlaatuinen etu miljoonille Euroopan kansalaisille.
<P>
Kuvitelkaa, että matkustatte Strasbourgista naapurimaahan. Joudutte liikenneonnettomuuteen. Joku loukkaantuu teidän vuoksi. Teidät viedään poliisiasemalle ja tuomioistuimeen ja teillä ei ole aavistustakaan siitä, mistä teitä syytetään. Tällaisissa olosuhteissa olisitte erittäin iloisia, että ainakin tietäisitte, mistä teitä syytetään, jotta voisitte yrittää puolustautua. Minusta tämä on perusihmisoikeus, ja meidän pitäisi ottaa huomioon yhteiskunnalle aiheutuvat kustannukset siitä, jos tätä perusihmisoikeutta ei toteuteta käytännössä.
<SPEAKER ID="605" NAME="Puhemies">
(EN) Olen pahoillani, mutta jäsenten Harkin, Cashman, Mirsky ja Crowley kysymystä ei käsitellä tänä iltana. He saavat kirjallisen vastauksen. Kuten sanoin aikaisemmin, olemme myöhässä edellisen keskustelun pitkittymisen vuoksi.
<P>
Siirrymme nyt komission jäsenen Fülen kysymyksiin.
<P>

<P>
Aihe: EU:n laajentuminen ja Turkki
<P>
Voisiko komissio kertoa pääpiirteittäin, mikä on Turkin EU-jäsenyyshakemuksen nykytilanne?
<SPEAKER ID="607" NAME="Štefan Füle" LANGUAGE="EN">
Turkille myönnettiin Helsingin Eurooppa-neuvostossa joulukuussa 1999 ehdokasvaltion asema, ja liittymisneuvottelut aloitettiin Turkin kanssa lokakuussa 2005. Komissio on tiedottanut säännöllisesti neuvostolle ja parlamentille, miten Turkki edistyy Kööpenhaminan kriteerien täyttämisessä.
<P>
Komissio julkaisi 9. marraskuuta vuoden 2010 Turkin edistymiskertomuksen. Kertomus kattaa ajanjakson vuoden 2009 lokakuun alusta vuoden 2010 lokakuuhun, ja edistymistä mitataan tehtyjen päätösten, hyväksytyn lainsäädännön ja toteutettujen toimenpiteiden perusteella.
<P>
Turkki on jatkanut poliittista uudistusprosessiaan ja se on erityisesti uudistanut perustuslakiaan. Se täyttää edelleen riittävästi poliittiset kriteerit. Kansanäänestyksessä, joka järjestettiin 12. syyskuuta, hyväksytyt perustuslain muutokset loivat edellytykset edistymiselle monella alalla, kuten oikeuslaitoksen, perusoikeuksien ja julkishallinnon aloilla.
<P>
Turkin edistymiselle on tärkeää, että perustuslailliset muutokset toteutetaan avoimella ja kattavalla tavalla. Demokraattinen avautuminen, jolla pyrittiin erityisesti ratkaisemaan kurdikysymys, ei ole vielä vastannut odotuksia. Perustuslakituomioistuimen päätös lopettaa Demokraattisen yhteisöpuolueen toiminta ja PKK:n terrori-iskujen yleistyminen ovat myös heikentäneet tätä politiikkaa.
<P>
Edelleen tarvitaan perusoikeuksia koskevia uudistuksia erityisesti sananvapauden alalla. Hyvin monet oikeudenkäynnit toimittajia vastaan ja tiedotusvälineisiin kohdistuva kohtuuton paine heikentävät käytännössä lehdistönvapautta.
<P>
Alueellisten kysymysten ja kansainvälisten velvoitteiden osalta nyt on tärkeää, että Turkki täyttää assosiaatiosopimuksen lisäpöytäkirjojen syrjimätöntä täytäntöönpanoa koskevan velvoitteensa. Komissio on suosittanut, että mikäli asiassa ei edistytä, Euroopan unionin vuonna 2006 käyttöön ottamien toimenpiteiden soveltamista olisi jatkettava. Tämä vaikuttaa neuvottelujen yleiseen edistymiseen.
<P>
Turkki on jatkanut julkisia tuenilmaisuja YK:n johdolla käytäville Kyproksen kreikkalais- ja turkkilaisyhteisön johtajien välisille neuvotteluille, joilla haetaan kokonaisvaltaista ratkaisua saaren tilanteeseen. Sen sijaan kahdenvälisten suhteiden normalisoinnissa Kyproksen tasavaltaan ei ole tapahtunut edistystä.
<P>
Euroopan unioniin liittymistä koskevien taloudellisten kriteerien osalta Turkki on edelleen toimiva markkinatalous, joka pystyy toimimaan unionin kilpailupaineen ja markkinavoimien kanssa. Turkin talouskasvu on ollut vahvaa vuonna 2010, jolloin saatiin korvattua rahoituskriisin aikana kärsityt tappiot, mutta yksityistämistä ja rakenneuudistusta on jatkettava.
<P>
Turkki paransi edelleen valmiuksiaan suoriutua jäsenyysvelvoitteista yhdenmukaistamalla lainsäädäntöään Euroopan unionin lainsäädännön kanssa. Tarkastellun ajanjakson aikana avattiin kaksi neuvottelulukua - ympäristö ja elintarvikkeiden turvallisuus - kolmentoista tällä hetkellä auki olevan luvun lisäksi. Energian toimitusvarmuuden alalla on edistytty merkittävästi Nabucco-hanketta koskevan hallitustenvälisen sopimuksen ratifioinnin ja ilmailualan yhteistyön, EU:n ja Turkin horisontaalisen ilmailusopimuksen aloittamisen ansiosta. Monia yhdenmukaistamistoimia on vielä toteutettava erityisesti kalastuksen, sosiaalipolitiikan, oikeus- ja sisäasioiden ja tulliliiton - jossa pitkäaikaisia kauppaa koskevia kysymyksiä on edelleen ratkaisematta - aloilla.
<P>
On erittäin tärkeää, että Turkki parantaa hallinnollisia valmiuksiaan panna täytäntöön ja soveltaa EU:hun liittyvää lainsäädäntöä.
<SPEAKER ID="608" NAME="Bernd Posselt" AFFILIATION="PPE">
(DE) Arvoisa puhemies, haluaisin esittää anteeksipyynnön. Meillä oli ryhmäkokous. Kyselytunti Viviane Redingin kanssa alkoi kello 20.00. Näin sen monitorista ja tulin tänne heti, kun toinen kysymys esitettiin: niitä esitettiin hänelle kuusi. Luulin, että se kestäisi aikataulun mukaisesti puoli tuntia. Sen vuoksi en pystynyt osallistumaan oman kysymykseni käsittelyyn. Haluaisin pyytää, olisitteko ystävällinen ja antaisitte minun esittää sen Jim Higginsin kysymyksen jälkeen. Saavuin istuntosaliin juuri silloin, kun minun olisi pitänyt puhua.
<SPEAKER ID="609" NAME="Puhemies">
(EN) Ongelma on se, että jos parlamentin jäsen ei ole paikallaan ajankohdalla, jolloin kysymykseen pitäisi vastata, niin kysymystä ei työjärjestyksen 116 artiklan mukaan käsitellä. Parlamentin henkilöstö yritti soittaa toimistoonne, vaikka heidän ei olisi tarvinnut tehdä niin, mutta sieltä ei vastattu. Ymmärrän, että on ongelmia, mutta kyselytunti alkoi 20 minuuttia myöhässä. Annoin kummallekin komission jäsenelle 20 minuuttia aikaa. Viviane Redingillä oli 20 minuuttia, hän vastasi kahteen kysymykseen, ja päätimme siirtyä komission jäsenen Fülen kysymyksiin kello 20.10. Olen pahoillani Bernd Posselt.
<P>
Käsittelemme kaksi lisäkysymystä, ja näemme sitten, mihin asti pääsemme.
<SPEAKER ID="610" NAME="Jim Higgins" AFFILIATION="PPE">
(GA) Arvoisa puhemies, meidän on tunnustettava, että Turkki - vaikka se onkin muslimivaltio - on erittäin hyödyllinen länsimaille erityisesti, kun kyseessä on Kuwait, Irak ja Nato. Vaikka hyvin suuren väestön, 74 miljoonan hengen, kanssa on ongelmia, jotka koskevat ihmisoikeuksia, talousasioita ja Kyprosta, eikö komission jäsen myönnä samalla, että tilanne on parantumassa? Voiko hän antaa meille jonkinlaisen pitkän tai lyhyen aikavälin aikataulun, jonka kuluessa voimme antaa Turkille oikeuden tulla Euroopan unionin täysjäseneksi?
<SPEAKER ID="611" NAME="Seán Kelly" AFFILIATION="PPE">
(EN) Mainitsen vain lyhyesti, että huolimatta Turkin edistyksestä tietyillä aloilla komission jäsen muistutti, että sananvapauden ja lehdistönvapauden aloilla on edistyttävä huomattavasti. Jos näin tapahtuu jonain päivänä ja Turkki liittyy Euroopan unioniin, eikö ole vaara, että he palaavat tällaisiin toimiin, ja peruvat monia edellyttämiämme toimia, joita ei ole vielä saatu toteutettua?
<SPEAKER ID="612" NAME="Štefan Füle" LANGUAGE="EN">
Ensimmäisen kysymyksen osalta kuulun ehdottomasti niihin, jotka eivät ole tyytyväisiä liittymisneuvotteluiden edistymiseen. En usko, että maan merkitystä ja molemminpuolista sitoumusta ilmentää se, että avataan ainoastaan yksi neuvotteluluku puheenjohtajakautta kohti. On otettava myös huomioon, että emme pystyneet avaamaan uutta neuvottelulukua tämän puheenjohtajakauden aikana, vaikka edistystä on tapahtunut erityisesti kilpailua koskevan luvun 8 kohdalla.
<P>
Tähän on monta syytä. Yksi niistä on se, että Kyproksen jakoa koskevaa kysymystä ei ole vielä ratkaistu. Niiden neuvottelulukujen määrä, jotka voimme avata liittymisneuvotteluissa, on rajallinen. Meillä on avattava ainoastaan kolme lukua jäljellä olevalla ajanjaksolla - kilpailu, hankinnat ja sosiaalipolitiikka - ja nämä eivät ole helppoja lukuja. Kahdeksan niistä on jäädytetty komission suositusten perusteella sen vuoksi, että Turkki ei ole pannut täytäntöön lisäpöytäkirjaa, ja on myös neuvottelukuja, joiden käsittelyn yksittäiset jäsenvaltiot ovat estäneet.
<P>
Näissä olosuhteissa komission on vaikea antaa minkäänlaista kunnollista aikataulua. Voin todeta, että tänään Brysselissä ministeritason yleisten asioiden neuvostossa kävimme hyvän keskustelun EU:n ja Turkin suhteista ja liittymisneuvotteluista ilmoitusasiakirjan hyväksymisen osalta. Pyrin myös eri tavoin tehostamaan tätä prosessia. Luotan siihen, että Turkin tulevien parlamenttivaalien jälkeen molemmat osapuolet ovat todellakin valmiita tähän.
<P>
Lehdistönvapaus aiheuttaa huolta, ja komissio seuraa tätä asiaa hyvin tarkasti. Tavoitteena on käydä läpi kaikki 35 neuvottelulukua kaikkien neuvotteluiden avaamista ja sulkemista koskevien tarkistuskohtien välityksellä, jotta varmistetaan, että Turkki noudattaa yhteisön säännöstöä ja että se osoittaa edistyvänsä tämän säännöstön täytäntöönpanossa. Tässä asiassa on kyse erityisesti Kööpenhaminan kriteerien poliittisesta osasta, joka koskee erityisesti tiedotusvälineiden vapautta ja sananvapautta.
<P>
Yhdessä jäsenvaltioiden kanssa ja Euroopan parlamentin tuella pyrimme siihen, että laajentumisprosessi ei merkitse vain rastin laittamista ruutuun. Tämä saattaisi aiheuttaa myöhemmin ongelmia tietyn lainsäädännön täytäntöönpanossa tai toimielinten toiminnassa. Kyseessä on vakavasti otettava menettely, jossa toimien täyttämisellä on yhä tärkeämpi tehtävä. Juuri tämä on prosessi, joka Turkin on käytävä läpi, ennen kuin esitetään kysymys, onnistuuko se pääsemään Euroopan unionin jäseneksi. Se olisi kaikkein paras tae siitä, että kaikki vapaudet, mukaan lukien parlamentin jäsenen mainitsema vapaus, taataan.
<P>
Aihe: Vojvodinan ja Itä-Kroatian välinen yhteistyö
<P>
Miten komissio arvioi mahdollisuutta vahvistaa rajat ylittävää yhteistyötä Serbiassa sijaitsevan Vojvodinan maakunnan ja Kroatian itäosien välillä (Osijekin alue/Itä-Slavonia) erityisesti rajat ylittävien infrastruktuurihankkeiden yhteydessä, joihin kuuluu myös Somborista Osijekiin kulkeva moottoriliikennetie?
<P>
Aihe: Kansallismielisyyden voimistuminen määrällisesti ja laadullisesti Albaniassa ja maan EU-jäsenyyden tulevaisuudennäkymät
<P>
Albanian poliittisen elämän tunnusmerkkinä ovat jo pitkään olleet erittäin epävakaat hallitukset. Tämä suuri vaihtuvuus haittaa sellaisten merkittävien institutionaalisten uudistusten toteuttamista, jotka ovat välttämättömiä Albanian EU-jäsenyyden tulevaisuudennäkymien kannalta. Osana tätä poliittisen epävarmuuden jännittynyttä ilmapiiriä on havaittavissa erityisen huolestuttava ilmiö, jossa fanaattinen kansallismielisyys voimistuu määrällisesti ja laadullisesti sekä joukkotiedotusvälineissä että yhteiskunnassa, etenkin nuorison keskuudessa. Tästä on konkreettisia esimerkkejä: kreikkalaissyntyisen Albanian kansalaisen murha Himarassa viime elokuussa, Bobostitsan hautausmaalle kunnianosoituksena asetettujen seppeleiden polttaminen ja Albanian valtalehdistön maan ortodoksisen kirkon johtajaan toistuvasti kohdistamat voimakkaat sanalliset hyökkäykset. Tätä taustaa vasten kysyn komissiolta seuraavaa:
<P>
Onko se tietoinen näistä tapahtumista? Onko se huolestunut fanaattisen kansallismielisyyden voimistumisesta? Aikooko se huomauttaa asiasta Albanian hallitukselle tämän ilmiön torjumiseksi? Katsooko se, että tämä ilmiö vaikuttaa Albanian EU-jäsenyysneuvottelujen edistymiseen?
<SPEAKER ID="614" NAME="Štefan Füle" LANGUAGE="EN">
Annan ytimekkään vastauksen kumpaankin kysymykseen.
<P>
Rajat ylittävän yhteistyön ohjelmien päätavoite on tukea ihmisten, yhteisöjen ja talouksien yhteisen sosioekonomisen ympäristön kehitystä mukaan lukien teknisen avun anto. Valtioiden pitäisi voida tämän perusteella hallinnoida tulevia rajat ylittäviä ohjelmia Euroopan unionin rakennerahastojen Euroopan alueellisten yhteistyötavoitteiden mukaisesti.
<P>
Länsi-Balkanin valtioiden välisten rajat ylittävän yhteistyön ohjelmilla pyritään myös poistamaan aiempien konfliktien seuraukset. Länsi-Balkanin liittymistä valmistelevan tukivälineen mukaiset rajat ylittävät ohjelmat aloitettiin vuonna 2007. Tulokset ovat olleet tähän mennessä hyvin myönteiset. Kroatia ja Serbia ovat rajat ylittävien ohjelmien puitteissa osoittaneet olevansa valmiita tekemään yhteistyötä Tonavan kummallakin puolella sijaitsevien alueiden kanssa. Kroatian ja Serbian rajat ylittävän ohjelman vuotuiset määrärahat ovat 1,8 miljoonaa euroa. Näitä määrärahoja käytetään avustusten tarjoamiseen pienille yhteishankkeille, joita paikalliset sidosryhmät ehdottavat eri aloja, kuten taloutta, kulttuuria, matkailua, ympäristöä ja sosiaalisia asioita, varten.
<P>
Hankkeen edunsaajia ovat kunnat, kansalaisjärjestöt, kauppakamarit tai kulttuurilaitokset. Suuret rajat ylittävät infrastruktuurihankkeet, kuten kysymyksessä mainittu hanke, eivät ole liittymistä valmistelevan tukivälineen rajat ylittävän yhteistyön osa-alueen soveltamisalan tai tavoitteen mukaisia. Komissio voi harkita rahoitusta tällaisille hankkeille Serbian osa-alueen yksi - joka koskee yhteiskunnan rakenteiden kehittämistä - ja Kroatian osa-alueen kolme - joka koskee alueellista kehittämistä - yhteydessä, jos Kroatian ja Serbian viranomaiset pyytävät tätä.
<P>
Jatkan toisesta kysymyksestä. Kuten mainittiin kirjallisessa vastauksessa parlamentin jäsenen edelliseen kysymykseen numero, komissio on tietoinen Himarën valitettavasta tapauksesta ja seuraa tiiviisti asian kehitystä. Väitetty rikoksentekijä on ilmoittautunut poliisille ja odottaa oikeudenkäyntiä. Albanian viranomaiset kantavat täyden vastuun tosiasioiden tehokkaasta tutkinnasta ja vastuussa olevien tuomitsemisesta oikeudenmukaisessa oikeudenkäynnissä.
<P>
Komissio aikoo seurata, että tätä asiaa käsitellään ihmisoikeuksia ja oikeusvaltiota koskevien periaatteiden mukaisesti. Parlamentin jäsen antaa tässä kysymyksessä tietoja myös muista tapauksista. Albania ja Kreikka ovat tiiviisti sidoksissa toisiinsa historiallisista syistä. On kummankin maan edun mukaista, että ne jatkavat yhteistyötään ja voittavat kansallismieliset ja äärimmäiset ajatukset, jotka ovat olleet syynä vastoinkäymisiin, joista koko alue on kärsinyt aiemmin.
<P>
Komissio on jatkuvasti korostanut, että oikeusvaltioperiaatetta on noudatettava tiukasti ja ihmisoikeuksia, erityisesti vähemmistöihin kuuluvien henkilöiden oikeuksia, on kunnioitettava täysimääräisesti. Kaikki ehdokasvaltiot ovat tietoisia, että näiden kriteerien täyttäminen on tärkeää, jotta ne voivat edistyä pyrkimyksissään liittyä EU:hun.
<P>
Komissio kommentoi hiljattain antamassaan lausunnossa myönteisesti Albanian etnisten ryhmien välisiä suhteita. Tarvitaan kuitenkin ponnisteluja vähemmistöjen kunnioittamisen ja suojelemisen toteuttamiseksi.
<SPEAKER ID="615" NAME="Bernd Posselt" AFFILIATION="PPE">
(DE) Arvoisa puhemies, kiitos oikein paljon suurpiirteisyydestänne. Puhun hyvin lyhyesti, arvoisa komission jäsen. Voisitteko tarkastella Serbiassa sijaitsevan Somborin ja Kroatiassa sijaitsevan Osjiekin välistä yhteyttä? Tonavan halki kulkee suuri silta, ja Kroatiassa on lentokenttä, mutta tie ei ole tarpeeksi hyvä. Tämä olisi todella tärkeää koko alueelle.
<SPEAKER ID="616" NAME="Georgios Koumoutsakos" AFFILIATION="PPE">
(EL) Arvoisat puhemies ja komission jäsen, kuuntelin erittäin tarkkaavaisesti vastaustanne ja kiitän siitä erityisesti tiettyjen seikkojen osalta. Toisaalta kuitenkin syy tänään esitettyyn kysymykseeni oli lähinnä se, että objektiivisesti katsottuna kansallismielisyys on lisääntynyt voimakkaasti Albaniassa. Tämä huolestuttaa meitä Kreikassa, koska tällaista ei saisi tapahtua valtiossa, joka on liittymässä. Luotamme siihen, että näihin ongelmiin vastataan.
<SPEAKER ID="617" NAME="Puhemies">
(EN) Hyvä Justas Vincas Paleckis, haluaisitteko esittää kommentin Valko-Venäjästä?
<SPEAKER ID="618" NAME="Justas Vincas Paleckis" AFFILIATION="S&amp;D">
(EN) Kyllä, minulla on kysymys Valko-Venäjästä. Kiitos lahjoistanne näin joulun alla.
<P>
Presidentti Lukašenka vieraili hiljattain Moskovassa ja allekirjoitti erittäin tärkeitä sopimuksia presidentti Medvedevin kanssa. Kuinka arvoitte tätä uutta tilannetta ennen vaaleja ja näiden sopimusten allekirjoittamisen jälkeen?
<SPEAKER ID="619" NAME="Puhemies">
(EN) Arvoisa komission jäsen, tässä on kolme kysymystä. Teillä on aikaa korkeintaan kolme minuuttia.
<SPEAKER ID="620" NAME="Štefan Füle" LANGUAGE="EN">
Vastaus ensimmäiseen kysymykseen on kyllä, jos kumpikin valtio esittää pyynnön. Aion tarkastella tätä ja katsoa, mitä komissio voi tehdä auttaakseen.
<P>
Toiseksi kaikki kansallismieliset toimet ovat komissiolle huolenaihe, ja tämä on kysymys, jota on käsiteltävä hyvin vakavasti suhteissamme tähän valtioon. Kuten tiedätte, esitimme lokakuun alussa lausunnon Albaniasta. On ollut useita niin sanottuja keskeisiä painopisteitä - niitä on kaksitoista - jotka ovat edellytyksiä, jotka Albanian on täytettävä ennen kuin voimme suositella liittymisneuvotteluiden aloittamista. Näiden 12 painopisteen yhteydessä kollegani ja minä varmistamme, että esittämänne ongelma ratkaistaan tyydyttävästi ja että komissio ei anna mitään suositusta liittymisneuvotteluiden aloittamisesta ennen kuin esittämänne kysymyksen kaltaiset asiat ratkaistaan tyydyttävästi.
<P>
Kolmannen kysymyksen osalta epäröin, miten voin vastata siihen lyhyesti. Mielestäni vaaleja edeltävässä prosessissa on voitu nähdä jotain rajallista edistystä. Odotamme mielenkiinnolla, että voimme tutustua ETYJin/ODIHR:n tarkkailuoperaation raporttiin. Sen perusteella olemme valmiita ottamaan uusia askeleita Valko-Venäjän lähentymisen osalta, mutta tämä on toteutettava kautta linjan: mielessä ovat toimet, jotka Valko-Venäjän viranomaisten on toteutettava demokratiaa, oikeusvaltiota ja perusoikeuksia koskevien keskeisten asioiden suhteen.
<P>
Päätän puheenvuoroni tähän ja annan kirjallisen vastauksen komission ja jäsenvaltioiden yhteistä väliaikaista suunnitelmaa koskevasta tämänhetkisestä työstä - puhun siitä teille ja Euronestin kollegoillenne huomenna - sekä myös takaisinottosopimusta koskevasta toimeksiannosta, viisumimenettelyjen helpottamista koskevasta sopimuksesta ja myös lisätiedoista, joilla vastataan kysymykseenne. Toimitan myös valmistellun puheeni.
<SPEAKER ID="621" NAME="Puhemies">
(EN) Hyvä Justas Vincas Paleckis, minusta oli tärkeää saada kommenttinne Valko-Venäjästä kirjattua, koska meneillään ovat vaalit.
<P>
Pyydän anteeksi jäseniltä Madlener, Theocharous ja Hadjigeorgiou, jotka ovat myös läsnä. Emme pystyneet käsittelemään heidän kysymyksiään. He saavat kirjallisen vastauksen.
<P>
Barry Madlener, nyt ei ole todellakaan aikaa.
<SPEAKER ID="622" NAME="Barry Madlener" AFFILIATION="NI">
(NL) (ilman mikrofonia) ...esittää tämä kysymys, mutta nyt meidät vain poistetaan esityslistalta. Onko tämä normaali käytäntö? Ettekö olisi voineet ilmoittaa meille asiasta aikaisemmin tai toimia niin, että me olisimme kaikki voineet esittää puheenvuoron?
<SPEAKER ID="623" NAME="Puhemies">
(EN) Hyvä Barry Madlener, kun minä toimin puheenjohtajana, pyrimme aina päättämään kello 20.30. Nyt on kulunut seitsemän minuuttia enemmän vastauksien pituuden ja sen vuoksi, että edellinen keskustelu kesti 20 minuuttia pidempään. Tämä ei ole minun vikani, mutta minusta on tärkeää, että henkilöstö saa ruokaa ennen kuin he palaavat tänne klo 21.00.
<P>
Kysymyksiin, joihin ei vastattu ajanpuutteen vuoksi, toimitetaan kirjalliset vastaukset (katso liite).
<P>
Kyselytunti on päättynyt.
<P>
(Istunto keskeytettiin klo 20.40 ja sitä jatkettiin klo 21.00.)
