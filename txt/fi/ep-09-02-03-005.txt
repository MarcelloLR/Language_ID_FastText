<CHAPTER ID="005">
Laittomasti oleskelevien kolmansien maiden kansalaisten työnantajiin kohdistettavat seuraamukset (keskustelu) 
<SPEAKER ID="052" NAME="Puhemies">
Esityslistalla on seuraavana Claudio Favan mietintö laittomasti oleskelevien kolmansien maiden kansalaisten työnantajiin kohdistettavista seuraamuksista.
<SPEAKER ID="053" NAME="Claudio Fava" LANGUAGE="IT">
Arvoisa puhemies, hyvät kollegat, neljä minuuttia riittää yhteenvedon antamiseen kahden vuoden työstä - kovasta työstä, joka toivoakseni on kuitenkin hyödyllistä - johon ovat osallistuneet parlamentin lisäksi komissio ehdotuksineen sekä neuvosto. Keskeinen osa tätä työtä on ollut sellaisen direktiivin valmisteleminen, jossa ensimmäistä kertaa säädetään seuraamuksista työnantajille, jotka hyötyvät laittomien maahanmuuttajien tekemästä työstä.
<P>
Katson, että olemme onnistuneet muuttamaan ajattelutapaa, johon direktiivi perustui, sillä se oli alun perin yksinomaan laittoman maahanmuuton torjumiseen tähdätty. Neuvoston kanssa hyväksytyssä kompromissitekstissä tarjotaan myös jonkin verran suojaa laittomaan työhön pakotetuille maahanmuuttajille, joita rikollisjärjestöt usein pitävät panttivankeina. Arvoisa puhemies, muuten olisi ollut vaara, että heitä rangaistaan kahteen kertaan, niin hyväksikäytettyinä työntekijöinä, jotka usein joutuvat hyväksymään kohtuuttomat työolot, kuin palautettavina laittomina maahanmuuttajina, kun palautuskiellot monissa valtioissa merkitsevät useita vuosia.
<P>
Tämän osalta 7 ja 14 artiklassa säädetään, että alaikäisten, vakavan hyväksikäytön tai ihmiskaupan osalta jäsenvaltioiden on laadittava sääntöjä väliaikaisen oleskeluluvan antamisesta, jonka kestoa voidaan jatkaa, kunnes palkkasaatavat on maksettu. Olisimme halunneet laajentaa tätä mahdollisuutta koskemaan kaikkia laittomia maahanmuuttajia, mutta viime vuonna hyväksytty palauttamista koskeva direktiivi esti sen. En kuulunut sen kannattajiin.
<P>
Olemme kuitenkin onnistuneet sisällyttämään tekstiin säännön, jonka nojalla jäsenvaltiot voivat oleskelulupien myöntämisessä soveltaa myönteisempiä toimenpiteitä maahanmuuttajiin. Katson, että 10 artikla on keskeinen artikla. Siinä säädetään ensimmäistä kertaa rikosoikeudellisista seuraamuksista pahimmissa tapauksissa, myös niissä, joissa säännölliset työntekijät ovat alaikäisiä.
<P>
Minusta 8 artiklassa asetetut lisäseuraamukset ovat tärkeitä. Niitä ovat muun muassa luvan peruuttaminen, vakavissa tapauksissa myös laitosten sulkeminen sekä EU:n rahoitukseen perustuvan valtion tuen ulkopuolelle sulkeminen. Muutoin syyllistyisimme poikkeukselliseen tekopyhyyteen: rankaisisimme työnantajia toisella kädellä ja jatkaisimme toisella avokätisten tukien antamista.
<P>
Minusta on ratkaisevaa, että olemme onnistuneet sisällyttämään tekstiin määritelmän laittoman maahanmuuttajan palkkasaatavasta, joka vastaa tavallisen työntekijän palkkaa ilman syrjintää.
<P>
Sisällytimme työvoiman vuokrausyhtiöt direktiivin soveltamisalaan. Joissakin valtioissa - kuten kotimaassani - juuri nämä organisaatiot värväävät laittomia työtekijöitä työoloihin, jotka osoittavat erityistä hyväksikäyttöä. Ajatelkaapa tapauksia, joissa laittomia maataloustyöntekijöitä on otettu töihin, joista on pitkään kirjoitettu rikospalstoilla.
<P>
Saimme läpi pyyntömme, jonka mukaan ammattiliitot voivat edustaa maahanmuuttajia hallinnollisissa ja siviilioikeudellisissa tapauksissa. Aiemmin tekstissä mainittiin yleisesti kolmannet osapuolet, mutta nyt mainitaan ammattiliitot.
<P>
Tarvitaan kokeiluajanjakso, jotta nähdään, kuinka tämä toimii, ja tämän vuoksi olemme pyytäneet komissiota raportoimaan parlamentille ja neuvostolle kun direktiivi on ollut voimassa kolme vuotta, erityisesti tarkastuksia, oleskelulupia, seuraamuksia ja alihankintaa koskevista säännöistä.
<P>
Alihankinnan osalta - 9 artikla, josta keskusteltiin niin parlamentin ja neuvoston kesken kuin neuvostossakin - esittelijänä olisin halunnut laajentaa vastuuta koko alihankintaketjuun, kuten komissio alun perin ehdotti. Neuvosto ja parlamentti, tai pikemminkin osa parlamentista, olisi halunnut jättää alihankinnan kokonaan soveltamisalan ulkopuolelle, mutta onnistuimme saamaan aikaan kompromissin, jonka uskon olevan toteuttamiskelpoinen: kaksinkertaisen rasitteen, jonka ei pitäisi estää meitä säätämästä lisää tätä koskevaa lainsäädäntöä tulevaisuudessa. Tämän vuoksi pyydän huomenna omasta puolestani sekä varjoesittelijöiden puolesta, joita kiitän yhteistyöstä näiden kahden vuoden aikana, neuvostoa lisäämään kompromissitekstiin, josta äänestämme, ilmauksen, jonka mukaan 9 artiklan säännökset eivät sulje pois aliurakointia koskevia lainsäädäntötoimia tulevaisuudessa.
<P>
Arvoisa puhemies, katson, että direktiivi antaa meille mahdollisuuden suunnitella Eurooppaa, jossa maahanmuutosta on lopultakin tullut yhteinen vastuuala, johon liittyy tunnustettuja oikeuksia, ei pelkästään maahanmuuttajien vastaisia sääntöjä.
<SPEAKER ID="054" NAME="Jacques Barrot">
komission varapuheenjohtaja. - (FR) Arvoisa puhemies, haluan tietysti kiittää jäsen Favaa ja kansalaisvapauksien sekä oikeus- ja sisäasioiden valiokuntaa.
<P>
Eri osapuolet ovat tehneet paljon töitä saadakseen aikaan sopimuksen ensimmäisessä käsittelyssä, ja ottaen huomioon asiaa koskeneen suuren enemmistön kannatuksen LIBE-valiokunnassa useita päiviä sitten ja pysyvien edustajien komiteassa juuri ennen joulua, uskon että pääsemme tavoitteeseen.
<P>
Teksti ei tietenkään kaikilta osin täytä alkuperäisiä kunnianhimoisia tavoitteita. Komissio voi kuitenkin epäröimättä tukea tätä kompromissia. Direktiivin avulla voimme ottaa käyttöön tehokkaan välineen, yhteisen kehyksen, jolla koetetaan estää laittomasti oleskelevien kolmansien maiden kansalaisten työnteko.
<P>
Komissio suhtautuu valppaasti tarkastuksiin. Kompromissitekstissä suositellaan paremmin kohdennettuja ja laadullisia tarkastuksia, joten tulevina vuosina jää nähtäväksi noudatetaanko laadullisia kriteerejä ja onko jäsenvaltioiden velvoite määrittää säännöllisesti laittoman työn riskialat alueellaan todella tehokas. Tätä me haluamme torjuaksemme laittomasti oleskelevien kolmansien maiden kansalaisten työllistämisen ja ennen kaikkea määrätäksemme seuraamuksia työnantajille, jotka hyötyvät näistä ihmisistä. Tarkastuksia koskevien säännösten täytäntöönpanon tarkasteltu onkin ensisijainen ala direktiivin soveltamisesta annettavissa komission tulevissa kertomuksissa.
<P>
Lisäksi kompromissilla on tietysti myös myönteisiä vaikutuksia, kuten erityisesti aliurakointia koskevassa vaikeassa asiassa saavutettu yksimielisyys. Panin merkille jäsen Favan toivovan neuvoston ja parlamentin lausuntoa. Itse en näe tässä epäkohtia.
<P>
Komissio on tyytyväinen siihen, että direktiivissä suositellaan rikosoikeudellisia seuraamuksia erityisen vakavissa tapauksissa, sillä näissä tapauksissa seuraamukset ovat sekä tarpeen että asianmukaisia. Ne ovat tarpeen pelotteen vahvistamiseksi, sillä useissa vakavissa tapauksissa hallinnolliset seuraamukset eivät ole riittäviä häikäilemättömien työnantajien hillitsemiseksi. Ne ovat asianmukaisia välineessä, jonka on tarkoitus vastata yhteisön politiikkaa laittoman maahanmuuton torjumiseksi. Tässä yhteydessä komissio arvostaa sitä, että lopulliseen kompromissitekstiin sisällytettiin ihmiskaupan uhreja työllistävien työnantajien kriminalisoiminen.
<P>
Arvoisa puhemies, hyvät parlamentin jäsenet, direktiivi on ensimmäinen merkittävä askel laittoman maahanmuuton torjunnassa. Se kohdistuu häikäilemättömien työnantajien käytäntöihin ja siinä suojellaan maahanmuuttavia työntekijöitä, jotka useimmiten näissä tapauksissa ovat uhreja.
<P>
Direktiivi on hyväksyttävä ja pantava täytäntöön nopeasti. Komissio tukee ja edistää menettelyä kutsumalla säännöllisesti koolle jäsenvaltioiden asiantuntijoita täytäntöönpanovaiheen aikana mahdollisesti heräävistä aiheista keskustelemaan. Direktiivi on tärkeä väline, ja komissio tekee kaiken tarvittavan varmistaakseen sen tehokkaan käytön.
<P>
Kiitän parlamenttia, jäsen Favaa ja LIBE-valiokuntaa.
<SPEAKER ID="055" NAME="Edit Bauer" LANGUAGE="SK">
Toivomme, että laittomasti oleskelevien kolmansien maiden kansalaisten työnantajiin kohdistuva lainsäädäntö on väline, jolla vähennetään laitonta maahanmuuttoa keräävää tekijää. Toisaalta voidaan kuitenkin kuvitella myös sen mahdolliset vaikutukset kilpailuedellytysten paranemiseen, ja uskon myös sen auttavan ihmiskaupan torjunnassa.
<P>
On olemassa näkemys, jonka mukaan tällä lainsäädännöllä ei ole lisäarvoa. Koska tällaista lainsäädäntövälinettä ei vielä ole olemassa yhteisön tasolla, joillekin jäsenvaltioille sen lisäarvo on suuri, kun taas muissa jäsenvaltioissa, joissa jo on tällaista lainsäädäntöä, lisäarvo ei ole niin ilmeinen.
<P>
Mahdollisia kompromisseja koskeneissa keskusteluissa komission ja neuvoston kanssa keskustelut keskittyivät erityisiin ongelma-aloihin. Ensinnäkin: toimeksisaajan vastuu aliurakoitsijan oikeudellisista velvoitteista, kun ehdotusluonnoksessa rajataan vastuu toimeksisaajaan, jonka alihankkija työnantaja suoraan on. Toiseksi: keinot tehokkaiden menettelyjen takaamiseksi, jotka takaavat laittomille maahanmuuttajille palkkasaatavien maksamisen. Olemme noudattaneet syrjimättömyysperiaatetta, ja etsimme tapaa tarjota apua laittomille maahanmuuttajille sekä tarjota välineitä palkkasaatavien saamiseksi myös kotimaahan paluun jälkeen. Kolmanneksi: mahdolliset vaikutukset, joita on sillä, että laittomien maahanmuuttajien palauttamista lykätään kunnes henkilö on saanut palkkansa. Sanoisin tähän, että tällaisen päätöksen toteutuksen lykkääminen vaarantaisi vakavasti ja kenties kumoaisi ehdotetun lainsäädännön tarkoituksen. Lopuksi, tarkastuksia koskeva ongelma on jätetty jäsenvaltioille tietäen, että työvoimatarkastajilla on ratkaiseva asema lainsäädännön tehokkaassa täytäntöönpanossa.
<P>
On epäilemättä erilaisia näkemyksiä siitä, kuinka tämä ja joitakin muita luonnokseen liittyviä ongelmia voidaan ratkaista. Joistakin päätetään täytäntöönpanovaiheessa. Lopuksi haluan kiittää jäsen Favaa, komissiota ja puheenjohtajavaltio Ranskaa kompromissien menestyksekkäästä sisällyttämisestä.
<SPEAKER ID="056" NAME="Esther de Lange">
naisten oikeuksien ja sukupuolten tasa-arvon valiokunnan lausunnon valmistelija. - (NL) Minäkin haluan kiittää esittelijää hänen työstään väheksymättä kuitenkaan Euroopan kansanpuolueen (kristillisdemokraatit) ja Euroopan demokraattien ryhmän varjoesittelijä Busuttilin ja sosiaaliasioiden esittelijä Edit Bauerin ponnisteluja. Loppujen lopuksi on heidän ponnistelujensa ansiota, että lopulta aikaansaatu kompromissi toimii kuten kuuluukin, poistaa työmahdollisuuden laittoman maahanmuuton kannustimena siten, että rangaistaan laittomasti Euroopan unionissa oleskelevia työntekijöitä.
<P>
Toisin kuin eräät puolueet parlamentissa alun perin halusivat, tästä lainsäädäntövälineestä ei tullut välinettä, jolla laillistettaisiin laittomien maahanmuuttajien oleskelu. Keskustelua laillisesta maahanmuutosta käydään todellakin toisaalla. Naisten oikeuksien ja sukupuolten tasa-arvon valiokunnan lausunnon valmistelijana katson kuitenkin, että olisi kiinnitettävä enemmän huomiota sukupuoliasioihin tarkasteltaessa tätä Euroopan unionissa laittomasti oleskelevien ihmisten ryhmää, joka, kuten täällä jo on todettu, on usein hyväksikäytön kohteena.
<P>
Arviot siitä, kuinka paljon kolmansien maiden kansalaisia oleskelee laittomasti Euroopan unionissa, eivät ole tarkkoja ja vaihtelevat 4,5 miljoonasta kahdeksaan miljoonaan. Lisäksi arvioista ei käy ilmi naisten ja miesten osuus kokonaismäärästä eivätkä ne tarjoa tietoa naispuolisten laittomien maahanmuuttajien kohtaamista sukupuolikohtaisista erityisongelmista. Haluan kiinnittää huomionne siihen, että naispuoliset laittomat maahanmuuttajat ovat hyvin haavoittuvia ja usein pakkotyön, ihmiskaupan ja väkivallan uhreja. Tämä edellyttääkin erityiskoulutusta elimissä, jossa näitä asioita tarkastellaan.
<P>
Tässäkin on kyse tehokkaasta seurannasta. Olen tyytyväinen siihen, että alun perin ehdotetusta sattumanvaraisesta 10 prosentin seurantatasosta luovuttiin, ja että kompromissitekstiin sisällytettiin riskinarviointi. Belgialaisen sanomalehden De Standaardin viimekesäiset raportit kotiorjista tietyissä Brysselin suurlähetystöissä, vain kivenheiton päässä Berlaymont-rakennuksesta, osoittivat, etteivät nämä skenaariot ole kaukaa haettuja. Tämän vuoksi haluan todeta Euroopan komissiolle, että vanukkaan laatu selviää syömällä. Ottakaa vastaan velvollisuutenne tutkia kriittisesti sitä, kuinka jäsenvaltiot toimivat tämän lainsäädännön suhteen ja soveltavatko ne sitä tehokkaasti.
<SPEAKER ID="057" NAME="Simon Busuttil">
PPE-DE-ryhmän puolesta. - (MT) Arvoisa puhemies, tämä lainsäädäntö on todennäköisesti ensimmäinen kerta, kun laittoman maahanmuuton ilmiöön puututaan lainsäädännön keinoin, ja nyt se on lopultakin tapahtunut. Sitä kaivattiin kipeästi ja tämän vuoksi olenkin hyvin tyytyväinen siihen, että onnistuimme täällä saamaan aikaan erinomaisen kompromissin. Mitä me itse asiassa saavutimme tällä lainsäädännöllä? Tartuimme yhteen tärkeimmistä syistä, jotka saavat ihmiset valitsemaan laittoman maahanmuuton. Tartuimme kannustimiin. Minkälaisista kannustimista on kyse? Kannustin on esimerkiksi sellainen, että Afrikassa asuva henkilö voi joutua vaarantamaan henkensä matkustaakseen toiseen valtioon ajatellen löytävänsä sieltä töitä, vaikkakin laittomasti. Me lähetämme tästä lähtien selkeän viestin, ettei laitonta työvoimaa enää siedetä, eikä siis ole mitään järkeä lähteä Eurooppaan, vaikka olisikin väärä mielikuva, että siellä olisi avoimia työpaikkoja. Tästä lähtien se on täysin mahdotonta. Kuten edellinen puhuja totesi, on tärkeää, ettei välinettä käytetä laittoman tilanteen laillistamiseen, vaan sen on lähettävä selkeä viesti, ettei laitonta työvoimaa enää hyväksytä. Tämä toteutetaan tehokkain toimenpitein ja seuraamuksin: taloudellisin, hallinnollisin ja jopa rikosoikeudellisin seuraamuksin. Nämä lähettävät myös työnantajille yksiselitteisen viestin, ettemme salli enää luvattomien työntekijöiden palkkaamista. Kiitos.
<SPEAKER ID="058" NAME="Stavros Lambrinidis">
PSE-ryhmän puolesta. - (EL) Arvoisa puhemies, olemme onnistuneet täällä Euroopan parlamentissa muuttamaan radikaalisti tänään keskustelun aiheena olevan direktiivin tarkoitusta. Erityisesti Claudio Fava ansaitsee tämän johdosta onnittelumme. Ensinnäkin onnistuimme saamaan aikaan säännöksen palkkasaatavien pakollisesta maksamisesta karkotetuille laittomille maahanmuuttajille. Toiseksi autoimme varmistamaan, että säädetään tiukoista ja sitovista rikosoikeudellisista seuraamuksista sietämättömissä elinoloissa olevien maahanmuuttajien työnantajille. Kolmanneksi turvasimme ammattiliittojen ja muiden elinten oikeuden viedä asia tuomioistuimen käsittelyyn maahanmuuttajan puolesta ja neljänneksi säädimme oikeudesta myöntää lyhyt- tai pitkäaikaisia oleskelulupia rikollisjärjestöjä paljastaville laittomille maahanmuuttajille. Toisin sanoen suhtaudumme viimeinkin laittomiin maahanmuuttajiin ihmisinä laillistamatta silti laitonta maahanmuuttoa, minkä vuoksi kannatamme tätä kompromissia.
<P>
On kuitenkin olemassa vaarallinen yhteensopimattomuus poliisin jatkuvan maahanmuuttoa koskevan lähestymistavan ja monien jäsenvaltioiden todellisuuden välillä. Tämän vuoksi myös direktiivin soveltaminen edellyttää erityistä huomiota. Se voi johtaa tuhansia laittomia maahanmuuttajia köyhyyteen, gettoutumiseen ja rikoksiin, ja vaikka emme selvästikään voi tai halua karkottaa heitä, laittomat maahanmuuttajat voivat jäädä työttömiksi. Jos tosiasiassa lukuisat laittomat maahanmuuttajat nyt tekevät Euroopassa töitä, joita eurooppalaiset eivät halua, meidän olisi vihdoinkin puhuttava täällä parlamentissa Eurooppaan suuntautuvaa laillista maahanmuuttoa koskevista yhteisistä säännöistä ja näiden henkilöiden laillistamisesta, ei uusista säännöistä heidän karkottamisekseen.
<P>
Lopuksi aivan välttämätön taistelu pimeää työvoimaa vastaan ei selvästikään koske pelkästään laittomia maahanmuuttajia. Se koskee pääasiassa laillisia maahanmuuttajia, miljoonia Euroopan kansalaisia, joiden työoikeuksia heidän työnantajansa polkevat päivittäin, se koskee sitä, että työlainsäädäntöä poljetaan jatkuvasti ilman mitään aineellista valvontaa tai aineellisia seuraamuksia. Tämän vuoksi tämän direktiivin oikeusperustan olisi mielestäni oltava yleinen pimeän työn vastainen taistelu Euroopassa, ei niinkään maahanmuuton. Maahanmuuttajien syyttäminen aina, kun jokin menee pieleen Euroopassa, on hyvin vaarallista jäsenvaltioiden sosiaalisen koheesion kannalta. Tietenkin laitonta maahanmuuttoa on torjuttava, mutta emme saa demonisoida ihmisiä, jotka pakenevat kotimaansa surkeita oloja paremman elämän toivossa.
<SPEAKER ID="059" NAME="Jeanine Hennis-Plasschaert">
ALDE-ryhmän puolesta. - (NL) Euroopan unioni on vuosia kamppaillut miljoonien laittomien maahanmuuttajien alueellaan oleskelua vastaan, ja paineet ratkaisun löytämiseksi kasvavat. Paineet ovat suuret, ja itse asiassa aivan oikeutetut. Jos todella haluamme noudattaa hallittavissa olevaa ja luotettavaa maahanmuuttopolitiikkaa, jossa pakolaisilla on oikeus suojeluun ja jossa voimme luoda avoimet mahdollisuudet lailliseen maahanmuuttoon, lähestymistapa, jossa otetaan asianmukaisesti huomioon kaikki laittomaan maahanmuuttoon johtavat rajoittavat ja kannustavat tekijät, on tarpeellinen toimenpide.
<P>
Neuvosto ja parlamentti pääsivät viime kesänä sopimukseen niin kutsutusta palauttamista koskevasta direktiivistä, jossa keskitytään pääasiassa laittomiin maahanmuuttajiin itseensä, kun taas tänään tarkastelemme työnantajia, jotka eivät epäröi työllistää laittomia maahanmuuttajia. Sen lisäksi, että tämä on laittomille maahanmuuttajille merkittävä houkutin, se päivänselvästi johtaa törkeään hyväksikäyttöön.
<P>
Yhdenmukaisen yhteisön politiikan tarve on minusta siis kiistaton. Loppujen lopuksi, kun sisärajoja ei ole, jäsenvaltio A voi olla valtavan huolissaan, mutta jos jäsenvaltio B tarkastelee laittomien työntekijöiden työllistämistä vain vähän, jos ollenkaan, jäsenvaltio A jää huutavan ääneksi erämaassa.
<P>
Suhteellisen hitaan alun jälkeen meillä on nyt neuvoston kanssa käytyjen tiiviiden neuvottelujen jälkeen tarkasteltavanamme kompromissi, jonka voin hyväksyä, ja haluan kiittää esittelijää hänen rakentavasta ja pragmaattisesta työskentelytavastaan. Se oli kuin tuulahdus raitista ilmaa, mitä ei itse asiassa voida sanoa hänen muutamasta kollegastaan, jotka nyt vaativat hintaan mihin hyvänsä tätä liitteenä olevaa kirjallista kannanottoa hyväksyttäväksi, showta, joka ei tee hyvää parlamentin julkisuuskuvalle. Tämänkin ryhmäni voi hyväksyä.
<P>
Lisäksi on oltava selvää, että kun direktiivi on hyväksytty, jäsenvaltioiden on itse todellakin pantava se täytäntöön. Onhan selvää, ettei Euroopan komissiolla tai Euroopan parlamentilla ole taikasauvoja, joilla ne voisivat puuttua täytäntöönpanon valvonnan määrätietoisuuteen. Neuvosto vastusti painokkaasti tarkastusten sitovaa prosentuaalista määrää, ja juuri tässä ongelma usein piileekin - kuten monet ovat täällä toistaneet, myös arvoisa komission jäsen. En voi tehdä muuta kuin vedota teihin, jotta täytäntöönpanon valvonta toteutetaan sen varmistamiseksi, ettemme jälleen kerran pysähdy vain sanoihin paperilla, koska siitä ei ole kenellekään hyötyä.
<P>
Ehdotus on jälleen yksi askel oikeaan suuntaan kohti kattavan maahanmuuttopolitiikan aikaansaamista. Meillä on vielä paljon töitä tehtävänä, joten meidän on pysyttävä lujina. Tämän osalta esitän sen tuhannen taalan kysymyksen, joka on ollut tänään kaikkien huulilla: miksi neuvosto ei osallistu tähän keskusteluun? Minusta tätä ei todellakaan voida hyväksyä.
<SPEAKER ID="060" NAME="Zdzisław Zbigniew Podkański">
UEN-ryhmän puolesta. - (PL) Arvoisa puhemies, Euroopan unioni ei pärjää laittoman maahanmuuton kanssa. Monet tosiseikat todistavat tämän, ja tämä näkyy myös jäsen Favan perusteluissa, jossa lukee muun muassa, että "Euroopan unionissa on arviolta 4,5-8 miljoonaa laitonta maahanmuuttajaa, ja tämä luku on jatkuvasti nousussa eritoten, koska laiton työ on helposti saatavilla." Jo se, että puhutaan 4,5-8 miljoonasta, osoittaa, ettemme kykene edes tarkkaan määrittämään tämän ongelman laajuutta. Jäsenvaltioita huolestuttaa kuitenkin myös taloudellinen muutto, varsinkin vasta viimeksi liittyneitä.
<P>
Tällä hetkellä miljoonat puolalaiset ja muiden valtioiden kansalaiset muuttavat EU:n sisällä vanhoihin jäsenvaltioihin. Nämä kansalaiset kohtaavat samoja epäkohtia on ongelmia kuin muuttajat kolmansista maista. Laiton työ merkitsee nimittäin työntekijöiden hyväksikäyttöä, ja samalla heiltä viedään sairausvakuutus- ja eläketurva, nuoria käytetään hyväksi ja jopa ihmiskauppaa tapahtuu. Voimme selviytyä tästä ilmiöstä vain vakavien oikeudellisten seuraamusten avulla, joita hyödynnetään johdonmukaisesti.
<SPEAKER ID="061" NAME="Jean Lambert">
Verts/ALE-ryhmän puolesta. - (EN) Arvoisa puhemies, arvostamme suuresti niin kansalaisvapauksien sekä oikeus- ja sisäasioiden valiokunnan jäsen Favan kuin työllisyyden ja sosiaaliasioiden valiokunnan jäsen Bauerin työtä. Luulenpa, että meidän on täällä parlamentissa totuttava vahvistettuun yhteistyömenettelyyn työllisyyden ja maahanmuuton yhdistävissä toimenpiteissä.
<P>
Kuten täällä on jo sanottu, tämän on määrä olla osa Euroopan unionin yhteistä maahanmuuttopolitiikkaa, jossa tarkastellaan mahdollista työpaikkaa houkuttimena, joka usein koskee harmaata taloutta sekä kaikkein haavoittuvimpia liittoihin järjestäytymättömiä työntekijöitä. Sitä voidaan kuitenkin soveltaa myös todellisten avoimien työpaikkojen osalta, kun niitä ei voida täyttää kansallisen saatavilla olevan työvoiman avulla ja kun jäsenvaltiot eivät myönnä riittävästi työlupia tai kun byrokratia estää riittävän nopeat vastaukset työmarkkinoita koskeviin hakemuksiin. On myös olemassa puute, joka meidän on korjattava niiden ihmisten osalta, joiden paluu kotimaahansa ei ole mahdollinen - esimerkiksi Zimbabween - ja jotka usein jäävät ilman oikeutta ja joutuvat näin etsimään keinoja pysyä hengissä.
<P>
Suurimmalla osalla jäsenvaltioista on jo teoriassa käytössään toimenpiteitä laittomaan maahanmuuttotilanteeseen puuttumiseksi, ja tämän luulisi merkitsevän ilmeistä sitoutumista toimintaan. Kuitenkin komission alkuperäiseen asiakirjaan sisältyneet ehdotukset tarkastuksista on todellakin vesitetty, ja parlamentin oli jopa taisteltava nykyisestä 15 artiklasta. On toivottava, ettei näissä tarkastuksissa valita vain pieniä yrityksiä, vaan että tutkitaan myös joitakin suuria yrityksiä, jotka loppujen lopuksi hyödyntävät suuresti haavoittuvia työntekijöitä. Tämän vuoksi aliurakoitsijan vastuu oli monille meistä täällä parlamentissa hyvin tärkeä asia. Jotkut meistä ovat sitä mieltä, että meille jäi jälleen kerran vain vesitetty versio komission alkuperäisestä ehdotuksesta.
<P>
Täällä on mainittu oleskelulupa, jota jäsenvaltiot voivat halutessaan hyödyntää erityisen vakavissa tapauksissa, joista on esitetty kanteita. Tämän on luullakseni askel eteenpäin - ainakin joidenkin jäsenvaltioiden lähtötilanteesta.
<P>
Yksi monia meistä huolestuttaneista asioista ovat palkkasaatavat - kun ei voida määrittää työsuhteen kestoa - sekä kansallisen sairausvakuutuksen ja verojen maksamiseen liittyvät asiat, sillä tiedämme, että ne usein otetaan haavoittuvien työntekijöiden palkasta, mutta niitä ei välttämättä makseta viranomaisille.
<P>
Monille meistä tämä tehdystä työstä saatavaa palkkaa koskeva kysymys on periaatekysymys; yritykset ja taloudet ovat hyötyneet tästä, eikä tämän pitäisi olla lainsäädäntökeino laittomien maahanmuuttajien rankaisemiseksi. Jos asiaa tarkastellaan osana yleistä politiikkaa, kyse on myös kestävästä tuloksesta, jos ihmiset itse asiassa palaavat kotimaihinsa ansioineen.
<P>
Meillä ei ole takeita siitä, että jäsenvaltiot varmistavat henkilöiden palkkasaatavat. Meillä on vakuus siitä, että kannemekanismi perustetaan, mutta ei siitä, että saatavat maksetaan. Ei siis ole takeita siitä, että saatavat maksetaan. Jotkut saattavat ajatella, että nämä henkilöt tarttuvat tilaisuuteen ja että siihen liittyy riski, mutta jos tarkastellaan ihmisarvoa ja yhteisen maahanmuuttopolitiikan yleisiä tavoitteita, tämä on vakava asia.
<P>
Poliittisen ryhmäni kanta on, ettei ehdotuksen tasapaino tarkastusten ja palkkasaatavien osalta enää ole selvä ja monia asioita on vesitetty. Katsomme, että jäsenvaltiot eivät juuri osoita suurta sitoumusta, emmekä tämän vuoksi tue tätä ehdotusta.
<SPEAKER ID="062" NAME="Giusto Catania" LANGUAGE="IT">
Arvoisa puhemies, hyvät kollegat, Euroopassa on neljästä ja puolesta miljoonasta kahdeksaan miljoonaan laittomassa työsuhteessa olevaa kolmansien maiden kansalaista - nämä ovat komission esittämät luvut.
<P>
Tämä on täysin mitätön määrä, vain yksi prosentti Euroopan unionin väestöstä. Ongelmaa on selvästikin liioiteltu. Nämä työntekijät vastaavat hyödyllisistä palveluista, kuten henkilökohtaisista palveluista ja matkailuteollisuuden töistä, ja suurimmassa osassa tapauksista he ovat työmarkkinoilla. Kyse on taloudellemme hyödyllisistä työntekijöistä, mutta he ovat hyväksikäytettyjä työntekijöitä - heitä hyväksikäytetään työvoimakustannusten laskemiseksi ja häikäilemättömien työnantajien rikastuttamiseksi. Usein nämä työntekijät tekevät töitä, joita EU:n kansalaiset eivät tee.
<P>
Me tarvitsemme näitä henkilöitä, mutta he ovat tulleet Eurooppaan laittomasti yksinkertaisesta syystä, siitä syystä, ettei heillä ole laillista mahdollisuutta tulla. Aivan samoin kävi suurelle osalle kansalaisista, joiden asema nyt on laillinen, mutta jotka tulivat Euroopan unioniin laittomasti.
<P>
Tarvittiin toinen toimenpide, oli laillistettava näiden miljoonien ihmisten tilanne. Tarvittiin toimenpide, jolla heidät vapautettiin orjuudesta, kiristyksestä ja hyväksikäytöstä. Sen sijaan meillä on nyt direktiivi, joka on jatkoa palauttamista koskevalle direktiiville. Ensin päätimme karkottamismenettelyistä, ja nyt päätämme mahdollisesti karkotettavien pyydystysalueesta ja jopa määrittelemme, kuka maksaa karkottamisen. Tämän direktiivin myötä hyväksikäytetyt maksavat enemmän kuin hyväksikäyttäjät. Valitettavasti yleisestä laillistamistoimenpiteestä ei säädetä, ei edes niiden osalta, jotka ilmoittavat oman asemansa tai jotka paljastavat hyväksikäyttäjänsä tai tehdyn rikoksen. He joutuvat laittomassa työssä hyväksikäytetyistä suoraan karkotettaviksi.
<P>
Tarvitsimme jotain muuta. Tarvitsimme toimenpidettä laillisuuden suosimiseksi, emme täällä nyt laittomasti olevien kriminalisointia. Tarvitsimme toimenpiteen muukalaisvihan lopettamiseksi. Italian sisäministeri totesi eilen, että meidän on oltava kovia laittomia maahanmuuttajia kohtaan, toisin sanoen meidän on oltava kovia haavoittuvia kohtaan. Katson, että me tällä direktiivillä vaalimme tällaisia muukalaisvihamielisiä asenteita.
<P>
Me tarvitsemme Euroopan unionissa maahanmuuttajia - komissio itsekin sanoo niin: 50 miljoonaa vuoteen 2060 mennessä - sillä olemme keskellä demografista kriisiä, mutta emme tee mitään helpottaaksemme heidän tuloaan. Sen sijaan me yhdenmukaistamme karkottamisjärjestelmää, ja tänään teemme päätöksen täällä laittomasti olevien karkottamisesta, vaikka he saattavat olla eurooppalaisille työmarkkinoille asettuneita työntekijöitä.
<P>
Katson, että direktiivin vaikutukset ovat tuhoisia, sillä se pakottaa maahanmuuttajat ja työmarkkinat yhä suurempaan salailuun ja lisää häikäilemättömien johtajien hyväksikäyttörikoksia.
<SPEAKER ID="063" NAME="Nigel Farage">
IND/DEM-ryhmän puolesta. - (EN) Arvoisa puhemies, laiton maahanmuutto on ongelma, jota henkilöiden vapaa liikkuvuus pahentaa. Yhdistyneen kuningaskunnan läpi nopeasti laajeneva levottomuusaalto johtuu kuitenkin laillisesta maahanmuutosta ja Euroopan unionin omista säännöistä.
<P>
Brittiläiset ammattiliitot ovat Jacques Delorsin houkuttelun vuoksi jo 20 vuoden ajan uskoneet Euroopan unionin olevan niiden etujen mukainen. Nyt kaikille on valjennut, ettei Yhdistyneen kuningaskunnan hallitus voi asettaa Yhdistyneen kuningaskunnan etuja ensisijaisiksi.
<P>
Pelkään, että tilanne pahenee vielä paljon. Kun käynnistämme massiivisia julkisia hankkeita, kuten olympialaiset ja neuvoston rakennus, tuhansien eurooppalaisten työntekijöiden on määrä hyötyä niistä. Yhdistyneen kuningaskunnan töitä Yhdistyneen kansakunnan työntekijöille ei voida taata niin kauan kuin olemme EU:ssa. On aivan tuomittavaa, että Yhdistyneen kuningaskunnan veronmaksajat rahoittavat ulkomaisia työntekijöitä.
<P>
Mutta hallitus pysyy tiukkana ja sanoo, että Euroopan unioni on loistava asia. No, eihän se ole yllättävää, vai mitä? Lordi Mandelson saa edelleen vuosittain 78 000 puntaa Euroopan komissiolta, ja tietysti tähän perustuvan eläkkeen muutaman vuoden kuluttua - tämä on todellakin eturistiriita.
<P>
Suuri huolenaihe onkin nyt, hyötyykö muukalaisvihamielinen äärioikeisto. Emme halua sitäkään. Me Yhdistyneen kuningaskunnan itsenäisyyspuolueessa (UKIP) esittelemme parlamentin vaaleissa Yhdistyneen kuningaskunnan kansalaisille rasismin vastaisen vaaliohjelman, jossa toteamme, että on aika asettaa brittiläiset edut ensisijaisiksi. Emme ole protektionisteja, mutta vaalimme tervettä järkeä. Haluamme valvoa omia rajojamme ja päättää siitä, kuka elää ja työskentelee valtiossamme ja asettuu sinne.
<SPEAKER ID="064" NAME="Andreas Mölzer" AFFILIATION="NI">
(DE) Arvoisa puhemies, kaikkialla maailmassa toiveeseen hyväpalkkaisesta työpaikasta liittyy voimakasta vetoa. Erityisesti taloudellisesta vaikeina aikoina harmaa talous kasvaa, ja se tietenkin johtaa siihen, että monet vaarantavat henkensä etsiessään yltäkylläisyyden maata. On tärkeää, että teemme selväksi, ettei laitonta työvoimaa enää hyväksytä.
<P>
Hiljattain annetussa perusihmisoikeuksia koskevassa raportissa kuitenkin esitetään muutamia tähän liittyviä ongelmia. Mietinnön mukaan EU:n maahantulovaatimusten rikkomisesta palkitaan, sillä maahanmuuttajille tarjotaan parempi suojelu kuin Euroopan kansalaisille, joiden identiteetin ja yhteiskuntaharmonian massamaahanmuutto vaarantaa. Laitonta maahanmuuttoa väheksytään, jos vastaisuudessa jokainen laiton maahanmuuttaja nähdään pelkästään henkilönä, jolla ei ole voimassa olevaa työlupaa.
<P>
Meidän ei kuitenkaan pidä unohtaa, että oleskeluluvattomat maahanmuuttajat on lopulta karkotettava. Meidän on tärkeää välttää kannustimia, kuten joukkolaillistamisia ja työllistymismahdollisuuksia. Lisäksi meidän on neuvoteltava lähtömaiden kanssa tehokkaista karkottamissopimuksista. Myös rajavalvontaorganisaatio Frontexia on laajennettava, jotta sitä voidaan hyödyntää tehokkaasti.
<SPEAKER ID="065" NAME="Marian-Jean Marinescu" AFFILIATION="PPE-DE">
(RO) Nykyinen direktiivi auttaa vahvistamaan laitonta maahanmuuttoa koskevaa yhteistä politiikkaa ja on ensimmäinen askel kohti laittoman työvoiman torjumista siten, että työnantajille määrätään taloudellisia seuraamuksia. Haluan kuitenkin muistuttaa, että kaikilla jäsenvaltioilla on laitonta työtä sekä veronkiertoa koskevaa kansallista lainsäädäntöä. Näiden lakien soveltaminen auttaa myös tunnistamaan laittomien maahanmuuttajien työllistämisen.
<P>
Katson tämän vuoksi, että on tärkeää, että meillä on asianmukaisia säännöksiä, mutta on vieläkin tärkeämpää, että jäsenvaltiot soveltavat niitä tiukasti. Olen tyytyväinen lopulliseen tekstiin seuraamuksista, jotka ovat suhteessa laittomien työntekijöiden määrään, sekä pienempien sakkojen määräämiseen, kun työnantaja on luonnollinen henkilö ja työntekijä tarjoaa henkilökohtaisia palveluita tai kotiapua, eikä työoloja katsota hyväksikäytöksi.
<P>
Euroopan parlamentin ja neuvoston välisten neuvottelujen tuloksena on selvennetty aliurakoitsija-käsitettä, ja tätä voidaan pitää vastuullisena, ja määritetty takautuvien maksujen määrä, joista työnantajan on vastattava. Uskon vankasti, että direktiivin soveltaminen parantaa tilannetta yhteisön etuuskohtelun noudattamisessa työpaikkoja täytettäessä.
<P>
Katson myös, että direktiivin soveltamisen olisi oltava jäsenvaltioille lisäsyy poistaa Euroopan kansalaisille asetetut työmarkkinarajoitukset, koska laittomien maahanmuuttajien työllistämismahdollisuuksien rajoittaminen luo EU:ssa uusia mahdollisuuksia työllistää omia kansalaisia.
<SPEAKER ID="066" NAME="Inger Segelström" AFFILIATION="PSE">
(SV) Aluksi haluan kiittää Claudiota ja kaikkia niitä, jotka tekivät tämän mietinnön mahdolliseksi. Aiemmissa turvapaikka-, pakolais- ja maahanmuuttopolitiikkaa koskevissa keskusteluissa olemme pääasiassa keskittyneet laittomasti oleskeleviin henkilöihin, korkeasti koulutettuihin ja niihin, joilla on lupa tulla tänne, tai henkilöihin, jotka ovat yksinkertaisesti köyhiä ja haluavat elättää perheensä ja jotka haluavat tulla tänne.
<P>
Nyt asetamme vastuun työnantajille, jotka työllistävät luvattomia henkilöitä. Täällä ei oleskelisi niin paljon luvattomia henkilöitä, jos meillä ei aina olisi vastuuttomia työnantajia, jotka palkkaavat heidät ja hyväksikäyttävät heitä. Minusta on aivan oikein asettaa seuraamuksia ja ottaa käyttöön työnantajien tiedottamisvelvoite, ja jos työnantaja syyllistyy hyväksikäyttöön, saatavat on maksettava myös henkilön kotimaahansa paluun jälkeen.
<P>
Yhtä ehdotusta vastaan olisin kuitenkin äänestänyt, jos siitä ei olisi äänestetty valiokunnassa, ja se koskee enemmistön hyväksymiä löyhempiä sääntöjä kotitöiden osalta. Minulle tässä on kysymys tasa-arvosta, sillä useimmiten kotitöitä tekevät matalapalkkaiset naiset. Tämä ryhmä kohtaa myös enemmän vaikeuksia kuin useita työntekijöitä työllistävillä työpaikoilla työskentelevät, mutta suhtaudun tähän ensimmäisenä askeleena.
<P>
Olen pahoillani kuultuani tänään, että Ruotsin konservatiivihallitus suhtautuu mietintöön kielteisesti, vaikka sillä on määrä tukea vastuullisia yrityksiä ja kriminalisoida luvattomia työntekijöitä hyväksikäyttävät vastuuttomat yritykset.
<P>
Lopuksi olen tietenkin myös huolissani saamistamme mietintöä koskevista ammattiliittojen lausunnoista. Toivon, että onnistumme ratkaisemaan nämä asiat ennen päätöksentekoa. Kaikkiin työnantajiin on sovellettava samoja sääntöjä, kuten jaettua vastuuta työsopimuksista, muuten tekstiin jää porsaanreikiä ja me kannustamme huijaamiseen.
<SPEAKER ID="067" NAME="Ignasi Guardans Cambó" AFFILIATION="ALDE">
(ES) Arvoisa puhemies, paras tapa turvata valvottu maahanmuutto, joka on yhteiskuntamme hallinnassa - niin taloudellisesti kuin sosiaalisestikin - on torjua myös laitonta työntekoa.
<P>
Tämä ei tarkoita sitä, että taistelisimme laittomia maahanmuuttajia vastaan, sillä heistä jokaisella on oma tarinansa kerrottavanaan, vaan pikemminkin laittoman maahanmuuton ilmiötä vastaan ainoana keinona perustella ja aidosti systematisoida valvottu maahanmuutto, erityisesti nykymaailmassa.
<P>
Tämän on tietenkin kohdistuttava sekä työtä hakeviin että myös sitä tarjoaviin. Laittoman maahanmuuton torjunta ei voi tapahtua vain Lontoon tai Madridin metroasemilla, vaan sitä on jatkettava niiden useiden laittomia työntekijöitä työllistävien yritysten henkilöstöosastoilla, jotka hyväksikäyttävät heitä ja riistävät heiltä heidän oikeutensa.
<P>
Tämän vuoksi olemme täysin tyytyväisiä tähän direktiiviin. Direktiivissä esitetään konteksti työnantajien velvoitteille ja todellakin oikeudettomia työntekijöitä omaksi edukseen hyväksikäyttävien työnantajien seuraamuksille.
<P>
Direktiivi on hyvin tasapainoinen. Esittelijää on kiittäminen tasapuolisen kompromissin ja hyvän tasapainon saavuttamisesta tässä asiassa.
<P>
Haluan korostaa hyväksikäytettyjen työntekijöiden oikeudet turvaavia artikloja. Niillä suojataan työntekijöitä, jotta nämä voivat raportoida tilanteestaan. Niillä suojellaan työntekijöitä takaamalla, että nämä voivat vaatia palkkasaataviaan, tietenkin ilman lupaa jäädä tänne. Kaikesta laittomasta työstä, josta ei ole maksettu sosiaaliturvamaksuja eikä palkkaa, on tietenkin maksettava riippumatta laittomasti työskennelleen asemasta.
<P>
Seuraamukset ovat todellakin sopivia ja oikeasuhtaisia. Alihankintaa koskeva sopimus, johon esittelijä puheenvuorossaan viittasi, on hyvin tärkeä. Se on käytännössä hyvin tärkeä, ja siitä me puhumme.
<P>
Vielä yksi huomautus: katson tämän direktiivin 24 kuukauden täytäntöönpanoajan liian pitkäksi. Ymmärrän, ettei sitä voida muuttaa, mutta 24 kuukautta on liian pitkä aika, ja sitä olisi lyhennettävä jos mahdollista.
<SPEAKER ID="069" NAME="Ewa Tomaszewska" AFFILIATION="UEN">
(PL) Arvoisa puhemies, Euroopan unionissa laittomasti oleskelevien kolmansien maiden kansalaisten työllistäminen tekee tasapuolisen kilpailun mahdottomaksi ja estää myös näiden työntekijöiden oikean suojelun.
<P>
Tarkoitan ensisijaisesti turvallisia työoloja ja sosiaaliturvaa työtapaturman yhteydessä. Laittomien maahanmuuttajien määräksi EU:ssa arvioidaan 4,5-8 miljoonaa henkilöä, ja useimmiten he työskentelevät rakennuksilla, maataloudessa, matkailu-, hotelli- ja palvelualoilla. Paljastuu orjatyötapauksia, hyväksikäyttöä ja lapsityövoiman käyttöä. Laittomien maahanmuuttajien työllistämisellä on merkittävä vaikutus työnormien heikkenemiseen.
<P>
Tämän vuoksi ammattiliittojen oikeus ajaa näiden työntekijöiden etuja on niin tärkeä. Laittomasti oleskelevan henkilön työllistämisestä päättää työnantaja, joten lain rikkomisesta on rangaistava työnantajaa. Tarvitaan kaikkien EU:n jäsenvaltioiden koordinoituja toimia kaikkien laittomaan maahanmuuttoon liittyvien näkökohtien tarkastelemiseksi.
<SPEAKER ID="070" NAME="Mary Lou McDonald" AFFILIATION="GUE/NGL">
(EN) Arvoisa puhemies, on suojattava kiireesti työntekijöitä hyväksikäytöltä näinä taloudellisten vaikeuksien aikoina, ja keinoja eurooppalaisten työntekijöiden työehtojen ja työolojen turvaamiseksi haavoittuvien työntekijöiden hyväksikäytön aiheuttamalta järjestelmälliseltä heikentämiseltä ei ole vielä löydetty. Vastuu tästä on suoraan jäsenvaltioiden hallituksilla ja viranomaisilla.
<P>
Vaikka jäsenvaltioiden on toteutettava toimia maahanmuuton sääntelemiseksi, pahoittelen suuresti sitä, että ehdotus perustuu laittoman maahanmuuton torjuntaan. Oikea perusta on epäluotettavien hyväksikäyttöön syyllistyvien työnantajien vastainen taistelu, ja nyt tarvitaan työntekijämyönteisiä toimia, ei maahanmuuttajien vastaisia toimia.
<P>
Poliittisen ja taloudellisen ensisijaisen tavoitteen on oltava laittomien maahanmuuttajien hyväksikäytön lopettaminen ja röyhkeiden työnantajien rankaiseminen, ei työntekijöiden syyllistäminen tai kriminalisoiminen, olivatpa nämä maahanmuuttajia tai eivät. Ehdotukseen sisältyvien rikosoikeudellisten seuraamusten ei pidä kuulua EU:n toimivaltaan, ja ne, jotka väittävät, että ratkaisu hyväksikäyttöön on maahanmuuttajatyöntekijöiden karkottaminen, ovat väärässä. Direktiivillä ei saada aikaan oikeaa tasapainoa.
<SPEAKER ID="071" NAME="Johannes Blokland" AFFILIATION="IND/DEM">
(NL) On kulunut jo kaksi vuotta siitä, kun komission jäsen Frattini paljasti suunnitelmat laittomaan työntekoon puuttumiseksi, sillä se takaa Euroopan unioniin töihin saapuvien laittomien maahanmuuttajien jatkuvan virran. Tilanne pahenee entisestään, ja se on saatava loppumaan.
<P>
Arvoisa puhemies, olen kuitenkin eri mieltä esittelijän kanssa siitä, onko Euroopan unionin puututtava rikoslainsäädäntöön. En kannata yhteisön toimivaltaa rikosoikeuden alalla. Sen sijaan nyt tarvitaan avointa koordinointimenettelyä. Tämän vuoksi olen iloinen siitä, että tarkistetussa kompromissiehdotuksessa ollaan varauksellisia rikoslainsäädännön soveltamisen suhteen. Taloudelliset seuraamukset ovat riittävä kannustin huolellisuuteen työntekijöiden valinnassa. Toivon yrityksiin kohdistuvien tarkastusten kannustavan jäsenvaltioita soveltamaan rikoslainsäädäntöä.
<SPEAKER ID="072" NAME="Philip Claeys" AFFILIATION="NI">
(NL) On myönteinen asia, että saamme direktiivin, jolla rangaistaan laittomien maahanmuuttajien työnantajia. On aivan perustellusti todettu, että mahdollisuus löytää työtä Euroopan unionissa on laittomaan maahanmuuttoon houkutteleva tekijä. Meidän on kuitenkin oltava johdonmukaisia ja puututtava myös muihin maahanmuuttajia houkutteleviin tekijöihin. Tärkein näistä tekijöistä on laittomasti Eurooppaan tulevien rankaisemattomuus. On itse asiassa jäsenvaltioita, jotka palkitsevat laittomia maahanmuuttajia, kuten esimerkiksi Espanjan, Italian ja Belgian joukkolaillistamiset osoittavat.
<P>
On olemassa myös tekopyhä humanitaarisista syistä myönnettävä yksittäinen laillistaminen. Pelkästään viime vuonna Belgian kaltaisessa pienessä valtiossa toteutui jopa 12 000 laillistamista. Laittomat maahanmuuttajat on karkotettava, heitä ei pidä laillistaa, sillä jokainen laillistettu laiton maahanmuuttaja houkuttelee lukuisia uusia maahanmuuttajia. Jokainen laillistava jäsenvaltio toimii muiden jäsenvaltioiden puolesta. Tämän vuoksi ei riitä, että hyökkäämme työnantajien kimppuun. Meidän on tarkasteltava laitonta maahanmuuttoa koko yhteydessään.
<SPEAKER ID="073" NAME="Carlos Coelho" AFFILIATION="PPE-DE">
(PT) Arvoisa puhemies, arvoisa komission varapuheenjohtaja Barrot, hyvät kollegat, olemme tämän täysistunnon aikana hyväksyneet useita toimenpiteitä, joilla pyritään johdonmukaiseen ja yhdennettyyn maahanmuuttopolitiikkaan. Tähän yhteiseen politiikkaan on ensinnäkin liityttävä maahanmuuton laillisia kanavia sekä näiden maahanmuuttajien vastaanottaviin yhteiskuntiin kotouttamista. Tämän vuoksi hyväksyimme kaksi kuukautta sitten sinistä korttia koskevan direktiivin ja direktiivin jäsenvaltion alueella oleskelua ja työskentelyä varten myönnettävää yhdistelmälupaa koskevasta yhden hakemuksen menettelystä.
<P>
Meidän on samalla torjuttava tehokkaasti laitonta maahanmuuttoa sekä kaikkia siihen liittyviä rikollisuuden muotoja. Tällä aloitteella pyritään torjumaan yhteisön alueelle kohdistuvan laittoman maahanmuuton houkuttimia ja lopettamaan laittomien työntekijöiden hyväksikäyttö. Yhteisön alueelle hintaan mihin hyvänsä pyrkivien - joskus jopa henkensä vaarantavien - on tärkeää ymmärtää, että on vain yksi mahdollinen reitti: laillinen maahanmuutto kaikkine siihen liittyvine oikeuksineen ja mahdollisuuksineen. Euroopan unionissa arvioidaan olevan 5-8 miljoonaa laitonta maahanmuuttajaa, joista merkittävä osa tekee vähän ammattitaitoa vaativaa varsin matalapalkkaista työtä, ja joissakin tapauksissa heitä käytetään vakavasti hyväksi. Onnittelen esittelijä Favaa ja erityisesti kollegaani Baueria heidän työstään ja saavutetusta kompromissista.
<P>
Hyväksynkin laittoman työnteon torjumisen kaikkialla Euroopan unionissa. Tämän direktiivin tarkoituksena on varmistaa, että kaikissa jäsenvaltioissa voidaan ottaa käyttöön samanlaiset seuraamukset laittomien maahanmuuttajien työllistämisestä ja panna ne tehokkaasti täytäntöön. On mahdollista määrätä kolmenlaisia seuraamuksia: taloudellisia, hallinnollisia ja rikosoikeudellisia, rikkomisen vakavuudesta riippuen. Työnantajilla on myös velvoite toteuttaa ehkäiseviä toimenpiteitä ja tarkistaa henkilöiden maahanmuuttoasema, jotta vältetään unionissa laittomasti oleskelevien työntekijöiden työllistäminen.
<SPEAKER ID="074" NAME="Wolfgang Kreissl-Dörfler" AFFILIATION="PSE">
(DE) Arvoisa puhemies, haluan ensin onnitella kollegaani Claudio Favaa tästä mietinnöstä ja siitä, että kolmikantakokouksessa päästiin sopimukseen. On tietysti aina mahdollista pyytää lisää ja saada aikaan enemmän. Se, että Euroopan unionissa on vihdoin tunnustettu, että kiinnijäävillä laittomilla maahanmuuttajilla on oltava myös oikeuksia ja heitä on suojeltava hyväksikäytöltä, on kuitenkin merkittävä askel eteenpäin.
<P>
Tämän on tietenkin oltava osa yleistä laillista ja laitonta maahanmuuttoa koskevaa politiikkaa. Kukaan ei kiistä tätä. On kuitenkin yksi asia, jota en ymmärrä. Kun vihreät - Jean Lambert ei ole enää paikalla - tai niin kutsutun kommunistipuolen vasemmisto, kuten Giusto Catania, väittävät, ettei tämä toimi, ettei taaskaan ole saavutettu mitään, ettei mikään auta, haluan sanoa, ettei auta luvata näissä vaikeissa oloissa eläville henkilöille neljän ruokalajin ateriaa ja sitten epäonnistua jokapäiväisen leivän tarjoamisessa. Se on raukkamaista ja hyödytöntä. Mietin mitä vihreät todella haluavat, jos he aina äänestävät sellaisia toimenpiteitä vastaan, joilla voidaan parantaa henkilöiden tilannetta. Näin on tapahtunut jo monien mietintöjen ja toimien yhteydessä.
<P>
Lisäksi mikään ei estä kansallisvaltioita ottamasta käyttöön asianmukaista valvontaa, määräämästä sakkoja sekä epäämästä kansallista tukea ja EU:n rahoitusta yrityksiltä, jotka työllistävät laittomia maahanmuuttajia.
<P>
Haluaisin nähdä samaa tiukkaa lähestymistapaa, jota jäsenvaltiot toisinaan soveltavat laittomiin maahanmuuttajiin, sovellettavan myös veronkiertäjiin ja pimeillä markkinoilla työskenteleviin. Meidän on tietenkin puhuttava kollegoillemme kansallisissa parlamenteissa rohkaistaksemme heitä vaatimaan, että laittomille maahanmuuttajille annetaan ne oikeudet, joista täällä on päätetty. On tietenkin yksi asia, josta voimme olla varmoja. Jos joku on laittomasti töissä sen vuoksi, ettei selviä enää omassa kotimaassaan, hänellä ei ole mahdollisuutta mennä poliisin puheille kertomaan olevansa hyväksikäytetty. Samalla tavalla raiskattu nainen ei voi tehdä ilmoitusta rikoksesta. Molemmat tietävät joutuvansa karkotetuksi, jos menevät poliisin puheille.
<P>
Tämän vuoksi äänestämme mietinnön puolesta. Se on ensimmäinen askel oikeaan suuntaan.
<SPEAKER ID="075" NAME="Alexander Alvaro" AFFILIATION="ALDE">
(DE) Arvoisa puhemies, arvoisa komission varapuheenjohtaja, uskon jäsen Kreissl-Dörflerin olevan oikeassa. Kiitän jäsen Favaa hänen mietinnöstään ja erinomaisesta työstään.
<P>
Mietinnössä tehdään selväksi, että laittoman työsuhteen molempia osapuolia on pidettävä yhtä lailla vastuullisina, sillä näin luodaan oikeudellinen tasapaino. Pimeä työ on tehtävä rangaistavaksi ja kiellettävä kaikissa jäsenvaltioissa.
<P>
Työnantajat on saatava vastuullisiksi kiellon noudattamisesta, mutta myös toimivaltaisten viranomaisten on seurattava kiellon noudattamista ja määrättävä rangaistuksia. Kaikkein tärkeintä on suojella ihmisiä tällaisissa työsuhteissa hyväksikäytöltä.
<P>
Oikeudellisten seuraamusten asettaminen on todellakin askel eteenpäin. Viranomaisten on kuitenkin otettava käyttöön lisävalvontaa ja asetettava rikoksesta epäillyt syytteeseen. Mietintö on kompromissi neuvoston ja Euroopan parlamentin kesken, ja siinä esitetään vähimmäisnormit.
<P>
Jäsenvaltioiden mahdollisuus tiukentaa tai heikentää vaatimuksia ei kuitenkaan ole rohkaiseva. Olemme ottaneet ensimmäisen askeleen eteenpäin. Nyt meidän olisi edettävä loppumatka yhtä matkaa. Uskon voivani sanoa ainakin omasta puolestani ja ryhmäni puolesta, ellen enemmistön puolesta, että voimme hyvällä omatunnolla tukea tätä mietintöä.
<SPEAKER ID="076" NAME="Kyriacos Triantaphyllides" AFFILIATION="GUE/NGL">
(EL) Arvoisa puhemies, direktiivi, jota nyt tarkastelemme, koskee yhtä valtioidemme kehityksen ja taloudellisen kestävyyden kannalta perustavaa laatua olevaa näkökohtaa. Se koskee laitonta työntekoa, joka usein johtaa palkkojen laskupaineisiin ja valtion tulojen vähenemiseen, kaikkine siihen liittyvine vaikeuksineen etuuksien tarjonnassa, sekä hyvinvointivaltion toiminnan heikkenemiseen. Se vie työntekijöiltä sosiaaliturvan ja muut vakuutukset, eläkkeet ja jopa mahdollisuudet saada tukea työpaikan työolojen säilyttämisestä vastaavilta elimiltä.
<P>
Valitettavasti laiton työnteko on osa nykyjärjestelmää, mistä on seurannut maailmanlaajuinen talouskriisi, jota meidän on tarkasteltava keinoin, joilla turvataan sekä parantavat että aidosti korjaavat toimenpiteet, joilla turvataan vauraus pitkällä ajanjaksolla. Katsomme, ettei laittoman työnteon torjuntaa pidä tarkastella pala kerrallaan. Ehdotetut toimenpiteet inhimillisen lähestymistavan turvaamiseksi maahanmuuttajiin eivät tyydytä meitä. Olkaamme siis huolellisia, jotta niitä ei kopioida.
<SPEAKER ID="077" NAME="Panayotis Demetriou" AFFILIATION="PPE-DE">
(EL) Arvoisa puhemies, esittelijä Claudio Fava ja varjoesittelijät ansaitsevat todellakin sydämelliset onnittelumme. He ovat onnistuneet saamaan aikaan poikkeuksellisen kompromissin neuvoston kanssa, tietenkin komission varapuheenjohtaja Barrot'n avulla, jota myös onnittelen. Direktiivi laittomien maahanmuuttajien työnantajien seuraamuksista on lopultakin edennyt lopulliseen hyväksymisvaiheeseen. Katson, että näin muotoiltuna direktiivillä voidaan tehokkaasti edistää laittomien maahanmuuttajien työnteon torjuntaa koskevaa tavoitetta. Euroopan unioni on nyt ensimmäistä kertaa siirtänyt huomionsa oikeaan suuntaan, laittomia maahanmuuttajia hyväksikäyttäviin henkilöihin, lakia rikkoviin työnantajiin. Laittomien maahanmuuttajien työllistäminen on viimeinkin kriminalisoitu. Olen varma, että direktiivissä säädetyt rikosoikeudelliset ja muut seuraamukset ovat vaikuttava pelote, joka auttaa rajoittamaan ja ehkäisemään laittomien maahanmuuttajien tuomittavaa hyväksikäyttöä. Direktiivissä säädetään useista tasapainoisista ja realistisista seuraamuksista. Luotan niiden osoittautuvan tehokkaiksi. Siitä huolimatta, että laittomia maahanmuuttajia tarkastellaan direktiivissä uhreina ja heitä suojellaan, myös heille lähetetään varoittava viesti, jonka mukaan heidän ei enää ole helppo löytää työtä ja ettei tämän vuoksi ole houkuttelevaa hankkia työtä edes epäsuotuisin ehdoin. On kuitenkin pidettävä erityistä huolta niistä laittomista maahanmuuttajista, jotka jo ovat Euroopan unionissa. Kotimaassani Kyproksessa, jossa laiton maahanmuutto on valtava ongelma, laiton työnteko kriminalisoitiin jokin aika sitten. Se ei tietenkään ole poistanut laitonta työntekoa, mutta se on rajoittanut sitä. Direktiivin moninaisin seuraamuksin ja käyttöönotetun työnantajien tarkastusjärjestelmän avulla kuitenkin varmasti lievennetään laittomien maahanmuuttajien työllistämiseen ja laittomaan maahanmuuttoon yleisesti liittyviä ongelmia.
<SPEAKER ID="078" NAME="Catherine Boursier" AFFILIATION="PSE">
(FR) Arvoisa puhemies, hyvät kollegat, haluan kiittää jäsen Favaa hänen viime kuukausien aikana tekemästään merkittävästä työstä, jonka tuloksena on tämä tasapainoinen teksti.
<P>
Tehtävä ei ollut helppo ja polku oli täynnä ansoja. Katson kuitenkin, että tulokset ovat hyvin myönteisiä, ja mainitsen erityisesti kolme seikkaa.
<P>
Seuraamusta sovelletaan nyt rikokseen syyllistyneeseen työnantajaan, ja maahanmuuttaja katsotaan uhriksi. Taloudellisten seuraamuksien lisäksi suositellaan rikosoikeudellisia seuraamuksia rikoksen uusimisesta, ihmiskaupasta ja alaikäisten hyväksikäytöstä. Minusta rikosoikeudelliset seuraamukset ovat tärkeitä, ja uskon myös, että meidän tehtävämme on varmistaa, että tarkastuksia tehdään säännöllisesti, jotta direktiivi olisi tehokas.
<P>
Toinen mainittava myönteinen seikka on palkkasaatavien automaattinen suorittaminen työntekijöille. Lopuksi yhdistykset ja liitot ajavat maassa laittomasti oleskelevien työntekijöiden etuja, jotta nämä voivat tehdä ilmoituksen epärehellisestä työnantajasta ilman pelkoa syytteeseen joutumisesta.
<P>
Kuten niin monissa muissakin teksteissä me olisimme voineet mennä pidemmälle, mutta voimmeko ottaa riskin, että vaarannamme kompromissin, kun teksti jo nyt mahdollistaa merkittävän edistymisen työntekijöiden ja heidän ihmisarvonsa suojelemisessa?
<P>
Meidän on tuettava tasapainoista näkemystä maahanmuutosta ja tunnustettava, että maahanmuutto työn vuoksi on enemmän kuin tarpeen ja se muodostuu tulevaisuudessa yhä tarpeellisemmaksi demografisten ennusteiden vuoksi.
<P>
Tässä yhteydessä on siis tärkeä todeta, että haluamme sellaisen mallin, jossa maahanmuuttavia työntekijöitä pidetään täysivertaisina työntekijöinä, joilla on samat oikeudet kuin jäsenvaltioiden työntekijöillä.
<P>
Meidän on siis puolustettava näitä oikeuksia, ja tämän vuoksi katson, että meidän on tuettava mietintöä, sillä se on määrätietoinen askel kohti vähimmäisnormien käyttöönottoa sekä laittoman työnteon ja maahanmuuttajatyöntekijöiden hyväksikäytön torjuntaa.
<SPEAKER ID="079" NAME="Olle Schmidt" AFFILIATION="ALDE">
(SV) Tiedämme, että yhä suurempi määrä ihmisiä piileskelee EU:n rajojen sisällä. Tiedämme, että lähitulevaisuudessa EU tarvitsee yhä enemmän maahanmuuttavia työntekijöitä. Tiedämme myös, että tuhannet ihmiset pyrkivät viikoittain löytämään paremman elämän Euroopasta. Heistä monet kuolevat matkalla maanosaamme. Tiedämme, että monet luvattomat ihmiset joutuvat hyväksikäytetyiksi ja elävät surkeissa oloissa. Tämä ei ole Euroopan unionin arvoista. Niihin universaaleihin arvoihin, joita EU haluaa levittää kaikkialle maailmaan, sisältyy jokaisen ihmisen oikeus ihmisarvoiseen elämään. Tässä piilee häpeällinen ristiriita.
<P>
On järkevää, että EU saa yhteisen turvapaikka- ja maahanmuuttopolitiikan, mutta sen ei pidä tarkoittaa sitä, että valtiot, jotka haluavat valita tiukemman linjan ja metsästää ihmisiä eri tavoin, saisivat tehdä päätökset. Tällä vähennetään mahdollisuuksia löytää ihmisarvoinen elämä Euroopassa. Samalla on myös tärkeää, että epärehelliset työnantajat, jotka hyväksikäyttävät haavoittuvassa asemassa olevia henkilöitä, tietävät että rangaistuksia ja seuraamuksia voidaan määrätä kaikkialla EU:ssa.
<P>
Myönnän, että mietintö on vaikea tasapainotus, ja ymmärrän jäsen Catanian perustelut varaukselleen. Kompromissi on kuitenkin askel oikeaan suuntaan, vaikka meilläkin on mielipiteitä esimerkiksi työnantajan ilmoitusvelvollisuudesta.
<P>
Jäsen Segelströmille haluan sanoa, ettei Ruotsin hallitus ole konservatiivinen. Meillä on neljän puolueen hallitus, jossa on voimakkaita liberaaleja osatekijöitä.
<SPEAKER ID="080" NAME="Maria da Assunção Esteves" AFFILIATION="PPE-DE">
(PT) Favan mietinnöllä edistetään ja inhimillistetään maahanmuuttolainsäädäntöä. Se antaa meille moraalisen vakuutuksen, jonka olimme itsellemme velkaa palauttamista koskevasta direktiivistä. Yleisellä laittomien maahanmuuttajien työllistämiskiellolla sekä vältetään maahanmuuton laajalle levinnyt laittomuus että ennen kaikkea hyväksikäyttömahdollisuus ja ihmisen kurjasta asemasta hyötyminen, joka yleensä liittyy tämän kaltaiseen työhön.
<P>
Ensimmäinen olennainen seikka Favan mietinnössä on se, että siinä kyseenalaistetaan se ajattelumalli, jonka mukaan laittomat maahanmuuttajat helposti mutta tuomittavasti syyllistetään, ja esitetään järjestelmällinen vastaus, jonka mukaan valtio ja työnantaja ovat yhtä lailla vastuullisia. Tähän asti maahanmuuttopolitiikkojen suurin epäkohta on ollut se, ettei laittomien maahanmuuttajien järkyttävää tilannetta ole otettu tasapuolisesti huomioon, kun oikeusjärjestelmiemme painotus on kohdistunut heihin ja heidän asemaansa pikemminkin rikollisina kuin uhreina.
<P>
Toinen olennainen seikka mietinnössä on se, että siinä tuodaan eurooppalaiseen julkiseen keskusteluun valtion ja yritysten jaetun vastuun moraali. Työnantajien velvoite tarkistaa etukäteen työntekijän oleskeluluvan tilanne on sikäli merkittävä, että se antaa yksityiselle sektorille toimivaltaa, mitä Euroopan unioni ei ole kovin usein kokeillut. Olemme tyytyväisiä tähän toimivaltaan, sillä laillisuuden ja julkisen moraalin puolustaminen ei ole vain valtion, vaan jokaisen tehtävä. Mietinnössä raivataan näin tietä uudelle poliittiselle menetelmälle, jota olisi sovellettava muissakin mietinnöissä.
<P>
Kolmas seikka - sattumalta kaikkein merkityksellisin - on ratkaiseva päätös erottaa toisistaan palkkasaatavien maksuvelvoite oleskelun laillisuutta koskevasta ongelmasta. Se muodostaa yksinkertaisen universaalin moraalikäsitteen julkilausuman, jonka mukaan inhimillisyys tulee ennen oikeusjärjestelmän sääntöjä ja ylittää ne.
<P>
Siispä onnittelen jäsen Favaa.
<SPEAKER ID="081" NAME="Javier Moreno Sánchez" AFFILIATION="PSE">
(ES) Arvoisa puhemies, aluksi haluan kiittää esittelijäämme Claudio Favaa hänen tekemästään kovasta työstä yhteisen kannan löytämiseksi neuvoston kanssa. Tulokseen sisältyy monia parlamenttimme ehdottamia parannuksia.
<P>
Tämän direktiivin avulla osoitamme jälleen sitoutuneemme kehittämään yhteistä maahanmuuttopolitiikkaa, joka perustuu globaaliin lähestymistapaan. Direktiivin tavoite on selvä: taistella mafiaryhmittymiä vastaan, kriminalisoida häikäilemättömät työnantajat ja suojella hyväksikäytettyjä maahanmuuttajia, joilla ei ole minkäänlaista sosiaaliturvaa.
<P>
Haluamme poistaa nälkäpalkat, jotka ovat epäreiluja maahanmuuttajille ja jotka lisäksi vääristävät keskipalkkoja, varsinkin rakennusalalla, maataloudessa, kotipalveluissa ja hotellialalla.
<P>
Toimenpiteet edellyttävät paljon rohkeutta ja poliittista tahtoa, sillä kyseessä ovat monien edut ja harmaassa taloudessa pyörivät suuret rahamäärät. Erityisesti vaikeina aikoina on tärkeämpää kuin koskaan hallita maahanmuuttovirtoja älykkäästi ja avokätisesti, mutta vastuullisesti.
<P>
Olisi helppo antaa periksi houkutukselle olla valvomatta harmaata taloutta. Emme voi katsoa toisaalle ja jättää noin kahdeksaa miljoonaa laitonta maahanmuuttajaa puolustuskyvyttömiksi orjuutta lähentelevissä työoloissa.
<P>
Hyvät kollegat, jos haluamme direktiivin olevan tehokas, tarvitaan tiukkoja tarkastuksia ja taloudellisia seuraamuksia, vakavimmissa tapauksissa myös rikosoikeudellisia seuraamuksia, sillä nämä toimivat työnantajien pelotteina.
<P>
Näin onnistumme pienentämään harmaata taloutta ja poistamaan laittoman työnteon mahdollisuudesta muodostuvan maahanmuuttokannustimen. On tehtävä selväksi, että ainoa keino päästä työhön Eurooppaan on laillinen työnteko. Tämän vuoksi haluamme edistää yleistä lähestymistapaa ja, arvoisa komission jäsen Barrot, kehotamme komissiota ottamaan mahdollisimman pian käyttöön uudet siniset kortit kaikkia työntekijöitä varten.
<SPEAKER ID="082" NAME="Marek Aleksander Czarnecki" AFFILIATION="ALDE">
(PL) Laittoman työpaikan helppo saatavuus on aiheuttanut sen, että Euroopan unionissa on useita miljoonia laittomia maahanmuuttajia. Laiton työnteko, hyvin usein hyväksikäyttöoloissa, johtaa kyseisen alan palkkojen laskuun ja vaarantaa yritysten välisen kilpailun. Lisäksi rekisteröimättömillä työntekijöillä ei ole sairausvakuutusta eikä eläkeoikeuksia. On siis ehdottoman tärkeää perustaa mekanismeja, joiden avulla hyväksikäytetyt työntekijät voivat valittaa joko suoraan työnantajastaan tai kolmannen osapuolen kautta.
<P>
Kiinnitän huomionne myös siihen, että direktiivin soveltamisalan olisi katettava myös EU:ssa laillisesti oleskelevat työntekijät, erityisesti EU:hun vuosina 2004 ja 2007 liittyneiden jäsenvaltioiden kansalaiset, joihin edelleen sovelletaan siirtymävaiheen määräyksiä, jotka rajoittavat heidän laillista työntekoaan.
<SPEAKER ID="083" NAME="Marie Panayotopoulos-Cassiotou" AFFILIATION="PPE-DE">
(EL) Arvoisa puhemies, arvoisa komission varapuheenjohtaja, tämänpäiväinen ehdotus on osa yleistä pyrkimystä löytää ratkaisu Euroopan unionin maahanmuuttopolitiikkaan, jonka meidän kaikkien on myönnettävä olevan epärehellistä. Epärehellistä siksi, että pyrimme korjaamaan tiettyjä politiikan näkökohtia sinisellä kortilla, päätöksellä laittomien työntekijöiden palauttamisesta, tämänpäiväisellä päätöksellä rangaista laittomien työntekijöiden työnantajia, mutta nämä ovat vain joitakin näkökohtia ongelmasta, jota pyrimme korjaamaan.
<P>
Emme tietenkään voi ymmärtää, kuinka laiton työntekijä ottaa vastaan työn ja hänet vastaanottava henkilö, joka korvaa hänen oleskelunsa ja elinkustannuksensa, joutuu viime kädessä rangaistavaksi. Tämä on looginen ristiriita, joka meidän on katettava ihmisarvoisen työn määräämin ehdoin. Kaikkien 27 jäsenvaltion lainsäädännössä kielletään laiton ja pimeä työ, varsinkin kaksinkertainen mielettömyys, jossa laittomasti jäsenvaltioon saapunutta hyväksikäytetään laittomasti. Ongelma on siis monimutkainen, ja saavutettuun kompromissiin sisältyy tietenkin paljon puutteita. Yksi tällainen ongelma ovat työntekijät, joita ihmiset käyttävät sanotaanko hyväntekeväisyystarkoituksessa, ja tarjoavat tietenkin työtä, mutta samalla elinkeinon. Kuinka näille työntekijöille käy? Kuinka he elävät loppuelämänsä laittomassa tilanteessaan, kun naapurimaat eivät ole suostuneet maahanmuuttajien palauttamiseen?
<SPEAKER ID="084" NAME="Donata Gottardi" AFFILIATION="PSE">
(IT) Arvoisa puhemies, arvoisa komission jäsen, hyvät kollegat, kuten hyvin tiedämme täällä parlamentissa, kompromisseja on analysoitava erottamalla toisistaan hyvät ja huonot puolet ja on päästävä yleiseen näkemykseen, jossa otetaan huomioon rajoitukset sekä lainsäädännöllinen ja poliittinen konteksti.
<P>
Työllisyysalalla direktiivin, josta huomenna äänestämme, merkittävä tekijä on mielestämme myönteinen yleiskäsitys monissa näkökohdissa. Myönteisiin seikkoihin sisältyy sellaisen palkkasaatavien määritelmän sisällyttäminen, joka mahdollistaa vertailun laillisiin työsuhteisiin, menettelytaakan keventäminen koti- ja hoivatyön osalta sekä ihmiskaupan ja hyväksikäytön uhrien ja erityisesti alaikäisten suojelua koskevien yhteisön säännösten yhdistäminen ja vahvistaminen. Pyrkimys olla pitämättä aliurakointia koskevaa säännöstä ennakkotapauksena on myös tärkeä.
<P>
Joitakin epäilyksiä on edelleen työnantajaketjun vastuusta sekä niistä vaikeuksista, joita työntekijät kohtaavat palkkasaataviensa kanssa ennen maasta poistumistaan. Kysymys ei ole täysin epäselvä, mutta koska direktiivi on tiiviisti yhteydessä palauttamista koskevaan direktiiviin, sen mahdollisuudet ovat rajatut niiden laittomien työntekijöiden ja työnantajien tilanteessa, jotka eivät ole löytäneet laillisia työllistämiskeinoja.
<P>
Luottamustani siihen, että hyväksymme asiakirjan ensimmäisessä käsittelyssä, ei heikennä se, että tuon esiin joitain vaaroja: vaaran, että parlamentin työ edelleen kärsii kansallisten hallitusten painostuksesta, ja vaaran, että vahvistamme Euroopan kuvaa pahana äitipuolena.
<SPEAKER ID="085" NAME="Patrick Gaubert" AFFILIATION="PPE-DE">
(FR) Arvoisa puhemies, tämä direktiiviluonnos on hyvin tärkeä laittoman maahanmuuton torjunnan kannalta ja ratkaiseva yhteisen maahanmuuttopolitiikan luomiselle. Me kaikki tiedämme, että pimeä työ on tärkein houkutin tuhansille naisille ja miehille, jotka ylittävät rajamme joka päivä etsiessään ihmisarvoista työtä ja keinoa syöttää perheensä.
<P>
Todellisuudessa he usein löytävät työnantajia, jotka hyödyntävät ja hyväksikäyttävät heidän haavoittuvaa tilannettaan ja tietämättömyyttään oikeuksistaan hyväksikäyttääkseen ja hyödyntääkseen heitä halpana työvoimana. Tätä me tarkoitamme nykyajan orjuudella.
<P>
Meidän ei pidä peitellä sitä, että ilmiö koskee myös henkilöitä, Euroopan tai kolmansien maiden kansalaisia, jotka työskentelevät ja oleskelevat luvallisesti, mutta jäävät direktiivin soveltamisalan ulkopuolelle, sillä se on osa laittoman maahanmuuton torjuntaa.
<P>
Ei myöskään ole kyse niiden naisten ja miesten syyllistämisestä, jotka ovat usein hyvässä uskossa, mutta joutuvat epärehellisten verkostojen tai työnantajien uhreiksi. Tämän tekstin tavoitteena on oltava juuri näiden haavoittuvien henkilöiden suojeleminen ja sen varmistaminen, että heidän perustavaa laatua olevia perusoikeuksiaan kunnioitetaan; juuri tämä on saavutetun kompromissin ilmoitettu kunnianhimoinen tavoite.
<P>
Meidän ei pidä yleistää tätä koskemaan kaikkia työnantajia emmekä tietenkään voi kohdella henkilöä, joka työllistää toisen hyvässä uskossa ja uskoo tämän työskentelevän ja oleskelevan laillisesti, samalla tavalla kuin niitä, jotka pyrkivät käyttämään hyväksi näiden henkilöiden tilannetta.
<P>
Meidän on oltava tiukkoja ja lähetettävä selvä viesti. Tarvitaan rohkeita säännöksiä, joita sovelletaan tunnollisesti. Hyväksymällä tämän tekstin me lähetämme kaksi selvää viestiä. Toinen viesti on työnantajille, joille kerromme, etteivät he voi jatkaa tämän haavoittuvan työvoiman hyväksikäyttöä, joten heidät todella saadaan luopumaan laittomien maahanmuuttajien työllistämisestä. Toinen viesti on niille tuhansille maahanmuuttajaksi haluaville, jotka Euroopan tiukat työllistymisedellytykset lannistavat.
<P>
Kiitän varjoesittelijöitä ja esittelijää ja toivon monien muiden tavoin, että teksti on pian käytettävissä laittoman maahanmuuton torjuntaan ja näin maahanmuuton edistäminen...
<P>
(Puhemies keskeytti puhujan.)
<SPEAKER ID="086" NAME="Genowefa Grabowska" AFFILIATION="PSE">
- (PL) Arvoisa puhemies, haluan aluksi kiittää esittelijää. Tiedän, ettei kompromissiratkaisun saavuttaminen ollut helppo tehtävä, kun on otettava huomioon kansallisten työmarkkinoiden edut ja samalla suojeltava maahanmuuttajia hyväksikäytöltä. Jäsen Favaa on todellakin kehuttava.
<P>
Matkustin Italian Foggiaan heti, kun niin kutsutut työleirit paljastuivat. Leireillä niin unionin kansalaiset kuin laittomat maahanmuuttajatkin elivät ja toimivat kauhistuttavissa oloissa. Minulla on pysyvästi mielessäni heidän elin- ja työolonsa. Siellä todellakin kuoltiin usein nälkään ja julmaan epäinhimilliseen kohteluun. Olen hyvin tyytyväinen tähän direktiiviin, koska sillä saadaan työsuhteista lopultakin säädyllisiä. Se on voitto ahneista työnantajista, näiden voitontavoittelusta, halvasta ja usein vangitusta työvoimasta ja laittomien maahanmuuttajien hyväksikäytöstä.
<P>
Jotta direktiivi tulee voimaan, kaikkien jäsenvaltioiden on pantava se täytäntöön. Paradoksaalisesti niiden sisäisessä lainsäädännössä laitonta työntekoa pidetään rangaistavana tekona, rikoksena. Lainsäädäntö ei kuitenkaan toimi. Tämän vuoksi meidän on tehtävä kaikkemme direktiivin täytäntöönpanemiseksi. Kaikkien tarvittavien oikeusmekanismien on oltava saatavilla, jotta yhtään tällaista surullista tapausta ei enää tapahdu.
<P>
Seuraavaksi osoitan sanani parlamentin Yhdistynyttä kuningaskuntaa edustaville jäsenille, ja pyydän heitä kertomaan kotimaansa työnantajille, että maahanmuuttajien laiton työllistäminen on rikos. Älkää valittako, että unioni...
<P>
(Puhemies keskeytti puhujan.)
<SPEAKER ID="087" NAME="Jörg Leichtfried" AFFILIATION="PSE">
(DE) Arvoisa puhemies, mietinnön merkittävin tulos on se, että sen myötä rangaistaan sekä laittomasti työskenteleviä kolmansien maiden kansalaisia että heidän työnantajiaan. Meidän on muistettava - ja tämä on todellakin rikollista - että näitä ihmisiä hyväksikäytetään usein jopa Euroopan kaltaisessa etenevässä valtioliitossa. Joku tekee heillä suuria voittoja. Heillä ei ole oikeutta terveydenhoitoon tai eläkkeisiin ja he elävät jatkuvassa kiinnijäämisen ja kotimaahan palauttamisen pelossa.
<P>
Tämän vuoksi katson, että toinen hyvin tärkeä seikka on mahdollisuus tulevaisuudessa määrätä seuraamuksia laittomia maahanmuuttajia hyväksikäyttäville työnantajille. Sakkojen, karkottamiskustannuksista vastaamisen, julkisen rahoituksen tai tuen perumisen tai jopa yrityksen väliaikaisen sulkemisen kaltaiset toimenpiteet ovat mielestäni kiireellisesti tarpeen tilanteen muuttamiseksi. Yksittäisen jäsenvaltion säännölliset ja tehokkaat tarkastukset ovat tietenkin myös hyvin tärkeitä tässä, ja niihin liittyy mahdollisuus vaatia vero- ja sosiaaliturvamaksujen maksaminen takautuvasti.
<P>
Eurooppa, jossa toiset hyväksikäyttävät toisia, ei ole aidosti sosiaalinen Eurooppa. Uskon, että tämä direktiivi on askel oikeaan suuntaan. Kiitän esittelijää hänen tekemästään erinomaisesta työstä. Tämä ei kuitenkaan missään tapauksessa saa olla viimeinen askeleemme.
<SPEAKER ID="088" NAME="Daciana Octavia Sârbu" AFFILIATION="PSE">
(RO) Minusta tämä lainsäädäntöaloite on tervetullut aikana, jona kolmansista maista tulevat työntekijät muodostavat huomattavan prosentuaalisen osuuden Euroopan unionin työvoimasta, minkä vuoksi laiton maahanmuutto on huolestuttavaa. Tämän vuoksi haluan korostaa tarvetta laatia lainsäädäntökehys, joka antaa meille mahdollisuuden määrittää entistä selkeämmin Euroopan unionissa laittomasti oleskelevien kolmansista maista lähtöisin olevien maahanmuuttajien työnantajille määrättävät seuraamukset, sillä laiton työnteko on hälyttävä ongelma yhteisön tasolla ja maahanmuuttajatyövoiman hyväksikäyttö on totta.
<P>
Meidän on myös tiedostettava, että jotkut työnantajat kasvattavat voittojaan palkkaamalla luvattomia maahanmuuttajia välttäen näin sosiaaliturvamaksujen ja valtion verojen maksamisen. Meidän on myös varmistettava, että tällaisesta toiminnasta rangaistaan asianmukaisesti.
<P>
Tämän vuoksi jokaisen yksittäisen valtion on toteutettava toimenpiteitä laittoman työnteon torjumiseksi, entistä suuremman suojelun tarjoamiseksi maahanmuuttajille sekä säännöllisten tarkastusten järjestämiseksi, erityisesti niillä liiketoiminnan aloilla, joilla maahanmuuttajien oletetaan työskentelevän. Haluamme myös, että pääsyä Euroopan työmarkkinoille valvotaan ja että maahanmuuttajien oikeuksia kunnioitetaan. Tämän vuoksi kehotamme jäsenvaltioita toteuttamaan kaikki tarvittavat toimenpiteet entistä tehokkaamman yhteistyön varmistamiseksi sekä tietojen vaihdon helpottamiseksi toimivaltaisten kansallisten viranomaisten välillä.
<SPEAKER ID="089" NAME="Yannick Vaugrenard" AFFILIATION="PSE">
(FR) Arvoisa puhemies, aluksi haluan kiittää jäsen Favaa hänen erinomaisesta työstään, jonka ansiosta voimme hyväksyä direktiivin maassa laittomasti oleskelevien kolmansien maiden kansalaisten työnantajiin kohdistettavien seuraamusten säätämisestä.
<P>
Haluan kuitenkin kiinnittää huomionne nykytilanteen monimutkaisuuteen. Meidän on laadittava lainsäädäntöä, jossa huomioidaan tämä monimutkaisuus.
<P>
Kaikkialla Euroopan unionissa työn tilaajat turvautuvat aliurakointiketjuun, käyttäen jäsenvaltioiden aliurakoitsijoita tietämättä, tekevätkö näiden työntekijät laillista työtä. Tekstiin ehdotettiin tarkistusta, jonka mukaan aliurakoitsijoiden työntekijöiden laillinen tilanne olisi tarkastettava. Miksi sitä ei sisällytetty tekstiin?
<P>
Säädetään myös, että pääurakoitsija on vastuussa palkanmaksusta, mutta vain jos tämä tietää aliurakoitsijan työllistävän laittomia maahanmuuttajia. No, ei kukaan tilauksen tekijä oma-aloitteisesti tule myöntämään syyllisyyttään.
<P>
Lopuksi maailman paraskaan direktiivi ei ole tehokas ilman todellisia tarkastusmekanismeja. Tarkastuksia voitaisiin parantaa, jos jokaisessa jäsenvaltiossa olisi enemmän laajan toimivallan omaavia työvoimatarkastajia.
<P>
On hyvin tärkeää, että suunnittelemme entistä tiukemman oikeudellisen arsenaalin mahdollisimman pian, jotta tilaajat julistetaan täysin vastuullisiksi aliurakoitsijan tekemistä virheistä.
<P>
Meidän ei pidä sulkea silmiämme tiettyjen talouden alojen tunnetuilta käytännöiltä, jotka ovat osallisia järjestäytyneen laittoman maahanmuuton verkostojen toiminnassa.
<SPEAKER ID="090" NAME="Richard Falbr" AFFILIATION="PSE">
(CS) Arvoisa puhemies, haluan tämän mietinnön yhteydessä kiinnittää huomiota nykyisen kriisin osalta ilmenneeseen kiireelliseen ongelmaan. Joissakin valtioissa - myös kotimaassani - todistetaan nyt työvoiman välitysyritysten työntekijöiden joukkoirtisanomisia. Heistä suurin osa on lähtöisin Itä-Euroopan ja Aasian valtioista. Heistä on tullut laittomia työntekijöitä. Irtisanomisen jälkeen he ovat vailla tukea, joten heistä tulee niin kutsuttujen yrittäjien pelinappuloita, jotka käyttävät heitä vielä rankemmin hyväksi kuin välitysyritykset. Samalla haluan korostaa, että monissa jäsenvaltioissa työvoimatarkastajien henkilöresurssit eivät todellakaan ole riittäviä. Mikään ei muutu ellemme perusta perusteellisesti koulutettua ja hyvin varustettua tarkastajaverkostoa, joka tuntee työlainsäädännön ja yhteisön direktiivit.
<P>
Vaikka yhteisön toimielimet nyt ovat sopineet joistakin liiketoiminnan normeista, jäsenvaltioista kuuluu aina parku kun samaa yritetään vähänkään tehdä sosiaalilainsäädännön alalla. Perinteisiin, toissijaisuusperiaatteeseen ja vastaaviin vetoaminen tilanteessa, jossa työntekijöitä hyväksikäytetään häikäilemättä Euroopan unionissa, on naurettavaa ja tekopyhää. Tästä syystä olen tyytyväinen kaikkiin pyrkimyksiin asettaa syytteeseen ja määrätä seuraamuksia, kun kyse on laittomien maahanmuuttajien työnantajista. Kiitän jäsen Favaa.
<SPEAKER ID="091" NAME="Corina Creţu" AFFILIATION="PSE">
(RO) Laiton työnteko keskittyy tietyille aloille, joilla tehtävät eivät oletettavasti edellytä ammattitaitoa, kuten rakennusala, maatalous, puhtaanapito sekä hotelli- ja ateriapalvelut. Näillä aloilla käytetään hälyttävän paljon laitonta työvoimaa. Erityisesti kriisiaikoina työnantajat pyrkivät kiertämään lakia ja turvautuvat laittomaan työvoimaan säilyttääkseen voittonsa tai yksinkertaisesti selvitäkseen markkinoilla.
<P>
Nyt tarkasteltavana oleva asiakirja merkitsee askelta eteenpäin laittoman työnteon vähentämiseksi, jolla on paljon kielteisiä vaikutuksia verotuksen ja sosiaalialan näkökulmasta. On hyvä ajatus rangaista kolmansien maiden kansalaisten laittomasta työnteosta, mutta meidän on muistettava, että sama vitsaus kiusaa myös Euroopan unionin vähiten kehittyneiden jäsenvaltioiden kansalaisia. Työnantajat hyväksikäyttävät myös romanialaisia Euroopan unionissa.
<P>
Mietinnön tekstistä totean, että haluaisin vahvempia seuraamuksia työmarkkinoiden välitysyritysten rankaisemiseksi.
<SPEAKER ID="092" NAME="Sebastiano Sanzarello" LANGUAGE="IT">
Arvoisa puhemies, hyvät kollegat, katson, että tarkastelemme tätä asiaa erityisen herkkänä aikana.
<P>
Kansainvälinen talouskriisi on ajanut tai ajaa pahimmassa kriisissä olevat valtiot käyttämään laitonta työvoimaa, lähes aina laittomia maahanmuuttajia, erityisesti jo mainituilla rakennusalan, maatalouden ja muiden kaltaisilla erityisaloilla. Tämä kannustaa laittomaan maahanmuuttoon, joka johtaa kaikkien tuntemiin murhenäytelmiin. Ei siis ole yllättävää, että laiton maahanmuutto lisääntyy valtavasti, ja tänään ja huomenaamulla me käsittelemme täällä parlamentissa Lampedusan ja muiden raja-alueiden ongelmia.
<P>
Toimenpide on siis täysin oikea-aikainen. Katson tämän vuoksi, että työnantajille määrätyt seuraamukset toimivat varmasti lisäpelotteina, sillä nyt jo on käytössä seuraamuksia laittomasta työnteosta, erityisesti laittomien maahanmuuttajien. Seuraamukset toimivat lisäpelotteina työnantajille.
<P>
Olemme kuulleet, että laitonta työtä tekee kahdeksan miljoonaa laittomasti maassa oleskelevaa. On oletettava, että näiden toimenpiteiden tullessa voimaan kaduilla on kahdeksan miljoonaa laitonta maahanmuuttajaa, ja meidän on käsiteltävä asiaa. Minusta tämä on ongelma, joka meidän on aika tunnustaa, sillä muuten laittomasti itsensä elättävät, jotka kuitenkin elättävät itsensä, joutuvat työnantajiensa virallisesti laittomiksi ilmoittamiksi, kun työnantajat eivät enää voi majoittaa heitä. Meillä tulee olemaan valtava ongelma, kun meidän on karkotettava kahdeksan miljoonaa ihmistä ja autettava heitä. Minusta tämä on asia, jota on tarkasteltava etukäteen - lopetan kyllä, sillä havaitsen ylittäneeni aikani. Meidän on tarkasteltava huolellisesti työntekijöiden väliaikaiseen vuokraamiseen liittyviä ongelmia, erityisesti maatalousalalla, ja meidän on kevennettävä byrokratiaa helpottaaksemme heidän sopeutumistaan ja hyväksyntää.
<SPEAKER ID="093" NAME="Zuzana Roithová" AFFILIATION="PPE-DE">
(CS) Arvoisa puhemies, laiton työnteko koskee sekä niitä viidestä kymmeneen miljoonaa työntekijää että erityisesti näiden työnantajia. Toisin kuin mietinnön laatija, katson, että ongelma koskee sekä kolmansista maista lähtöisin olevia laittomia maahanmuuttajia että myös miljoonia Euroopan unionin kansalaisia, jotka tekevät tilapäisiä töitä verottomasti ja joiden palkasta työnantajat eivät vähennä sosiaaliturvamaksuja. Laittoman työnteon lisääntyminen vaarantaa vakavasti taloudellisen kilpailun. Yksi tehokas keino, joka jäsenvaltioilla olisi käytettävissä, olisi työllistämisen verotaakan keventäminen. Kannatan kuitenkin myös komission ehdotusta työnantajille määrättävien seuraamusten yhdenmukaistamisesta, sillä uskon, että pääasiassa rikoksen uusiviin työnantajiin suunnatut johdonmukaiset seuraamukset rajoittavat laittoman työn saatavuutta ja näin myös laittomien maahanmuuttajien määrää. Se myös vähentää sosiaalista syrjäytymistä sekä jossain määrin kolmansien maiden kansalaisten hyväksikäyttöä. Pelkään kuitenkin ongelmia, kun velvollisuus tarkastaa työntekijän oleskeluluvat asetetaan työnantajille.
<SPEAKER ID="094" NAME="Janusz Onyszkiewicz" AFFILIATION="ALDE">
- (PL) Arvoisa puhemies, haluan palata niille työnantajille määrättäviin seuraamuksiin, joiden aliurakoitsijat työllistävät laittomia työntekijöitä. Olen tästä säännöksestä hyvin huolissani, sillä työnantaja ei voi tarkistaa, työllistääkö aliurakoitsija tällaisia henkilöitä. Olisiko työnantajan haudottava tällaisia epäilyjä, ja mihin toimiin hänen sitten on ryhdyttävä? Onko hänen sitten ilmoitettava asiasta poliisille vai lakkautettava sopimus? Jos sopimus irtisanotaan, työnantaja on vaarassa joutua oikeuteen, ja sitten on perusteltava syyt sopimuksen purkamiseen. Työnantaja ei ole sellaisessa asemassa, että kykenee esittämään asiasta näyttöä. Toistan tämän vuoksi säännöstä koskevan vakavan huoleni. Säännös voi hyvin osoittautua hyödyttömäksi. Se voi myös johtaa työnantajille epäreilusti ja perusteettomasti määrättyihin seuraamuksiin.
<SPEAKER ID="095" NAME="Colm Burke" AFFILIATION="PPE-DE">
(EN) Arvoisa puhemies, olen tyytyväinen mietintöön, sillä meidän on tuotava esiin tämä ongelma ja puututtava siihen, että työnantajat hyväksikäyttävät laittomia maahanmuuttajia. Olen saanut valituksia vaalipiiristäni, joten olen tyytyväinen toimiin tässä asiassa.
<P>
Tällä on paljon haitallisia vaikutuksia, kuten maahanmuuttajien hyväksikäyttö alipalkattuina tai joissain tapauksissa ilman palkkaa. Tästä syntyy kielteisiä paineita laillisesti oleskelevien työntekijöiden palkkoihin ja kilpailu vääristyy työlainsäädäntöä noudattavien ja sitä kiertävien yritysten välillä.
<P>
Lopuksi, jos haluamme tehdä lopun tästä laittomasta käytännöstä jäsenvaltioissa, meidän on tehtävä selväksi, ettei kyse ole pelkästään työntekijöiden oikeuksista vaan myös kilpailusta.
<SPEAKER ID="096" NAME="Genowefa Grabowska" AFFILIATION="PSE">
(PL) Arvoisa puhemies, haluan palata puheenvuorossani esittämääni huomautukseen ja selittää, mitä halusin ilmaista Euroopan parlamentin Yhdistynyttä kuningaskuntaa edustaville jäsenille, jotka valittavat, että direktiivi on interventionistinen ja merkitsee jäsenvaltioiden sisäisiin asioihin puuttumista. Itse asiassa asioihin puuttumisen sijaan sillä todellakin pannaan asiat järjestykseen.
<P>
Halusin sanoa Euroopan parlamentin Yhdistynyttä kuningaskuntaa edustaville jäsenille, jotka ovat valittaneet tästä, että heidän on lähestyttävä kotimaansa työnantajia ja varmistettava, että maahanmuuttajien oikeuksia kunnioitetaan ja että Yhdistyneen kuningaskunnan alueella laittomasti oleskelevia henkilöitä ei oteta töihin. Sitten voimme kaikki olla samaa mieltä siitä, että tämä on hyvä direktiivi.
<SPEAKER ID="097" NAME="Czesław Adam Siekierski" AFFILIATION="PPE-DE">
(PL) On sanottu, että maahanmuutto voisi olla yksi keino lieventää demografisen kriisin kielteisiä seurauksia. On hyvin tärkeää rohkaista kolmansien maiden kansalaisia tulemaan unionin alueelle töihin. Meitä kiinnostavat kuitenkin vain laillinen oleskelu ja laillinen työnteko. Laittomat ulkomaiset työntekijät merkitsevät talousarviotappioita ja vääristävät yritysten välistä tervettä kilpailua. Eniten laittomien työntekijöiden työstä hyötyvät työnantajat. Heistä saa helposti halpaa työvoimaa. Kolmansista maista lähtöisin olevat ulkomaalaiset tekevät useimmiten kaikkein raskaimpia ja huonoimmin palkattuja töitä. Koska he ovat vaikeassa tilanteessa, he ovat valmiita tekemään mitä vain, mitä työnantaja heiltä pyytää. Viimeksi mainitut hyväksikäyttävät usein heidän epätoivoaan. Nämä henkilöt ovat huonosti palkattuja, ja sen lisäksi he työskentelevät ilman minkäänlaista sosiaaliturvaa tai sairausvakuutusta ja ovat jatkuvan kotimaahan karkottamista koskevan uhan alla. Unionin olisi helpotettava maahanmuuttajien työllistymistä, ja meidän olisi toimittava sen mukaisesti. Ajattelen nyt esimerkiksi ukrainalaisten työntekoa Puolassa.
<SPEAKER ID="098" NAME="Jacques Barrot">
komission varapuheenjohtaja. - (FR) Arvoisa puhemies, minusta tämä hyvin mielenkiintoinen keskustelu, josta kiitän kaikkia puheenvuoron käyttäneitä, on osoittanut, että parlamentissa on laaja yksimielisyys tarpeesta kohdistaa lainsäädäntöä työnantajiin, jotka palkkaavat ja hyvin usein hyväksikäyttävät laittomia maahanmuuttajia.
<P>
Korostan parlamentille, että komission toteuttama vaikutustenarviointi osoitti, että nykyiset seuraamukset eivät takaa sääntöjen noudattamista. Direktiivillä parannetaan tätä tilannetta velvoittamalla jäsenvaltiot ottamaan käyttöön yhtäläiset seuraamukset ja varmistamaan niiden tehokas soveltaminen. Tämän istunnon alussa korostin myös, että komissio seuraa tarkastuksia, joita jäsenvaltioiden on toteutettava.
<P>
Kiitän vielä kerran jäsen Favaa ja parlamenttia siitä, että tämä kompromissi on nyt mahdollinen. Minusta se vaikuttaa hyvältä ensiaskeleelta.
<P>
Korostan myös, että direktiivi on osa Euroopan unionin yhteisen maahanmuuttopolitiikan kehystä. Meidän on tietenkin torjuttava laitonta maahanmuuttoa ja ihmiskauppaa. Tämä on tämän päivän aihe, mutta meidän on myös korostettava laillisen maahanmuuton etuja. Lokakuussa 2007 esitettyjen hyvin ammattitaitoisten maahanmuuttajatyöntekijöiden sinistä korttia ja maahanmuuttajien oikeuksia koskevaa yhdistelmälupaa koskeneiden kahden ehdotuksen lisäksi komissio esittää keväällä 2009 kolme muuta lailliseen maahanmuuttoon liittyvää direktiiviluonnosta kausityöntekijöihin sovellettavista yhteisistä säännöistä, koska he eivät tavallisesti ole ammattitaitoisia, yrityksissä siirretyistä henkilöistä ja palkallisesta harjoittelusta.
<P>
Lisään vielä, että Euroopan parlamentille ja Tukholman ohjelman valmistelujen ja täytäntöönpanon yhteydessä esittämänsä sitoumuksen mukaisesti komissio tarkastelee, tarvitaanko muita maahanmuuttavia työtekijöitä varten lainsäädäntöä.
<P>
Siinäpä se. Minusta oli tarpeellista asettaa tämä direktiiviehdotus maahanmuutto- ja turvapaikkasopimuksen yleiseen kontekstiin. Halusin esittää sen parlamentille osoittaakseni, että toiveenne on toteutettu. Kiitän myös tästä laadukkaasta keskustelusta.
<SPEAKER ID="099" NAME="Claudio Fava" LANGUAGE="IT">
Arvoisa puhemies, hyvät parlamentin jäsenet, pidän komission jäsenen esittämiä huomautuksia ja toiveita tervetulleina. Minusta parlamentti on todennut varsin selvästi - eikä pelkästään tänään - että tarvitaan laillista maahanmuuttoa koskevia toimenpiteitä ja että maahanmuuttoa on tarkasteltava yleisessä kontekstissa, jossa ei pyritä pelkästään tuottamaan rankaisevia toimenpiteitä laitonta maahanmuuttoa vastaan.
<P>
Tässä me olemme myöhässä, emmekä tietenkään ole tyytyväisiä siihen, ettei perustamissopimuksissa anneta parlamentille valtaa osallistua laillista maahanmuuttoa koskevaan yhteispäätösmenettelyyn neuvoston kanssa. Oikeusperusta, joka pakottaa meidän nyt puhumaan vain lainsäädännöstä laittoman maahanmuuton torjumiseksi on minunkin mielestäni turhauttava, mutta tämän oikeusperustan mukaan meidän on toimittava.
<P>
Tämän todettuani katson, että tämänpäiväisellä mietinnöllämme tekstiin on lisätty artikloja, joilla todella suojellaan ulkomaalaisten työntekijöiden oikeuksia, myös laittomien maahanmuuttajien. Tarkoitan tällä hyväksikäytettyjen alaikäisten väliaikaista oleskelulupaa. Tarkoitan myös palkkaa. Vihdoinkin ilmaistaan selkeästi, ettei palkka voi olla matalampi kuin se, mikä lain mukaan kuuluu kaikille muille Euroopan kansalaisille. Tarkoitan myös ammattiliittojen asemaa, sillä ne voivat nyt ensimmäistä kertaa puolustaa ja edustaa ulkomaalaisia työntekijöitä, jopa laittomia työntekijöitä, hallinto- ja siviilioikeudellisissa tapauksissa.
<P>
Nämä ovat kaikki mielestäni perusteita sille, että voimme puhua palautetuista oikeuksista, askeleesta eteenpäin, ei taaksepäin, sekä direktiivistä, joka koskee vaikeaa ja arkaa aihetta, mutta tasapainoisesti, sillä parlamentti on hyvin valpas tasapainon suhteen.
<SPEAKER ID="100" NAME="Puhemies">
(IT) Keskustelu on päättynyt.
<P>
Äänestys toimitetaan keskiviikkona 4. helmikuuta 2009.
<P>
Kirjalliset kannanotot (142 artikla)
<SPEAKER ID="997" NAME="Carl Lang  " AFFILIATION="NI">
kirjallinen. - (FR) Tällä mietinnöllä on paljon ansioita.
<P>
Ensimmäinen on se, että se pyrkii olemaan informatiivinen. Siinä kerrotaan hälyttäviä tosiasioita laittoman maahanmuuton lisääntymisestä Euroopassa. Komission lukujen mukaan maahanmuuttajia arvioidaan olevan 4,5-8 miljoonaa henkilöä. Mietinnössä myös määritetään ne talouden alat, joille laiton työnteko on keskittynyt, nimittäin rakennusala, maatalous, puhtaanapito sekä hotelli- ja ateriapalvelut.
<P>
Sen toinen ansio on se, että sillä tehostetaan pimeän työn vastaista taistelua erityisesti tarjoamalla laittomien maahanmuuttajien työnantajille määrättävien taloudellisten ja rikosoikeudellisten seuraamusten mahdollisuus.
<P>
Valitettavasti mietinnöllä on paljon rajoitteita. Siinä ei puhuta mitään siitä, mitä toimenpiteitä olisi toteutettava ajoittaisten laittoman maahanmuuton virtojen pysäyttämiseksi. Siinä ei edes pohdita tarkastusten palauttamista sisärajoille.
<P>
Tällaisen yhteiskunnallisen ja taloudellisen kriisin aikana ja työttömyyden lisääntyessä suuresti unionin jäsenvaltioiden ensimmäinen vaatimus on työpaikkojen suojeleminen. Tämän toteuttamiseksi on tärkeää laatia kansallista ja yhteisön tason sosiaaliturvapolitiikkaa. Ranskalaiset työpaikat on varattava ranskalaisille ja eurooppalaiset työpaikat eurooppalaisille. Kansallisten ja yhteisön suosituimmuus- ja suojeluperiaatteiden soveltaminen on olennainen edellytys taloudelliselle ja yhteiskunnalliselle elpymiselle Euroopan unionin jäsenvaltioissa.
<SPEAKER ID="101" NAME="Rareş-Lucian Niculescu  " AFFILIATION="PPE-DE">
kirjallinen. - (RO) Kukaan ei voi esittää epäilyksiä laittomien maahanmuuttajien työnantajien rankaisemiseen tarkoitettujen toimenpiteiden tarpeellisuudesta ja oikea-aikaisuudesta. Edustamani valtio ei ole niin altis näille erityisille huolenaiheille, sillä se on edelleen pikemminkin laittoman maahanmuuton kauttakulkuvaltio.
<P>
Meidän on kuitenkin samalla tiedostettava tulevaisuuden uhat, joille altistumme. Itse mietinnöstä, olen tyytyväinen ehdotukseen komission vaatimien tarkastusten pakollisen prosentuaalisen osuuden poistamisesta. Prosentuaalinen osuus on liian suuri, ja se olisi omiaan vain lisäämään byrokratiaa ja aiheuttaisi valtavia julkisia menoja ilman varsinaista vaikutusta.
<SPEAKER ID="102" NAME="Maria Petre  " LANGUAGE="RO">
Aluksi haluan onnitella esittelijää hänen tekemästään hienosta työstä. Tiedämme kaikki, että 4,5-8 miljoonaa laitonta maahanmuuttajaa työskentelee Euroopan unionissa rakennusalan, maatalouden ja matkailun kaltaisilla aloilla.
<P>
Olen tyytyväinen siihen, että direktiivissä säädetään rikosoikeudellisista seuraamuksista rikoksen uusiville työnantajille, suuren määrän laittomasti oleskelevia henkilöitä työllistäville, ihmiskaupan uhreja tietoisesti työllistäville sekä alaikäisiä työllistäville.
<P>
Jäsenvaltioiden on myös perustettava mekanismi, joka antaa laittomille maahanmuuttajille mahdollisuuden tehdä valitus, jos nämä ovat esimerkiksi hyväksikäytön uhreja.
<P>
Meidän on muistettava se, että laittomasti täällä oleskelevat ovat jättäneet kotimaansa tarjotakseen perheilleen paremman tulevaisuuden. Yhä suurempi määrä lapsia jää odottamaan heitä. Toiset ovat ilman valvontaa, toiset isovanhempien tai naapureiden hoidossa, jopa laitoksissa.
<P>
Silloin kun lapset saapuvat tänne vanhempiensa mukana, meidän on tarjottava heille mahdollisuus osallistua opetusjärjestelmään ja sosiaaliturvaan, vaikka he oleskelisivatkin laittomasti.
<SPEAKER ID="103" NAME="Nicolae Vlad Popa  " AFFILIATION="PPE-DE">
kirjallinen. - (RO) Claudio Favan laatima mietintö on osa toimenpidepakettia, jolla pyritään torjumaan laitonta maahanmuuttoa koettamalla estää yrityksiä palkkaamasta laittomia maahanmuuttajia. Valitettavasti esittelijä korosti liikaa toimenpiteitä, joilla pyritään rankaisemaan työnantajia, ja tuki laittomien maahanmuuttajien oikeuksien laajentamista.
<P>
Koska on hyvin tärkeää säilyttää tasapaino työnantajille määrättävien seuraamusten osalta, pyrin ehdottamillani tarkistuksilla korostamaan niitä mietinnössä esitettyjä säännöksiä, joissa työnantajiin sovellettavat seuraamukset ovat liian ankaria ja joissa oli sen verran tulkinnanvaraa, että se olisi voinut johtaa väärinkäyttöön.
<P>
Samalla on kiinnitettävä erityistä huomiota maahanmuuttajien humanitaariseen tilanteeseen. Tämän vuoksi on hyvin tärkeää rohkaista jäsenvaltioita määräämään rikosoikeudellisia seuraamuksia vakavissa tapauksissa, kuten esimerkiksi kun työnantaja tietää työntekijän olevan ihmiskaupan uhri. Lisäksi mietinnössä esitetyt työnantajien tarkistus- ja ilmoitusvelvoitteet ovat riittäviä tekemään näistä vastuullisia tässä akuutissa ongelmassa, johon EU:ssa törmätään yhä useammin.
<SPEAKER ID="104" NAME="Bogusław Rogalski  " LANGUAGE="PL">
Jäsenvaltioiden on tehtävä tiiviimpää yhteistyötä laittoman maahanmuuton torjumiseksi vahvistamalla laittoman työteon vastaisia toimia Euroopan unionin jäsenvaltioiden tasolla. Yksi tärkeimmistä syistä, joka rohkaisee laittomia maahanmuuttajia matkustamaan EU:hun, on mahdollisuus saada työtä ilman tarvetta laillistaa asemaansa. Laittoman maahanmuuton ja laittoman oleskelun vastaisten toimien on toimittava pelotteena.
<P>
Laittoman maahanmuuton torjunnasta annettua direktiiviä olisi kuitenkin sovellettava tinkimättä kansallisesta lainsäädännöstä, jolla kielletään jäsenvaltioiden alueella laillisesti oleskelevien kolmansien maiden kansalaisten laiton työnteko. Työnteko on ristiriidassa heidän oleskelulupansa kanssa.
<P>
On myös tarkasteltava kolmansien maiden kansalaisten työnantajille määrättävien taloudellisten seuraamusten pienentämistä tapauksissa, joissa työnantaja on luonnollinen henkilö.
<P>
Yhteiset määritelmät, menetelmät ja normit laittoman maahanmuuton torjunnassa ovat ehdoton edellytys luotaessa yhteistä eurooppalaista maahanmuuttopolitiikkaa.
<SPEAKER ID="105" NAME="Andrzej Jan Szejna  " AFFILIATION="PSE">
kirjallinen. - (PL) Hyvät kollegat, aluksi haluan kiittää kaikkia direktiivin laatimiseen osallistuneita.
<P>
Unionin laittomien työntekijöiden määrää koskevat tilastot ovat hälyttäviä. Tarvitaan epäilemättä tiivistä yhteistyötä laittoman maahanmuuton torjumiseksi. Laittoman maahanmuuton tarkasteleminen on EU:n maahanmuuttoa koskevan strategian painopisteala.
<P>
Direktiiviluonnoksessa on kuitenkin vielä toivomisen varaa. Sen soveltamisala voisi olla laajempi ja se voisi kattaa myös EU:n alueella laillisesti oleskelevat kansalaiset, joiden työolot ovat hyvin epäsuotuisat. Olisi myös hyödyllistä laajentaa työnantajan määritelmää kattamaan myös työvoiman vuokrausyhtiöt ja työvoiman välittäjät. Puutteistaan huolimatta nyt tarkasteltavana oleva hanke ansaitsee kiitokset.
<P>
On totta, että vastuu laittomasta työnteosta on työnantajalla. Direktiivissä säädetään työnantajien hallinnollisista lisävelvoitteista ja useista erilaisista seuraamuksista, joita määrätään velvoitteiden noudattamatta jättämisestä. Tämä ei kuitenkaan tarkoita sitä, että direktiivissä olisi kyse ainoastaan työnantajien rankaisemisesta.
<P>
Haluan tehdä hyvin selväksi, että ensisijaisesti pyrimme torjumaan tilanteet, joissa ihmisiä hyväksikäytetään töissä. Ihmisten työllistäminen ihmisarvolle sopimattomissa ja epäinhimillisissä oloissa ilman oikeuksia ja perussosiaaliturvaa on tehtävä mahdottomaksi. Uskon, että tämä direktiivi on tärkeä laittoman työnteon kieltävän lainsäädännön vähimmäistason yhdenmukaistamisen saavuttamiseksi. Luotan myös siihen, että jäsenvaltiot panevat tehokkaasti täytäntöön nämä säännökset.
