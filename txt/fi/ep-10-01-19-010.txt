<CHAPTER ID="010">
Ihmiskauppa (keskustelu) 
<SPEAKER ID="209" NAME="Puhemies">
(EN) Esityslistalla on seuraavana keskustelu
<P>
Anna Hedhin ja Edit Bauerin kansalaisvapauksien sekä oikeus- ja sisäasioiden valiokunnan sekä naisten oikeuksien ja sukupuolten tasa-arvon valiokunnan puolesta laatima suullinen kysymys ihmiskaupasta neuvostolle - B7-0341/2009) ja
<P>
Anna Hedhin ja Edit Bauerin kansalaisvapauksien sekä oikeus- ja sisäasioiden valiokunnan sekä naisten oikeuksien ja sukupuolten tasa-arvon valiokunnan puolesta laatima suullinen kysymys ihmiskaupasta komissiolle - B7-0342/2009).
<SPEAKER ID="210" NAME="Anna Hedh" LANGUAGE="SV">
On selvää, että ihmiskauppa on yksi maailman vakavimmista ja katalimmista rikoksista. Olen siksi pettynyt siihen, että tästä aiheesta keskustellaan vasta näin myöhään illalla lähes tyhjässä istuntosalissa, jossa ei ole yleisöä eikä toimittajia.
<P>
Orjuus kiellettiin kaikkialla Euroopassa virallisesti vuonna 1850. Tästä huolimatta lähes 200 vuotta myöhemmin sadat tuhannet ihmiset kärsivät Euroopassa orjuuden nykymuodosta - ihmiskaupasta. Euroopan parlamentilla ja EU:n muilla elimillä on valtava vastuu nykypäivän orjuuden torjumisessa ja poistamisessa. Orjuus voi esiintyä monissa eri muodoissa, muun muassa pakkotyönä, seksiorjuutena, elinkauppana, adoptiona ja kerjäämisenä.
<P>
Tämä aihe on siis tärkeä, ja olen iloinen, että siitä voidaan keskustella tänä iltana. Haluan käyttää tämän tilaisuuden hyväkseni ja kiittää teitä tähäastisesta hyvästä yhteistyöstä. Toivon, että me pääsemme lopulta yhteiseen ratkaisuun. Toivon myös, että uusi komissio esittelee mahdollisimman pian ihmiskauppaa koskevan direktiivin, joka on vanhan komission tekemää, muuten hyvää ehdotusta painokkaampi ja kattavampi.
<P>
Ihmiskaupan poistaminen edellyttää kattavaa lähestymistapaa, jossa huomioidaan kaikki asiaa koskevat politiikat, ei ainoastaan rikoslakia, vaan myös siirtolaisuus. Lisäksi tarvitaan kunnollisia sanktioita, jotka todella vastaavat ihmiskaupan vakavuutta rikoksena ja jotka todella vaikuttavat ihmiskaupalla rikastuviin rikollisiin. Uhreille on tarjottava laadukkaampaa apua ja suojaa; erityisesti on huomioitava alaikäiset uhrit. Lisäksi EU:n elinten välistä yhteistyötä on tehostettava.
<P>
Jotta ihmiskauppa voidaan saada todella aisoihin, jäsenvaltioiden on panostettava huomattavasti ehkäisevään työhön. Niiden on ennen kaikkea vähennettävä ihmiskaupan uhrien tarjoamien palveluiden kysyntää. Jos kysyntä saada vähenemään, myös palveluiden tarjonta kääntyy laskuun.
<P>
Lopuksi vetoan neuvostoon, komissioon, Euroopan parlamenttiin, jäsenvaltioihin ja muihin EU:n elimiin: meidän on toimittava yhdessä tehdäksemme loppu eurooppalaisesta ihmiskaupasta, joka on nykyaikainen orjuuden muoto.
<SPEAKER ID="211" NAME="Edit Bauer">
laatija. - (HU) Ihmiskauppa on erittäin vakava ongelma. Tämän osoittaa erityisen räikeästi se, että jopa Euroopassa sadat tuhannet ihmiset joutuvat sen uhreiksi vuosittain. Tämä on niin uskomaton luku, että tulkit todennäköisesti sanoivat useita satoja useiden satojen tuhansien sijaan. Myös yleinen mielipide on pitkälti tämän suuntainen. Suuri yleisö pitää ihmiskauppaa marginaalisena ongelmana ja aliarvioi sekä sen seuraukset että sen merkityksen sinällään. Euroopalla on mielestäni velvollisuus tehostaa toimia ihmiskaupan poistamiseksi. Haluan ottaa esiin kaksi näkökohtaa. Toinen niistä on uhrien suojelu, toinen on kysynnän poistaminen. Uhrien suojelusta on olemassa Euroopan yhteisön direktiivi, jonka komissio on luvannut tarkistaa vuoteen 2009 mennessä. Tämä direktiivi, direktiivi 2004/81/EY, vaatii pikaista päivittämistä. Siitä huolimatta komissio ei ole vielä tarkistanut sitä. Tämän seurauksena valtaosaa ihmiskaupan uhreista kohdellaan rikoskumppaneina, ja he saavat kärsiä entistä raskaammin. Me tiedämme myös hyvin, että rikosliigojen kiinni saaminen edellyttää uhrien apua. Tämä on todettu Europolin toiminnassa.
<P>
Haluan kiinnittää huomionne lainsäädäntöprosessiin, joka koskee erästä toista asiaa, nimittäin kysynnän poistamista. Ihmiskaupalla on omat markkinansa. Kysynnän ja tarjonnan lait pätevät siellä kuin millä tahansa markkinoilla. Me tarkastelemme yleensä vain tarjontaa ja unohdamme kysynnän tai emme halua puuttua siihen. Niin kauan kun kysyntää ei ole poistettu, me joudumme kuitenkin turhaan taistelemaan ihmiskauppaa vastaan. Haluan lisäksi korostaa politiikkojen koordinoinnin merkitystä. Olemme todenneet, että komission sisällä tietyt pääosastot eivät koordinoi yhdessä politiikkojaan ja niiden välinen tiedonkulku on puutteellista. Uskon, että meillä on tehtävää myös tällä alalla.
<SPEAKER ID="212" NAME="Diego López Garrido">
neuvoston puheenjohtaja. - (ES) Hyvä jäsen Hedh, hyvä jäsen Bauer, tuen täysin aloitettanne, kysymystänne ja tänä iltana käynnistämäänne keskustelua. Ihmiskauppa on mielestäni ihmiskunnan suurin vitsaus. Sen vuoksi se on yksi tärkeimmistä haasteistamme ja haaste, johon meidän on vastattava yhdessä. Meidän on yhdistettävä voimamme niin Euroopassa kuin maailmanlaajuisestikin kitkeäksemme pois ihmiskaupan vitsauksen.
<P>
Tiedustelette kysymyksenne aluksi pitäisikö Euroopan unionin lähestymistavan olla neuvoston mielestä ihmisoikeuspainotteinen ja kokonaisvaltainen sekä palauttamis- ja sopeuttamispolitiikkaan, sosiaaliasioihin ja sosiaaliseen osallisuuteen keskittyvä. Vastaus on kyllä. Me tuemme tätä lähestymistapaa täysin. Me olemme yhtä mieltä myös tuomioiden oikeasuhteisuudesta, jonka myös otitte esiin, sekä uhrien suojelun edellyttämistä lisätoimista. Te painotitte, että uhrien suojelu on ihmiskaupan torjumisen kannalta erittäin tärkeää, ja olen tästä täysin samaa mieltä. Painotitte myös, että puolustuskyvyttömän uhrin tai lapsen antama suostumus hyväksikäyttöön on aina epäolennainen seikka; sen on oltava epäolennaista hyväksikäytön rankaisemisen kannalta.
<P>
Pidän myös ajatustanne kysynnän vähentämisestä tärkeänä. Se on hyvin merkittävä ajatus, joka on vietävä loppuun asti. Sama koskee myös toimivaltaa.
<P>
Kysymyksenne toisessa osassa puhutte tietojen koordinoinnista, jota pidämme ehdottoman välttämättömänä. Näin ollen me tuemme kysymyksessä esitettyä ehdotusta, joka on nähdäksemme hyvin tarkoituksenmukainen.
<P>
Te kysyitte myös ehkäisevistä toimenpiteistä. Voin vastata, että Euroopan unioni valmistelee tällaisia ehkäiseviä toimenpiteitä parhaillaan. Neuvosto hyväksyi vuonna 2005 tätä koskevan suunnitelman, joka on pantava täytäntöön. Kuten tiedätte, ihmiskauppaa käsitellään myös monissa Euroopan unionin ja kolmansien maiden välisissä sopimuksissa, muun muassa Afrikan ja Euroopan unionin välisessä strategisessa kumppanuudessa. Se on myös yksi Euroopan unionin ja Länsi-Balkanin maiden välisten vakautus- ja assosiaatiosopimusten painopistealueista. Myös uhrien kanssa mahdollisesti kohtaamisiin joutuvien ammattiryhmien koulutuksen ja tietoisuuden lisäämisen tukeminen on merkittävä osa ihmiskaupan torjuntaa. Tällaisia ammattiryhmiä ovat muun muassa rajapoliisit sekä kolmansien maiden poliisit ja turvallisuusviranomaiset.
<P>
Haluan lopuksi todeta, että Espanja aikoo puheenjohtajuuskaudellaan tehdä töitä tämän asian hyväksi ja aikoo perehtyä erityisesti lapsikaupan ongelmaan, mikä on yksi Espanjan puheenjohtajuuskauden päätavoitteista. Me olemme muun muassa kehottaneet komissiota esittelemään vuoden 2010 alussa toimintasuunnitelman Euroopan unioniin yksin saapuvista alaikäisistä.
<P>
Lopuksi, arvoisa puhemies, Espanja aikoo puheenjohtajuuskautensa aikana, näiden kuuden kuukauden aikana vaatia välitöntä keskustelua direktiivistä ihmiskaupan poistamiseksi. Olen varma, että uusi komissio laatii sellaisen välittömästi. Komission laadittua luonnoksensa puheenjohtajavaltio Espanja aloittaa keskustelunsa neuvostossa ja Euroopan parlamentin kanssa. Tämä on osoitus sitoutuneisuudestamme tämän nykyajan orjuuden muodon poistamiseen, kuten edelliset puhujat ihmiskauppaa osuvasti kuvasivat.
<SPEAKER ID="213" NAME="Jacques Barrot" LANGUAGE="FR">
Arvoisa puhemies, neuvoston puheenjohtaja totesi juuri ihmiskaupan olevan nykyaikainen orjuuden muoto. Haluan kiittää jäsen Hedhiä ja jäsen Baueria tästä kysymyksestä.
<P>
Meidän on omaksuttava kokonaisvaltainen, monialainen lähestymistapa, joka ei rajoitu vain torjuntaan, vaan johon sisältyy myös yhteistyö kolmansien maiden kanssa. Komissio hyväksyi tämän yhdennetyn lähestymistavan maaliskuussa 2009 julkistetun puitepäätösehdotuksen yhteydessä. Puitepäätös perustuu ihmiskaupan vastaiseen Euroopan neuvoston yleissopimukseen vuodelta 2005, mutta on sitä kattavampi.
<P>
Kuten neuvoston puheenjohtaja totesi, me aiomme hyödyntää Lissabonin sopimuksen tarjoamaa uutta oikeusperustaa ja esitellä mahdollisimman pian direktiiviehdotuksen, jossa huomioidaan ennen Lissabonin sopimuksen voimaantuloa käydyt keskustelut. Me toivomme voivamme pitää tässä direktiiviehdotuksessa kiinni kunnianhimoisista tavoitteistamme.
<P>
Katsomme, että Euroopan parlamentin on saatava tässä asiassa keskeinen asema, ja pidämme sen sitoutumista hyvin tärkeänä ihmiskaupan vastaisen Euroopan oikeudellisen kehyksen kehittämisen kannalta. Haluan sen vuoksi antaa teille joitain vastauksen aineksia kysymykseenne.
<P>
Ensinnäkin rangaistukset: ihmiskauppa on erittäin vakava rikos ja siitä langetettavien rangaistusten on oltava sen mukaisia. Tuomioiden on oltava ankaria ja enimmäisrangaistusten yhdenmukaistamista on jatkettava. Enimmäistuomiot vaihtelevat jäsenvaltioiden välillä huomattavasti - kolmesta kahteenkymmeneen vuoteen perusrikoksien kohdalla ja neljästä vuodesta elinkautiseen raskauttavien seikkojen ollessa kyseessä.
<P>
Tuomioiden antamisessa voi toki olla jäsenvaltioiden välisiä eroja, mutta näin suuret eroavuudet eivät ole perusteltuja Euroopan unionin sisällä. Sen vuoksi uudessa ehdotuksessa säädetään hyvin ankarista rangaistuksista.
<P>
Seuraavaksi haluan sanoa muutaman sanan uhrien auttamisesta ja suojelemisesta. Ihmiskaupan uhreille tarjottu apu, tuki ja suoja, kuten majoitus, lääkärin- ja psykologinapu, neuvonta, tiedottaminen, tulkkauspalvelut ja oikeusedustus, ovat ratkaisevassa asemassa.
<P>
Puheenjohtajavaltio Espanjan toivomuksesta me aiomme luonnollisesti myös tarkastella nimenomaan ihmiskaupan lapsiuhreja koskevia, tehokkaammin suojelevia toimenpiteitä. Oikeusavun ja -edustuksen tulisi olla ilmaista erityisesti lapsille.
<P>
Komissio aikoo vuoden 2010 kuluessa julkaista ensimmäisen kertomuksensa ihmiskaupan uhriksi joutuneille ja toimivaltaisten viranomaisten kanssa yhteistyötä tekeville kolmansien maiden kansalaisille myönnettyjä oleskelulupia koskevan direktiivin täytäntöönpanosta. Kertomuksen julkaisemisen jälkeen nähdään, onko direktiiviä tarpeen tarkistaa.
<P>
Kysynnän vähentämiseen tähtäävien toimien osalta komissio aikoo sisällyttää tulevaan direktiiviehdotukseensa myös lausekkeen, joka velvoittaa jäsenvaltiot tekemään aloitteita tällä alalla sekä kannustaa niitä kriminalisoimaan seksipalveluiden ja työvoiman ostamisen tapauksissa, joissa käyttäjä tietää kyseisen henkilön olevan tai olleen ihmiskaupan uhri.
<P>
Toimivallan osalta meidän on kehitettävä jäsenvaltioiden mahdollisuuksia asettaa syytteeseen omien kansalaistensa lisäksi myös henkilöitä, joilla on asuinpaikka jäsenvaltion alueella ja jotka on todettu syyllisiksi ihmiskauppaan ulkomailla. Tämä on ratkaisevan tärkeää niin kutsuttujen uusien mafioiden torjumisen kannalta. Nämä ovat eri maista kotoisin olevista henkilöistä koostuvia rikollisjärjestöjä. Jäsenten rikollinen toiminta keskittyy johonkin Euroopan unionin jäsenvaltioon, jossa on siten myös heidän asuinpaikkansa.
<P>
Seuraava kysymys on tietojen keruu. Komissio on panostanut huomattavasti yhteisten mittareiden kehittämiseen tietojen keruuta varten. Euroopan unioni tarvitsee luotettavia ja vertailukelpoisia tilastotietoja. Useita huomattavia hankkeita on toteutettu. Näiden aloitteiden tuloksia on seurattava asianmukaisella tavalla, jotta Eurostatin, Euroopan unionin virastojen, Europolin, Eurojustin, Frontexin ja Euroopan unionin perusoikeusviraston kanssa voidaan laatia yhteinen mittarimalli.
<P>
Haluan sanoa vielä muutaman sanan ihmiskaupan ehkäisemisestä. Rahoitusohjelmaan "Rikollisuuden ehkäiseminen ja torjunta" tulee vuonna 2010 sisältymään nimenomaan ihmiskaupan poistamista koskeva tavoite. Tukholman ohjelma tarjoaa erityistoimenpiteitä, jotka koskevat oikeus- ja sisäasioiden neuvoston hyväksymien yleisten suuntaviivojen mukaisesti yhteistyön tiivistämistä kolmansien maiden kanssa.
<P>
Näin ollen aiempaa kattavampi ihmiskaupan vastainen politiikka on muotoutumassa. Kuten totesin, komissio esittelee direktiiviehdotuksen pian. Olen ilahtunut siitä, että puheenjohtajavaltio Espanja on tahollaan käynnistänyt keskustelun, jonka ansiosta voitte täydentää komission ehdotusta edelleen. Komission ehdotus ei tule hetkeäkään liian aikaisin, sillä ihmiskauppa ei valitettavasti ole vähenemässä, vaan se on jäsenvaltioissa päinvastoin yleistymään päin. Meidän on siis korkea aika puuttua asiaan ja tehdä se painokkaasti.
<SPEAKER ID="214" NAME="Roberta Angelilli" LANGUAGE="IT">
Arvoisa puhemies, hyvät parlamentin jäsenet, haluan aivan ensimmäiseksi kiittää jäsen Hedhiä ja jäsen Baueria, heidän tekemästään työstä.
<P>
Kuten kaikki puhujat ovat todenneet, ihmiskauppa on äärimmäisen vakava rikos, joka on yhteydessä seksuaaliseen hyväksikäyttöön ja laittomaan työntekoon. Ihmiskaupan harjoittajat ovat häikäilemättömiä rikollisia, jotka värväävät uhrinsa väkivallan tai petoksen keinoin, kenties luvaten rehellistä, hyvin palkattua työtä tai uhkailemalla uhria itseään tai tämän lapsia tai sukulaisia.
<P>
Kuten usein käy, eniten ihmiskaupasta joutuvat surullista kyllä kärsimään naiset ja lapset. Arvioiden mukaan maailmassa on lähes kolme miljoonaa ihmiskaupan uhria ja lähes 90 prosenttia heistä on naisia ja lapsia. Euroopan parlamentti totesi vuonna 2008 laaditussa lapsen oikeuksia koskevassa eurooppalaisessa strategiassa, että lapsikaupalla on useita rikollisia päämääriä. Niitä ovat muun muassa elinkauppa, laittomat adoptiot, prostituutio, laiton työnteko, pakkoavioliitot, katukerjäläisten hyväksikäyttö ja seksiturismi.
<P>
Strategiassa ihmiskauppaa luonnehdittiin todelliseksi Euroopan unionia koettelevaksi vitsaukseksi. Strategiassa todettiin, että ihmiskaupan ja hyväksikäytön poistaminen tulee nostaa Euroopan unionin tulevan asialistan kärkeen ennen kaikkea hyväksymällä kaikki kiireelliset lainsäädäntötoimet, joita uhrien suojeleminen ja tukeminen edellyttää. Hiljattain laaditussa Tukholman ohjelmassa puhuttiin myös alaikäisten ihmiskaupasta ja hyväksikäytöstä.
<P>
Tämän illan keskustelun valossa me toivomme siis, että komissio ja neuvosto pitävät lupauksensa ja että komissio laatii edellä mainitun direktiiviehdotuksen, johon me paneudumme hyvin tarkasti.
<SPEAKER ID="215" NAME="Claude Moraes">
S&D-ryhmän puolesta. - (EN) Arvoisa puhemies, tämän keskustelun ajankohta on varsin myöhäinen, kuten jäsen Hedh totesi. Jäsen Hedh ja jäsen Bauer voivat kuitenkin sanoa saavuttaneensa tänä iltana jotain, sillä toimikautensa päättävä komission jäsen Barrot ja uuden puheenjohtajavaltion Espanjan edustaja käyttivät äskettäin sellaisia sanoja kuin "määrätietoinen" ja "kunnianhimoinen". Näitä sanoja kannatti odottaa näinkin myöhäiseen iltaan asti, sillä tässä istuntosalissa on kysymyksen laatijoiden ohella monia jäseniä, jotka ymmärtävät kuinka brutaalista ja monitahoisesta nykyilmiöstä ihmiskaupassa on kyse ja toisaalta ymmärtävät myös, että kansalaiset odottavat EU:n ratkaisevan tämän nykypäivän vitsauksen.
<P>
Komission jäsen Barrot puhui uuden lainsäädännön tarpeellisuudesta. Me toivomme komission esittävän ehdotuksensa pian. Me saimme tämänaamuisessa komission jäsenehdokas Malmströmin kuulemisessa myös myönteisen vastauksen ehdotukseen EU:n ihmiskaupan vastaisesta koordinaattorista.
<P>
Jos alamme liittää palapelin palasia yhteen, niin me ainakin olemme menossa jonnekin. Jäsen Hedhin kuvaaman ongelman laajuus vaatii meitä kuitenkin ryhtymään sanoista tekoihin. Ihmiskauppa on monitahoinen ilmiö, jolla on yhtymäkohtia useille eri alueille, kuten pakkotyöhön, järjestäytyneeseen rikollisuuteen, seksuaaliseen hyväksikäyttöön ja lasten hyväksikäyttöön. Siksi meidän on laadittava siihen monivaiheinen ja kokonaisvaltainen ratkaisu. Komission jäsen Barrot luetteli useita niistä tavoitteista, joiden toivomme toteutuvan. Jos ne voidaan toteuttaa yhdellä EU:n kattavalla paketilla, niin meillä on määrätietoinen politiikka, jota EU:n kansalaiset voivat nimittää toimintasuunnitelmaksi. Tällä hetkellä EU:n kansalaiset ovat tietoisia ihmiskaupan ongelmista, mutta eivät näe kokonaisvaltaista lähestymistapaa, eivätkä ymmärrä, mitä EU on tekemässä kokonaisuutena.
<P>
Olen ilahtunut siitä, että komission jäsenehdokas Malmström korosti tänään vakaata aikomustaan esitellä uusi lakiehdotus pian. Olen ilahtunut myös siitä, että puheenjohtajavaltio Espanja painottaa ei pelkästään ihmiskauppaa, mutta myös siihen liittyviä ilmiöitä, kuten naisiin kohdistuvaa väkivaltaa. Näiden kaikkien tekijöiden on tärkeää yhdistyä tässä ehdotuksessa ja osoittaa todellista määrätietoisuutta ja rohkeutta. On jo myöhä, mutta meidän on siirryttävä nyt sanoista tekoihin. Kysymyksen laatijat ovat tehneet tänään puolestamme hyvää työtä.
<SPEAKER ID="216" NAME="Nadja Hirsch">
ALDE-ryhmän puolesta. - (DE) Arvoisa puhemies, haluan ensimmäiseksi kiittää esittelijää hänen panoksestaan ja erinomaisesta yhteistyöstään, sillä tässä on kyse todella tärkeästä aiheesta. Kuten aiemmat puhujat ovat jo todenneet, ihmiskauppa on kenties järkyttävin rikollisuuden muoto. Kysymyksessä esitetyt Europolin luvut osoittavat, että tällä alalla ei ole tapahtunut parannusta. Tilanne on päinvastoin vain pahentunut. Luvut ovat nousussa erityisesti pakkotyön kohdalla; naisiin kohdistuva ihmiskauppa on puolestaan ennallaan. On siis täysin selvää, että tässä asiassa tarvitaan pikaista ja ennen kaikkea johdonmukaista toimintaa.
<P>
Jotta nämä toimet voivat onnistua, meidän on aivan ensimmäiseksi hyväksyttävä monia eri aloja koskeva yhdennetty lähestymistapa. Yksi ehdottoman tärkeä osa-alue on tietoisuuden lisääminen myös eurooppalaisten keskuudessa; suuren yleisön on ymmärrettävä, että ihmiskauppaa käydään myös Euroopan sisällä, jokaisessa maassa. Meidän on ennen kaikkea ryhdyttävä tiedottamaan, kuten esimerkiksi jalkapallon maailmanmestaruuskilpailuiden yhteydessä Saksassa tehtiin, pakkoprostituution tuomiseksi yleiseen tietoisuuteen. Meidän on osoitettava, että sitä todella esiintyy kaikkialla, ja saatava aikaan yleistä keskustelua tietoisuuden lisäämiseksi ja sitä kautta uhrien auttamiseksi.
<P>
Toinen huomautukseni koskee uhrien suojaa. Kun yksittäinen ihmiskaupan uhri saadaan pelastettua järkyttävästä tilanteestaan, myös kyseisen jäsenvaltion on taattava, että uhri saa lääkärin- ja psykologinapua voidakseen palata kotimaahansa, mikäli mahdollista, tai saadakseen jäsenvaltiosta turvapaikan tai muita vastaavia mahdollisuuksia, joiden avulla hän voi löytää uuden kodin ja aloittaa uuden elämän.
<SPEAKER ID="217" NAME="Judith Sargentini">
Verts/ALE-ryhmän puolesta. - (NL) Erään alankomaalaisen sanomalehden tämänpäiväisessä numerossa oli reportaasi parsanviljelijästä, joka otettiin tutkintavankeuteen epäiltynä ihmiskaupasta ja orjatyövoiman käytöstä. Työntekijät olivat romanialaisia eli Euroopan unionin kansalaisia. Ihmiskauppa ei koske vain kolmansien maiden kansalaisia, vaan myös jäsenvaltioiden kansalaisia. Kokonaisvaltainen ihmiskaupan vastainen politiikka ei voi rajoittua vain tällaisten ihmiskaupan harjoittajien vangitsemiseen ja ankaraan rankaisemiseen, vaan sen on keskityttävä myös uhreihin. Uhrien oikeudet ja tulevaisuus on asetettava etusijalle. Ihmiskaupan uhreja ei pidä koskaan jättää yksin tai pulaan. Heitä on tuettava eri tavoin. Heille on tarjottava oikeudellista, lääketieteellistä, sosiaalista, yhteisöllistä ja taloudellista tukea sekä mahdollisesti myös korvauksia. Ihmiskauppaa koskevissa direktiiveissä on ehdottoman tärkeää taata uhrien mahdollisuus nauttia uudelleen oikeuksistaan ja eurooppalaisen lainsäädännön tarjoamista mahdollisuuksista. Neuvoston puheenjohtaja López Garridon ja komission jäsen Barrot'n puheenvuorot olivat tässä suhteessa myönteisiä.
<P>
Komission jäsen sanoi myös, että ihmiskaupan uhrien palveluiden käyttäjille tulisi antaa kovempia rangaistuksia. Käyttäjien rangaistusten koventaminen ei tietenkään ole väärin. Pohdin kuitenkin sitä, miten me voimme auttaa uhreja, jos me edelleen kriminalisoimme heidän toimintaansa, heidän työtään - sillä kyse on työstä, vaikkakin orjatyöstä. Miten uhreja auttaa se, että heidän täytyy pelätä senhetkisen työnsä kriminalisoimista entisestään? Toivon saavani tähän kysymykseen vastauksen.
<P>
Vihreiden / Euroopan vapaan allianssin ryhmän näkemyksen mukaan ihmiskaupan uhreilla on oikeus oleskelulupaan ja jossain olosuhteissa pysyvään oleskelulupaan, jotta heidän ei tarvitse pelätä lähettämistä takaisiin maahan, jossa kaikki alkoi, ja jotta he voivat nostaa syytteen ihmiskaupan harjoittajaa vastaan tietäen, että heidän oleskelunsa maassa on turvattu. Näin voidaan ehkäistä pieninkin mahdollisuus siitä, että lähtömaahan takaisin lähetetty uhri joutuu uudelleen tekemisiin ihmiskaupan harjoittajan kanssa. Arvoisa komission jäsen, arvoisa neuvoston puheenjohtaja, teidän uuden puitedirektiivinne on parannettava uhrien asemaa. Sen on turvattava heidän oikeutensa ja tarjottava heille uusi tulevaisuus. Näin toivon käyvän.
<SPEAKER ID="218" NAME="Zbigniew Ziobro">
ECR-ryhmän puolesta. - (PL) Arvoisa puhemies, on häpeällistä, että nykypäivän Euroopassa, jossa kunnioitetaan vapautta ja ihmisoikeuksia, niiden monet ihmiset ovat joutuneet sorron ja hyväksikäytön uhreiksi. Tätäkin hälyttävämpää on se, että valtaosa uhreista on naisia ja lapsia, jotka ovat erityisen riskialttiissa asemassa ja avuttomia.
<P>
Toimiessani Puolassa oikeusministerinä ja yleisenä syyttäjänä valvoin useita tutkimuksia, joissa kävi ilmi, että ihmiskauppaa todella esiintyy Euroopassa, että se ylittää tiettyjen jäsenvaltioiden rajat ja että se on toisinaan luonteeltaan hyvin raakaa. Ihmiskaupan pääasialliset kohteet ovat seksuaalinen hyväksikäyttö ja pakkotyö. Jotta näitä ilmiöitä voidaan ehkäistä ja poistaa tehokkaasti, erityisesti EU:n jäsenvaltioissa tarvitaan erikoistuneita lain täytäntöönpanosta vastaavia virastoja, jotka ovat järjestäytyneet mieluiten keskitetysti ja jotka takaavat päättäväiset ja tehokkaat toimet sekä hyvän kansainvälisen yhteistyön. Euroopan unionin elimillä tulee olla merkittävä rooli erityisesti viimeksi mainitun seikan kohdalla.
<P>
Asiassa on myös kaksi muuta näkökohtaa. Ihmiskauppa on usein järjestäytyneiden rikollisliigojen aikaansaannosta. Tämän vuoksi yksittäisten valtioiden pitäisi taata näin vakavista rikoksista riittävän kovat rangaistukset rikoksentekijöiden eristämiseksi ja heidän toimintansa estämiseksi. Rangaistukseen tulisi kuulua varallisuuden takavarikointi, mikä heikentäisi toiminnan taloudellista kannattavuutta.
<SPEAKER ID="219" NAME="Cornelia Ernst" LANGUAGE="DE">
Arvoisa puhemies, ihmiskauppa on todellisuudessa nykypäivän vitsaus, joka juontuu köyhyydestä ja tietämättömyydestä. Sen järkyttävin muoto on lapsikauppa, joka on usein kytköksissä seksuaaliseen hyväksikäyttöön. Me Euroopan yhtyneen vasemmiston konfederaatioryhmän / Pohjoismaiden vihreän vasemmiston jäsenet katsomme, että komission on ryhdyttävä toimenpiteisiin ripeästi. Yksi tärkeimmistä edellytyksistä ihmiskaupan onnistuneelle poistamiselle on uhrien oikeuksien parantaminen. Ihmiskauppa voidaan nujertaa vain takaamalla nämä oikeudet - ei pelkästään rangaistustoimenpiteiden avulla. Tämä edellyttää hyvin selkeitä sääntöjä siitä, että ihmiskaupan uhreille ei langeteta minkäänlaisia rangaistuksia. Ihmiskaupan uhrit tarvitsevat tehokasta suojaa ja tukea ennen oikeudenkäyntiä, jossa he toimivat todistajina, sekä oikeudenkäynnin aikana ja sen jälkeen. Tästä on ehdottomasti huolehdittava ennen kaikkea jälkiharkinnan aikana sekä tapauksissa, joissa todistaja peruu puheensa. Pitkäaikaisia todistajansuojeluohjelmia tarvitaan kiireesti.
<P>
Toinen asia, jota pidän tärkeänä on se, että kaikille uhreille on tarjottava ilmaista neuvontaa, ei ainoastaan lapsille. Kun kyse on lapsista, on lisäksi tarpeen mahdollistaa lasten asioihin erikoistuneiden asianajajien käyttö. Ehkäisytyötä on kehitettävä kiireellisesti muun muassa kouluttamalla asianajajia, poliiseja, tuomareita ja neuvonantajia. Olen ilahtunut siitä, että puheenjohtajavaltio Espanja aikoo puuttua tähän ongelmaan.
<SPEAKER ID="220" NAME="Mario Borghezio" LANGUAGE="IT">
Arvoisa puhemies, hyvät parlamentin jäsenet, komission jäsenehdokas antoi meille tänään hyvin selkeän lupauksen ihmiskaupan torjumisesta.
<P>
On hienoa, että parlamentin jäsenet ovat tästä asiasta varsin yksimielisiä. Samaa yksimielisyyttä ei nähty, kun vuosia sitten Euroopan parlamentti, jonka jäsen olin jo tuolloin, tuomitsi massiiviseen laittomaan maahanmuuttoon liittyvät riskit, kuten ihmiskaupan uhreja käyttävien rikollisjärjestöjen vahvistuminen sekä ihmiskaupan ja jopa elinkaupan riskit. Tänä päivänä jokainen tuntee tämän ilmiön, ja me voimme olla vain tyytyväisiä nykyiseen yksimielisyyteen.
<P>
On kuitenkin tärkeää tajuta, että ihmiskaupan taustasyy on yhä sama. Ihmiskaupan pääasiallinen taustasyy, alkuperä, kasvualusta on laittoman maahanmuuton yleisyys sekä paikallisten, eurooppalaisten ja myös ulkopuolisten rikollisjärjestöjen osallisuus siinä, sillä nyt ihmiskauppaa voivat helposti hoitaa myös Euroopan ulkopuolella toimivat järjestöt.
<P>
Meidän on tehtävä tästä lähtökohtamme. Meidän on omaksuttava se kanta, että tämä äärimmäisen vakava ja häpeällinen ilmiö on massiivisen laittoman maahanmuuton lieveilmiö tai seuraus. Euroopan pitää uskaltaa puhua asioista niiden omilla nimillä.
<SPEAKER ID="221" NAME="Georgios Papanikolaou" AFFILIATION="PPE">
(EL) Arvoisa puhemies, haluan vuorostani onnitella tämän erittäin tärkeän kysymyksen laatijoita. Nykyaikana oletamme, että ihmiskauppa olisi jo kadonnut yhteiskunnastamme. Tilastotiedot kertovat kuitenkin toista. Arvioiden mukaan esimerkiksi yli 1 800 000 lasta ja nuorta joutuu ihmiskaupan uhriksi maailmassa joka vuosi. YK:n tietojen mukaan Euroopan unionissa on 270 000 ihmiskaupan uhria. Yksistään Kreikassa prostituutioon suuntautuvan ihmiskaupan uhrien arvioitu lukumäärä on noussut 40 000 henkilöön vuodessa, mukaan lukien naiset ja lapset, mutta lukuun ottamatta muita ihmiskaupan muotoja.
<P>
Haluan korostaa kahta keskeistä tekijää, väheksymättä kuitenkaan muiden tekijöiden merkitystä. Ensimmäinen niistä on eurooppalaiset institutionaaliset puitteet ihmiskaupan torjumiseksi. Ihmiskauppa ylittää valtioiden rajat ja laiton maahanmuutto pahentaa sitä. Kuten on jo todettu, puitteemme ovat ihmiskaupan torjumiseen riittämättömät. Siksi meidän on pyrittävä entistä määrätietoisemmin luomaan kokonaisvaltainen lähestymistapa. Odottamamme direktiivi on tässä yhteydessä hyvin tärkeä, kuten on jo todettu.
<P>
Toiseksi uhrien suojelussa on havaittu ammottavia puutteita erityisesti tukirakenteiden osalta. Sen vuoksi olemassa olevien rakenteiden kehittämiseen ja uusien rakenteiden luomiseen tarvitaan resursseja ja saatavilla olevia rakenteita; ilahduin puheenjohtajavaltio Espanjan todetessa tämän. Lisäksi ammattiryhmille, jotka voivat tarjota tätä tukea, on järjestettävä tarvittavaa koulutusta.
<P>
Ihmisoikeuksien ja ihmisarvon kunnioittaminen kuuluu Euroopan unionin perusperiaatteisiin. Sen vuoksi tällä orjakaupan nykymuodolla ei pidä olla Euroopan unionissa minkäänlaista sijaa.
<SPEAKER ID="222" NAME="Silvia Costa" AFFILIATION="S&amp;D">
(IT) Arvoisa puhemies, hyvät parlamentin jäsenet, on hienoa, että me voimme tänään keskustella tällaisesta aiheesta ja tästä tärkeästä kysymyksestä. Kiitän laatijoita siitä lämpimästi. Olen erittäin kiitollinen myös kaikkien poliittisten ryhmien ja kahden valiokunnan välisestä erinomaisesta yhteistyöstä.
<P>
Lisäksi pidän erittäin myönteisenä komission ja myös puheenjohtajavaltio Espanjan esittämiä vakavia sitoumuksia ja toivon todella, että uusi direktiivi laaditaan pian näiden laajaa kannatusta nauttivien näkemysten mukaisesti.
<P>
Tätä alaa koskevia lukuja on tietenkin hyvin hankala analysoida; vuosittain meidän sivistyneen Eurooppamme ihmiskaupassa vaihtaa omistajaa lähes 300 000 ihmistä, joista 79 prosenttia on naisia ja useat heistä alaikäisiä. Surullista kyllä, luvut ovat olleet viime vuodet nousussa. Myös tästä syystä meidän on edettävä huomattavasti Euroopan unionin uusien vastuualueiden valossa ja Tukholman ohjelmassa jo sovittujen uudistusten valossa.
<P>
Humanitääristen oleskelulupien myöntämisen uhreille mahdollistavan säännöksen hyväksyminen EU:n tasolla oli merkittävä edistysaskel. Vastaavanlainen säännös on ollut voimassa esimerkiksi Italiassa jo vuodesta 1998 lähtien. Meidän on kuitenkin myös taattava uhrien suojelu sekä tuettava heidän kotoutumistaan ja pääsyään työmarkkinoille. Sen lisäksi meidän on panostettava vakavasti kysynnän vähentämiseen sekä kovempien ja tehokkaampien rangaistusten laatimiseen ja niiden EU:n laajuiseen yhdenmukaistamiseen, josta komission jäsen puhui.
<P>
Me pyydämme erityisesti, että uhrien hyväksikäytölle antama suostumus katsotaan epäolennaiseksi, sillä näissä olosuhteissa käytetään usein kiristystä.
<P>
Haluan lopuksi vielä todeta tämän: me emme tarvitse ainoastaan erityissuojelua alaikäisille, vaan ennen kaikkea myös erilaisia tukimuotoja Eurooppaan saapuville henkilöille, jotka ovat joutuneet ihmiskaupan uhreiksi matkallaan tänne; nämä matkat käyvät yhä pidemmiksi ja yhä murheellisemmiksi.
<SPEAKER ID="223" NAME="Antonyia Parvanova" AFFILIATION="ALDE">
(BG) Arvoisa puhemies, hyvät parlamentin jäsenet, haluan edellisten puhujien tavoin onnitella esittelijöitä, komissiota ja puheenjohtajavaltio Espanjaa heidän rohkeudestaan, jonka ansiosta me voimme viimein löytää todellisen ratkaisun tähän ongelmaan. Ihmiskaupan kohdalla on ehdottoman tärkeää pyrkiä laatimaan Euroopan unionin kattava pitkäaikainen politiikka. Tällainen politiikka mahdollistaa koordinoidumman lähestymistavan ja tehostaa jäsenvaltioiden toimien vaikuttavuutta lainsäädännön täytäntöönpanon sekä ihmiskaupan uhrien suojelemisen ja tukemisen suhteen.
<P>
Euroopan unionille on nimettävä ihmiskaupan torjunnasta vastaava koordinaattori, joka toimii oikeus-, perusoikeus- ja kansalaisasioista vastaavan komission jäsenen alaisuudessa. Näin voidaan varmistaa, että kaikki jäsenvaltiot noudattavat ihmiskaupan torjunnassa yhteistä ja yhdenmukaista poliittista lähestymistapaa. Koordinaattorin tehtävänä on tunnistaa ihmiskaupan lähteitä ja ongelmia, toteuttaa ehkäiseviä toimenpiteitä, laatia ja panna täytäntöön strategioita Euroopan tasolla muun muassa kuullen kansalaisyhteiskunnan tahoja ja tehden niiden kanssa aktiivista yhteistyötä sekä järjestää tiedotuskampanjoita ja toteuttaa toimenpiteitä uhrien suojelun ja auttamisen kehittämiseksi sekä uhrien kotouttamisen tukemiseksi.
<P>
Ihmiskauppa on globaali, valtioiden rajat ylittävä ongelma. Sen ratkaiseminen edellyttää Euroopan kattavaa koordinoitua strategiaa, joka ohjaa ja tukee jäsenvaltioita niiden yhteisissä ihmiskaupan vastaisissa toimissa. Kiitos mielenkiinnostanne.
<SPEAKER ID="224" NAME="Marina Yannakoudakis" AFFILIATION="ECR">
(EN) Henkilö, joka on toisen omaisuutta ja jonkin vallitsevan tahon puolustuskyvytön uhri - saatatte luulla, että tämä on ihmiskaupan uhrin määritelmä. Erehdytte: se on orjuuden määritelmä.
<P>
Ihmiskauppa on moderni orjuuden muoto. Ihmiskauppa on rikos ja se yleistyy kaikissa jäsenvaltioissa, oli sitten kyse naisista, miehistä tai lapsista. Ihmiskaupan aiheuttajia ovat muun muassa äärimmäinen köyhyys, perheiden hajoaminen ja perheväkivalta. Yhdistyneessä kuningaskunnassa on arvioiden mukaan noin 5 000 uhria, joista 330 on lapsia.
<P>
ECR-ryhmä pitää tätä keskustelua tervetulleena. Kansallisten hallitusten, lainvalvontaviranomaisten ja rajavalvontaviranomaisten on tehtävä yhteistyötä. Uhrien tukijärjestelmiä on parannettava. Aloitteiden on oltava järeitä, jäsenvaltiovetoisia ja EU:n tukemia.
<SPEAKER ID="225" NAME="Eva-Britt Svensson" AFFILIATION="GUE/NGL">
(SV) Jos halvalle, hyväksikäytettävälle työvoimalle ei olisi kysyntää, jos elimille ei olisi kysyntää, jos seksipalveluille ei olisi kysyntää, niin sellaisessa maailmassa ei olisi myöskään ihmiskauppaa.
<P>
Kysyntä on avain ihmiskaupan torjumiseen. Toinen merkittävä tekijä on se, että monissa paikoin maailmaa ihmiset elävät köyhyydessä ja epäinhimillisissä oloissa, minkä vuoksi he ovat helppoa saalista ihmiskauppiaille.
<P>
Sen vuoksi meidän on kysynnän vähentämisen ohella myös toteutettava ehkäiseviä toimenpiteitä elinolosuhteiden parantamiseksi niissä maissa, joissa uhreja värvätään.
<P>
Haluan omasta ja Euroopan yhtyneen vasemmiston konfederaatioryhmän / Pohjoismaiden vihreän vasemmiston puolesta kiittää jäsen Hedhiä ja jäsen Baueria sekä heidän kollegoitaan kansalaisvapauksien sekä oikeus- ja sisäasioiden valiokunnassa ja naisten oikeuksien ja sukupuolten tasa-arvon valiokunnassa. Toivoisin kuitenkin, että erilaisten ihmiskaupan uhrien tukemisesta laadittaisiin erillisiä ehdotuksia, sillä pakkotyön uhrit tarvitsevat erilaisia toimenpiteitä ja tukimuotoja kuin esimerkiksi seksikaupan uhrit.
<SPEAKER ID="226" NAME="Teresa Jiménez-Becerril Barrio" AFFILIATION="PPE">
(ES) YK:n raportin mukaan Euroopan unionissa on vuonna 2009 noin 270 000 ihmiskaupan uhria. Tästä syystä Euroopan unionin toimien on kohdistuttava ennen kaikkea uhrien suojeluun ja erityisesti heikoimmassa asemassa olevien ryhmien eli naisten ja lasten suojeluun.
<P>
Me emme voi vain seurata ihmiskauppaa sivusta. Meidän on puututtava tähän silmiemme edessä avautuvaan seksuaalisen hyväksikäytön lieveilmiöön. Tästä syystä tuen täysin parlamentin vaatimuksia, joiden mukaan uhreja on tuettava ehdoitta, toimintatapoja on tiukennettava ja rangaistuksia on kovennettava, kuten komission jäsen Barrot äsken totesi.
<P>
Vetoan puheenjohtajavaltio Espanjaan, Euroopan komission ja neuvostoon, jotta ne ottaisivat ihmiskaupan uhrien suojelemiseksi käyttöönsä kaiken sekä olemassa olevan että tulevan EU:n lainsäädännön. Uskon, että ehdotetusta eurooppalaisesta uhrien suojelujärjestelmästä, joka nyt on vihdoin toteutunut, tulee tehokas väline ihmiskaupan torjumisessa. Pyysin tätä järjestelmää henkilökohtaisesti puheenjohtajavaltio Espanjalta Tukholman ohjelmaa koskevien keskusteluiden yhteydessä. Toivon puheenjohtajavaltio Espanjalta tiukkoja lupauksia, jollaisia olemme jo saaneet, siitä, että järjestelmä tarjoaa uhreille erityisiä suojatoimenpiteitä, joita toteutetaan kaikkialla Euroopan unionissa.
<P>
Meillä on vastuu yhteiskuntamme vakavimpiin ongelmiin puuttumisesta. Toivon, että me löydämme tähän erittäin vakavaan ongelmaan todellisen ja merkittävän ratkaisun ja että sanamme eivät jää vain tyhjiksi lupauksiksi. Me olemme todella sen velkaa ihmiskaupan uhreille.
<SPEAKER ID="227" NAME="Monika Flašíková Beňová" AFFILIATION="S&amp;D">
(SK) Haluan ensiksi onnitella jäsen Hedhiä ja jäsen Baueria siitä, että he ovat onnistuneet käsittelemään tätä aihetta hyvin kattavasti tilarajoituksista huolimatta.
<P>
Tuen heidän kysymystään ja haluan esittää siihen joitain asiatietoja koskevia lisähuomioita. Tavalliset ihmiset ovat yleensä täysin tietämättömiä ihmiskaupan valtavasta laajuudesta. Ihmiskauppa on itse asiassa maailman kolmanneksi tuottoisin laittoman kaupan ala. Se, että ihmiskauppa koskee ennen kaikkea naisia ja lapsia, tekee tästä valtavasta bisneksestä erityisen epäinhimillistä. Meidän on löydettävä siihen tehokas ja keskitetty ratkaisu. Torjunnan tulee kohdistua yhtä tehokkaasti jokaiseen ihmiskaupan kolmeen osaan - sekä tarjontaan että kysyntään ja itse kauppiaisiin. Tarjontaa on eniten siellä, missä elinolosuhteet ovat epäinhimilliset, missä on köyhyyttä ja erityisesti naisten köyhyyttä, työttömyyttä sekä naisiin kohdistuvaa väkivaltaa, missä ihmiset ajautuvat epätoivoon sorron ja epävakauden vuoksi. Tästä syystä meidän on kaikin tavoin autettava ihmisiä, jotka joutuvat ihmiskaupan uhreiksi EU:ssa ja sen ulkopuolella, jotta he voisivat elää ihmisarvoista elämää.
<P>
Kysynnälle on säädettävä ankaria rangaistuksia. Ne, jotka käyttävät harmaassa taloudessa työskenteleviä epätoivoisia tai alistettuja ihmisiä hyväkseen, eivät saa päästä kuin koira veräjästä. Tällaisten palveluiden tarjoajat ja niiden tietoiset käyttäjät ansaitsevat myös rangaistuksen.
<P>
Lisäksi ihmiskaupan järjestäjille on langetettava esimerkilliset rangaistukset. Ihmiskaupan taustalla olevan järjestäytyneen rikollisuuden tulee olla Eurojustin, Europolin ja Frontexin kaltaisten organisaatioiden pääkohde.
<SPEAKER ID="228" NAME="Cecilia Wikström" AFFILIATION="ALDE">
(SV) Orjuutta ei ole vielä poistettu maailmasta, kuten monet puhujat ovat jo painottaneet. Nykypäivän orjuus on seksikauppaa, jota käydään tässä ja nyt. Naisten, tyttöjen ja poikien kehoja myydään kuin lihanpaloja, siinä missä mitä tahansa tavaraa, ja tätä tapahtuu kaiken aikaa.
<P>
Ihmisiltä riistetään heidän yksinkertaisimmatkin perusoikeutensa ja heistä tehdään nykypäivän orjia monissa EU:n jäsenvaltioissa. Tätä on pidettävä Euroopan suurimpana epäonnistumisena ja puutteena. Ihmiskauppaan on puututtava vähentämällä ja poistamalla sekä tarjontaa että kysyntää.
<P>
Kotimaassani Ruotsissa tuli kymmenen vuotta sitten voimaan laki, joka kriminalisoi seksin ostamisen. Tämä laki on merkittävä, sillä se on yhteiskunnan viesti siitä, että ihminen ei ole kauppatavaraa. Orjakauppa Yhdysvaltoihin kiellettiin vuonna 1807, mutta se jatkuu yhä täällä meillä Euroopassa. On korkea aika jättää se taaksemme historian hämärään. On meidän hetkemme ja meidän velvollisuutemme tehdä kaikki mahdollinen. Haluan kiittää laatijoita, jäsen Hedhiä ja jäsen Baueria, heidän erinomaisesta työstään, joka on hyödyksi meille kaikille.
<SPEAKER ID="229" NAME="Ryszard Czarnecki" AFFILIATION="ECR">
(PL) Arvoisa puhemies, Vihreiden edustaja painotti hetki sitten aivan oikeutetusti, että ihmiskauppa eli elävien ihmisten kauppaaminen ei ole ongelma, joka tulee Euroopan unioniin ulkopuolelta. Se on myös sisäinen ongelma. Myös minun kotimaani kansalaisia myydään vähintäänkin useisiin Euroopan unionin maihin. Tämä on erittäin merkittävä ja vakava ongelma. Olen vakuuttunut, että tässä asiassa tarvitaan päättäväistä yhteistyötä, eikä vain EU:n elimiltä, vaan myös yksittäisiltä jäsenvaltioilta. Haluan muistuttaa teitä pari vuotta sitten esiin tulleesta tapauksesta, jossa Italian poliisi ja viranomaiset tekivät Puolasta saamiensa tietojen perusteella lopun ihmiskaupasta, jossa puolalaisia työntekijöitä käytettiin Italiassa laittomasti. Myös tämä on ihmiskauppaa, ja me emme saa vaieta siitä.
<SPEAKER ID="230" NAME="Zuzana Roithová" AFFILIATION="PPE">
(CS) Hyvät parlamentin jäsenet, joka vuosi yli miljoonaa ihmistä käytetään hyväksi orjatyössä, ja 90 prosenttia heistä joutuu tarjoamaan seksipalveluita. Vain 3 000 uhria on saanut tukea ja ainoastaan 1 500 tapausta on viety tuomioistuimen käsittelyyn, vaikka ihmiskauppa on rikos kaikkialla Euroopan unionissa. Tutkimukset ovat osoittaneet, että ihmiskauppa on tuottoisampaa kuin huumeiden salakuljetus ja välittäminen. Tällainen järjestäytynyt rikollisuus on lisääntynyt unionin itälaajentumisen jälkeen. Meillä ei kuitenkaan ole vieläkään yhteistä strategiaa, eikä eri elinten ja jäsenvaltioiden toimenpiteitä koordinoida millään tavalla. Jäsenvaltioiden ei pidä vastustaa lainsäädäntönsä yhtenäistämistä, vaikkei siitä olekaan määrätty perussopimuksissa.
<P>
Pyydän sen vuoksi puheenjohtajavaltio Espanjaa viemään loppuun rangaistusten ja seuraamusten yhteisiä määritelmiä koskevat neuvottelut jäsenvaltioiden kanssa. Haluan painottaa, että odotetun uuden direktiivin pitäisi auttaa torjumaan tehokkaammin laittomien seksipalveluiden kysyntää. Erityisen hälyttävää on se, että ennen kaikkea lasten hyväksikäyttö on lisääntynyt. Lasten kohdalla luku lähentelee 20 prosenttia. Lisäksi tarvittaisiin sekä lapsille että vanhemmille suunnattua tehokasta ehkäisytoimintaa ja tiedotusta. Tiesittekö, että vain 4 prosenttia hyväksikäytettyjen lasten vanhemmista myöntää, että heidän lapsensa on houkuteltu tapaamisiin internetin kautta? Vuonna 2008 löydettiin peräti 1 500 verkkosivustoa, joilla lapsia käytettiin hyväksi. Meillä on Euroopan unionin kansalaisia kohtaan velvollisuus laatia uusi, koordinoitu lähestymistapa ja yhdenmukaistaa lainsäädäntöä sekä varsinaisen ihmiskaupan että sen kysynnän torjumiseksi. Kehotan tämän vuoksi komissiota toimittamaan Euroopan parlamentille mahdollisimman pian kattavan lakiehdotuksen, jolla ihmiskaupan torjuntaa voidaan tehostaa.
<SPEAKER ID="231" NAME="Britta Thomsen" AFFILIATION="S&amp;D">
(DA) Arvoisa puhemies, hyvät parlamentin jäsenet, haluan kiittää laatijoita tästä tärkeästä aloitteesta, sillä ihmiskaupan ehkäiseminen ja torjuminen asettaa EU:lle valtavia haasteita. Ihmiskauppa on nopeasti kasvava ja tuottoisa liiketoiminnan muoto, jonka houkuttelevuutta lisää se, että siitä langetetut rangaistukset ovat lieviä verrattuna muihin järjestäytyneen rikollisuuden rahantekotapoihin, kuten huumausaine- ja asekauppaan. Tästä syystä meidän on rankaistava ihmiskaupan järjestäjiä ankaralla kädellä.
<P>
Ihmiskaupan uhrit ovat hyvin heikossa asemassa olevia, puolustuskyvyttömiä ihmisiä, joita meidän on suojeltava. Heitä ei pidä lähettää takaisin ihmiskauppiaiden käsiin. Heidän on saatava oleskeluluvat. Lisäksi meidän on puututtava ihmiskaupan uhrien tarjoamia palveluita koskevaan kysyntään ja toteutettava erilaisia toimenpiteitä, kuten kriminalisoitava seksipalveluiden ostaminen ja kovennettava orjatyövoiman käyttäjien rangaistuksia. Näin ollen pidän erittäin myönteisenä sitä, että komissio harkitsee ihmiskaupan uhrien hyväksikäytön kriminalisoimista.
<SPEAKER ID="232" NAME="Vilija Blinkevičiūt" AFFILIATION="S&amp;D">
(LT) Viimepäiväiset tapahtumat Liettuassa, missä järjestäytynyt rikollisjengi pidätettiin ihmiskaupan hyödyntämisestä, osoittavat jälleen kerran, että ihmiskauppa on laajalle levinnyt ilmiö, joka on kasvanut entistä enemmän talous- ja rahoituskriisin aikana. Tällä hetkellä lähes 90 prosenttia ihmiskaupan uhreista on naisia ja lapsia. Heistä valtaosa ajautuu uhreiksi köyhyyden vuoksi etsiessään keinoja hankkia elantonsa. Ihmiskauppa on järkyttävä rikos, joka polkee ihmisarvoa äärimmäisen julmalla tavalla. Mikään ei ole pahempaa kuin tulla myydyksi orjuuteen. Tämän vuoksi on erittäin tärkeää kehittää jäsenvaltioiden yhteistyötä toistensa ja kolmansien maiden kanssa, varmistaa vuoropuhelu kansalaisjärjestöjen kanssa sekä kehottaa komissiota perustamaan EU:n laajuinen ihmiskaupan torjumisesta vastaavan koordinaattorin virka. Lisäksi on taattava ihmiskaupan uhrien turvallisuus ja täysipainoinen kotoutuminen. Ihmiskaupan avunantajien, järjestäjien ja taloudellisten tukijoiden tulee joutua vastaamaan teoistaan.
<SPEAKER ID="233" NAME="Miroslav Mikolášik" AFFILIATION="PPE">
(SK) Haluan onnitella tämän kysymyksen laatijoita, jäsen Hedhiä ja jäsen Baueria. Ihmiskauppa on yksi kansainvälisen järjestäytyneen rikollisuuden tuottoisimmista muodoista, ja useiden raporttien ja lähteiden mukaan sen uhreja on maailmassa 700 000-2 miljoonaa; joidenkin arvioiden mukaan heitä on vieläkin enemmän. Yksinomaan Euroopan unionissa ihmiskaupan uhreja on 300 000-500 000.
<P>
Nykyinen oikeudellinen kehys näyttää olevan riittämätön. Sen vuoksi tuen täysin ihmiskaupan ehkäisemiseen ja poistamiseen tähtäävien tehokkaiden toimenpiteiden hyväksymistä lähitulevaisuudessa. Varsinaisille rikoksentekijöille, mukaan lukien oikeushenkilöille, sekä uhrien palveluiden käyttäjille tulisi langettaa ankarampia seuraamuksia. Toisaalta olen vakuuttunut siitä, että uhreille on tarjottava tehokas suoja sekä oikeudenmukainen ja riittävä korvaus riippumatta jäsenvaltiosta, jossa he oleskelevat tai jossa rikokset ovat tapahtuneet. Uhreille tarjottu suojelu, tuki ja apu ei saa johtaa lisäkärsimyksiin. Lisäksi haluan huomauttaa, että alaikäisiä koskeviin säännöksiin on kiinnitettävä erityistä huomiota, sillä he joutuvat helposti uhreiksi herkän asemansa ja hyväuskoisuutensa vuoksi.
<P>
Lopuksi haluan vielä muistuttaa, että ihmiskauppaa käydään usein myös elinluovuttajien hankkimiseen.
<SPEAKER ID="234" NAME="Karin Kadenbach" AFFILIATION="S&amp;D">
(DE) Arvoisa puhemies, on varsin merkittävää, että me käymme tänään keskustelua ihmiskaupasta, sillä tämä aihe on edelleen tabu ja valitettavasti meidän kehittyneessä yhteiskunnassamme ihmiskaupan uhreiksi joutuvat ennen kaikkea naiset. Tarkoitan ennen kaikkea prostituutiota, mutta myös lasten hyväksikäyttöä. Useimmiten sulkisimme tältä asialta mieluiten silmämme. Tehokas ihmiskaupan vastainen ohjelma edellyttää tiedottamisen ja tietoisuuden lisäämisen painottamista ja myöhemmin myös rahaa. Meidän on otettava tämä keskusteluissamme huomioon alusta lähtien, sillä me emme voi tyytyä vain rikoksentekijöiden pidättämiseen ja oikeudenmukaiseen rankaisemiseen. Sen ohella meidän on myös kehitettävä uhrien suojelua, jottei uhreista tule uudelleen uhreja, ja meillä on oltava varat heidän kotouttamisekseen eurooppalaiseen yhteiskuntaan. Meidän on pyrittävä parantamaan lasten saamat traumat ja autettava naisia ennen kaikkea pääsemään kiinni eurooppalaiseen työelämään, lailliseen työelämään.
<SPEAKER ID="235" NAME="Catherine Bearder" AFFILIATION="ALDE">
(EN) Arvoisa puhemies, EU:n toimia tässä asiassa on jouduttu odottamaan jo aivan liian pitkään. Sen vuoksi ilahduin kuullessani äsken puheenjohtaja López Garridon lapsia koskevat huomautukset ja komission jäsenen näkemykset sekä tänä aamuna komission jäsenehdokas Malmströmin suunnitelmat tehdä neljännen tätä alaa koskevan direktiivin laatimisesta painopistealue.
<P>
Haluan kehottaa sekä neuvostoa että komissiota tarkastelemaan uhrien tukijärjestelmiä ja ennen kaikkea ihmiskaupan uhreiksi joutuneiden lasten erityistarpeita, sillä ne poikkeavat huomattavasti aikuisten uhrien tarpeista. Yhdistyneessä kuningaskunnassa tavattiin yksinomaan viime vuonna 325 lasta, joiden epäiltiin olevan ihmiskaupan uhreja. Monet heistä olivat Yhdistyneen kuningaskunnan kansalaisia, jotka oli myyty maan sisällä. He eivät olleet siis ulkomaista alkuperää, jos niin voi sanoa.
<P>
Omalla alueellani on löydetty ihmiskaupan uhreiksi joutuneita lapsia. Monet heistä kuitenkin ovat kadonneet löytämisen jälkeen, vaikka heidät olisi kirjattu sosiaaliviranomaisten rekistereihin, sillä he ovat yhä ihmiskaupan järjestäjien kontrollin alla. Nämä lapset on hyvin helppo saada takaisin ihmiskaupan alaisuuteen. Tätä tapahtuu kaikkialla EU:ssa ja meidän on tehtävä tästä loppu. Ihmiskaupan uhrit ovat haavoittuvia ja kyvyttömiä puolustautumaan. Euroopan unionin on puhuttava heidän puolestaan, tehtävä loppu näistä järkyttävistä rikoksista ja pidettävä niiden uhreista huolta.
<SPEAKER ID="236" NAME="Franz Obermayr" AFFILIATION="NI">
(DE) Arvoisa puhemies, kerjääminen, prostituutio, varastelu ja murtovarkaudet - nämä ovat esimerkkejä niistä vastenmielisistä tehtävistä, joihin ihmiskauppiaat ja ihmisten salakuljettajat tarvitsevat ihmisiä, pääasiassa naisia ja lapsia. Kyse on hyvin vaikeasti valvottavasta rikollisesta toiminnasta, jonka tapauksista suuri osa jää raportoimatta. Haluan tässä yhteydessä huomauttaa, että ihmiskauppa on erityinen ongelma kotivaltiossani Itävallassa, joka on suosittu kauttakulkumaa, mutta myös suosittu määränpää. Meidän on oltava tietoisia siitä, että valtaosa ihmisten salakuljettajista kuljettaa uhrejaan Itä- ja Kaakkois-Euroopasta Keski-Eurooppaan ja että uhreja ei värvätä yksinomaan kolmansissa maissa, vaan osa heistä on kotoisin EU:n jäsenvaltioista. On tosiasia, että ihmiskauppa on lisääntynyt ja että EU:n ulkorajojen valvonta on puutteellista.
<P>
Ihmiskaupan uhreja kuljetetaan usein linja-autoilla, kyse on eräänlaisesta rikollisesta turismista; tämä on todistettavissa oleva tosiseikka. Ihmiskaupan lisääntyminen ja rajavalvonnan ongelmat huomioon ottaen on syytä kysyä, olisiko Europolin, Frontexin ja muiden elinten raporttien laatimisen ohella mahdollista palauttaa rajavalvonta tietyille raja-alueille ja jäädyttää Schengenin sopimus tarvittaessa rajoitetuksi ajaksi.
<SPEAKER ID="237" NAME="Anna Záborská" AFFILIATION="PPE">
(SK) Haluan onnitella laatijoita heidän kysymyksestään sekä teitä, arvoisa komission jäsen, vastauksestanne.
<P>
Haluan ottaa esiin yhden tähän asiaan liittyvistä lukuisista näkökohdista. Päätöslauselmaesityksessä todetaan, että lapset ovat erityisen herkässä asemassa ja sen vuoksi alttiimpia joutumaan ihmiskaupan uhreiksi. Tekstissä myös todetaan, että 79 prosenttia tavatuista uhreista on naisia ja tyttöjä. Päätöslauselmaesityksessä ei kuitenkaan mainita, että päävastuu lasten suojelemisesta ihmiskaupalta tulisi olla vanhemmilla. Vanhemmat eivät useinkaan ole tietoisia riskeistä, joille heidän lapsensa altistuvat, tai eivät ole lainkaan kiinnostuneita siitä, miten heidän lapsensa viettävät vapaa-aikaansa. Olen ehkäisevistä toimista puhuttaessa toistuvasti ehdottanut Euroopan laajuista kampanjaa nimeltä "Tiedätkö, missä lapsesi on juuri nyt?" Tämän kampanjan pitäisi varoittaa vanhempia riskeistä, joita lapset voivat kohdata. Olen vakuuttunut siitä, että lapsia voidaan suojella ihmiskaupalta vain tekemällä yhteistyötä heidän vanhempiensa kanssa. Valitettavasti päätöslauselmaesityksessä ei puhuta lainkaan vanhemmista.
<SPEAKER ID="238" NAME="Artur Zasada" AFFILIATION="PPE">
(PL) Arvoisa puhemies, tämän keskustelun yhteydessä on otettava esiin kolme näkökohtaa, jotka vaativat erityistä huomiota. Liian pieni osa rikollisista joutuu oikeuden eteen. Vaikka ihmiskauppaa koskevien rikosprosessien määrä on kasvanut, niiden lukumäärä jää kuitenkin yhä kauas todellisten rikosten määrästä.
<P>
Uhrit eivät saa tarpeenmukaista tukea, suojaa tai korvauksia. Ottaen huomioon ihmiskaupan arvioidun laajuuden Euroopassa voidaan sanoa, että vain osa jäsenvaltioista on ryhtynyt tässä asiassa todellisiin toimenpiteisiin.
<P>
Kolmanneksi tilanteen valvonta on riittämätöntä. On selvää, että tämä ongelma ei koske vain Euroopan unionia. Siksi on ratkaisevan tärkeää, että Euroopan unioni tiivistää entisestään yhteistyötään tiettyjen kansainvälisten organisaatioiden kanssa luodakseen uudet normit tämän erittäin vaarallisen ilmiön poistamiseksi.
<SPEAKER ID="239" NAME="Diego López Garrido">
neuvoston puheenjohtaja. - (ES) Tämä kattava keskustelu on mielestäni osoittanut, että ihmiskaupassa on kyse laajasta ongelmasta, joka asettaa meille huomattavia haasteita. Pidän myönteisenä sitä, että tämä keskustelu on käyty päivänä, jolloin olen ensimmäistä kertaa saanut kunnian puhua Euroopan parlamentin edessä. Olen ilahtunut siitä, että olen saanut pitää ensimmäiset puheenvuoroni tämän tärkeän ja vaikutusvaltaisen parlamentin edessä näiden kahden merkittävän keskustelun yhteydessä.
<P>
Ihmiskauppa on huomattava ongelma, jota ei tule vain käsitellä ja pohtia. Meidän on puututtava siihen painokkaasti kaikin tavoin, sillä kyse on erittäin vakavasta ongelmasta ja voimakkaista vastustajista. Ihmiskaupan torjuminen vaatii lujaa poliittista tahtoa. Tuo poliittinen tahto on tuotu esiin täällä tänä iltana ja millä tavalla! Vakuuta teille, että puheenjohtajavaltio Espanja aikoo osoittaa suhtautuvansa tämän ongelman ratkaisemiseen vakavasti yhdessä muiden EU:n elinten kanssa.
<P>
Uskon, että voimme sanoa ihmiskaupan olevan ongelma, johon on haettava Euroopan kattavia ratkaisuja. Olette todenneet hyvin selvästi, miten tällaiset asiat Euroopassa tapahtuvat; jäsen Hirsch osoitti tämän selvästi, ja jäsen Papanikolaou ja jäsen Parvanova puhuivat ihmiskaupan rajat ylittävästä luonteesta. Ihmiskauppaa käydään Euroopassa, ja näin ollen siihen on puututtava Euroopasta käsin. Monet puhujat ovat todenneet ja totean itsekin, että komission on tärkeää laatia mahdollisimman pian direktiivi ihmiskaupan torjumiseksi EU:n tasolla. Jäsen Roithová totesi tämän hyvin ytimekkäästi.
<P>
EU:n laatimassa sääntelyssä ja EU:n toimissa tulee nähdäkseni huomioida painokkaasti kolme keskeistä näkökohtaa. Ensimmäinen niistä on uhrien suojelu. Uhrien suojelu on keskeinen näkökohta ja varmasti tänä iltana eniten käsitelty näkökohta. Kysymyksen laatijat sekä jäsen Sargentini, jäsen Ernst, ja jäsen Thomsen muiden puhujien ohella totesivat uhrien suojelun olevan ehdottoman tärkeää. Valtaosa uhreista on naisia ja lapsia, toisin sanoen heikoimmassa asemassa olevia ihmisiä. Jäsen Jiménez-Becerril Barrio, jäsen Kadenbach ja jäsen Bearder toivat lisäksi puhuttelevasti esiin tarpeen perustaa uhrien suojelujärjestelmä, joka on olennainen väline ja puheenjohtajavaltio Espanjan keskeinen tavoite.
<P>
Ensimmäinen asia on siis uhrien suojelu. Toinen näkökohta on ihmiskaupan järjestäjien uupumaton vainoaminen ja ankara rankaiseminen. Jäsen Ziobro totesi tämän puheessaan hyvin painokkaasti. Kolmanneksi meidän on huomioitava ihmiskaupan uhrien tarjoamien palveluiden kysyntä. Kysynnän vähentäminen on hankalaa, mutta se on osa tätä ongelmaa ja sen vuoksi se on katsottava kolmanneksi keskeiseksi näkökohdaksi, joihin yleisen lähestymistavan tulee perustua. Kuten totesin aiemmin, hyvät parlamentin jäsenet, puheenjohtajavaltio Espanja on ja tulee olemaan täysin sitoutunut ihmiskaupan torjumiseen, joka on äärimmäisen tärkeä asia.
<SPEAKER ID="240" NAME="Jacques Barrot" LANGUAGE="FR">
Arvoisa puhemies, uskon, että tämä keskustelu on selkiyttänyt merkittävästi tulevan direktiivin valmistelua. Samalla voin tietenkin vahvistaa neuvoston puheenjohtajalle, että komissio aikoo esitellä tämän direktiivin kevään kuluessa.
<P>
Haluan todeta jäsen Moraesille, että meidän on hyödynnettävä ihmiskaupan torjumisessa kaikkia nykytekniikan keinoja, sillä myös ihmiskaupan järjestäjät käyttävät niitä, ja että meidän on vastustettava kaikkia hyväksikäytön muotoja.
<P>
Arvoisa neuvoston puheenjohtaja, te totesitte juuri, että ihmiskaupan torjuminen perustuu kolmeen näkökohtaan: uhreihin, seuraamusten ankaruuteen ja kysynnän ongelmaan. Haluan korostaa uhreja ja heidän suojeluaan, sillä me olemme jo puitepäätöksessä neuvotelleet kaikille uhreille varauksettoman tuen, syytesuojan ja oikeuden oikeusapuun. Tulevassa direktiivissä aiotaan lisäksi käsitellä majoitusta, lääkärin- ja psykologinapua, neuvontaa ja tiedotusta uhrin ymmärtämällä kielellä sekä muita täydentäviä tuen muotoja.
<P>
Jäsen Záborská puhui ihmiskaupan lapsiuhreista. Haluan todeta, että komissio aikoo käsitellä tämän ongelman ehkäisyä sekä lasten suojelua, palauttamista ja kotouttamista Euroopan unioniin yksin saapuvia alaikäisiä koskevassa toimintasuunnitelmassa. Puheenjohtajavaltio Espanja muuten vaati tätä hyvin painokkaasti.
<P>
Me aiomme siis esitellä tämän toimintasuunnitelman, jonka komission jäsenet hyväksyvät keväällä 2010, jotta neuvosto ja Euroopan parlamentti pääsevät tarkastelemaan sitä. Toimintasuunnitelmassa ehdotetaan useita toiminta-alueita, joilla voidaan ratkoa Euroopan unioniin eri tilanteissa yksin saapuvien alaikäisten ongelmia. Toimintasuunnitelman päätavoitteena on suojella lapsen etuja.
<P>
Jäsen Záborská on myös oikeassa. Perheiden tulee osallistua nykyistä aktiivisemmin erityisesti internetin käytön valvomiseen, sillä internet altistaa lapset uusille riskeille.
<P>
Kuten sanoitte, arvoisa puheenjohtaja, Euroopan parlamentissa on totisesti poliittista tahtoa. Komissio on mielestäni jo tehnyt hyvää työtä tämän direktiiviehdotuksen valmistelemiseksi. Direktiiviehdotus esitellään pian. Haluan kiittää Euroopan parlamenttia sen tarjoamasta täydestä tuesta ja myös monista hyvin mielenkiintoisista ideoista, joita tässä keskustelussa on tullut esille. Haluan kiittää toistamiseen kaikkia puhujia. Olen vakuuttunut siitä, että Euroopan parlamentilla on todellakin merkittävä tehtävä ihmiskaupan torjumisessa.
<SPEAKER ID="241" NAME="Puhemies">
(EN) Keskustelu on päättynyt.
<P>
Äänestys toimitetaan helmikuun ensimmäisen istuntojakson aikana.
<P>
Kirjalliset lausumat (työjärjestyksen 149 artikla)
<SPEAKER ID="993" NAME="Liam Aylward  " AFFILIATION="ALDE">
kirjallinen. - (GA) Ihmiskaupan järjestäjät eivät välitä, kauppaavatko he miehiä, naisia vai lapsia, kunhan saavat näiden myymisestä rahaa. Lapset ovat usein suurimmassa vaarassa. Kansainvälisen työjärjestön mukaan lapsityövoiman käyttö koskee tällä hetkellä noin 218:aa miljoonaa lasta. Tarkkojen lukujen antaminen on kuitenkin mahdotonta, sillä nämä lapset työskentelevät oloissa, joista ei ole saatavilla tarkkoja lukuja, esimerkiksi prostituoituina, orjatyöläisinä ja pakkotyöläisinä. EU:n on puututtava ripeästi työmarkkinoilla ilmenevään ihmiskauppaan. Pidän puheenjohtajavaltio Espanjan päätöstä tehdä ihmiskaupasta painopistealue kannustavana. Toivon, että neuvoston jäsenet tekevät yhteistyötä, jotta ihmiskauppaa ja lapsityövoimaa koskevat ongelmat voidaan nostaa EU:n lainsäädännön ytimeen ja erityisesti että näitä kysymyksiä käsitellään kauppasopimusten yhteydessä. EU:lla on merkittävä asema maailmanlaajuisessa kaupassa ja se on sitoutunut ihmisoikeuksien suojelemiseen. Näin ollen EU:lla on velvollisuus torjua ihmiskauppaa ja lapsityövoiman käyttöä.
<SPEAKER ID="242" NAME="Nessa Childers  " LANGUAGE="EN">
Ihmiskauppa on murheellinen ilmiö kaikkialla maailmassa, mutta sen ilmeneminen Euroopan unionissa on erityisen häpeällistä, sillä EU:n sisäinen yhteistyö ja resurssit ovat pitkälle kehittyneitä. Nuorten naisten kauppaaminen seksipalveluiden myymistä varten on etenkin jäänne Euroopan pirstaleisesta menneisyydestä ja sen on jäätävä historiaan. Euroopan unionin tulee tulevan komission viisivuotiskauden ajaksi sitoutua rajaturvallisuuden parantamiseen ja vaatia hallituksia tehostamaan toimiaan seksikaupan torjumiseksi erityisesti siltä osin, kun kyse on ihmiskaupan uhreiksi joutuneista, toisesta maasta tuoduista nuorista naisista. Tällä hetkellä tarvittava lainsäädäntö on olemassa useimmissa maissa, mutta sitä ei ole vain pantu täytäntöön.
<SPEAKER ID="992" NAME="Vasilica Viorica Dăncilă  " LANGUAGE="RO">
Tämä keskustelu on käynnistetty varsin nopeasti Lissabonin sopimuksen voimaantulon jälkeen. Ajoitus on erinomainen oikeudellisesta näkökulmasta, mutta ripeää toimintaa vaatii ennen kaikkea talouskriisin pahentama tilanne. Köyhyys, työpaikkojen menettäminen, nuorison näköalattomuus, riskejä koskevan asiallisen tiedon puuttuminen ja vähäisenkin sukupuolivalistuksen puuttuminen ovat tekijöitä, jotka heikentävät potentiaalisten uhrien vaikeaa tilannetta entisestään. Ehkäisevien toimenpiteiden vaikuttavuutta tulee tukea järjestämällä suorapuheinen tiedotuskampanja, joka puhuttelee erityisesti huono-osaisilla alueille asuvia ja vähäosaisiin ryhmiin kuuluvia alaikäisiä nuoria. Naisiin kohdistuvaa ihmiskauppaa ei voida torjua tarkastelematta vaikuttavia toimenpiteitä rikollisten toimien ja ihmiskauppaa järjestävien verkostojen kitkemiseksi. Ihmiskauppaa käydään erityisesti Balkanin maissa ja Välimeren alueella. Prostituution kysynnän vähentäminen on välittömin keino, ja siihen on pyrittävä hyväksymällä toimenpiteitä asiakkaiden rankaisemiseksi. Lisäksi ihmiskaupan torjumiseen tähtäävät ohjelmat tarvitsevat nykyistä parempaa rahoitusta. Vaadin lainsäädäntöä, jossa säädetään ankarista rangaistuksista, ja jäsenvaltioiden ja toimivaltaisten eurooppalaisten elinten - Europolin, Frontexin ja Eurojustin - tiiviimpää yhteistyötä.
<SPEAKER ID="243" NAME="Kinga Göncz  " LANGUAGE="HU">
Ihmiskaupasta ja sen uhreista on laadittu kaksi voimassa olevaa EU:n säännöstä. Tästä huolimatta jäsenvaltiot ja Euroopan unioni pitävät näitä uhreja usein käytännössä laittomina maahanmuuttajina. On erittäin tärkeää erottaa nämä kaksi asiaa. Laittomat maahanmuuttajat joutuvat usein jättämään kotimaansa vaikeiden taloudellisten tai yhteiskunnallisten olosuhteiden vuoksi ja he saapuvat EU:n alueelle laittomasti, vaikkakin omasta tahdostaan. Ihmiskaupan uhrit eivät ole päättäneet tulostaan vapaasti ja tietoisena kaikista näkökohdista. Heitä on kohdeltava yksinomaan uhreina.
<P>
EU:n jäsenvaltioiden on tarjottava uhreille heidän tarvitsemansa suoja. Heille on tarjottava paitsi oikeudellinen ja fyysinen suoja, myös lääkärin- ja psykologinapua sekä sosiaalista kuntoutusta. Niille, jotka tekevät viranomaisten kanssa yhteistyötä, tulee myöntää oleskelulupa ihmiskauppatapauksen tutkimusten ajaksi. Lisäksi komissio on järjestettävä tiedotuskampanjoita, joiden avulla riskialttiissa asemassa oleville henkilöille kerrotaan sekä EU:n sisällä että kolmansissa maissa heidän oikeuksistaan, mahdollisuuksistaan ja mahdollisista vaaroista. Komission tulisi myös varmistaa, että jäsenvaltiot siirtävät EU:n asiaa koskevat säännökset osaksi lainsäädäntöään ja panevat ne täytäntöön. Ihmiskauppa kuuluu useiden eri komission jäsenten vastuualueisiin; näitä ovat muun muassa oikeuteen, vapauteen ja turvallisuuteen liittyvistä asioista vastaava komission jäsen, ulkosuhteista vastaava komission jäsen sekä työllisyydestä, sosiaaliasioista ja yhdenvertaisista mahdollisuuksista vastaava komission jäsen. Näin ollen voisi olla aiheellista nimittää komission jäsenten väliseksi yhteyshenkilöksi koordinaattori, joka helpottaisi tämän ongelman asianmukaista käsittelyä.
<SPEAKER ID="244" NAME="Zita Gurmai  " LANGUAGE="EN">
Naiset ja lapset ovat ihmiskaupan pääasiallisia uhreja. Kun ihmiskauppaa koskeva uusi neuvoston puitepäätös laaditaan, naiset ja lapset on nostettava toiminnan keskipisteeseen. Yhdyn näin ollen näkemykseen, jonka mukaan sukupuoleen kohdistuvaa väkivaltaa koskevat tiedot on kerättävä kaikkialla Euroopan unionissa mahdollisimman pian. Uhrien suojelu aiheuttaa kustannuksia ja nämä varat, jotka voivat pelastaa ihmishenkiä, on käytettävä viisaasti. Meidän on pidettävä mielessä, että ilman luotettavia ja vertailukelpoisia tietoja me emme voi suunnata resursseja oikeaan paikkaan ja oikealla tavalla. Meidän on oltava tietoisia myös siitä, että eri jäsenvaltiot ja erityisesti eri kulttuurit käsittelevät tätä ongelmaa eri tavalla. Joissain jäsenvaltioissa, kuten Espanjassa, uhrien suojelu on hyvin järjestettyä ja kaikkien saatavilla. Toisissa jäsenvaltioissa siitä ei taas olla lähes lainkaan tietoisia. Meidän on siis suunnattava resurssimme viisaasti, mutta meidän on myös löydettävä käytännöllisiä ja tilastollisia ratkaisuja ongelman tuomiseksi esiin siellä, missä se on tarpeen, vähintäänkin laatimalla EU:n vähimmäisvaatimuksia.
<SPEAKER ID="991" NAME="Jim Higgins  " AFFILIATION="PPE">
kirjallinen. - (EN) Ihmiskaupan ongelma on vaivannut Eurooppaa jo pitkään. Sen sijaan, että jäsenvaltiot puuttuisivat asiaan, niitä syytetään meidän yksilöllisestä ja kollektiivisesta epäonnistumisestamme tämänkaltaisen naisten hyväksikäytön ja halventamisen poistamisessa. Vapaa liikkuvuus on helpottanut ihmiskauppaa poistamalla rajavalvonnan. Samalla voisi kuitenkin olettaa, että lisääntynyt poliisiyhteistyö voisi torjua ihmiskaupan. On selvää, että meiltä puuttuu poliittista tahtoa. Vain yhdeksän valtiota on ratifioinut toukokuussa 2005 tehdyn ihmiskaupan vastaisen Euroopan neuvoston yleissopimuksen. Kaksi kolmasosaa prostituution tarpeisiin myydyistä naisista tulee Itä-Euroopasta; tästä huolimatta sellaiset valtiot kuin Tšekin tasavalta ja Viro eivät ole allekirjoittaneet yleissopimusta. Poliittisen tahdon lisäksi meiltä puuttuu myös poliisien tahto. Langetettujen tuomioiden lukumäärä on naurettava ongelman laajuuteen nähden; poliisi ei pidä ihmiskauppaa rikoksena.
<SPEAKER ID="990" NAME="Marian-Jean Marinescu  " LANGUAGE="RO">
YK:n arvioiden mukaan Euroopan unionissa on vuonna 2009 noin 270 000 ihmiskaupan uhria. Euroopan unionin on paneuduttava ripeästi tähän asiaan ja laadittava lainsäädäntövälineitä, jotka kattavat ihmiskaupan ehkäisemisen ja torjumisen sekä ihmiskaupan uhrien oikeuksien suojelemisen. EU:n tulevassa lainsäädännössä on tiukennettava ihmiskaupan järjestäjille langetettavia seuraamuksia, jotta ne vastaavat rikoksen vakavuutta. Kansainvälinen oikeudellinen yhteistyö, yhteistyö alaikäisten suojelusta vastaavien ja ihmisoikeuksia puolustavien tahojen kanssa, erityisten rahastojen perustaminen korvauksien maksamiseksi ja uhrien tehokas suojeleminen ovat kaikki asioita, joihin meidän on paneuduttava. Lisäksi katson, että Eurojustin, Europolin ja Frontexin on osallistuttava ihmiskaupan torjumiseen ja uhrien suojeluun nykyistä vielä aktiivisemmin sekä kerättävä tietoja ja laadittava tilastoja.
