<CHAPTER ID="1">
<SPEAKER ID="1" LANGUAGE="" NAME="" AFFILIATION="puhemies">
<P>
(Istunto avattiin klo 9.00.)(1) 
<SPEAKER ID="2" LANGUAGE="DE" NAME="Martin, Hans-Peter (NI )." AFFILIATION="">
<P>
    Arvoisa puhemies, puhuitte meille eilen ennen valintaanne ja sanoitte itse, että meidän on poistettava kaikki hämäräperäiset menettelyt, jotka voivat vahingoittaa parlamenttia. Monet kollegani eivät voi ymmärtää päätöstä, jonka kvestorit tekivät 26. toukokuuta ja jonka perusteella yli 200 entistä parlamentin jäsentä saivat eilisestä istunnosta päivärahan. Pyydän teitä tutkimaan tämän tapauksen ja selvittämään lisäksi, voidaanko päivärahat periä takaisin, koska niistä on jälleen aiheutunut veronmaksajille 50 000–100 000 euron menetys. 
<SPEAKER ID="3" LANGUAGE="" NAME="Puhemies." AFFILIATION="">
<P>
   Paljon kiitoksia jäsen Martin. Tutkimme asiaa ja ryhdymme tarvittaessa asianmukaisiin toimenpiteisiin. 
<SPEAKER ID="4" LANGUAGE="" NAME="Puhemies." AFFILIATION="">
<P>
   Esityslistalla on seuraavana yhteiskeskustelu Eurooppa-neuvoston selonteosta ja komission julkilausumasta, jotka käsittelevät 17. ja 18. kesäkuuta sekä 29. kesäkuuta kokoontunutta Eurooppa-neuvostoa, sekä neuvoston julkilausumasta, joka käsittelee puheenjohtajavaltio Irlannin toimintakautta. 
<SPEAKER ID="5" LANGUAGE="EN" NAME="Ahern, Bertie," AFFILIATION="neuvosto">
<P>
(Arvoisa puhemies Borrell, arvoisa komission puheenjohtaja Prodi, hyvät Euroopan parlamentin jäsenet, hyvät kuulijat, olen erittäin iloinen voidessani osallistua tänään uuden Euroopan parlamentin ensimmäiseen täysistuntoon. Haluan käyttää tämän tilaisuuden hyväkseni onnitellakseni kaikkia 25:stä Euroopan unionin jäsenvaltiosta peräisin olevia parlamentin jäseniä menestyksestä viime kuun vaaleissa. Vaalit olivat tähän asti merkittävin ylikansallinen demokraattinen toimitus koko maailmassa. On hienoa nähdä täällä tuttuja ja uusia kasvoja.)
<P>
Arvoisa puhemies, näen, että joillakin parlamentin jäsenillä on vaikeuksia saada tulkkausta iirin kielestä. Ehkäpä meillä on yksi vaikeus vähemmän sitten, kun iirin kieli tunnustetaan Euroopassa täysin.
<P>
Olen erittäin iloinen voidessani osallistua tänään uuden Euroopan parlamentin ensimmäiseen täysistuntoon. Haluan käyttää tämän tilaisuuden hyväkseni onnitellakseni kaikkia kahdestakymmenestäviidestä Euroopan unionin jäsenvaltiosta peräisin olevia parlamentin jäseniä menestyksestä viime kuun vaaleissa. Vaalit olivat tähän asti merkittävin ylikansallinen demokraattinen toimitus koko maailmassa. On hienoa nähdä täällä tuttuja ja uusia kasvoja.
<P>
Arvoisa puhemies Borrell, haluan lisäksi onnitella teitä siitä, että teidät valittiin Euroopan parlamentin puhemieheksi, ja toivottaa teille kaikkea hyvää. Tiedämme Irlannissa varsinkin nyt puheenjohtajakautemme umpeutuessa erittäin hyvin, että parlamentilla on ratkaiseva ja rakentava asema Euroopan unionin toiminnassa. Puheenjohtajakautemme aikana suhteemme Euroopan parlamenttiin olivat hyvin yhteistyöhenkiset ja tuimme vastavuoroisesti toisiamme, ja suurelta osin juuri tämän ansiosta saavutimme monet puheenjohtajakautemme tavoitteista. Toivotan teille paljon menestystä tehtävässänne tulevina vuosina.
<P>
Tulin tänne tänään kertomaan kesäkuun Eurooppa-neuvoston tuloksista ja työstä, jota Irlanti on tehnyt neuvoston puheenjohtajana vuoden 2004 ensimmäisten kuuden kuukauden aikana. Ennen sitä haluan kuitenkin korostaa kahta avainperiaatetta, jotka korostuivat Irlannin puheenjohtajakaudella ja joihin Irlannin yleislähestymistapa Euroopan asioihin perustuu.
<P>
Lähestymistapamme ensimmäinen perusperiaate oli se, että Euroopan on toimittava – ja sen on nähtävä toimivan – kansansa hyväksi. Euroopan asioista keskusteltaessa ajaudutaan liian usein käyttämään erikoisterminologiaa ja sorrutaan liikaan teoreettisuuteen. Kun näin tapahtuu, vaarana on, että kansalaisten huomio ja aikanaan myös heidän tukensa menetetään.
<P>
Euroopan unioni ei ole teoreettinen asia. Sillä on ollut ja on jatkossakin todellista merkitystä kansalaistensa elämässä. Ilman Euroopan unionia Eurooppa ei olisi toipunut maailmansotien tuhoista. Ilman sitä Eurooppa ei olisi pystynyt luomaan toimivia yhtenäismarkkinoita sekä vahvaa ja vakaata yhtenäisvaluuttaa. Ilman sitä meillä ei olisi sosiaalisen suojelun ja ympäristönsuojelun järjestelmää, johon eurooppalainen malli perustuu. Ilman sitä emme olisi tietenkään myöskään pystyneet ottamaan vastaan ja tukemaan eurooppalaisia, jotka ovat kärsineet puoli vuosisataa totalitaarisesta sorrosta.
<P>
Meidän kaikkien on keskityttävä varmistamaan, että uudella laajentuneella Euroopan unionilla on merkitystä kansalaisillemme ja että unioni suhtautuu vastaanottavasti kansalaisiimme. Näin tehdessämme meidän on keskityttävä pikemminkin meitä yhdistäviin kuin meitä erottaviin tekijöihin. Meidän on keskityttävä kansalaisten keskeisiin huolenaiheisiin: työpaikkoihin, sosiaaliseen suojeluun, ympäristönsuojeluun, rauhaan ja turvallisuuteen. Ne ovat olleet Euroopan menestystekijöitä. Niiden on pysyttävä johtajiemme, lainsäätäjiemme ja eurooppalaisten huomion keskipisteenä.
<P>
Toiseksi Eurooppaa koskeva lähestymistapamme on perustunut oikeudenmukaisuuden periaatteeseen. Sääntöjä sovelletaan siitä riippumatta, onko valtio suuri tai pieni – niin kuin Irlanti on. Sääntöjen oikeudenmukainen, tasapuolinen ja avoin soveltaminen on entistäkin tärkeämpää. Euroopan unioni muodostaa alueen, jossa kaikkien huolenaiheita voidaan kuunnella, kaikkien identiteettiä voidaan vahvistaa ja kaikkien perusintressejä ja perusoikeuksia voidaan suojella. On erityisen tärkeää, että Euroopan unionin kulmakiviä, tasa-arvoisuuden, oikeudenmukaisuuden ja yhteistyön perinteitä, vahvistetaan uudessa, laajentuneessa Euroopan unionissa.
<P>
Puhuessani täällä parlamentissa tammikuussa toin esiin Irlannin puheenjohtajakauden viisi ensisijaista toiminta-alaa. Halusimme, että hallitustenvälisen konferenssin työ saadaan nopeasti ja onnistuneesti päätökseen. Halusimme, että laajentuminen onnistuu ja että käynnissä olevissa laajentumisneuvotteluissa edetään. Pyrimme määrätietoisesti siihen, että kevään Eurooppa-neuvosto auttaisi elävöittämään ja vauhdittamaan Lissabonin strategiaa. Esitin tästä asiasta kattavan yhteenvedon parlamentille maaliskuussa 2004. Oikeus- ja sisäasioiden alalla halusimme noudattaa Amsterdamin sopimuksessa ja Tampereen ohjelmassa vahvistettuja sitoumuksia. Viimeisimpänä vaan ei vähäisimpänä tarkoituksenamme oli lisätä Euroopan unionin ulkosuhteiden johdonmukaisuutta ja tehostaa niitä.
<P>
Yksi ohjelmamme keskeisimmistä kysymyksistä, jossa voin ilokseni todeta saavuttaneemme myös onnistuneen lopputuloksen, oli Euroopan komission uuden puheenjohtajan nimittäminen. José Manuel Durão Barroso osallistui täysimääräisesti komission uuden puheenjohtajan etsintään. Vasta prosessin loppuvaiheilla hän suostui siihen, että häntä esitetään ehdokkaaksi kyseiseen virkaan. Olen siksi hyvin iloinen, että Eurooppa-neuvosto päätti yksimielisesti ehdottaa Durão Barrosoa Euroopan komission puheenjohtajaksi.
<P>
Emme olisi voineet löytää parempaa ehdokasta tänä unionin kehityksen kannalta ratkaisevana aikana. Durão Barroso on valmis ottamaan johdon käsiinsä ja tekemään päätöksiä. Hän on sitoutunut Eurooppaan ja hän ymmärtää hyvin kaikkien jäsenvaltioiden, niin suurten kuin pientenkin ja niin uusien kuin vanhojenkin, intressejä. Voin epäröimättä suositella häntä teille.
<P>
Olen iloinen myös siitä, että muista tärkeistä nimityksistä päästiin sopuun. Javier Solana, joka on suoriutunut erinomaisesti nykyisistä tehtävistään, jatkaa neuvoston pääsihteerin tehtävissä ja Pierre de Boissieu jatkaa varapääsihteerinä. Sen jälkeen kun Euroopan perustuslaki on ratifioitu kaikissa jäsenvaltioissa ja se on tullut voimaan, pääsihteeristä ja ulkopolitiikan korkeasta edustajasta Solanasta tulee unionin ensimmäinen ulkoministeri.
<P>
Puheenjohtajakautemme erityinen kohokohta oli luonnollisesti sopimus, johon pääsimme uudesta perustuslaista 18. kesäkuuta hallitustenvälisessä konferenssissa. Siihen huipentui yli kahden ja puolen vuoden työ, joka aloitettiin joulukuussa 2001 annetun Laekenin julistuksen jälkeen. Uusi perustuslaki on kunnianosoitus kaikkien Eurooppa-valmistelukunnan ja hallitustenvälisen konferenssin jäsenten sitoumukselle ja poliittiselle tahdolle.
<P>
Haluan kuitenkin tänään osoittaa erityistä kunnioitusta Euroopan parlamentin työlle. Koko prosessin ajan parlamentti on ollut Eurooppa-valmistelukunnassa ja hallitustenvälisessä konferenssissa syvästi sitoutunut Euroopan unioniin ja kansalaisiin, joiden etuja parlamentti suoraan edustaa. Erityisesti valmistelukunnan loppuasiakirjaan – joka säilyi suurelta osin muuttumattomana hallitustenvälisessä konferenssissa – sisältyi monia sellaisia asioita, joita parlamentin edustajat olivat tuoneet esiin.
<P>
Tiedän myös, että tätä samaa myönteistä, joustavaa ja rakentavaa lähestymistapaa sovellettiin koko hallitustenvälisen konferenssin aikana. Haluan kiittää erityisesti siitä kovasta työstä, jota tehtiin parlamentin erityisenä huolenaiheena olleiden asioiden ratkaisemiseksi ja joka oli erityisen tärkeää kokonaissopimukseen pääsemiseksi. Lopullinen sopimus ei olisi ollut mahdollinen ilman parlamentin tukea ja sitoumusta. Haluan kiittää lämpimästi teitä kaikkia ja erityisesti jäsen Brokia ja jäsen Hänschiä sekä tietenkin Euroopan parlamentin entistä puhemiestä Pat Coxia. He auttoivat ja tukivat merkittävästi minua ja Irlannin Eurooppa-ministeriä Rochea, joka on täällä kanssani tänään. Olemme todella kiitollisia heidän avustaan.
<P>
Tunnette kaikki tässä vaiheessa perustuslain sisällön äärimmäisen hyvin. Haluan silti korostaa joitakin sen piirteitä, joiden ansiosta perustuslaki todella merkitsee unionille myönteistä askelta eteenpäin. Olemme onnistuneet ilmaisemaan selkeästi yhdessä asiakirjassa, mikä Euroopan unioni on ja mitä se tekee. Olemme määritelleet arvot ja tavoitteet, jotka ovat meille kaikille yhteiset ja jotka tekevät Euroopan unionista ainutlaatuisen koko maailmassa.
<P>
Olemme vahvistaneet Euroopan unionin demokraattista legitimiteettiä laajentamalla Euroopan parlamentin valtaa. Olemme myös vahvistaneet kansallisten parlamenttien asemaa ja tehneet Eurooppa-neuvoston työskentelystä julkisempaa. Olemme selkeyttäneet Euroopan unionin ja jäsenvaltioiden välistä toimivaltajakoa. Nyt on selvää, miten päätöksiä tehdään ja kenellä on oikeus niitä tehdä. Myös toissijaisuus- ja suhteellisuusperiaatetta on vahvistettu.
<P>
Olemme liittäneet perusoikeuskirjan olennaiseksi osaksi perustuslakia. On merkittävä ihmisoikeuksien alan edistysaskel, että perusoikeuskirja sitoo Euroopan unionin toimielimiä ja jäsenvaltioita näiden pannessa täytäntöön yhteisön lainsäädäntöä ja että unionin kansalaisilla on oikeus turvautua tuomioistuinmenettelyyn, jos he katsovat oikeuksiansa loukatun. Lisäksi unioni liittyy Euroopan ihmisoikeussopimukseen, minkä ansiosta Strasbourgin ja Luxemburgin tuomioistuinten johdonmukainen toiminta on helpompi varmistaa.
<P>
Sovimme toimielinkehyksestä, jonka kaikissa toimielimissä kunnioitetaan täysin kaikkien jäsenvaltioiden oikeuksia. Kukin jäsenvaltio nimittää komission jäsenen vuoteen 2014 saakka. Sen jälkeen komissiota pienennetään siten, että se koostuu jäsenistä, jotka ovat peräisin kahdesta kolmasosasta jäsenvaltioita ja jotka valitaan ehdottoman tasapuolisen kiertojärjestelmän mukaisesti, ellei Eurooppa-neuvosto päätä yksimielisesti muunlaisesta komission koosta. Olemme näin ollen luoneet perustan komission tehokkaalle toiminnalle tulevaisuudessa, mikä on erittäin tärkeää Euroopan unionille – olette tästä varmasti samaa mieltä.
<P>
Kaksinkertaisen enemmistön äänestysperiaate, joka kuvastaa valtioista ja kansalaisista koostuvan unionin kaksinaista luonnetta, pannaan täytäntöön siten, että kaikkien hallitustenvälisen konferenssin osallistujien huolenaiheet otetaan huomioon ja että päätöksenteko tehostuu. Uusi ryhmäpuheenjohtajajärjestely, jossa kolme jäsenvaltiota panevat yhdessä täytäntöön sovittua ohjelmaa, tehostaa neuvoston toimintaa. Eurooppa-neuvoston uusi pysyvä puheenjohtaja, ulkoministeri ja ulkoisen toiminnan yksikkö vahvistavat koordinointia ja luovat unionille mahdollisuuden toimia tehokkaammin koko maailmassa.
<P>
Kaikki nämä ovat merkittäviä saavutuksia, joita olisi valmistelukuntaprosessin alussa voitu pitää mahdottomina. Kiitän kaikkia valmistelukunnan jäseniä, kaikkia, jotka auttoivat meitä, kelpo kollegaani komission puheenjohtajaa Prodia, tämän kollegoja, jotka työskentelivät kovasti auttaakseen meitä, ja tietenkin valmistelukunnan puheenjohtajana toiminutta Giscard d'Estaingia. Nyt tekstiä valmistellaan sitä silmällä pitäen, että valtion tai hallitusten päämiehet voivat allekirjoittaa sen 29. lokakuuta Roomassa. Allekirjoittamisen jälkeen huomio kiinnittyy ratifiointiin, joka on tarkoitus saada päätökseen viimeistään 1. marraskuuta 2006.
<P>
Joissakin jäsenvaltioissa järjestetään kansanäänestys, ja toiset jäsenvaltiot ratifioivat tekstin parlamentaarisessa menettelyssä. Jäsenvaltioiden tekemistä valinnoista riippumatta meidän velvollisuutenamme on selittää, mitä perustuslaki sisältää ja miksi se on erittäin hyödyllinen unionille, jäsenvaltioille ja erityisesti kansalaisille. Joulukuussa 2001 Laekenin Eurooppa-neuvostossa esitettyihin kysymyksiin – miten unionista tehtäisiin entistä tehokkaampi, miten unionin kansainvälistä toimintaa voitaisiin tehostaa ja miten unionia voitaisiin tuoda lähemmäksi kansalaisia – on vastattu. Uusi perustuslakimme tarjoaa meille mahdollisuuden kohdata luottavaisesti haasteet, joita unioni kohtaa jatkaessaan laajentumistaan ja syventymistään.
<P>
Euroopan unioni on käynyt viime vuosina läpi pitkän ja uuvuttavan perussopimusten uudistusprosessin. Nyt meidän on aika luottaa ja pitää uutta perustuslakia unionin perustana, jona Rooman sopimus on erinomaisesti toiminut yli puolen vuosisadan ajan. Meidän on nyt keskityttävä täysin siihen, miten laadimme ja panemme täytäntöön politiikkaa, jota kansalaiset odottavat meiltä.
<P>
Unionin laajentuessa on erittäin tärkeää tehdä edelleen päätöksiä, jotka ovat kansamme etujen mukaisia. Uuden Euroopan perustuslain ansiosta Euroopan unioni voi ottaa rakentavasti vastaan tulevaisuuden haasteet ja mahdollisuudet.
<P>
Kuusikuukautisen puheenjohtajakautensa aikana Irlannilla oli kunnia ja etuoikeus toivottaa 1. toukokuuta kymmenen uutta jäsenvaltiota tervetulleiksi Euroopan unioniin. Juhlistimme tilaisuutta virallisessa ja symbolisessa seremoniassa – Day of Welcomes – Dublinissa. Se oli aidosti historiallinen hetki Euroopan unionille. Se oli suurten mahdollisuuksien ja toiveiden hetki kaikille Euroopan kansalaisille.
<P>
Laajentumisprosessi ei tietenkään päättynyt 1. toukokuuta. Olemme iloisia, että olemme edistyneet merkittävästi Bulgarian ja Romanian kanssa käytävissä neuvotteluissa. Eurooppa-neuvosto pani tyytyväisenä merkille, että Bulgaria on alustavasti päättänyt neuvottelut kaikissa jäljellä olevissa neuvotteluluvuissa. Myös Romania on edistynyt merkittävästi ja päättänyt alustavasti neuvottelut yhteisön säännöstön kolmessa luvussa. Esimerkkinä hyvin käytännönläheisestä askeleesta kohti maiden liittymistä liittymissopimuksen laatiminen on juuri aloitettu puheenjohtajavaltio Alankomaiden johdolla. Kannustamme molempia maita jatkamaan ja vauhdittamaan toimiaan ja odotamme niiden liittyvän unioniin tammikuussa 2007, jos ne ovat siihen valmiita.
<P>
Kesäkuun Eurooppa-neuvosto suhtautui myönteisesti edistykseen, jota Turkki on edelleen saavuttanut uudistusprosessissaan, ja Turkin hallituksen jatkuviin pyrkimyksiin täyttää Kööpenhaminan poliittiset perusteet. Euroopan unioni on vahvistanut olevansa edelleen sitoutunut siihen, että liittymisneuvottelut Turkin kanssa aloitetaan viipymättä, jos joulukuun Eurooppa-neuvosto tekee myönteisen päätöksen poliittisten perusteiden täyttymisestä. Tämä päätös tehdään komission kertomuksen ja suosituksen perusteella puolueettomasti ja avoimesti.
<P>
Eurooppa-neuvosto päätti kesäkuussa myös Kroatian jäsenyysehdokkuudesta ja neuvottelujen aloittamisesta Kroatian kanssa vuoden 2005 alussa.
<P>
Puheenjohtajakaudellamme vastasimme tulevista rahoitusnäkymistä käytävien neuvottelujen alkuvaiheen hallinnoinnista. Rahoitusnäkymissä määritellään unionin rahoitus vuosiksi 2007–2013. Tavoitteenamme oli tutkia yksityiskohtaisesti komission ehdotuksia ja antaa komissiolle palautetta sen valmistellessa lainsäädäntöehdotuksiaan. Niin teimme, ja kesäkuun Eurooppa-neuvosto piti valmistelemaamme raporttia hyödyllisenä. Sovimme myös kesäkuussa, että laadimme asiasta poliittisen sopimuksen seuraavana vuonna.
<P>
Oikeus- ja sisäasioissa keskityimme puheenjohtajakaudellamme Amsterdamin sopimuksen sekä vapauteen, turvallisuuteen ja oikeuteen perustuvan alueen luomista koskevan Tampereen laajan ohjelman mukaisten sitoumusten täyttämiseen. Viimeisten kuuden kuukauden aikana on edistytty huomattavasti. Hyväksyimme turvapaikkavaatimuksia koskevan direktiivin ja pääsimme poliittiseen sopimukseen turvapaikkamenettelyjä koskevasta direktiivistä. Yhteisen turvapaikkajärjestelmän kaksi kulmakiveä ovat nyt valmiina.
<P>
Edistimme Euroopan rajavalvontaviraston perustamista koskevaa sopimusasiaa. Viraston perustaminen on merkittävä toimenpide laittoman maahanmuuton torjunnassa. Pääsimme lisäksi poliittiseen sopimukseen kolmansien maiden kansalaisten maahanpääsystä opiskelua ja siihen liittyvää toimintaa varten. Sopimuksella tunnustetaan laillisen maahanmuuton myönteinen vaikutus unioniin. Pyrimme helpottamaan unionin kansalaisten rajat ylittävää pääsyä tuomioistuinmenettelyyn hyväksymällä esimerkiksi rikosten uhreja koskevan direktiivin, jolla varmistetaan väkivaltarikosten uhreille maksettava korvaus.
<P>
Viisivuotinen Tampereen ohjelma päättyy vuonna 2004. Kesäkuussa Eurooppa-neuvosto katsoi, että oli tullut aika aloittaa seuraava vaihe prosessissa, ja komissio valmistelee nyt ehdotuksia, joita on tarkoitus käsitellä joulukuussa.
<P>
Madridin kauheiden terrori-iskujen jälkeen maaliskuun Eurooppa-neuvosto antoi julistuksen terrorismin torjunnasta. Kesäkuussa saatoimme todeta, että julistuksessa vahvistettujen toimenpiteiden toteuttamisessa ja Euroopan unionin terrorismintorjunnan koordinaattorin työssä oli edistytty merkittävästi. Seuraavat toimintavaiheet on nyt vahvistettu tarkistetussa toimintasuunnitelmassa, joka niin ikään hyväksyttiin kesäkuussa.
<P>
Ulkosuhteiden alalla tarkoituksenamme oli lisätä Euroopan unionin monimutkaisen ulkopoliittisen ohjelman johdonmukaisuutta ja vauhdittaa sitä Eurooppa-neuvoston viime joulukuussa hyväksymän Euroopan turvallisuusstrategian avulla. Mielestäni onnistuimme tällä alalla erinomaisesti.
<P>
Korostimme tehokasta monenvälisyyttä, kriisien ehkäisyä ja Euroopan turvallisuus- ja puolustuspolitiikan kehittämistä. Työskentelimme vahvistaaksemme ja kehittääksemme avainkumppanuuksia, myös transatlanttisia suhteita, yhteisten etujemme ja arvojemme pohjalta. Työskentelimme kovasti varmistaaksemme, että vuosituhannen kehitystavoitteet ja niissä vahvasti korostetut köyhyyden poistaminen, kestävä kehitys ja HI-viruksen/aidsin leviäminen, saivat ansaitsemansa keskeisen huomion.
<P>
Monet teistä parlamentin jäsenistä seuraavat tarkoin useita ulkosuhteiden asioita, joita pidätte erityisen tärkeinä itsellenne ja valitsijakunnallenne. Tiedätte siten viimeisten kuuden kuukauden aikana tapahtuneen edistyksen ja monilla vaikeilla aloilla vielä tarvittavat toimet. Voimme todeta, että monilla aloilla – oli kyse sitten transatlanttisista suhteista, Euroopan unionin Afrikalle antamasta sitoumuksesta tai tarpeesta vahvistaa suhteitamme Venäjään ja Aasiaan – on todella edistytty kestävästi.
<P>
Olemme toimittaneet kullekin parlamentin jäsenelle raportin Irlannin puheenjohtajakaudesta Euroopan unionissa. Raportissa esitellään ulkosuhteiden alan tärkein kehitys puolivuotiskautemme aikana sekä kehitys unionin sisäisissä asioissa. Vastaan mielelläni kysymyksiin myöhemmin käytävässä keskustelussa.
<P>
Nämä kuusi kuukautta ovat olleet haastavia ja palkitsevia meille kaikille. Puhuessani parlamentille puheenjohtajakauden alussa sanoin, että tärkeimpänä tavoitteenamme on varmistaa lopputulos, joka vaikuttaa myönteisesti Euroopan kansalaisten elämään.
<P>
Olen vahvasti sitä mieltä, että Euroopan unioni on ottanut suuren askeleen eteenpäin unionin onnistuneen laajentumisen, Euroopan perustuslakisopimuksen sekä Lissabonin ohjelmassa, oikeus- ja sisäasioissa sekä suhteissamme tärkeimpiin kumppaneihimme viimeisten kuuden kuukauden aikana saavutetun hienon edistyksen ansiosta. Meidän kaikkien on edelleen vietävä viestiä eteenpäin kansalaisillemme, jotta he tietävät paremmin unionin kehityksestä, joka vaikuttaa heidän jokapäiväiseen elämäänsä monin tavoin myönteisesti, ja jotta he voivat sitoutua tähän kehitykseen.
<P>
Minulla ei ole epäilystäkään siitä, että Alankomaiden puheenjohtajakausi on yhtä menestyksekäs kuin se on haasteellinenkin. Toivotan parlamentin tapaan sille kaikkea hyvää.
<P>
Irlannin puheenjohtajakauden teemana oli yhteistyötä tekevät eurooppalaiset (Europeans working together). Neuvosto ja Euroopan parlamentti ovat mielestäni viimeisten kuuden kuukauden aikana tehneet esimerkillistä yhteistyötä. Kokemukseni perusteella olen hyvin vakuuttunut siitä, että tehdessämme yhteistyötä – jäsenvaltioina ja toimieliminä – voimme rakentaa paremman Euroopan ja edistää oikeudenmukaisuutta, turvallisuutta ja rauhaa maailmassa.
<P>
Minulle on suuri kunnia raportoida Irlannin puheenjohtajakauden kuudesta kuukaudesta. Kyse ei kuitenkaan ole pelkästään kuudesta kuukaudesta, koska kutakin puheenjohtajakautta edeltää noin vuoden mittainen johdantokausi. Olen näin ollen ollut viimeisten 18 kuukauden aikana tekemisissä parlamentin ryhmien johtajien kanssa. Haluan kiittää heitä ajasta, jota he ovat antaneet minulle, ja heidän vierailustaan Dubliniin joulukuussa 2003. Sain heiltä hyviä neuvoja. Puheenjohtajakaudella sekä ministeri Cowen että erityisesti ministeri Roche olivat täällä parlamentissa useaan otteeseen. Kaikkia kollegojani kohtaan suhtauduttiin myötämielisesti. Olimme päättäneet tehdä tiivistä yhteistyötä parlamentin kanssa, antaa sille paljon aikaa, kuunnella parlamentin näkemyksiä ja ottaa ne huomioon toimielimissä ja työssämme.
<P>
Tämä kokemus on ollut erittäin palkitseva. Puheenjohtajuus on haaste pienelle maalle. Meillä ei ole 800:aa virkamiestä, jotka voitaisiin lähettää Eurooppa-neuvoston kokouksiin eikä myöskään kolmea lentokonetta. Meillä ei ole valtaisaa byrokratiaa. Käytettävissämme on suurlähettiläs Anderson ja hänen henkilöstönsä, jotka tekivät kovaa työtä puolestamme Brysselissä, ja edustajamme, jotka työskentelivät täällä parlamentissa. He muodostavat pienen ryhmän, ja näin ollen tutustuimme hyvin moniin ihmisiin täällä henkilökohtaisesti. Tästä syystä haluan kertoa, että olen hyvin iloinen voidessani olla täällä tänään, haluan kiittää teitä yhteistyöstä ja toivottaa uudelle parlamentille ja erityisesti uusille parlamentin jäsenille kaikkea hyvää. He ovat aloittamassa jännittävää aikaa poliittisella urallaan. Uudelleen valituille parlamentin jäsenille haluan ilmaista toiveeni siitä, että Irlanti voi säilyttää hyvät suhteet, jotka olemme muodostaneet. Erityisesti toivotan kaikkia poliittisia ryhmiä edustaville irlantilaisille kollegoilleni kaikkea hyvää seuraavalle puolivuotiskaudelle.
<P>
Arvoisa puhemies Borrell, kuten alussa sanoin, teillä on vaikea tehtävä – hyvin vaativa tehtävä – niin parlamentissa kuin koko maailmassakin. Toivon teille paljon menestystä tehtävässänne.
<SPEAKER ID="6" LANGUAGE="IT" NAME="Prodi, Romano," AFFILIATION="komission puheenjohtaja">
<P>
   . Arvoisa puhemies, arvoisa hyvät parlamentin jäsenet, onnittelen vielä kerran uutta puhemiestä äskettäisestä valinnasta. On ilo nähdä kaikista jäsenvaltioista valitut parlamentin jäsenet vihdoin koossa parlamentissa laajennetussa istunnossa. Uusi Eurooppa on tässä istunnossa ensimmäistä kertaa aivan täysin ulottuvillamme, mikä on tunteita herättävä ja merkittävä asia.
<P>
Euroopan unioni tarvitsee nyt päätöksenteko- ja toimintavälineitä. Tämä liittyy siihen, mitä juuri sanoi puheenjohtajavaltio Irlannin saavutuksista ja ennen kaikkea Eurooppa-neuvoston tuloksista. Kiitän puheenjohtajavaltio Irlantia ja erityisesti Bertie Ahernia ja hänen työtovereitaan diplomaattisista kyvyistä, politiikantajusta ja vahvasta omistautumisesta Euroopan asioille.
<P>
Ensinnäkin puheenjohtajakaudella pidetyssä hallitustenvälisessä konferenssissa päästiin sopimukseen Euroopan perustuslaista. Kaikki tietävät, että perustuslain viimeistelyvaihe on aina kaikkein vaikein, ja puheenjohtajavaltio Irlanti kunnioitti kaikkien näkemyksiä johtaessaan hallitustenvälistä konferenssia ja kiinnitti huomiota kaikkiin yksityiskohtiin. Se ehdotti innovatiivisia ratkaisuja horjuttamatta kuitenkaan kokonaistasapainoa ja vakuutti kaikki asianosaiset siitä, että teksti on samanaikaisesti sekä vahva että vakavasti otettava ja realistinen kompromissi. Toisin sanoen tämä perustuslakisopimus on nyt paras mahdollinen. Meidän ei pidä aliarvioida työtä, sillä hän sitoutui henkilökohtaisesti poistamaan arkaluonteisimpia kysymyksiä koskevat esteet. Tarkastellessamme kulunutta viittä vuotta emme voi olla havaitsematta Euroopan unionin ainutlaatuista kehitystä. Puhuessani ensimmäisen kerran parlamentissa 5. toukokuuta 1999 Amsterdamin sopimus oli vasta tullut voimaan. Tuolloin kukaan ei uskonut, että voisimme laatia uuden perustuslain. Nyt on kuitenkin ilmeistä, että perustuslaki on olemassa ja että se on myös tarpeellinen siitä yksinkertaisesta syystä, että sen ansiosta unioni voi toimia tehokkaammin kansalaistemme hyväksi.
<P>
Perustuslaki vahvistaa demokratiaa, avoimuutta ja vastuuntuntoa. Se sisältää arvomme ja periaatteemme ja muodostaa vankan oikeudellisen perustan politiikallemme. Haluan korostaa, että ennen kaikkea perustuslaki sisältää perusoikeuskirjan ja että perustuslaissa otetaan käyttöön kaksinkertaisen enemmistön periaate neuvoston määräenemmistöpäätöksiä varten. Kukaan ei väitä, että perustuslaki olisi täydellinen. Kuten hyvin tiedätte, komissio olisi toivonut unionille vahvempaa toimivaltaa joillakin aloilla, erityisesti taloushallinnon alalla. Tässä suhteessa olen tyytyväinen yhteisöjen tuomioistuimen äskettäiseen tuomioon, jossa selkeytetään joitakin perussopimuksen sekä vakaus- ja kasvusopimuksen määräyksiä. Yksimielisyyttä vaaditaan edelleen verotuksen, omien varojen, rahoitusnäkymien ja osittain sosiaali- ja ulkopolitiikan aloilla. Perustuslaki merkitsee kuitenkin selkeästi suurta edistysaskelta Euroopan yhdentymisessä. Lähitulevaisuudessa meidän kaikkien on työskenneltävä yhdessä ja keskityttävä ratifiointiprosessiin.
<P>
Monissa maissa äänestäjiä kehotetaan ilmaisemaan näkemyksensä perustuslaista kansanäänestyksessä. Oli kyse sitten kansanäänestyksestä tai parlamentaarisesta ratifioinnista, tällä hetkellä näkemysten on oltava selkeitä. Tämän vuoksi meidän on lähikuukausina selitettävä kansalaisille, mitä Euroopan unioni on ja mitä se ei ole, miksi meidän on saatava se toimimaan asianmukaisesti sekä mitä uudet määräykset merkitsevät. Meidän on aloitettava perinpohjainen keskustelu perustuslaista ja sen merkityksestä Euroopan tulevaisuudelle. Meidän on varmistettava, etteivät kansanäänestykset ja parlamenttien äänestykset heijastele pelkästään kunkin jäsenvaltion poliittista tilannetta vaan että ne antavat tiedostetun ja harkitun vastauksen Euroopan tason todellisiin kysymyksiin.
<P>
Kuten totesin, todellinen kysymys koskee Eurooppaa, koska perustuslain hylkääminen merkitsisi suunnatonta takaiskua yhdentymisprosessille. Pelkään itse asiassa, että kansalliset kysymykset hämärtävät Euroopan tasolla käytävän keskustelun todelliset aiheet ja että joidenkin tahojen lyhyen aikavälin intressit lopulta vaarantavat sen edistysaskeleen, jonka voisimme perustuslain avulla ottaa. Tämän vuoksi meidän on ennen kaikkea esitettävä oikeita kysymyksiä kunkin maan kansallisissa keskusteluissa. Haluan erityisesti vastata arvosteluun, jota on jo jonkin aikaa esitetty ja jonka mukaan perustuslaki merkitsee takaiskua Euroopan sosiaaliselle ulottuvuudelle. Minun on sanottava, ettei tämä pidä paikkaansa. Unionin yhteiset politiikat säilyvät perustuslaissa olennaisilta osin muuttumattomina, mutta perustuslailla luodaan viitekehys, jossa toimielimet voivat kiinnittää enemmän huomiota yhteiseen etuun. Tämä pätee sekä sisämarkkinoiden toimiin että sosiaalipolitiikkaan.
<P>
Hyvät parlamentin jäsenet, muistutan teitä, että perustuslaki vie meitä eteenpäin. Täystyöllisyydestä ja sosiaalisesta edistyksestä tulee unionin tavoitteita, ja sukupuolten tasa-arvo sekä vähemmistöjen oikeudet tunnustetaan jäsenvaltioiden yhteisiksi arvoiksi. Lisäksi perustuslaissa vahvistetaan, että Euroopan unionin on edistettävä taloudellista, sosiaalista ja alueellista yhteenkuuluvuutta sekä jäsenvaltioiden välistä solidaarisuutta, että unioni tunnustaa työmarkkinaosapuolten aseman Euroopan tasolla ja edistää sitä virallisesti sekä edistää niiden välistä vuoropuhelua kunnioittaen täysin niiden itsemääräämisoikeutta ja ettei unionin kauppapolitiikan pidä häiritä sosiaali-, koulutus- ja terveyspalvelujen järjestämistä. Lisäksi perustuslaissa tunnustetaan julkisten palvelujen arvo ja niiden merkitys sosiaalisen ja alueellisen yhteenkuuluvuuden edistämisessä. Yleisesti ottaen perustuslaki on näin ollen nykyisiä perustamissopimuksia kunnianhimoisempi, johdonmukaisempi ja kattavampi myös sosiaalialalla.
<P>
Nämä seikat ovat ensisijaisesti poliittisia, eivät teknisiä, ja meidän on jatkettava poliittista työtä edistyäksemme tämänsuuntaisesti. Kansalaisemme kiinnittävät aina enemmän huomiota sosiaaliseen Eurooppaan, ja aiempaa poliittisempi unioni auttaa vakiinnuttamaan sosiaalista Eurooppaa. Kehotan näin ollen kaikkia parlamentin jäseniä varmistamaan, että kansalaiset tietävät, mistä perustuslain ratifioinnissa todella on kyse. Perustuslain puolesta äänestäminen merkitsee myös äänestämistä Euroopan monipuolisen sosiaalijärjestelmän puolesta.
<P>
Perustuslaki on epäilemättä historiallinen virstanpylväs, mutta se ei ole ainoa viimeksi järjestetyn Eurooppa-neuvoston tekemä päätös. Muista päätöksistä nostan esiin Kroatian nimeämisen ehdokasvaltioksi. Tämä päätös vahvistaa Euroopan unionin olevan halukas tarjoamaan liittymismahdollisuuden maanosamme tämän alueen kovia kokeneille maille. Nyt kun neuvosto katsoo Kroatian täyttävän Kööpenhaminan perusteet, neuvottelut voidaan aloittaa vuoden 2005 alussa. Myös Makedonian hallitus on jo esittänyt oman liittymishakemuksensa ja tekee määrätietoisesti töitä sen hyväksymisen eteen.
<P>
Oikeus- ja sisäasioiden alalla terrorismin vastaisessa toimintasuunnitelmassa on edistytty huomattavasti vaikkakin hieman epäröiden. Myös Tampereen ohjelmassa on edelleen edistytty, ja siinä olisi tarkoitus siirtyä nyt seuraavaan toimintavaiheeseen.
<P>
Neuvosto on lisäksi pyytänyt jäsenvaltioita saattamaan Lissabonin strategian täytäntöönpanotoimet päätökseen. Kyse on monitahoisesta asiasta, jossa toimet ja edistys eivät ole olleet riittäviä eivätkä etenkään ole vastanneet odotuksia, joita meillä oli Lissabonissa strategian hyväksyessämme.
<P>
Onnittelen lopuksi puheenjohtajavaltio Irlantia siitä, että se löysi sovun José Manuel Durão Barroson nimityksestä, joka sai taakseen neuvoston täysin yksimielisen kannatuksen. Sopimus on mielestäni demokratian ja politiikan voimannäyte. Onnittelen lisäksi Irlantia päätöksestä nimittää Javier Solana Euroopan unionin ulkoministerin virkaan perustuslain voimaantulon jälkeen.
<P>
Osoitan vilpittömät onnitteluni José Manuel Durão Barrosolle ja Javier Solanalle sekä lämpimät kiitokset Bertie Ahernille ja hänen työtovereilleen. 
<SPEAKER ID="7" LANGUAGE="DE" NAME="Poettering (PPE-DE )." AFFILIATION="taoiseach">
<P>
    Arvoisa puhemies, arvoisa ja entinen neuvoston puheenjohtaja, arvoisa komission puheenjohtaja, hyvät kollegat, haluan aluksi esittää sydämelliset kiitokset puheenjohtajavaltio Irlannille Euroopan kansanpuolueen (kristillisdemokraatit) ja Euroopan demokraattien ryhmän puolesta. Puheenjohtajakausi on hoidettu hyvin määrätietoisesti, tehokkaasti ja miellyttävästi. puheesta kuvastui ilo. Mielestäni Eurooppa tarvitsee iloa, meidän on vietävä Eurooppaa ilolla eteenpäin. Puheenjohtajavaltio Irlanti onnistui erinomaisesti, ja haluan kiittää koko ryhmämme puolesta sydämellisesti Irlannin , entistä Eurooppa-neuvoston puheenjohtajaa, ja Irlannin Eurooppa-ministeriä Dick Rochea.
<P>
Puheenjohtajakausi oli onnellista aikaa. Euroopan parlamentin entinen puhemies Pat Cox istuu nyt tuolla, ja siihen on vain totuttava. Hyvä Pat, toivon, että meille tarjoutuu jatkossakin tilaisuus tehdä tiivistä yhteistyötä kanssanne, ja se, että olette jälleen tänään täällä täysistunnossa, osoittaa, että eurooppalainen intohimonne on yhä voimissaan. Vielä kerran paljon kiitoksia suurenmoisesta työstänne parlamentin puhemiehenä. Sitä ei koskaan unohdeta.
<P>
Haluan mainita vielä yhden irlantilaisen, jota kaikki eivät ehkä tunne, eivät ainakaan uudet kollegamme. Te kuitenkin tunnette hänet, entisen kollegamme ja toverimme Joe McCartinin, joka oli Euroopan parlamentin jäsenenä vuodesta 1979 aina näihin vaaleihin saakka ja joka palkittiin ainoana meidän ryhmän jäsenistämme Robert Schuman -mitalilla. Tarvitsemme Joe McCartinin kaltaisia ihmisiä, jotka suorittavat päivittäiset velvollisuutensa, koska ainoastaan ne parlamentin jäsenet, jotka täyttävät päivittäiset velvollisuutensa, voivat auttaa meitä saavuttamaan yhteisiä tavoitteita.
<P>
Arvoisa neuvoston entinen puheenjohtaja, puhuitte demokratian laajasta harjoittamista. Maanosamme on niin monitahoinen ja moninaisuutensa vuoksi haastava, minkä vuoksi sen koossapitämiseen on panostettava päivittäin. Ryhmien puheenjohtajilla on tästä erityistä kokemusta. Sanoitte, että Euroopan on oltava toimiva. Olemme kiitollisia, että totesitte, että tärkeintä on kuitenkin, että Eurooppa on voittanut totalitarismin ja diktatuurit ja että demokratia yhdistää meitä. Tämä on suuri Euroopan hankkeemme, joka yhdistää meitä puoluerajoista riippumatta.
<P>
Puhuitte hallitustenvälisestä konferenssista. Totean Euroopan kansanpuolueen puolesta, että Euroopan perustuslaki on meille ensisijaisin asia. Meidän olisi nykyistä kuuluvammin kerrottava kansalaisille, että perustuslailla vahvistetaan paitsi Euroopan parlamenttia myös kansallisia parlamentteja ja siten myös parlamentaarista hallintoa ja Euroopan demokratiaa. Meidän olisi mielestäni korostettava tätä voimakkaammin. Ministerineuvoston avoimuutta on lisätty. Luonnollisesti olisimme myös toivoneet, ettei perustuslain johdanto-osassa olisi puhuttu ainoastaan Euroopan uskonnollisesta perinnöstä vaan myös kristillis-juutalaisesta perinnöstä. Niin ei kuitenkaan tapahtunut, ja olemme siitä hyvin pahoillamme. Johdanto-osaan ja perusoikeuskirjaan sisältyy kuitenkin monia yhteisiä arvojamme, minkä vuoksi voimme kaiken kaikkiaan hyväksyä perustuslain ja allekirjoittaa sen Roomassa. Tässä samassa eurooppalaisessa suurkaupungissa allekirjoitettiin myös Rooman sopimus vuonna 1957.
<P>
Mainitsitte kahden henkilön nimityksen. Nimityksiin liittyy ihanteita, ja, kuten sanoitte, ihanteet voidaan saavuttaa ainoastaan, jos lopulta myös Eurooppa on toimiva. Mainitsitte Portugalin entisen pääministerin José Manuel Durão Barroson, jonka kanssa keskustelemme tänä iltapäivänä ja jonka minä opin tuntemaan oppositiojohtajana ja sitten pääministerinä. Hän ei ole muuttunut. Kun oppositiojohtajasta tulee pääministeri, käy usein niin, että myös persoonallisuus muuttuu. Barroso on pysynyt samanlaisena, ja voin vain onnitella teitä päätöksestänne ehdottaa häntä. Jos hänestä tulee komission puheenjohtaja, olen aivan varma, että hän suoriutuu tehtävästään erinomaisesti.
<P>
Olemme kuitenkin kiitollisia myös siitä, että olette ehdottanut uudelleen Javier Solanaa, joka on tehnyt poliittiselta ja inhimilliseltä kannalta erinomaista työtä viimeisinä vuosina, korkeaksi edustajaksi ja myöhemmin Euroopan unionin ensimmäiseksi ulkoministeriksi. Nämä kaksi nimitystä ovat mielestäni erinomaisia, ja meidän on myös tarkasteltava niitä oikeassa yhteydessään. Lopuksi haluaisin viitata vielä yhteen seikkaan, joka on vaivannut minua pitkään. Tämä ei ole moite teille. Osoitan tämän uudelle neuvoston puheenjohtajalle. Komission puheenjohtaja ja Euroopan parlamentin puhemies seisovat aina EU:n yhteiskuvissa äärilaidoilla. Se ei ole asianmukaista. Valtion ja hallitusten päämiesten huippukokous on yhteisön toimielin, ja kaksi tärkeää henkilöä, komission puheenjohtaja ja parlamentin puhemies, eivät voi seisoa siellä syrjässä. He kuuluvat samaan paikkaan Eurooppa-neuvoston puheenjohtajan kanssa, valokuvien keskelle. Kyse ei ole pelkästään protokollasta.
<P>
Tämän haluan sanoa neuvoston pääsihteeristön vastuuhenkilöille. Protokolla paljastaa symbolisesti asenteellisuuden. Emme halua hallitustenvälistä Eurooppaa vaan yhteisö-Euroopan. Olette palvellut tätä yhteisö-Eurooppaa, ja kiitän siitä teitä sydämellisesti. 
<SPEAKER ID="8" LANGUAGE="DE" NAME="Hänsch (PSE )." AFFILIATION="taoiseach">
<P>
    Arvoisa puhemies, arvoisa , arvoisa komission puheenjohtaja, hyvät kollegat, puheenjohtajavaltio Irlanti toimi aktiivisesti useilla aloilla, ei aina ryhmäni mieliksi eikä aina menestyksekkäästi, mutta minulla on nyt iloinen tehtävä onnitella ryhmäni puolesta teitä, ja neuvoston puheenjohtaja, historiallisesta ja erinomaisesta työstä, jota te olette tehnyt hallitustenvälisen konferenssin puheenjohtajana Euroopan perustuslain puolesta. Teidän viisas ja kiihkoilematon välitystyönne viimeisten kuuden kuukauden aikana johti hallitustenvälisen konferenssin menestykseen. Arvoisa , onnistuminen oli teidän ja työtovereittenne ansiota.
<P>
Kiitän teitä myös omasta puolestani siitä tavasta, jolla te otitte mukaan Euroopan parlamentin molemmat edustajat ja Euroopan parlamentin puhemiehen hallitustenvälisen konferenssin työhön. Tiedätte itse, että jouduimme käymään läpi vaikeita vaiheita. Saamme kuitenkin kiittää teitä siitä, että ohitimme ne ja vieläpä menestyksekkäästi.
<P>
Kaikkea sitä, mitä perustuslakiin olisi tarvittu, ei todellakaan saavutettu, ja joudun kertomaan parlamentille, etteivät kaikki perustuslakiin kirjatut asiat ole sataprosenttisesti oikeita. Tiedätte sen aivan yhtä hyvin kuin minä ja monet muutkin. Meidän oli todellakin suostuttava kompromisseihin, ja me Euroopan parlamentin edustajat ja jäsenvaltioiden hallitukset nielimme monet näistä kompromisseista vastahakoisesti. Olen varma, että monet kompromissit olivat vaikeita myös teille Irlannin hallituksen pääministerinä. On myös totta, että monia yksinkertaisia ratkaisuja, joihin olimme päätyneet valmistelukunnassa, monimutkaistettiin uudelleen – tekstiin lisättiin paljon pöytäkirjoja ja julistuksia, toisaalta rajoituksia ja toisaalta poikkeuksia. Niiden ei pidä kuitenkaan antaa hämärtää hallitustenvälisen konferenssin ainutlaatuista saavutusta.
<P>
Vaikka julkisuudessa huomio onkin keskittynyt viime kuukausina harvoihin kiisteltyihin kohtiin, hallitustenvälinen konferenssi hyväksyi yli 90 prosenttia valmistelukunnan ehdotuksesta lähes ilman keskustelua. En laske tässä yhteydessä sanoja, kuten valmistelukuntamme aikaisempi puheenjohtaja teki, sillä se olisi järjetöntä tai hieman lievemmin ilmaistuna jokseenkin lapsellista. Katson sitä vastoin, ettei valmistelukunnan perustuslakiehdotuksen rakennetta, johdonmukaisuutta eikä sen sisältöä ole muutettu. Tämä oli ensimmäinen suuri saavutus, ja se vahvisti myös valmistelukunnassa käytetyn menettelyn asianmukaisuuden. Toinen saavutus koskee demokratiaa, mutta siihen liittyy myös joitakin puutteita. Pidän kuitenkin suurena saavutuksena sitä, että Euroopan parlamentista tulee tasa-arvoinen lainsäätäjä ja että komission puheenjohtajan valinta ei perustu parlamenttivaalien tulokseen vaan ehdokkaiden nimittämistä edeltävään kuulemismenettelyyn.
<P>
Arvoisa , tiedätte itse, että meidän oli Euroopan parlamentin edustajina vedettävä raja tulevaa talousarviomenettelyä varten. Olen teille henkilökohtaisesti kiitollinen, että te huolehditte siitä, ettei tätä rajaa ylitetty vaan löysimme kannattavan ja hyvän kompromissin kaikista niistä valtiovarainministereistä huolimatta, jotka halusivat ennen kaikkea muuttaa ja huonontaa Euroopan parlamentin talousarvio-oikeuksia.
<P>
Euroopan unionin toimintavalmiuksia ja avoimuutta on vahvistettu. Haluan sanoa vielä kaksi yleisluontoista asiaa. Tiedämme, ettei kyse ole Euroopan liittovaltion perustuslaista. Kyse on kansalaisten ja valtioiden unionin perustuslaista, ja nämä valtiot ovat aina muutakin kuin pelkkiä Euroopan liittovaltion osavaltioita. Euroopan unioni ei ole 1900-luvun lopun ja 2000-luvun alun eurooppalaisen kansallisvaltion toisinto. Se on jotain aivan ainutlaatuista, ja sen vuoksi meidän on suljettava korvamme arvostelulta, jossa perustuslakia verrataan jatkuvasti Yhdysvaltojen perustuslakiin ja väitetään, että perustuslakiehdotus on aivan liian monimutkainen, pitkä ja niin edelleen. Tällainen arvostelu ei ole oikeudenmukaista.
<P>
Meidän on arvioitava perustuslakia sillä perusteella, mitä Eurooppa tarvitsee. Perustuslakia on arvioitava sillä perusteella, pystytäänkö sen avulla muodostamaan yhteinen perusta, joka liittää yhteen Euroopan 25 erilaista kansaa ja valtiota, jotka ovat vuosisatojen ajan ryöstäneet, murhanneet ja tuhonneet toisiaan sekä sotineet toisiaan vastaan. Perustuslakia on arvioitava sillä perusteella, voidaanko sen avulla liittää yhteen yhteisen perustuslain ansiosta Euroopan 25 valtiota ja kansaa, joita sitoo yhteinen poliittinen kohtalo mutta jotka kaikki haluavat säilyttää oman identiteettinsä, kielensä ja kulttuurinsa sekä historialliset muistonsa.
<P>
Se, että olemme saavuttaneet tämän, on suuri saavutus Euroopan unionin historiassa. Puheenjohtajavaltio Irlannilla on ollut siinä merkittävä rooli. Nyt on tärkeää, että Euroopan kansa panee perustuslain poliittisesti täytäntöön parlamenttiensa ja kansanäänestyksen kautta. Euroopan sosiaalidemokraattisen puolueen ryhmä osallistuu tähän, ja huolehdimme siitä, että Eurooppa saa perustuslain, joka johdattaa sen uudelle vuosisadalle.
<SPEAKER ID="9" LANGUAGE="EN" NAME="Duff (ALDE )." AFFILIATION="taoiseachia">
<P>
    Arvoisa puhemies, myös minun ryhmäni haluaa onnitella ja hänen tiimiään voitokkaasta puheenjohtajakaudesta, jonka aikana on toimittu viisaasti, rohkeasti ja sitoutuneesti. Kuten totesitte, myös parlamentilla on osuutensa tässä menestystarinassa. Olemme saavuttaneet yhdessä jotain aivan ainutlaatuista: olemme muuttaneet Euroopan poliittista keskustelua, olemme vahvistaneet perustuslailliset puitteet Euroopalle, joka kykenee toimimaan itsenäisesti maailmalla ja soveltamaan tehokasta yhteistä politiikkaa yhteisten ongelmiemme ratkaisemiseksi.
<P>
Hallitustenvälinen konferenssi hyväksyi saman perustuslaillisen uskollisuuden periaatteen, jota jäsenvaltiot soveltavat unionia kohtaan ja joka otettiin huomioon kaikissa Eurooppa-valmistelukunnan menettelyissä. Vaikka jäänteitä vanhakantaisista, valtioiden nokkimisjärjestystä koskevista kiistoista tietenkin oli, hallitustenvälinen konferenssi onnistui hienosti ylittämään ne ja muodostamaan meille melko selkeän kuvan siitä, millainen Euroopan unioni on lähitulevaisuudessa. Tällä pakettiratkaisulla on luotu perustuslaillisen sopimisen ja demokraattisen legitiimiyden henki, jota aiemmat hallitustenväliset konferenssit eivät onnistuneet muodostamaan. Euroopan unionista tulee vahvempi. Luotamme toisiimme enemmän, ja olemme aiempaa luotettavampia myös kansalaisten ja ulkomaailman silmissä.
<P>
Tämä parlamentti antaa seuraavaksi oman rakentavan kritiikkinsä hallitustenvälisen konferenssin lopputuloksesta ja valmistautuu hyödyntämään sitä, mutta meidän on lisäksi selitettävä ja perusteltava melko epäileväiselle valitsijakunnalle, mitä on tapahtunut. Parlamentin on kampanjoitava perustuslain puolesta. Voimme olla ylpeitä tähänastisesta panoksestamme prosessissa eikä meidän pidä arkailla markkinoida parlamenttia tämän menestyksen avulla. Tällä kertaa parlamentti ei voi liueta vastuusta hallitustenvälisen konferenssin lopputulosta koskevassa asiassa. Olimme siinä mukana, osallistuimme siihen. Saattaa olla, että kansanäänestys hävitään jossain päin Eurooppaa. Jos kansanäänestys epäonnistuu, se on osittain meidän Euroopan parlamentin jäsenten ja meidät tänne lähettäneiden poliittisten ryhmien syytä. Meidän ongelmamme on myös ratkaista tilanne sen jälkeen.
<SPEAKER ID="10" LANGUAGE="IT" NAME="Frassoni (Verts/ALE )." AFFILIATION="">
<P>
    Arvoisa puhemies, myös minä kiitän puheenjohtajavaltio Irlantia siitä ilahduttavasta ja tyylikkäästä tavasta, jolla se on hoitanut puheenjohtajan tehtäviä hyvin vaikeana aikana, ja tunnustan erityisesti ministeri Rochen ihastuttavan kohteliaan käytöksen. Kaikkien näiden kuukausien ajan hän on onnistunut välttämään kaikki hänelle osoittamani kysymykset. Puheenjohtajavaltio on johtanut aidosti ystävällisellä tavalla puheenjohtajakokouksen neuvotteluja, joiden lopputuloksena syntynyt teksti on kuitenkin kaukana valmistelukunnan hyväksymästä tekstistä. Lisäksi 10:tä prosenttia siitä – pankaa tämä merkille jäsen Hänsch – on hyvin vaikea hyväksyä.
<P>
Perustuslain ensimmäisen ja kolmannen osan välinen epäjohdonmukaisuus, perusoikeuskirjan rajoitukset ja täysimääräinen täytäntöönpano, komission puheenjohtajan ja neuvoston puheenjohtajan välille mahdollisesti muodostuva konflikti, veto-oikeuden säilyttäminen liian useilla toimivallan aloilla ja Euroopan parlamentin jättäminen ratifiointiprosessin ulkopuolelle ovat kaikki vakavia takaiskuja, jotka puheenjohtajavaltio Irlanti on hienovaraisesti vienyt läpi. Samaan tapaan puheenjohtajavaltio johti komissiota koskevia neuvotteluja kuulematta kertaakaan Euroopan parlamenttia ja hallitsi siten – kenen tahansa eurointoilijan suureksi harmiksi – pienten ja suurten valtioiden välistä taistelua kustakin kustakin superkomissaarin paikasta sekä nimesi lopulta kunniakkaan henkilön, josta kuitenkin tulee ennen kaikkea jäsenvaltioiden edustaja sen elimen johtoon, josta olisimme toivoneet Euroopan hallitusta.
<P>
Puheenjohtaja Ahern puhui turvapaikkasopimuksesta. Surullinen tapahtuma, joka kosketti 37 afrikkalaista, jotka joutuivat viettämään viikkoja saksalaisella Cap Anamur -aluksella Italian aluevesien ulkopuolella ja jotka on nyt lainvastaisesti pidätetty, osoittaa hyvin selvästi, että Eurooppa vaikenee edelleen turvapaikka-asioissa ja että turvapaikkapolitiikka ja laittoman maahanmuuton torjunta, josta puheenjohtaja Ahern puhui, sekoitetaan vielä pahasti ja vaarallisesti.
<P>
Arvoisa puheenjohtaja Ahern, maahanmuuttajien oikeudet eivät ole olleet keskeisellä sijalla puheenjohtajakautenne ohjelmassa, ja etenkin Guantanamo Bayta koskevien toimien puuttuminen ja matkustajatietojen (PNR) luovutuksen ympärillä vallinnut hiljaisuus osoittavat meille, että puheenjohtajakaudellanne oli luultavasti muita painopisteitä. Kiitän teitä kaikesta huolimatta. Ryhmämme on arvostanut puheenjohtajavaltion kanssa tehtyä yhteistyötä, mutta neuvosto on jälleen kerran selvästi osoittanut, että se haluaa johtaa Euroopan unionia, vaikka me haluamme, että se jakaisi valtaansa hieman myös muille toimielimille. 
<SPEAKER ID="11" LANGUAGE="DE" NAME="Kaufmann (GUE/NGL )." AFFILIATION="(Suosionosoituksia)">
<P>
    Arvoisa puhemies, arvoisa neuvoston puheenjohtaja, arvoisa komission puheenjohtaja, Irlanti aloitti puheenjohtajakautensa vaikeassa tilanteessa. Puheenjohtajakaudellanne tapahtui EU:n historiallinen laajentuminen, perustuslaki hyväksyttiin ja valittiin uusi Euroopan parlamentti.
<P>
Minua huolestuttaa erityisesti Euroopan parlamentin vaalien alhainen äänestysprosentti, vaikka se ei tietenkään ollut ensisijaisesti puheenjohtajavaltio Irlannin ongelma. Meidän kansanedustajien olisi otettava siitä opiksi sen sijaan, että valitamme jatkuvasti vallitsevaa asiaintilaa. Tosiasia on, että yhä harvemmat kansalaiset luottavat Euroopan unioniin, mikä johtuu siitä, ettei yhteisö vastaa heidän tarpeisiinsa eikä kansalaisten jokapäiväisiin huoliin.
<P>
Eurostatin mukaan noin 70 prosenttia Euroopan unionin kansalaisista haluaisi, että työttömyys otettaisiin eurooppalaisen politiikan ja vaalikampanjoinnin ytimeen, mutta todellisuudessa keskusteluita hallitsevat kansalliset asiat ja institutionaalinen EU-jargon. Tämän ei pidä enää jatkua! Olette oikeassa arvoisa komission puheenjohtaja: tulevaisuudessa tärkeää on ennen kaikkea sosiaalinen Eurooppa. On kuitenkin tärkeää, ettemme pelkästään keskustele siitä, sillä Euroopan unionin on lopultakin toimittava, koska vain teoilla on merkitystä kansalaisten silmissä.
<P>
Perustuslain ratifiointi tarjoaa meille nyt mahdollisuuden keskustella kansalaisten kanssa perinpohjaisesti Euroopan unionin tulevaisuudesta. Koska se koskee suoraan kansalaisia, heille on myös esitettävä suoria kysymyksiä, kuten Ranskan presidentti Chirac totesi. Hän on mielestäni oikeassa. Se, mikä voidaan toteuttaa Ranskassa tai myös Yhdistyneessä kuningaskunnassa, on oltava mahdollista myös kotimaassani Saksassa.
<P>
Tämän vuoksi kehotan teitä kaikkia parlamentin jäseniä vaikuttamaan ponnekkaasti siihen, että kaikki Euroopan unionin jäsenvaltiot järjestävät perustuslaista kansanäänestyksen ja että kaikista Euroopan unionin tulevaisuuteen liittyvistä asioista keskustellaan aktiivisesti kansalaisten kanssa.
<SPEAKER ID="12" LANGUAGE="DA" NAME="Bonde (IND/DEM )." AFFILIATION="passerelle">
<P>
    Kiitos puheenjohtajavaltio Irlannille tähän asti suurimman suunnitellun demokratian heikentämisoperaation teknisestä toteutuksesta. Koskaan aikaisemmin eurooppalaiset eivät ole menettäneet kerralla näin paljoa valtaa. Joka kerta valtaa siirretään pois äänestäjiltä. Äänestäjillä ei ole nyt ollut missään mahdollisuutta kertoa kantaansa perustuslain laadinnasta. Oikeus muuttaa perustuslakia siirretään äänestäjiltä pääministereille, jotka pystyvät vastaisuudessa muuttamaan perustuslakia omin päin. Tätä prosessia kuvataan termillä – jota ei voi edes kääntää mutta jonka merkityssisältö vastaa vallankaappausta.
<P>
Äänestäjiltä viedään oikeus sanoa viimeinen sana. Perustuslain myötä valtioiden tai hallitusten päämiesten ryhmä saa oikeuden antaa EU:lle enemmän valtaa ilman, että he enää edes kuulevat asiasta äänestäjiään. Monilla uusilla aloilla oikeus muuttaa lainsäädäntöä vaalien jälkeen siirtyy äänestäjiltä komission jäsenille, joita ei ole vaalein valittu, ja suljettujen ovien takana työskentelevissä työryhmissä ja komiteoissa työskentelevien virkamiesten ja ministereiden määräenemmistölle. Oikeus valita vaalein täytäntöönpanovallan edustajat ja asettaa heidät vastuuseen hukkuu ylhäältä alaspäin johdettuun byrokratiaan, jossa ei harjoiteta demokraattista valvontaa, ei noudateta hallinto-oikeutta eikä tunneta hallitusvastuuta.
<P>
Äänestäjiltä viedään oikeus pahoitella vaalitulosta ja päättää toisin, ja heillä on vastedes mahdollisuus muuttaa päätöksiään ainoastaan Brysselissä toimivan komission hyväksynnällä. Äänestäjät menettävät myös oikeuden omaan kansalliseen jäseneen tässä komissiossa. Komission enemmistö voi ilman kotimaittemme osallistumista antaa komission aloitteesta lainsäädäntöä, joka on etusijalla kunkin valtion perustuslakiin nähden, vaikka komissiossa ei olisi ollut läsnä yhtäkään kyseisen maan edustajaa.
<P>
Irlantilaiset ovat pitkän ja verisen historiansa aikana taistelleet demokratiansa puolesta. Tällä puhteenjohtajakaudella Irlanti on tasoittanut tietä kyseisen oikeuden menettämiseksi jälleen. Jos aiomme rajoittaa demokratiaa, tehkäämme se edes demokraattisesti. Äänestäjillä on oikeus äänestää. Perustuslaista olisi järjestettävä kansanäänestys kaikissa valtioissa ja mieluiten saman päivänä.
<P>
Olemme perustaneet parlamenttiin itsenäisyys ja demokratia -ryhmän, joka kehottaa äänestäjiä hylkäämään perustuslakiehdotuksen. Haluamme pyytää perustuslain vastustajia perustamaan yhteisen foorumin vastarinnan järjestämiseksi. Jos haluatte auttaa meitä puolustamaan demokratiaamme uutta perustuslakiehdotusta vastaan, pyydän teitä panemaan merkille, että me tapaamme seuraavassa istunnossa tiistaina klo 13 äänestyksen jälkeen.
<SPEAKER ID="13" LANGUAGE="EN" NAME="Crowley (UEN )." AFFILIATION="taoiseach">
<P>
    Arvoisa puhemies, haluan yhtyä kollegojeni Bertie Ahernille ja Irlannin hallitukselle esittämiin onnitteluihin Irlannin äärimmäisen onnistuneesta puheenjohtajakaudesta. Puheenjohtajakaudella jatkettiin tärkeitä poliittisia aloitteita, joita lykättiin tai viivytettiin pitkään aikaisemmilla puheenjohtajakausilla. Liikuttavin näky Irlannin puheenjohtajakaudella oli kymmenen uuden kumppanuusmaamme lippujen nostaminen salkoon Irlannin presidentinlinnassa . Kyseinen tapahtuma kuvaa Itä- ja Länsi-Eurooppaa kauan erottaneiden keinotekoisten rajojen poistamista.
<P>
Arvoisa , erityisesti perustuslaista käydyn keskustelun yhteydessä olette osoittanut taitonne neuvottelijana ja henkilönä, joka ymmärtää kunkin maan kohtaamat vaikeudet. Onnistuitte tarjoamaan näille maille ratkaisun, jolla varmistetaan, ettei niiden elintärkeitä kansallisia etuja poljeta tai kumota etenkään perustuslakisopimuksen vallanjakokysymyksissä, ja selkeyttämään toissijaisuus- ja suhteellisuusperiaatteita sekä varmistamaan tasa-arvon jatkumisen kaikkien jäsenvaltioiden välillä ja sääntöjen soveltamisessa. Nämä ovat hyvin tärkeitä asioita Euroopan unionin jatkuvan kehityksen ja kasvun kannalta.
<P>
Kiitän sydämellisesti teitä ja ulkoministeri Brian Cowen kaikesta tällä alalla tekemästänne työstä. Haluan myös mainita Eurooppa-ministeri Dick Rochen, joka suhtautui täällä parlamentissa hyvin avoimesti tapaamisiin jäsenten ja poliittisten ryhmien kanssa ja joka sitoutui täysimääräisesti kaikkien jäsenten kanssa käsiteltyihin asioihin tai keskusteluihin, joita oli käytävä paitsi perustuslaista myös parlamentin ajankohtaisesta poliittisesta kehityksestä. Hän on esimerkkinä muille tänne parlamenttiin tuleville Eurooppa-ministereille siitä, miten asioihin voidaan sitoutua parhaiten ja miten parlamentin tuki voidaan parhaiten saavuttaa.
<P>
Kuten olen aikaisemminkin parlamentissa maininnut, haluan nytkin mainita myös suurlähettiläs Anne Andersonin ja Irlannin valtionhallinnon roolin. He ovat osoittautuneet tehokkaiksi ja ammattitaitoisiksi toimijoiksi sovittaessaan yhteen erilaisia ajatuksia ja varmistaessaan, että kaikki sujui saumattomasti puheenjohtajakauden alusta loppuun saakka ja että kaikki sitoumukset ja lupaukset täytettiin. Heidän tarmolleen, innolleen ja ennen kaikkea yleiselle hyväntuulisuudelleen vaikeiden asioiden käsittelyssä olisi annettava tunnustusta.
<P>
Nämä uudet tehtävät – hyväksynnän hankkiminen perustuslakisopimukselle sekä sen varmistaminen, että kansalaiset ymmärtävät perustuslakisopimuksen edut, ja sen osoittaminen Euroopan kansalaisille, ettei perustamissopimus heikennä niiden omia kansallisia etuja – auttavat meitä takaamaan Euroopan unionin kitkattoman toiminnan. Niillä varmistetaan, että kaikki jäsenvaltiot ovat tasa-arvoisia, ja ne auttavat meitä varmistamaan, että voimme edetä viitekehyksessä, joka mahdollistaa kehittymisen edelleen, ja että voimme tehostaa unionin yhteistyötä sen laajentuessa edelleen.
<P>
Puheenjohtajakauden aikana järjestettiin monia tärkeitä huippukokouksia. Suurin ja tärkein oli EU:n ja Yhdysvaltojen välinen huippukokous County Claressa. Se oli ensimmäinen askel Yhdysvaltojen ja Euroopan unionin välisten suhteiden uudelleenrakentamisessa. Monet amerikkalaiset tunnustavat nyt, ettei unilateralismi ole oikea tapa toimia, että tarvitsemme yhteistyötä paitsi geopoliittisesti myös kaupan alalla ja että meidän on varmistettava, että Yhdistyneet Kansakunnat ja muut kansainväliset elimet voivat toimia tehokkaasti.
<P>
Arvoisa , haluan onnitella teitä siitä, että olette esittänyt komission puheenjohtajaehdokkaaksi pääministeri Barrosoa. Oli vaikeaa löytää ehdokasta, joka täyttäisi kaikki jäsenvaltioiden halut ja toiveet ja joka olisi myös tarpeeksi riippumaton toimiakseen asianmukaisesti komission poliittisena johtajana tulevaisuudessa. Pääministeri Barroso on ihanteellinen ehdokas tehtävään. Toivon, että parlamentin enemmistö tukee hänen nimittämistään huomenna, ja olen iloinen, että ryhmämme kannattaa ja tukee täysin hänen nimittämistään komission puheenjohtajaksi.
<P>
Arvoisa , ansaitsette levon kaiken tämän kovan työn jälkeen. Ministeri Roche ansaitsee palkinnon tekemästään kovasta työstä, ja ennen kaikkea valtion virkamiehet ansaitsevat paitsi kunnon selkääntaputukset ehkä myös muutaman ylimääräisen euron uusien sopimusten perusteella.
<SPEAKER ID="14" LANGUAGE="PL" NAME="Czarnecki, Ryszard (NI )." AFFILIATION="taoiseach">
<P>
    Arvoisa puhemies, arvoisa , hyvät parlamentin jäsenet, Irlannin puheenjohtajakausi jää historiaan pääasiassa siksi, että sen aikana Euroopan rakenteet laajenivat enemmän kuin koskaan aikaisemmin. Vasta nyt Euroopan unionista on tullut aidosti eurooppalainen. Laajentuminen on kuitenkin ollut luonteeltaan pelkästään muodollinen ja poliittinen. Sillä ei ole ollut vaikutusta moniinkaan aloihin. Yksi näistä on työmarkkinat, joilla eurooppalaiset jaetaan yhä ensimmäisen ja toisen luokan kansalaisiin. Siirtymäajat, joita sovelletaan, ennen kuin uuden unionin kansalaiset voivat nauttia vapaasti työmarkkinoista, osoittavat, että Eurooppa on edelleen jakautunut. Ne tuovat mieleen brittiläisen kirjailijan George Orwellin teoksen Eläinten vallankumous, jossa toisia pidettiin muita tasa-arvoisempina.
<P>
Tällainen unioni on häpeä. Muutoksia on tehtävä mahdollisimman pian. Kaikki syrjintä on poistettava Euroopasta.
<P>
Haluan osoittaa yhden huomautuksen . Hän viittasi vanhaan ja uuteen Eurooppaan. On tuskin soveliasta puhua Keski- ja Itä-Euroopasta uutena Eurooppana, kun kyseisten kansakuntien historia ulottuu tuhansia vuosia taaksepäin. Ehdotan , että olisi parempi jos hän puhuisi uudesta unionista, joka käsittää myös vanhan Euroopan.
<P>
Puheenjohtaja Prodi puhui komission toimivallan lisäämisestä talousasioissa. Toivoakseni se ei tarkoita toimivaltaa kerätä veroja jäsenvaltioissa, ainakaan uusissa jäsenvaltioissa. Voin vakuuttaa teille, etteivät kansalaiset hyväksyisi sellaista unionia.
<P>
Haluan lopuksi kiittää . Irlannin kuusi kuukautta kestäneellä puheenjohtajakaudella hän ei milloinkaan unohtanut, että unioni muodostaa ensisijaisesti kansakuntien Euroopan, ja sellaisena sen on säilyttävä. 
<SPEAKER ID="15" LANGUAGE="EN" NAME="Doyle (PPE-DE )." AFFILIATION="taoiseachin">
<P>
    Arvoisa puhemies, toivotan teille PPE-DE-ryhmän Irlannin valtuuskunnan kollegojeni puolesta menestystä puhemieskaudellanne. Haluan antaa tunnustusta työlle, jota aikaisempi irlantilainen puhemiehemme Pat Cox teki toimikaudellaan, ja todeta, että teillä on vaikea tehtävä yltää samaan. Tervetuloa.
<P>
Haluan toivottaa tänä aamuna henkilökohtaisesti tervetulleiksi , ministeri Rochen, suurlähettiläs Andersonin ja kaikki Irlannin pysyvän edustuston jäsenet tänne parlamenttiin.
<P>
Haluan PPE-DE-ryhmän kollegojeni puolesta lisätä muutaman sanan Irlannin kuudetta Euroopan unionin puheenjohtajakautta koskevaan yhteenvetoon. Kausi on todellakin ollut historiallinen. Käytämme sanaa "historiallinen" usein holtittomasti, mutta tämän kauden aikana Keski- ja Itä-Euroopan kollegamme ovat Kyproksen ja Maltan ohella liittyneet eurooppalaiseen perheeseen. Haluan erityisesti kiittää Irlannin pysyvää edustustoa huolellisesta suunnittelusta ja sen vankan hallinnollisen, diplomaattisen ja poliittisen perustan valmistelusta, johon puheenjohtajakautemme menestys perustui.
<P>
Kun Irlanti odottamatta otti hoitaakseen välittäjän tehtävät sen jälkeen, kun hallitustenvälinen konferenssi ei ollut onnistunut pääsemään sopimukseen uudesta Euroopan perustuslaista viime joulukuussa, haaste näytti lannistavalta. Arvoisa , menestyksestänne tässä asiassa on tullut teille ja meille kunnia-asia. Myös uuden komission puheenjohtajan valinta oli osoitus teidän ja teidän työtovereittenne vankoista neuvottelutaidoista. Puheenjohtajakaudellanne toteutetut toimet olivat oikeasuhtaisia ja asianmukaisia koskivatpa ne sitten maaliskuussa Madridissa tehtyjä terrori-iskuja, transatlanttisten suhteiden korjaamista tai EU:n historiallisen laajentumisen juhlimista toivottaessamme uudet kollegamme tervetulleiksi yhteisöön toukokuussa.
<P>
Näillä aloilla tehtiin niin paljon töitä, ettei luultavasti ole yllätys, että Lissabonin ydintavoitteet, jotka koskevat talouden kilpailukyvyn ja kestävän kehityksen edistämistä, on nyt jätettävä puheenjohtajavaltio Alankomaiden hoidettaviksi – sanoisinpa, että pallo heitetään nyt seuraavalle. Tämä käsittää tärkeän palveludirektiivin ja lupaamanne aloitteen, jolla parannetaan kansallisten uudistuskumppanuuksien sääntelyä ja täytäntöönpanoa ennen Lissabonin ohjelman väliarviointia.
<P>
Arvoisa , toivottaessani teidät tervetulleiksi puheenjohtajakautenne alussa 14. tammikuuta 2004 varoitin, että useimmat yritykset, erityisesti Euroopan pk-yritykset, katsovat, että Lissabonin ohjelman aika on loppumassa kesken – ellei se ole jo loppunut. Totesin, että me tarvitsemme käytännön toimia emmekä vain toivomuslistojen ja korulauseiden toistoa. Pyysin samalla teiltä ja puheenjohtajavaltio Irlannilta tietoja ja yksityiskohtia siitä, miten suunnitelmanne toteutetaan. Kuuntelimme tuolloin kahdeksannen kerran – ja tänään yhdeksännen kerran – kollegojeni kanssa kaksi kertaa vuodessa toistettavan mantran Lissabonin tyhjistä lupauksista. Mitä muuta on tarkalleen ottaen tehty Lissabonin ohjelman toteuttamiseksi teidän aikananne kuin jätetty asia alankomaalaisten hoidettavaksi?
<P>
Arvoisa ,Irlannin hallituksen kannalta toivon, että tänä vuonna lisäämänne projektinhallinta- ja järjestelyvalmiudet viedään nyt kotimaahan ja että niitä hyödynnetään maan sisäisissä asioissa. En tarkoita nyt EU:n direktiivien saattamista osaksi kansallista lainsäädäntöä vaan sidosryhmien asianmukaista kuulemista, sellaisen lainsäädännön asianmukaista laatimista, jossa otetaan huomioon kansalliset vaatimukset, lainsäädännön asianmukaista täytäntöönpanoa ja näiden lakien noudattamisen asianmukaista valvontaa. Kaikissa näissä olemme onnistuneet kotimaassamme erittäin huonosti: juuri viime viikolla Irlantia vastaan aloitettiin jälleen yhdeksän rikkomisesta johtuvaa menettelyä ympäristöalalla. Nitraattidirektiivi on hyvä esimerkki: se pantiin täytäntöön vuosia myöhässä, lainsäädäntö kyhättiin kokoon yhdennellätoista hetkellä, kuulemisia ei järjestetty juuri lainkaan, suunnittelu oli vieläkin heikompaa ja tuloksena oli täysi sekasotku.
<P>
Arvoisa , teidän on nyt panostettava kotimaahanne. Annan ilolla tunnustukseni Eurooppa-neuvoston puheenjohtajakautenne menestykselle, mutta sen taustalla on Irlannin sisäisten asioiden jonkinasteinen laiminlyönti. Itse asiassa ministeri McCreevyn nimittäminen eilen Irlannista peräisin olevaksi komission jäseneksi saa minut hymyilemään ironisesti. Toivon hänelle kaikkea hyvää ja olen tyytyväinen nimitykseenne, mutta näissä Eurooppa-asioissa tulee mieleen sanonta "salametsästäjästä tuli riistanvartija".
<P>
Arvoisa , pyydän, että käytätte Eurooppa-neuvoston puheenjohtajana hankkimiamme taitoja ja valmiuksia kotimaassanne. Tehkää Irlannin puheenjohtajakaudesta esimerkki Irlannin hallituksen työlle jatkossa.
<P>
Kiitän erityisesti kollegojani McCartinia, Banottia ja Cushnahania, jotka jäivät eläkkeelle edellisen parlamenttikauden päätteeksi. Haluan erityisesti mainita McCartinin ja tunnustuksen, jonka PPE-DE-ryhmän puheenjohtaja Poettering hänelle antoi hänen saadessaan Schumanin mitalin 25 vuoden palveluksesta parlamentissa. Se oli erinomainen kunnianosoitus hänen työlleen parlamentissa. Kollegani antoivat yhdessä Euroopan parlamentille 60 vuoden työpanoksen. Heidän tilalleen tulleilla jäsenillä on siten paljon kiinni kurottavaa.
<P>
Kiitoksia ja ministeri Roche. Kiitän myös suurlähettiläs Andersonia kaikesta siitä erinomaisesta työstä, jota hän ja pysyvä edustusto ovat tehneet. Olemme hyvin ylpeitä työstänne Irlannin puheenjohtajakaudella. 
<SPEAKER ID="16" LANGUAGE="EN" NAME="De Rossa (PSE )." AFFILIATION="taoiseachia">
<P>
    Arvoisa puhemies, haluan onnitella teitä valinnastanne uuteen tehtävään ja toivottaa teille kaikkea hyvää. Yhdyn niiden sanoihin, jotka ovat kiittäneet tänään ja hänen työtovereitaan perustuslakineuvottelujen onnistuneesta päättämisestä ja erityisesti Eurooppa-valmistelukunnassa neuvotellun laajan rakenteen, arvojen, tavoitteiden ja kansalaisoikeuksien säilyttämisestä. Tällä tavoin on vahvistettu Euroopan yhdentymishankkeen legitimiteettiä ja luotu mahdollisuudet luoda aiempaa demokraattisempi ja osallistavampi Eurooppa.
<P>
On kuitenkin todettava, että puheenjohtajavaltio Irlannin johdolla koettiin myös harmittavan paljon epäonnistumisia. Vuokratyöntekijöiden suojelussa epäonnistuttiin, maailman köyhimpien maiden velkojen kumoamisessa epäonnistuttiin, George W. Bushille ja hänen kiihkeille kannattajilleen ei pystytty pitämään puolia eikä Lissabonin ohjelmassa pystytty edistymään sosiaalisesti osallistavalla tavalla. Neuvosto ja komissio myös liittoutuivat tyrmistyttävällä tavalla yhteen runnoakseen läpi lainsäädännön Yhdysvaltoihin suuntautuvan lentoliikenteen matkustajatietojen luovuttamisesta Euroopan parlamentin vastustuksesta huolimatta.
<P>
Arvoisa , ette vastaa täällä kotimaanne politiikasta. Olen kuitenkin tyrmistynyt päätöksestänne nimittää McCreevy Irlannista peräisin olevaksi komission jäseneksi. Hän on yksi Euroopan oikeistolaisimmista valtiovarainministereistä. Hän on yksi niistä valtiovarainministereistä, jotka yrittivät evätä parlamentilta sen demokraattisen oikeuden valvoa Euroopan unionin talousarviota. Hän uskoo toiminnassaan kannustimien tarjoamiseen rikkaille lisäämällä heidän vaurauttaan, voittojaan ja heille suunnattuja verokannustimia – ja köyhien kannustamiseen potkaisemalla heitä takapuoleen. Jos uskomme Euroopan markkinoiden sosiaalisuuteen supermarkkinoiden sijaan, meidän ei pidä päästää McCreevya puuttumaan unionin taloudellisiin kannustimiin. 
<SPEAKER ID="17" LANGUAGE="EN" NAME="Harkin (ALDE )." AFFILIATION="A Uachtaráin, is a cairde, gabhaim buichos libh as an deis seo cupla focal a rá ar an uachtaranacht Eireannach agus sula dtéim nios fuide, ba mhaith liom a rá seo, go n-eirigh go geall léis an iarratais an Gaeilge a aithint mar theanga oifigúil san Aontas Eorpach.">
<P>
(Arvoisa puhemies, kiitos, että sain tilaisuuden sanoa muutaman sanan Irlannin puheenjohtajakaudesta. Ennen kuin esitän huomioni haluan toivottaa kaikkea hyvää Irlannin hallitukselle heidän pyrkimyksissään saada iirin kieli yhdeksi EU:n viralliseksi työkieleksi. Kulttuuri-identiteetti on hyvin tärkeä kaikille kansakunnille mutta luultavasti erityisesti pienille kansakunnille. Voimme kaikki olla aitoja eurooppalaisia ja säilyttää kuitenkin samalla sen olennaisena osana kulttuuri-identiteettimme ja kielemme kokonaisuudessaan.)
<P>
Siirryn siis kielestä Irlannin puheenjohtajakauteen, joka on mielestäni osoittautunut hyvin menestyksekkääksi, ja onnittelen , hänen ministereitään ja erityisesti ministeri Cowenia ja ministeri Rochea, joka on täällä tänään kanssa. Onnittelen myös suurlähettiläs Andersonia ja Irlannin valtionhallintoa.
<P>
Irlannin puheenjohtajakauden merkittävä saavutus oli yhteisymmärryksen varmistaminen perustamissopimuksesta, jolla otetaan käyttöön Euroopan perustuslaki. Tämän ohella keskeisenä painopisteenä oli tiedottaa Euroopasta aiempaa paremmin sen kansalaisille. Tässä on tilaisuutensa ja vaaransa: toisaalta tilaisuus sitouttaa kaikkien 25 valtion kansalaiset Euroopan hankkeeseen, ja yhtälailla vaara siitä, ettei tätä tavoitetta saavuteta. Vaikka poliitikkojen on pidettävä johto käsissänsä, tähän johtajuuteen on yhdistyttävä kansalaisten osallistuminen ja kansalaisyhteiskunnan edistäminen. Muussa tapauksessa "keskus on pettänyt", kuten kotikaupunkini Sligon kuuluisa runoilija W. B. Yeats kirjoitti. Keskus ei saa pettää meidän ja Euroopan vuoksi, koska koko Euroopan unionin tulevaisuus riippuu toimistamme, joilla lisätään kansalaisten osallistumista ja välitetään myönteistä sanomaa Euroopasta.
<SPEAKER ID="18" LANGUAGE="DE" NAME="Voggenhuber (Verts/ALE )." AFFILIATION="(Suosionosoituksia)">
<P>
    Arvoisa puhemies, arvoisa neuvoston puheenjohtaja, minäkin haluan tervehtiä ja kiittää teitä. Synnyin Salzburgissa. Irlantilaiset munkit perustivat kaupungin uudelleen 1100-luvulla roomalaisille raunioille. He kuivasivat suot, loivat kaupungin perustan ja sovittelivat heimopäällikköjen riitoja. Tämän perusteella ymmärtänette, miksi emme ole hämmästyneitä, kun irlantilaiset sanansaattajat tuovat sivistyksen Eurooppaan ja tekevät suon kuivaamisen kaltaista perustyötä – ja voittavat samalla itsekkäät kansalliset vaikuttimet – ja luovat perustan myös Euroopan demokratialle.
<P>
Arvoisa neuvoston puheenjohtaja, kun nyt heimopäällikköjen riitojen sovittelu tuli puheeksi, kiitos teille Euroopan puolesta tekemästänne sivistävästä työstä. Säilytitte perustuslain rakenteen, mikä on epäilemättä tärkein saavutus. Hallitukset ovat kuitenkin antaneet meille oppitunnin siitä, kenellä valtaa todella on. Sillä perusteella, että hallituksilla on muodollisesti oikeus tehdä lopullinen päätös, ne röyhkeästi mylläsivät perustuslain uudelleen oman makunsa mukaiseksi ja sisällyttivät siihen niitä miellyttäneet kohdat. Tämä on surullista. Tämä vallan oppitunti on sitäkin surullisempi, kun otetaan huomioon, että nyt komission puheenjohtajaa koskevaa kysymystä käsitellessämme parlamentti voi antaa asianmukaisen vastineensa, koska muodollisesti sillä on lopullinen päätösvalta asiassa ja se voi osoittaa, onko se halukas toteuttamaan tämän muodollisen päätöksen, ja pakottaa muut kunnioittamaan parlamentin tahtoa. Siinä nähtäisiin, kenellä on tahtoa käyttää valtaa ja kenellä ei. Kiitos teille, arvoisa neuvoston puheenjohtaja.
<P>
Puheenjohtajavaltio Italia kiisteli kauan siitä, missä perustuslaki allekirjoitetaan. Puheenjohtajavaltio Italia laati tekstin, minkä ansiosta Roomassa on jotain allekirjoitettavaa. Tässä on kyse aivan toisesta saavutuksesta, josta olemme kiitollisia.
<P>
Ei voida perustellusti sanoa, että perustuslakiehdotus olisi säilynyt aivan vahingoittumattomana. Lakia säätävän neuvoston poistaminen valmistelukunnan ehdotuksesta merkitsee valmistelukunnan kuningasajatuksen ja sellaisen toimivaltajakoa koskevan demokraattisen edistysaskeleen romuttamista, jota ei nyt voida saavuttaa. Nyt neuvosto antaa entistä enemmän lainsäädäntöä kyseenalaisella legitimiteetillä, joka pohjautuu hallitusten lainsäädäntötyöhön. Olemme tehneet kaksinkertaisesta enemmistöstä, kaikkien kansalaisten ymmärrettävissä ja hyväksyttävissä olevasta selkeästä päätöksentekomallista, jälleen matemaattisten kaavojen hämmentävän sekasotkun. Aloilla, joille valmistelukunta kaavaili määräenemmistöpäätöksiä, otettiin käyttöön yksimielinen päätöksenteko, mikä on heikentänyt Euroopan unionin toimintakykyä. Myös sosiaalialalla – jolla valmistelukunta niin ikään epäonnistui jossain määrin – otettiin käyttöön lisärajoituksia ja esimerkiksi täystyöllisyyden sijasta keskitytään edelleen pelkästään korkeaan työllisyysasteeseen.
<P>
Mielestäni parlamentilla ei ollut kaikissa näissä viime vaiheissa suurtakaan roolia. Nyt hallitukset kuitenkin tarvitsevat meitä, jotta kansalaiset saadaan hyväksymään perustuslaki ja parlamentit ratifioimaan se.
<P>
Arvoisa neuvoston puheenjohtaja, kiitän teitä erityisesti siitä, että olette pitänyt kiinni perustuslain ja valmistelukunnan ehdotuksen ainutlaatuisesta ajatuksesta.
<SPEAKER ID="19" LANGUAGE="" NAME="" AFFILIATION="varapuhemies">
<SPEAKER ID="20" LANGUAGE="EN" NAME="McDonald (GUE/NGL )." AFFILIATION="A Uachtaráin, a Uachtaráin in oifig, a Thaoisigh, tá mé mórálach as a bheith anseo inniu mar chuid de chéad-fhoireann Shinn Féin i bParlaimint na hEorpa.">
<P>
(Arvoisa puhemies, arvoisa neuvoston puheenjohtaja, arvoisa , tunnen ylpeyttä siitä, että olen tänään täällä Euroopan parlamentissa yksi ensimmäisen Sinn Féin -ryhmän jäsenistä.)
<P>
Irlannin republikaaneina ja Yhdistyneen kuningaskunnan parlamentin jäsenen Bobby Sandsin perintöä noudattaen olemme sitoutuneita tasa-arvon, oikeuden ja vapauden politiikkaan. Ajamme tällä foorumilla Sinn Féinin uudistusohjelmaa Irlannin yhtenäisyyden ja itsenäisyyden puolesta.
<P>
Haluan antaa tunnustusta puheenjohtajavaltio Irlannin viimeisten kuuden kuukauden aikana tekemälle työlle ja toivottaa kaikkea hyvää uudelle puheenjohtajavaltiolle Alankomaille.
<P>
Sinn Féin katsoo, että laajentuneen EU:n on omaksuttava uudet painopisteet. Vastustamme yrityksiä tehdä EU:sta supervalta tai sotilaallinen tai taloudellinen suurvalta. Kannatamme EU:n uudistusta, jossa valta palautetaan kansalle, köyhyys poistetaan, julkisia palveluja tuetaan, maaseudun taloutta elvytetään sekä Yhdistyneitä Kansakuntia uudistetaan ja vahvistetaan.
<P>
Tämä on mielestämme Euroopan uusi suunta. Tällaisen EU:n me pyrimme luomaan. 
<SPEAKER ID="21" LANGUAGE="EN" NAME="Sinnott (IND/DEM )." AFFILIATION="">
<P>
   Arvoisa puhemies, voin turvallisin mielin todeta, että olemme Irlannissa olleet ylpeitä Irlannin puheenjohtajakaudesta ja työstä puheenjohtajana. Innostuneisuus ja diplomatia olivat keskeisessä asemassa puheenjohtajakaudellamme.
<P>
Huolimatta kuuden kuukauden lyhyestä työskentelyajasta Irlanti edisti myönteisiä aloitteita, kuten tiedottamista koskevaa "Communicating Europe" -aloitetta. Minua huolettaa kuitenkin ääretön kiire tämän ylimalkaisen, valtaa siirtävän ja epädemokraattisen Euroopan perustuslakialoitteen läpiviemisessä.
<P>
Irlannilla oli puheenjohtajakautensa. Meillä oli kunnia toivottaa tervetulleiksi kymmenen uutta valtiota toukokuussa Dublinissa. Jaoimme koko maailman kanssa. Bertie Ahernin iskulause Irlannissa on "more to do", on tehtävä enemmän. Haluamme sanoa Balkenendelle ja uudelle puheenjohtajavaltiolle, että on tehtävä enemmän haavoittuvien väestönosien suojelemiseksi, kansakuntien välisen tasa-arvon ja kunnioituksen luomiseksi, Sudanin kaltaisten hätää kärsivien maiden auttamiseksi sekä demokratian ja avoimuuden sisällyttämiseksi EU:n hankkeeseen.
<P>
Ahernille haluan sanoa seuraavaa: nyt on aika tulla kotiin. Siellä on tehtävä enemmän. Teidän on esiteltävä vammaislaki, selvitettävä terveydenhuolto- ja koulujärjestelmän ongelmat, selvitettävä kalastajien, maanviljelijöiden ja monien pienyritysten suuret vaikeudet ja monet ympäristökriisit. Olette osoittanut pienen, voimakkaan ja – muistutan teitä – yhä liittoutumattoman kansakunnan voiman maailmassa. Siirtäkää nyt energianne kotimaahan.
<P>
Arvoisa , olette työtovereittenne kanssa tehneet hyvää työtä. On kuitenkin tehtävä enemmän. eli kiitos. Tervehdin myös Pat Coxia ja sanon myös hänelle . 
<SPEAKER ID="22" LANGUAGE="LV" NAME="Krasts (UEN )." AFFILIATION="taoiseachia">
<P>
    Arvoisa puhemies, kiitos. Haluan kiittää ja hänen työtovereitaan heidän saavutuksistaan. Työn tulosten perusteella voidaan kumota täysin ne arvailut, joita esitettiin ennen Irlannin puheenjohtajakauden alkua siitä, että Irlannin puheenjohtajakausi merkitsisi Euroopan unionille ajan haaskausta tärkeissä asioissa. Todellisuudessa Irlannin puheenjohtajakausi oli niin menestyksekäs, että se kyseenalaistaa väitteet Euroopan unionin kiertävän puheenjohtajuuden tehottomuudesta. Mahdollisuuksiin saada Euroopan unionin perustuslaki hyväksyttyä Irlannin puheenjohtajakaudella suhtauduttiin yleisesti pessimistisesti. Eurooppa-valmistelukunnan jäsenenä voin nyt turvallisin mielin todeta, että Irlannin puheenjohtajakauden aikana hyväksytty toisinto on toteuttamiskelpoisempi kuin se teksti, josta pääsimme sopuun valmistelukunnassa. Tässä yhteydessä ei pidä tietenkään unohtaa myöskään puheenjohtajavaltio Italian saavutuksia. Mielestäni ehdotusta Euroopan komission puheenjohtajaksi, joka nimettiin puheenjohtajakauden päättyessä markkinatalouden kannattajien joukosta, voidaan pitää onnistuneena. Toivon, että ehdokas saa myös parlamentin tuen. Euroopan unionin itärajan valtion edustajana kunnioitan täysin puheenjohtajavaltion realistista kantaa Euroopan unionin ja Venäjän välisiin suhteisiin. Se poikkeaa myönteisesti niistä käsityksistä, joita esitetään valitettavan usein Euroopan unionin ja Venäjän suhteiden yhteydessä. Toivon, että Irlannin puheenjohtajakausi jää esikuvaksi muille ja että se luo myönteisen kilpailuhengen niiden keskuuteen, jotka työskentelevät Euroopan unionin hyväksi. Kiitos. 
<SPEAKER ID="23" LANGUAGE="EN" NAME="Allister (NI )." AFFILIATION="">
<P>
    Arvoisa puhemies, ensimmäisessä parlamentissa pitämässäni puheenvuorossa haluan todeta olevani suuresti kunnioitettu paitsi siitä, että olen parlamentin jäsen, ennen kaikkea siitä, että Pohjois-Irlannin kansa luotti minuun ja piti parhaimpana vaihtoehtona sitä, että minä edustan heitä Euroopan parlamentissa.
<P>
Minun on palveltava heitä, ei Euroopan toimielimiä. Tehtävänäni täällä on puolustaa ja edistää Pohjois-Irlannin etuja ja mainetta sekä varmistaa, että Pohjois-Irlannin väestö saa oikeudenmukaisen osuuden Euroopan rahoituksesta.
<P>
Mitä tulee Irlannin puheenjohtajakauteen, olen varma, että Ahern muistaa maineikkaan edeltäjäni sanoneen hänelle kuusi kuukautta sitten parlamentissa edeltäjälleni ominaisella huumorilla, että paras mahdollinen seuraus Irlannin puheenjohtajuudesta olisi se, että Ahernilla on vähemmän aikaa sekaantua Yhdistyneen kuningaskunnan Pohjois-Irlannin asioihin. Niin myös kävi, että puheenjohtajakauden ansiosta aikaa sekaantua näihin asioihin oli – onneksi – vähemmän. Siirtyäkseni seuraavaan asiaan tämän puheenjohtajakauden perinnöksemme jättämä perustuslaki ei ole mielestäni tervetullut tai hyvä. Uudessa perustuslaissa ei ole ylpeilyn aiheita kenellekään, joka uskoo demokraattiseen valvontaan ja siihen olennaisesti liittyvään kansalliseen suvereniteettiin. Perustuslaki loukkaa ja hyökkää niitä molempia kohtaan.
<P>
Vaadin, että perustuslaki esitellään rehellisesti ja että sen myönnetään olevan peruskirja, jolla on tarkoitus edistää eurooppalaista supervaltaa ja rakentaa eurooppalainen supervalta, jossa kansallista toimivaltaa on entistä vähemmän ja keskitettyä toimivaltaa sekä valtiollisia elementtejä entistä enemmän. Ainoastaan kansallisvaltiot täyttävät valtion tunnusmerkit, ja niin sen pitääkin olla.
<P>
Lopuksi onnittelen Ahernia hänen vankasta englannin kielen taidostaan ja vakuutan sen olevan hyvä, minkä ansiosta hän voisi hylätä typerän käsityksen, jonka mukaan olisi tuhlattava miljoonia euroja veronmaksajien rahoja siihen, että iiristä tehtäisiin toimielinten virallinen kieli. Kehotan häntä jättämään tällaisen muinaisaikaisen hölynpölyn Sinn Féinin huoleksi, sillä siltä kukaan ei odotakaan mitään parempaa. 
<SPEAKER ID="24" LANGUAGE="DE" NAME="Brok (PPE-DE )." AFFILIATION="(Suosionosoituksia)">
<P>
    Arvoisa puhemies, arvoisa neuvoston puheenjohtaja, arvoisa komission puheenjohtaja, olin melko hämmästynyt jäsen Allisterin tässä keskustelussa esittämästä kommentista: "Vastustan Euroopan toimielimiä mutta kannatan sitä, että Eurooppa lähettää paljon rahaa Pohjois-Irlantiin." Meidän ei mielestäni pitäisi ajatella näin täällä parlamentissa.
<P>
Irlantilainen, pyhä Bonifatius, joka saksalaiset kutsuvat apostoliksi, käännytti kansan kristityksi myös minun kotiseudullani, kuten jäsen Voggenhuberinkin kotiseudulla. En kuitenkaan toivo teille samanlaista loppua kuin Bonifatiukselle, jonka friisiläiset, joista suurin osa on nykyisin alankomaalaisia, murhasivat. On tietenkin aivan sattumaa, että neuvoston puheenjohtajana toimii nyt Alankomaat.
<P>
Hyvät kuulijat, haluan kiittää koko sydämestäni paitsi teitä, , teidän työtovereitanne, ulkoministeri Dick Rochea myös joitakin henkilöitä, jotka istuvat toisella, kolmannella ja neljännellä rivillä ja jotka ovat valtavan sitoumuksensa ja tietämyksensä ansiosta mahdollistaneet meille Euroopan perustuslain. Irlanti kirjoitti näin ollen historiaa. Tällä perustuslailla ei luoda supervaltiota vaan tasapaino jakamalla toimivaltaa. Tätä tehtävää kansalliset parlamentit välttelevät. Tarkoituksena on luoda oikeudenmukainen tasapaino eri tasojen välille. Kansalaisilla on oma tehtävänsä, sillä heille myönnetään perusoikeuskirjassa oikeuksia, minkä vuoksi tulevaisuudessa ei voi enää käydä tämän vuoden kaltaista komission puheenjohtajapeliä, koska kansalaiset päättävät komission puheenjohtajasta. Asioihin tehdään ratkaisevia parannuksia. Käyttöön otetaan arvojen peruskirja. On todellinen ihme, että 25 valtiota pystyvät sopimaan sitovasta asiakirjasta, joka oman käsitykseni mukaan lisäksi perustuu kristilliseen ihmiskäsitykseen. Tältä arvoperustalta voimme tehdä aidosti yhteistä politiikkaa sen sijaan, että turvautuisimme pelkästään vanhojen perussopimusten mukaisiin mekaanisiin menettelyihin. Lisäksi sen ansiosta EU:lla on valmiudet toimia entistä paremmin.
<P>
On erittäin tärkeää, että me kaikki varmistamme kotimaissamme ratifioinnin läpiviemisen. Meidän ei pitäisi keskustella – vaikka joissakin maissa ja myös kotimaassani keskustellaankin – siitä, mikä on edullisinta puolueen tai kotimaan politiikan kannalta tai kuinka voimme samalla parantaa omaa asemaamme. Toivon, että kotimaittemme hallitukset ja oppositiot ovat riittävän vahvoja aloittaakseen tämän ratifiointiprosessin siltä perustalta, että he ottavat vastuuta meitä kaikista, eikä sitä silmällä pitäen, miten heidän puolueensa saa asiasta parhaimman hyödyn kotimaan politiikassa. Tämä on nyt meidän tehtävämme.
<SPEAKER ID="25" LANGUAGE="FR" NAME="Goebbels (PSE )." AFFILIATION="">
<P>
    Arvoisa puhemies, jäsen Hänsch kertoi juuri, miten paljon sosiaalidemokraatit arvostavat puheenjohtajavaltio Irlannin työtä hallitustenvälisessä konferenssissa. Verrattaessa Ahernin toimintaa Berlusconin toimintaan voidaan ihmetellä, miksi tulevassa perustuslaissa ei määrätä, että unionin puheenjohtajuus kiertäisi pienten valtioiden kesken, koska mitä ilmeisemmin pienten maiden puheenjohtajakaudet ovat olleet tuottoisampia kuin joidenkin sellaisten valtion tai hallitusten päämiesten kaudet, joilla ei ole mitään muuta suurta kuin maittensa pinta-ala.
<P>
Jokainen puheenjohtajavaltio kuitenkin vain toimii puheenjohtajana; se ei päätä mistään. Puheenjohtajavaltion suuruus perustuu sen ehdotusvaltaan ja sovittelutaitoihin. Perustuslaki on kaukana täydellisestä, mutta on Irlannin ansiota, että se ylipäänsä on olemassa. Joudun kuitenkin toteamaan, että vaikka Irlannin puheenjohtajakautta voidaan kokonaisuudessaan pitää myönteisenä, monilla aloilla on tehtävä vielä paljon työtä. Kollegani De Rossa ilmaisi juuri sosiaalidemokraattien huolen puheenjohtajavaltio Irlannin työn tuloksista sosiaalialalla. Euroopan ammatillinen yhteisjärjestö on laatinut puheenjohtajavaltio Irlannin toimia arvioivan "sosiaalisen testin". Kymmenestä arvioidusta kohdasta kuuden tulos osoittautui jokseenkin kielteiseksi. Niihin sisältyi muun muassa Lissabonin ohjelman tavoitteiden saavuttamiseksi toteutettavien toimenpiteiden puuttuminen, välinpitämättömyys julkisten palvelujen suojelemista kohtaan ja joitakin sosiaalialan direktiivejä. Jäsen Savary puhuu myöhemmin Irlannin puheenjohtajakauden muista epäkohdista ja erityisesti neuvoston pöyristyttävästä päätöksestä tarjota Bushin hallinnolle Atlantin ylittävien matkustajien henkilötietoja.
<P>
Arvoisa puhemies, haluan lopuksi mainita tapahtuman, joka ei koske suoraan puheenjohtajavaltio Irlannin työtä mutta jonka seuraukset ovat huomattavat. Haluan puhua yhteisöjen tuomioistuimen vakaus- ja kasvusopimuksesta antamasta tuomiosta. Olin mukana arvostelemassa sitä, että komissio vei asian yhteisöjen tuomioistuimeen, koska vakaussopimus on poliittinen eivätkä tuomioistuimet päätä siitä. Tässä yhteydessä minun on kuitenkin myönnettävä, että Luxemburgissa toimivan tuomioistuimen tuomarit välttivät kiusauksen sekaantua unionin talouspolitiikkaan. Salomonin tuomiossaan yhteisöjen tuomioistuin muistutti komissiota siitä, että Ecofin-neuvostolla on todellakin arviointivalta mutta sen ei täydy välttämättä noudattaa komission suosituksia.
<P>
Samaan aikaan kuitenkin ministereitä on kehotettu kunnostautumaan, koska he eivät ole noudattaneet itse laatimiaan sääntöjä. Vakaussopimuksen osalta tärkeintä yhteisöjen tuomioistuimessa oli kuitenkin sen vahvistaminen, että komissiolla on yksinomainen aloiteoikeus. Neuvosto ei näin ollen voi muuttaa sääntöjä "ilman komission uutta suositusta". Komission aloiteoikeutta näin ollen kunnioitetaan, mutta, puheenjohtaja Prodi, kaikkiin oikeuksiin liittyy myös velvollisuuksia. Komission velvollisuutena on nyt tehdä ehdotuksia, jotta "typerästä" vakaussopimuksesta voidaan tehdä todella järkevä sopimus. 
<SPEAKER ID="26" LANGUAGE="IT" NAME="Sbarbati (ALDE )." AFFILIATION="">
<P>
    Arvoisa puhemies, hyvät parlamentin jäsenet, kiitän puheenjohtajavaltio Irlantia diplomaattisesta ja asianmukaisesta lähestymistavasta, jota se on soveltanut tähän vaikeaan tehtävään ja lopulta saavuttanut perustuslain hyväksymistä koskevan tavoitteen. Olen pahoillani ainoastaan siitä, ettei puheenjohtajavaltio Italia onnistunut tässä tehtävässä.
<P>
Kiitän myös puhemies Pat Coxia ja komission puheenjohtajaa Romano Prodia, jotka ovat saattaneet istuntokauden päätökseen jatkuvalla ja määrätietoisella työllään sekä saavuttaneet yhdessä kaksi suurta tavoitetta: laajentumisen ja perustuslain. Heidän innoittajanaan toimi uudenlainen näkemys Euroopasta. Tätä näkemystä edustaa meille nyt suurenmoinen Eurooppa, jota on vahvistettu yhdessä perusoikeuskirjan ja perustuslain muodostamalla oikeusperustalla. Kyse on Euroopasta siviilivaltana.
<P>
Puheenjohtajavaltio Irlannin poikkeuksellisen sovittelun ansiosta syntyi, jos ei nyt täydellinen niin ainakin sellainen teksti, jota nyt tarvitsemme, jotta voimme seistä yhtenäisinä ja edistää poliittisesti maailmanrauhaa. Parlamentin on nyt sitouduttava kampanjoimaan laajamittaisesti perustuslain puolesta, jotta ratifiointiprosessi onnistuu. Arvoisa puhemies, rohkenen tätä varten ehdottaa, että talousarvioon varataan varat erityiselle kuulemistilaisuudelle. Näin aloitteelle on oikea-aikaisesti tarjolla riittävä rahoitus, ja näin voidaan lisätä Euroopan kansalaisten tietämystä toimielimistämme ja lähentää heitä niihin. 
<SPEAKER ID="27" LANGUAGE="EN" NAME="De Brún (GUE/NGL )." AFFILIATION="A Uachtaráin, a Thaoisigh, Seasann Sinn Féin ar son an athraithe in Éirinn agus ar fud an Aontais Eorpaigh. Táimid ag dúil le bheith ag obair leo siúd ar mhaith leo Eoraip chothrom a fheiceáil, Eoraip dhomhanda fhreagrach.">
<P>
(Sinn Féin ajaa uudistusta Irlannissa ja koko EU:ssa, ja odotamme innolla saavamme työskennellä muiden sellaisten kanssa, jotka haluavat muodostaa tasa-arvoisen Euroopan ja maailmanlaajuisesti vastuullisen EU:n.)
<P>
Toivon saavani kannatusta Irlannin rauhanprosessille sekä Irlannin yhtenäisyydelle ja itsenäisyydelle. Olisi järkevää käsitellä Irlantia kokonaisuutena niin työllisyyden, maatalouden kuin ihmisoikeuksienkin alalla.
<P>
Olemme sitoutuneet Irlannissa rauhanprosessiin, johon Euroopan unioni, Yhdysvallat ja muut valtiot ovat antaneet merkittävän panoksensa. Suhtaudun myönteisesti siihen, että neuvosto on pyytänyt komissiota tutkimaan mahdollisuuksia lisätä Peace II:een ja Irlannin kansainväliselle rahastolle osoitettavia varoja.
<P>
Merkittävästä edistyksestä huolimatta Irlannin rauhanprosessi kohtaa suuria vaikeuksia demokraattisissa hallintoelimissä, joiden toiminnan Yhdistyneen kuningaskunnan hallitus on keskeyttänyt. Juuri viime viikolla kotikaupungissani Belfastissa ihmiset suljettiin aidan taakse omiin yhteisöihinsä, jotta nurkkakuntainen unionistiparaati pääsi kulkemaan ohitse.
<P>
... Pyydän, että puheenjohtajavaltio Alankomaat keskittyy myös Irlannin rauhanprosessiin. 
<SPEAKER ID="28" LANGUAGE="EN" NAME="Evans, Jonathan (PPE-DE )." AFFILIATION="">
<P>
    Arvoisa puhemies, kesäkuun Eurooppa-neuvostossa saavutettu sopimus perustuslaista on huono Euroopan kannalta. Minun kantani – ja Euroopan demokraattipuolueen ryhmän kollegojeni kanta – perustuslaista on selvä ja hyvin tunnettu. Me pidämme perustuslakia erehdyksenä. Eurooppa ei mielestämme tarvitse perustuslakia: valtioilla on perustuslait, ja EU ei ole – eikä sen pidä pyrkiäkään olemaan – maa tai valtio.
<P>
Laekenin huippukokouksessa vuonna 2001 pyydettiin Eurooppa-valmistelukuntaa ja hallitustenvälistä konferenssia takaamaan, että niiden toimilla Euroopan toimielimet tuodaan lähemmäksi kansalaisia. Mielestäni näin ei ole tapahtunut. Perustuslaissa ei millään tavalla oteta kansallisvaltioita ja kansalaisia tiiviimmin mukaan unionin päätöksentekoprosesseihin. Päinvastoin määräenemmistöpäätösten lisäämisen vuoksi keskusvalta lisääntyy huomattavasti. Tämä näkemys sai luultavasti kannatusta Alankomaiden ulkoministerin äskettäin esittämissä huomautuksissa, joiden mukaan meidän olisi aloitettava itsetutkiskelu ja päätettävä, olisiko jotkin politiikan alat siirrettävä Euroopan tasolta takaisin kansalliselle tasolle. Nämä huomiot ovat kiintoisia hallitukselta, joka toimii unionin puheenjohtajana nyt seuraavan kuuden kuukauden ajan. Ne osoittavat, etten ole yksin näiden ajatusten kanssa.
<P>
Eurooppa olisi voinut tehdä paremmin. Se olisi voinut päättää siistiä perussopimuksia yksinkertaistavassa asiakirjassa, se olisi voinut antaa kansallisille parlamenteille todellista sananvaltaa EU:n lainsäädännössä, se olisi voinut tutkia tarkemmin, mitä kansalliset hallitukset tekevät ja se olisi selkeästi voinut asettaa unionin velvollisuudeksi puuttua petoksiin ja hallinnon väärinkäytöksiin. Olemme katsoakseni menettäneet tilaisuuden.
<P>
Olen tyytyväinen, että Ranska aikoo järjestää äänestyksen perustuslaista. Olen tyytyväinen Stroiben aloittamaan keskusteluun mahdollisesta kansanäänestyksestä Saksassa. On aivan oikein, että kansalla on lopullinen sana päätettäessä sen omasta tulevaisuudesta. Oman puolueryhmäni johtaja uskoo Eurooppaan, jossa eletään ja annetaan muidenkin elää, toisin sanoen Eurooppaan, jossa ne, jotka haluavat lähentyä tiiviimmin, voivat niin tehdä edellyttäen, ettei niiden, jotka eivät halua lähentyä tiiviimmin, ole pakko niin tehdä. Toivon ja uskon, että kun kansanäänestykset järjestetään, monet ihmiset käyttävät tilaisuuden hyväksi äänestääkseen moninaisen, ei yhdenmukaistetun Euroopan puolesta ja sellaisen Euroopan puolesta, joka kunnioittaa kansallisvaltioiden oikeuksia. 
<SPEAKER ID="29" LANGUAGE="PL" NAME="Grabowska, Genowefa (PSE )." AFFILIATION="taoiseach">
<P>
    Arvoisa puhemies, arvoisa komission puheenjohtaja, arvoisa , hyvät parlamentin jäsenet, Euroopan parlamentti antoi 4. toukokuuta tänä vuonna kriittisen lausunnon Yhdysvaltojen ja Euroopan unionin välisestä sopimusluonnoksesta. Sopimuksessa vaaditaan, että eurooppalaisten lentoyhtiöiden on luovutettava joitakin tietoja Yhdysvaltoihin matkustavista henkilöistä, kuten pankkitilin numerot. Tiedot on toimitettava Yhdysvaltojen sisäisen turvallisuuden ministeriön alaiselle tulli- ja rajavalvontalaitokselle. Parlamentti totesi, että sopimus on Euroopan unionin lainsäädännön vastainen. Erityisesti se katsoi, että sopimuksella heikennettiin direktiivissä 95/46/EY taattua henkilötietojen suojaa. Tämän vuoksi parlamentti antoi asian Euroopan yhteisöjen tuomioistuimen käsiteltäväksi ja pyysi siltä lausuntoa. Esitetyistä huolenaiheista huolimatta neuvosto kuitenkin viimeisteli sopimuksen ja käytti hyväkseen uuden parlamentin vaaleista johtunutta parlamentin toimintakatkosta.
<P>
Tästä pääsenkin kysymykseeni. Katsooko puheenjohtajavaltio Irlanti, että Euroopan kansalaisille myönnettyä henkilötietojen suojaa olisi pitänyt heikentää sopimuksen vaatimalla tavalla parlamentin ilmaisemista vakavista huolenaiheista riippumatta? Eikö tällä tavoin rajoiteta henkilökohtaisia vapauksia? Haluaisin tietää, onko puheenjohtajavaltio havainnut tämän ongelman ja onko se yrittänyt muodostaa kannan tästä tärkeästä asiasta.
<P>
Lopuksi esitän vielä hieman toisenlaisen huomautuksen. Haluan onnitella vilpittömästi puheenjohtajavaltio Irlantia perustuslakisopimusneuvottelujen loppuun saattamisesta. Saavutettu kompromissi on menestys puheenjohtajavaltiolle ja henkilökohtainen saavutus teille . Se on itse asiassa menestys meille kaikille, koska Eurooppa ja me kaikki tarvitsemme perustuslakia. Puheenjohtajavaltio Irlanti onnistui saamaan 25 jäsenvaltion hallitukset vakuuttuneiksi siitä, että perustuslakia on tuettava. Nyt tehtävänä on vakuuttaa myös Euroopan unionin 450 miljoonaa kansalaista, jotta hekin tukisivat perustuslakia. Meidän on kaikki työskenneltävä yhdessä varmistaaksemme, että niin tapahtuu. Sen jälkeen perustuslaki voi tulla voimaan 1. marraskuuta 2009. 
<SPEAKER ID="30" LANGUAGE="IT" NAME="Tajani (PPE-DE )." AFFILIATION="">
<P>
    Arvoisa puhemies, on aivan selvää, että Irlannin puheenjohtajakauden loppusaldo on positiivinen. Irlanti toimi tehokkaasti ja toi Euroopan unionille kaksi suurta poliittista saavutusta: sopimuksen ensimmäisestä perustuslaista ja uuden komission puheenjohtajan, jonka valinnasta on tarkoitus äänestää parlamentissa huomenna.
<P>
Valmistelukunnan työ oli kauttaaltaan myönteistä. Pahoittelemme ainoastaan yhtä asiaa: sitä, ettei johdanto-osaan lisätty nimenomaista viittausta Euroopan unionin kristillisiin juuriin, jotka muodostavat Itä-Eurooppaa ja Länsi-Eurooppaa yhdistävän aidon sillan. Olemme tästä pahoillamme, ja Euroopan kansanpuoleen ryhmä aikoo pitää huolen siitä, ettei Eurooppa unohda koskaan alkuperäänsä.
<P>
Puheenjohtajavaltio Irlanti selviytyi kuitenkin kiitettävästi työstään ja saattoi päätökseen tehtävän, jota puheenjohtajavaltio Italia oli erinomaisesti hoitanut. Italian johdolla sopuun oli päästy 95 prosentista valmistelukunnan tekstistä. Ei ole sattumaa, että kaikki Euroopan maat ovat tunnustaneet tämän saavutuksen ja päättäneet, että sopimus allekirjoitetaan Italian pääkaupungissa Roomassa. Tapahtuma merkitsee paitsi Italian historian virstanpylvästä myös tärkeää merkkipaalua Euroopan ja Euroopan unionin historiassa.
<P>
Toinen tärkeä ja myönteinen saavutus oli Euroopan komission uuden puheenjohtajaehdokkaan valinta. Sen lisäksi, että valinnassa otetaan huomioon 13. kesäkuuta järjestettyjen vaalien tulos, siinä samalla tunnustetaan Portugalin pääministerin asema. Kyseinen komission puheenjohtaja edustaa uudistusta ja uutta tulkintaa, jonka mukaan täytäntöönpanovallan harjoittamisessa on siirryttävä entistä enemmän pois yksittäisten maiden merkityksettömistä asioista ja keskityttävä sellaisen Euroopan luomiseen, joka on Yhdysvaltojen liittolainen mutta samalla poliittisesti vahva kansainvälinen toimija. 
<SPEAKER ID="31" LANGUAGE="" NAME="" AFFILIATION="puhemies">
<SPEAKER ID="32" LANGUAGE="FR" NAME="Savary (PSE )." AFFILIATION="">
<P>
    Arvoisa puhemies, haluan yhtyä puheenjohtajavaltio Irlannin kiittäjiin. Irlanti on osoittanut, että mitkään valtiot eivät ole pieniä, jos niillä on riittävästi innostusta.
<P>
Aluepolitiikka-, liikenne- ja matkailuvaliokunnan jäsenenä haluaisin erityisesti kiittää puheenjohtajavaltio Irlantia kolmesta erittäin tärkeästä saavutuksesta. Ensimmäinen niistä on toisen rautateitä koskevan lainsäädäntöpaketin hyväksyminen, toinen Euroopan laajuisten liikenneverkojen hyvin kunnianhimoisen ohjelman hyväksyminen ja kolmas eurooppalaisen paikannusjärjestelmän Galileon satelliittiverkoston perustaminen. Haluan käyttää tätä tilaisuutta hyväkseni kiittääkseni kaikkia irlantilaisia neuvottelijoita, jotka osoittivat suurta asiantuntemusta ja erinomaista taitoa.
<P>
Vastuuta kannettaessa jotkin asiat jäävät kuitenkin aina varjoon ja epäonnistumisia tulee. Haluaisin mainita kaksi tällaista asiaa ja ilmaista olevani samaa mieltä kaikesta siitä, mitä täällä on sanottu transatlanttisen lentoliikenteen turvallisuuden alalla Yhdysvaltojen kanssa tehdystä henkilötietoja koskevasta sopimuksesta. Sopimus ei ole parlamentin toiveiden mukainen. Sopimuksella kielletään demokratia, emmekä me voi hyväksyä sitä. Sopimus uhkaa ihmisoikeuksia ja osoittaa Euroopan nöyristelevän Yhdysvalloille, joka ei samanaikaisesti osoita kovinkaan suurta avoimuutta ihmisoikeuksien ja kansalaisten suojelun alalla. Joiltain osin sopimus on Euroopan hankkeemme perusvaatimusten ja ihanteiden vastainen. Olen kuitenkin tyytyväinen siihen, että tämän Euroopan parlamenttiin kohdistuneen loukkauksen yritti oikaista irlantilainen, nimittäin puhemies Pat Cox, joka saattoi asian Euroopan yhteisöjen tuomioistuimen käsiteltäväksi.
<P>
Toinen suuri pettymys on kilpailukykyä käsittelevän neuvoston päätös palauttaa ohjelmistojen patentoitavuutta koskeva parlamentin ensimmäisen käsittelyn äänestystulos uudelleen käsiteltäväksi. On valitettavaa, että päätitte palauttaa tekstin, joka on eduksi Euroopan parlamentille, koska sillä muodostettiin ainutlaatuinen tasapaino teollisuutemme suojelun sekä ohjelmistokielen yleismaailmallisuuden ja vapaan saatavuuden välille.
<P>
Pahoittelen tätä kovasti. Pallo on nyt eittämättä parlamentilla, mutta kyseiseen vaihtoehtoon on päädytty tulkitsemalla omaisuuden ja teollisuuden eturyhmien painoarvoa äärimmäisen suppeasti. Kaiken kaikkiaan puheenjohtajakautenne muistetaan siitä, että se oli teknisesti hyvin onnistunut mutta sosiaalialalla jossain määrin epäonnistunut, mikä on valitettavaa. 
<SPEAKER ID="33" LANGUAGE="ES" NAME="Méndez de Vigo (PPE-DE )." AFFILIATION="taoiseach">
<P>
    Arvoisa puhemies, arvoisa neuvoston puheenjohtaja, aivan aluksi minun on sanottava vastaan aikaisemmalle puhujalle. Irlannin puheenjohtajakausi on ollut poliittisesti erinomainen eikä niinkään tekninen, ja kaikki tämä on tapahtunut vaikeissa oloissa, myös Madridissa 11. maaliskuuta tapahtuneen verilöylyn aikoihin.
<P>
Toimenpiteet, joihin olette ensimmäiseksi ryhtynyt, kuten terrorisminvastaisen koordinaattorin nimeäminen, ovat oikeansuuntaisia kansalaisvapauksiimme vaikuttavan terrorismin kitkemiseksi.
<P>
Arvoisa neuvoston puheenjohtaja, olette onnistunut löytämään sovun Euroopan perustuslaista. Parlamentti antaa lausuntonsa perustuslaista seuraavien viikkojen aikana, enkä sen vuoksi halua keskustella asiasta etukäteen, sillä kaikki tietävät kantani tässä asiassa. Haluan kuitenkin onnitella teitä, koska sopimusta koskevan yhteisymmärryksen löytäminen ei ollut helppoa. Lopulta olemme nyt kuitenkin saaneet käsiimme Euroopan tarvitseman sopimuksen ja perustuslain. Arvoisa neuvoston puheenjohtaja, haluan onnitella teitä myös päätöksestänne ehdottaa Durão Barrosoa komission puheenjohtajaksi, koska myöskään tästä asiasta ei ollut helppoa saavuttaa yhteisymmärrystä. Meillä on erinomainen ehdokas. Meidän on mielestäni ennen kaikkea pyrittävä poliittisesti siihen, että komissio saa sille kuuluvan aseman, joka on yhteisömenetelmän ja Euroopan unionin toiminnan keskipisteessä. Toivon, että tämä tärkeä äänestys, jossa kannatetaan Eurooppa-neuvoston meille esittämää ehdokasta, johtaa myös komission ja Euroopan parlamentin äärimmäisen tärkeiden suhteiden paranemiseen.
<P>
Arvoisa , mielestäni kuitenkin puheenjohtajakautenne tärkein asia oli laajentuminen. Ryhmälläni oli kunnia edustaa teitä keskustelussa, jota käytiin muutama viikko sitten Monnet'n ja Spinellin juhlapäivän yhteydessä. Ajattelin, että jos Monnet ja Spinelli olisivat olleet silloin istumassa täällä näillä penkeillä, he olisivat ajatelleet, että Irlannin puheenjohtajakaudella toteutettu laajentuminen, Puolan ulkoministeri Geremekin sanoin "kahden Euroopan ompeleminen yhteen", oli tärkein viime vuosina tekemämme asia, ja kunnia siitä kuuluu aina teille.
<P>
Täällä on puhuttu paljon suurista ja pienistä maista. Mielestäni tällainen erottelu on tuhoisaa, eikä tällaista eroa ole koskaan aikaisemmin Euroopan historiassa ollut. Miksi maa on pieni tai suuri? Perustuuko määritelmä väestöön, pinta-alan suuruuteen vai maan bruttokansantuotteeseen? Ei, vaan maan suuruus tai pienuus perustuu siihen, ovatko sen johtajat, kansa ja kansalaiset kunnianhimoisia ja avarakatseisia.
<P>
Arvoisa , te olette tehnyt Irlannista suuren maan puheenjohtajakautenne aikana. 
<SPEAKER ID="34" LANGUAGE="PL" NAME="Protasiewicz (PPE-DE )." AFFILIATION="taoiseach">
<P>
    Arvoisa parlamentin puhemies, arvoisa komission puheenjohtaja, arvoisa , arvoisa ministeri, hyvät parlamentin jäsenet, tarkastelemme tänään Irlannin kuusikuukautista puheenjohtajakautta. Se osoittautui epäilemättä hyvin menestyksekkääksi ajanjaksoksi Euroopan unionin kannalta. Sen aikana tapahtui erityisesti Euroopan unionin historian suurin laajentuminen, kuten useat aikaisemmat puhujat ovat todenneet. Laajentuminen huipentui lopulta riemuun ja juhlintaan Dublinissa 1. toukokuuta. Kesäkuussa laajentunut Eurooppa osoitti, että se pystyy toimimaan tehokkaasti, kun 25 eurooppalaista valtion tai hallitusten päämiestä sopi Euroopan komission puheenjohtajaehdokkaan valinnasta. Myös tämä saavutus on juhlinnan arvoinen, ja onnittelen puheenjohtajavaltio Irlantia vilpittömästi onnistumisesta myös tässä asiassa.
<P>
Haluan kertoa pitäväni arvossa myös toimia, joita puheenjohtajavaltio toteutti 11. maaliskuuta Madridissa tehtyjen järkyttävien terrori-iskujen jälkeen. Olen aivan varma, että uusien maanosaamme kohdistuvien terrori-iskujen ehkäisemiseksi varatut varat ja jo käytetyt varat tuottavat toivotun tuloksen. Tämä on esimerkki Irlannin merkittävästä ja erikoislaatuisesta panoksesta Euroopan turvallisuuden lisäämiseksi.
<P>
Edellä mainituista puheenjohtajavaltio Irlannin kiistattomista saavutuksista huolimatta perustuslakisopimusehdotuksesta muodostettu kompromissi on herättänyt huolta. On selvää, ettei kompromissiin olisi koskaan päästy ilman Irlannin johtajien määrätietoista ja tarmokasta toimintaa Brysselin huippukokouksessa. Herää kuitenkin epäilys siitä, osoittautuvatko kesäkuussa tehty kompromissi ja tuolloin osoitettu tarmo vahingollisiksi tulevaisuudessa, kun Euroopan perustuslakiehdotus ratifioidaan ja etenkin kun se tapahtuu kansanäänestyksen kautta.
<P>
Epäilykseni perustuvat vaikutelmiin, joita sain Euroopan parlamentin äskettäisen vaalikampanjan monissa tapaamisissa. Juutalais-kristillisen perinteen mainitsematta jättäminen perustuslain johdanto-osassa merkitsee monille eurooppalaisille huomattavaa estettä, kun he äänestävät perustuslain ratifioinnista. Monet eurooppalaiset eivät vastusta yhdistynyttä Eurooppaa tai Euroopan unionin yhdentymisen jatkumista. He kuitenkin katsovat, että kunnianhimoista hanketta ollaan rakentamassa huteralle perustalle, jos juutalais-kristillisen perinteen perustavanluonteinen ja ilmeinen merkitys tämän päivän ja tulevaisuuden Euroopan rakentamisessa jätetään huomiotta. 
<SPEAKER ID="35" LANGUAGE="EN" NAME="Ahern, Bertie," AFFILIATION="neuvosto.">
<P>
    Arvoisa puhemies, puhun lyhyesti, mutta haluan kiittää parlamentin jäseniä rakentavista ja myönteisistä huomioista. Jotkin huomioista koskivat puheenjohtajakautemme puutteita, ja suhtaudun niihin siinä hengessä, jossa ne esitettiin. Haluan kiittää Poetteringia, Hänschiä, Duffia ja monia muita, jotka ilmaisivat tyytyväisyytensä Euroopan perustuslaista tehtyyn sopimukseen.
<P>
Perustuslakisopimus oli historiallinen: se ei olisi ollut mahdollinen ilman, että kaikki asianosaiset työskentelivät yhdessä sen saavuttamiseksi. Tärkeää on, että Euroopan unioni on osoittanut, että ratkaisut, jossa kaikki osapuolet voittavat, ovat mahdollisia, jos teemme työtä sovitteluratkaisujen eteen, kuten monet ovat todenneet. Ihmisten on mahdotonta saavuttaa sellaisia asioita, mitä he yksin haluavat. Sovitteluratkaisujen kautta tämän ainutlaatuisen järjestelmän lopputulokset voivat olla myönteisiä ja kaikkia osapuolia hyödyttäviä.
<P>
Kaikki te, jotka olette juuri osallistuneet vaalikampanjoihin ja saaneet etuoikeuden osallistua tämän parlamentin toimintaan, tiedätte, että Euroopan unioni on hyvin tärkeä eurooppalaisten vaurauden ja hyvinvoinnin kannalta. Samalla te tiedätte monia muita paremmin, kuinka vaikeaa on saada Euroopan unionin asialista kuulluksi niitä asioita koskevassa metelissä, joita jotkin usein virheellisesti pitävät muita kiireellisempinä perusasioina. Sanoin "virheellisesti", koska Euroopan unionissa on kyse visiosta ja monista erittäin tärkeistä käytännön kysymyksistä. Monet eri valtioista peräisin olevat, eri näkemyksiä edustavat jäsenet ovat tänään maininneet nämä kysymykset.
<P>
Meidän on selitettävä kansalle, mitä perustuslaki sisältää. On tärkeää tarjota foorumi tietopohjaiselle keskustelulle maissa, joissa järjestetään kansanäänestys, ja maissa, joissa sitä ei järjestetä. Tämän hetken ja perustamissopimuksen voimaantulon välisenä aikana meillä on mahdollisuus kuvailla ja selittää, mitä Euroopan unioni tekee ja mitä se ei tee. Voimme korostaa unionin perustana olevia arvoja ja tavoitteita.
<P>
Vaikka meidän ei pidäkään aliarvioida tehtäväämme, meidän ei pidä myöskään aliarvioida Euroopan perustuslakitekstiä sinänsä. Kaikki kansalaiset voivat hyvin ymmärtää lausekkeen, jossa todetaan, että unionin perusarvot ovat ihmisarvon kunnioittaminen, vapaus, kansanvalta, tasa-arvo, oikeusvaltio ja ihmisoikeuksien kunnioittaminen, ja se olisi tehtävä kansalaisille tunnetuksi näiden arvojen perusteella. Myös perustuslain toteamus, jonka mukaan unionin päämääränä on edistää rauhaa, omia arvojaan ja kansojensa hyvinvointia, saa vastakaikua kaikilta. Samalla kuitenkin esitetään aitoja huolenaiheita ja useita vastakkaisia näkemyksiä. Näitä huolenaiheita on kuunneltava ja asioita on hoidettava oikeasuhtaisesti ja järkevästi. Perusteeton pelkokin on pelko, ja kaikkia pelkoja on käsiteltävä, niin kuin olen viimeisten kuuden kuukauden aikana havainnut.
<P>
Niiden meistä, jotka kannattavat Euroopan unionia ja perustuslakia, joka käsittää unionin arvot, on puolustettava niitä kiihkeästi jatkossakin. Samalla on tärkeää, että uuden Euroopan perustuslain kannattajat ja vastustajat osallistuvat keskusteluun maltillisesti, järkevästi ja täsmällisesti.
<P>
Haluan käsitellä muutamaa Poetteringin esiin tuomaa asiaa. Hän mainitsi eräiden muiden tapaan kristinuskon. Tekstin johdanto-osassa tunnustetaan Euroopan uskonnollinen perintö. Olisimme toivoneet siihen selkeää viittausta Euroopan kristilliseen perintöön, mutta sopivasta sanamuodosta oli vaikea päästä sopuun. Uudessa tärkeässä artiklassa tunnustetaan kuitenkin ensimmäistä kertaa kirkkojen erityispanos ja määrätään niiden kanssa käytävästä avoimesta ja säännöllisestä vuoropuhelusta. Kirkot ja uskonnolliset järjestöt ovat suhtautuneet tähän hyvin myönteisesti. Vaikka johdanto-osassa ei siis olekaan nimenomaista viittausta – jota itse olisin toivonut – on tärkeää, että siihen sisällytettiin tämä uusi lauseke.
<P>
Monet parlamentin jäsenet ovat maininneet nimitysprosessin, jonka tiedän olevan hyvin tärkeä jäsen Frassonille. Valmistelukunnassa Irlannin hallitus ehdotti mullistavaa tapaa komission puheenjohtajien valitsemiseksi tulevaisuudessa. Halusimme ottaa komission uuden puheenjohtajan valintaprosessiin mukaan Euroopan parlamentin ja kaikki jäsenvaltioiden parlamentit. Pyydän uusia parlamentin jäseniä tutustumaan ehdotukseemme. Emme saaneet sille kannatusta sitä esitellessämme, minkä vuoksi minusta on ikävää huomata, että ne ihmiset, jotka eivät sitä kannattaneet, arvostelevat nyt meitä, mutta sellaista politiikka on! Parlamentin jäsenten olisi hyvä harkita ehdotusta seuraavaa kertaa silmällä pitäen. Ehdotus saattaa olla monimutkainen, mutta ajatus on hyvä.
<P>
Valmistelukunnassa tehtiin loistavaa työtä Euroopan sosiaalisen ulottuvuuden alalla. Jäsen Katiforis johti sosiaalisen Euroopan työryhmää. Tämä ala on minun ja puheenjohtajavaltio Irlannin erityinen huolenaihe, koska me arvostamme sosiaalista yhteisvastuullisuutta, joka on olennainen osa Euroopan hanketta Irlannissa. Irlannissa työnantajat ja ammattiyhdistykset – "vapaaehtoinen pilari" – otetaan täysimääräisesti mukaan kaikkiin lainsäädäntöpäätöksiin. Olemme tehneet niin 17 vuoden ajan. Minun on muistettava tästä hyvää ystävääni ja kollegaani Doylea – tämä asia on selvästikin jäänyt häneltä huomaamatta 17 vuoden aikana. Arvostamme tätä mallia, ja puheenjohtaja Prodi on aivan oikeassa siinä, että olemme hyväksyneet myönteisen ja edistyksellisen näkökulman peruslakisopimukseen. Kyse on Euroopan kansalaisten perustuslaista. Meidän on muistutettava kansalaisiamme siitä. Olen samaa mieltä huomautuksesta, jonka jäsen Doyle esitti pienyrityksistä: meidän on pyrittävä toimimaan jatkossakin samoin pienyritysten kohdalla.
<P>
Jäsen Czarnecki puhui liikkumisen vapaudesta. Olemme Irlannissa aivan alusta alkaen avanneet rajamme kaikille Euroopan osille, emmekä ole tehneet eroa vanhojen ja uusien jäsenvaltioiden kansalaisten välillä. Olemme ylpeitä siitä.
<P>
Jäsen Goebbels ja monet muut jäsenet korostivat Lissabonin ohjelman merkitystä ja pahoittelivat, ettei useampia sen tavoitteista ole saavutettu. Olen ensimmäisenä myöntämässä, että Lissabonin ohjelman työ on vielä kesken. Meidän on vahvistettava toimiamme ja parannettava panostamme, jotta voimme saavuttaa tavoitteet, jotka olemme asettaneet itsellemme vuodeksi 2010. Tämän vuoksi päätimme väliarviointiin liittyvästä perinpohjaisesta prosessista. Olemme ilmaisseet, mitä haluaisimme tulevaisuudessa tehdä, mutta olemme myös todenneet, mitä me olemme jo tehneet.
<P>
Mitä tulee viimeisten kuuden kuukauden käytännön tuloksiin, saadakseen konkreettisen esimerkin siitä, mitä minua on pyydetty tekemään, ihmisten olisi ainoastaan tutustuttava kasvu- ja työllisyysasioiden yhteistyön käsittelyn yhteydessä laatimassamme raportissa esitettyihin yksityiskohtiin. Minua on pyydetty tarkastelemaan rahoituspalvelujen alaa, jota edistettiin tehokkaimmin ministeri McCreevyn johdolla. Varmistamalla rahoituspalveluvälineitä koskevan sopimuksen, markkinadirektiivit ja avoimuusdirektiivin, ministeri McCreevy ja hänen työryhmänsä saattoivat – parlamentin erinomaisella yhteistyöllä – palvelujen toimintasuunnitelman päätökseen. Ala on erittäin tärkeä Euroopan talouden tulevan kasvun kannalta, ja voin mainita sen käytännön esimerkkinä siitä, mitä Lissabonin ohjelmassa on saavutettu. Olen itse asiassa korostanut pitäväni Lissabonin ohjelmaa tärkeänä nimittäessäni ministeri McCreevyn komission jäseneksi. Olen varma, että hänen kokemuksestaan on apua tulevaisuudessa, koska Lissabonin ohjelmassa on pohjimmiltaan kyse kasvun ja työpaikkojen lisäämisestä Euroopassa, ja McCreevy on työskennellyt ennenkin näiden asioiden parissa. Kehotan teitä tutustumaan Irlannin tämän alan ansioihin, joilla on huomattavaa arvoa.
<P>
Jäsen De Rossa on oikeassa siinä, että meidän olisi keskusteltava kotimaan asioista kotimaassamme, ja keskustelen niistä mielihyvin hänen kanssaan milloin vain. Valtiovarainministerimme on vapauttanut Irlannin työntekijät rangaistusluonteisista veroista, jotka otettiin käyttöön, kun hallinto, jossa De Rossa oli mukana, oli vallassa. Minusta on aina mielenkiintoista, kun sosialisti mainitsee oikeistolaisen; määritelmät ovat aina mielenkiintoisia. De Rossa väittää olevansa vasemmistolainen ja sosialisti, ja hän myönsi vanhuksille alle kaksi euroa. McCreevy puolestaan on oikeistolainen, ja hän antaa vanhuksille vuosittain 10 euroa. Selvittäkääpä nämä määritelmät itsellenne; ne todellakin ovat mielenkiintoisia. Olen ollut politiikassa vasta 27 vuotta. Minun on oltava siinä mukana vielä hiukan pidempään, ennen kuin ymmärrän oikeiston ja vasemmiston määritelmät, joita joka tapauksessa pidän järjettöminä.
<P>
On suuri kunnia olla puhumassa kaudestamme parlamentille. Uskon, että vuotta 2004 pidetään hyvin tärkeänä Euroopan unionin kannalta. Unioni laajeni 25 jäsenvaltion unioniksi. Sovimme perustuslaista. Olemme vahvistaneet sitoumuksemme saavuttaa Lissabonin ohjelman tavoitteet. Olemme vahvistaneet suhteitamme maailmanlaajuisiin kumppaneihimme. Vaikka puheenjohtajavaltio Irlannin työ on tehty, unionin työ epäilemättä jatkuu. Toivon Balkenendelle ja puheenjohtajavaltio Alankomaille paljon menestystä. Toivotan myös puheenjohtaja Prodille menestystä hänen virkakautensa loppuun saakka ja tulevaisuudessa toivottavasti myös – parlamentin tukemalle – Durão Barrosolle. Arvoisa puhemies, toivon kaikkea hyvää teillekin. Tänä ensimmäisenä työpäivänä toivotan kaikille onnea ja menestystä poliittisessa työssänne Euroopan parlamentissa.
<SPEAKER ID="36" LANGUAGE="IT" NAME="Prodi, Romano," AFFILIATION="komission puheenjohtaja.">
<P>
    Arvoisa puhemies, Ahern on jo vastannut kaikkiin kysymyksiin. Minun on kommentoitava muutaman minuutin päästä Alankomaiden puheenjohtajakauden alkua, minkä vuoksi ainoastaan kiitän Irlannin pääministeriä ja kaikkia parlamentin jäseniä.
<P>
Haluan tuoda esiin jäsen Goebbelsin esittämän ehdotuksen. Hän kehotti meitä tutkimaan vakaussopimusta ja sen uudistamista. Voin kertoa teille, että komissio on jo aloittanut tämän työn yhteisöjen tuomioistuimen tuomion perusteella ja aikoo esitellä keskustelujensa tulokset 3. syyskuuta, minkä jälkeen aiheesta voidaan aloittaa perinpohjainen keskustelu. Muilta osin keskustelu on ollut hyvin yksipuolista, ja vain harvat ovat vastustaneet perustuslakia. Monet parlamentissa ovat lisäksi samaa mieltä jäsen Sbarbatin kanssa siitä, että Euroopasta on tulossa siviilivalta.
<P>
Kiitän teitä tarkkaavaisuudestanne. Lopuksi haluan sanoa jäsen Poetteringille, että valokuvan keskellä oleminen saattaa olla oikeasti tärkeää, mutta saattaa olla myös yhtä tärkeää, että komission puheenjohtaja ja parlamentin puhemies seisovat valokuvissa molemmilla laidoilla ympäröimässä unionin valtioita. Sillä saattaa nimittäin olla jopa vahvempi poliittinen merkitys.
<SPEAKER ID="37" LANGUAGE="" NAME="Puhemies." AFFILIATION="(Istunto keskeytettiin muutaman minuutin ajaksi.)">
<P>
   Yhteiskeskustelu on päättynyt.
<SPEAKER ID="38" LANGUAGE="EN" NAME="Hudghton (Verts/ALE )" AFFILIATION="(kirjallinen)">
<P>
    Skotlannin itsenäisyyspuolueen SNP:n jäsenenä onnittelen Irlannin hallitusta sen esimerkillisestä tavasta hoitaa kuusi kuukautta kestänyt puheenjohtajakautensa.
<P>
Irlanti, joka on Skotlantia pienempi jäsenvaltio, on innoittanut meistä niitä, jotka toivovat Skotlannin saavan kaikki itsenäiselle valtiolle tavanomaisesti kuuluvat valtuudet, puhuvan omasta puolestaan kansainvälisessä yhteisössä ja tekevän yhteistyötä naapureidemme kanssa sellaisin ehdoin, jotka palvelevat Skotlannin – ei Lontoon – etua.
<P>
Terveestä talouskasvusta nauttiva Irlanti on edelleen esimerkki siitä, kuinka EU-jäsenyydestä voi saada suurimman hyödyn, kun taas Skotlanti on jäänyt jälkeen työllisyyden kehityksessä ja kärsii väestönkasvun alenemisesta.
<P>
Odotan sitä päivää, jolloin Skotlannin ministerit istuvat ministerineuvostossa Irlannin ministerien rinnalla tasapuolisina kumppaneina, joilla on täydet neuvottelu- ja äänioikeudet ja jotka asettavat Skotlannin edut etusijalle tyytymättä – kuten nyt – pelkästään Englannin parlamentin herrojen juoksupojiksi. 
<SPEAKER ID="39" LANGUAGE="EL" NAME="Pafilis (GUE/NGL )" AFFILIATION=",">
<P>
   . – Kesäkuun 17.–18. päivänä pidetyssä EU:n huippukokouksessa tehdyt päätökset, arviot ja päätelmät ovat ristiriidassa Euroopan työntekijöiden etujen kanssa. Äänestäessään tai jättäessään äänestämättä 13. kesäkuuta pidetyissä Euroopan parlamentin vaaleissa nämä työntekijät nimittäin ilmaisivat tuomitsevansa EU:n ja sen politiikan. 
<P>
Huippukokouksessa hyväksytty Euroopan perustuslaki sisältää aikaisemmat perustamissopimukset, joilla turvataan suuryritysten vapaus sekä kumotaan työväenluokan ja kansalaisjärjestöjen saavutukset ja oikeudet. Tämä merkitsee ylintä institutionaalista suojelua Euroopan monopolien diktatuurille. 
<P>
Euroopassa on omaksuttu Yhdysvaltain ennalta ehkäisevän sodan oppi, jossa sotaa käydään tiettyä valtiota tai valtioita vastaan terrorismin torjunnan tekosyyllä, ja samalla on kumottu YK:n peruskirjan mukaiset kansainvälisen oikeuden perusperiaatteet. ΕU:ta, joka tukee Natoa ja tekee yhteistyötä sen kanssa, ollaan sotilaallistamassa. 
<P>
On tehty päätöksiä, jotka koskevat EU:n ja Yhdysvaltain tiiviimpää yhteistyötä väliintulojen mahdollistamiseksi ja valtioiden tuhoamiseksi, häpeällistä yhteistyötä Irakin miehityshallinnon kanssa, Bosnia ja Hertsegovinaan lähetettyjä Euroopan valtioiden asevoimien joukkoja, joiden toiminnan on määrä ulottua Armeniaan, Azerbaidžaniin ja Georgiaan, ja Yhdysvaltain ja Naton Lähi-itää koskevan suunnitelman täytäntöönpanoa.
<P>
On aloitettu uusia toimia, joilla poljetaan kansalaisjärjestöjen oikeuksia ja vapauksia hyökkäämällä työväenluokan ja kansalaisjärjestöjen kimppuun ja pelottelemalla ihmisiä terrorismilla. 
<P>
Euroopan työväenluokkien ja kansojen on lisättävä vastarintaa, niskoittelua ja tottelemattomuutta EU:ssa ja taisteltava Euroopan perustuslain voimaantulon estämiseksi ja EU:n kaatamiseksi. 
<SPEAKER ID="40" LANGUAGE="" NAME="" AFFILIATION="puhemies">
<SPEAKER ID="41" LANGUAGE="" NAME="" AFFILIATION="Neuvoston hyväksymät parlamentin ensimmäisessä käsittelyssä vahvistamat kannat (työjärjestyksen 66 artikla) – Neuvoston toimittamat sopimustekstit – Poliittisten ryhmien kokoonpano – Käsittelyjärjestys"/>
<SPEAKER ID="42" LANGUAGE="" NAME="Puhemies. –" AFFILIATION="">
<P>
   Esityslistalla on seuraavana keskustelu neuvoston julkilausumasta: Puheenjohtajavaltio Alankomaiden toimintaohjelma. 
<SPEAKER ID="43" LANGUAGE="NL" NAME="Balkenende," AFFILIATION="neuvoston puheenjohtaja">
<P>
     Arvoisa puhemies, hyvät parlamentin jäsenet, hyvät kuulijat.
<P>
Minulla on ilo esitellä tänään teille, suoralla vaalilla valituille Euroopan kansalaisten edustajille, puheenjohtajavaltio Alankomaiden ensisijaiset tavoitteet.
<P>
Teillä Euroopan parlamentin jäsenillä on yksi hienoimmista ja tärkeimmistä tehtävistä koko Euroopan unionissa. Ei ole sattumaa, että perustamissopimuksessa parlamentti mainitaan ensimmäisenä kaikista toimielimistä. Valvotte ennen kaikkea yhteisiin arvoihin perustuvan yhteisömme laatua. Olette saaneet Euroopan kansalaisilta ylevän tehtävän. Toivotan teille onnea sen toteuttamisessa ja onnittelen teitä lämpimästi valinnastanne.
<P>
Haluan erityisesti onnitella puhemies Borrellia hänen valinnastaan Euroopan parlamentin puhemieheksi. Toivotan teillekin onnea tässä tärkeässä tehtävässä.
<P>
Vaikka tehtävämme Euroopan unionissa ovat erilaiset, meillä on myös paljon yhteistä. Tärkein asia on mielestäni huomattava vastuuntunto: vastuu Euroopasta ja niistä oleellisista asioista, joissa haluamme edistyä, ja ennen kaikkea vastuu Euroopan kansalaisille, joiden puolesta teemme kaiken tämän.
<P>
Haluan kiittää puheenjohtajavaltio Irlantia suurenmoisesta työstä. Bertie Ahern ja hänen työryhmänsä ovat saaneet ihmeitä aikaan.
<P>
Onnistunut laajentuminen kymmeneen uuteen valtioon, sopimus uudeksi Euroopan perustuslaiksi ja uuden Euroopan komission todellisen huippuluokan puheenjohtajaehdokkaan yhteinen valinta ovat merkittäviä saavutuksia. Euroopan parlamentin kanssa tekemässään yhteistyössä irlantilaiset ovat myös antaneet innostavan mallin, jota haluamme seurata. Haluaisin sanoa muutaman sanan siitä, että Eurooppa-neuvosto nimitti José Manuel Barroson Euroopan komission puheenjohtajaehdokkaaksi. Keskustelette siitä tänään iltapäivällä ja huomenna. Barroso on ymmärtääkseni vuoropuhelun mies, mutta myös henkilö, joka ei pelkää ottaa ohjaksia käsiinsä. Neuvoston mielestä hän on oikea henkilö luotsaamaan komissiota tällä hetkellä – henkilö, joka voi yhdessä muiden kanssa edistää talouskasvua ja turvallisuuden lisäämistä. Toivommekin, että Euroopan parlamentti hyväksyy huomenna hänen nimityksensä.
<P>
Toimistoni lähistöllä Haagin keskustassa on tällä hetkellä erinomainen ulkoilmanäyttely. Euroopan unionin eri valtioista tulevia nuoria visuaalisen taiteen edustajia on pyydetty tekemään teoksia, joiden innoituksena on Euroopan pyrkimys rauhaan ja oikeudenmukaisuuteen. Tapahtuman nimi on "Art, the Great Communicator" (Taide, suuri viestinvälittäjä).
<P>
Toimistoni ikkunasta näen lukuisia näistä taideteoksista. Minkälaisen kuvan ne antavat Euroopasta?
<P>
Yhdessä teoksessa Eurooppa on kuvattu labyrintiksi.
<P>
Toisessa se on rakenteilla oleva torni.
<P>
Kolmannessa Eurooppa on kuvattu hukkuvaksi mieheksi, joka yrittää epätoivoisesti päästä pinnalle.
<P>
Euroopan voi nähdä hyvin monella eri tavalla.
<P>
Millaisena Euroopan kansalaiset näkevät sen? Viime vaalien äänestysprosentin perusteella he eivät pidä Eurooppaa minään lumoavana mestariteoksena. Viidettä kertaa peräkkäin uurnilla kävi yhä harvempi eurooppalainen. Osaan vaikuttaa epäluuloinen ja epäröivä suhtautuminen Euroopan yhdentymiseen. Euroopan hankkeeseen suhtaudutaan kriittisesti sekä Euroopan parlamentin sisä- että ulkopuolella.
<P>
Puheenjohtajavaltio Alankomaat tietää tämän erittäin hyvin.
<P>
Kritiikki kuuluu kuitenkin olennaisesti demokratiaan; se voi vahvistaa demokratiaa. Ei ole mitään syytä vajota pessimismiin. Nyt on päinvastoin näytettävä Euroopan kansalaisille, että Eurooppa kuuluu heille. Eurooppa on keskeneräinen urakka, epätäydellinen, ja siinä on parantamisen varaa. Silti se on kannattava urakka, ja kuten olemme historiasta oppineet, se on ratkaisevan tärkeä, mikäli haluamme löytää ratkaisun ongelmiin, joita mikään valtio ei pysty ratkaisemaan yksin.
<P>
Tämän vuoksi Euroopan unioniin kannattaa panostaa aktiivisesti.
<P>
Puheenjohtajavaltio Alankomaat haluaa ilmaista tämän selväsanaisesti sekä aidon kunnianhimon että selväjärkisen realismin säestämänä.
<P>
Yhteistyö teidän kanssanne on tässä erittäin tärkeää. Pidittepä Eurooppaa labyrinttinä tai rakenteilla olevana tornina, te kaikki edustatte Euroopan kansalaisten näkemyksiä. Euroopan kansalaisista tässä kaikessa on kyse. Haluaisimme yhdessä teidän kanssanne saavuttaa tuntuvaa edistystä, jonka Euroopan kansalaiset tunnustavat ja jota he arvostavat.
<P>
Ymmärrän, että teillä on edessänne ajanjakso, jolloin muutokset on vakiinnutettava. Euroopan parlamentin jäsenten lukumäärä on kasvanut 732:en. Parlamenttiin on liittynyt 162 edustajaa kymmenestä uudesta jäsenvaltiosta, ja heidän on päästävä sisään työhönsä. Poliittisten perheiden kokoonpano muuttuu, ja niihin liittyy uusia jäseniä. On ilahduttavaa nähdä, että olette ryhtyneet energisesti töihin ja jatkatte parlamentin lainsäädäntötyötä.
<P>
Lisää muutoksia on vielä luvassa. Uusi perustuslaki lisää huomattavasti Euroopan parlamentin vaikutusvaltaa päätöksentekoon ja tapahtumien kulkuun unionissa. Kansallisilla parlamenteilla on myös tärkeä osa pohdittaessa sitä, onko yhteisön sääntely itse asiassa kaikissa tapauksissa välttämätöntä.
<P>
Unionista tulee tämän myötä demokraattisempi. Uuden perustuslain tultua voimaan Euroopan kansalaisten mielipide pääsee selvemmin ja voimakkaammin kuuluviin. Jopa ne, jotka suhtautuvat Euroopan yhdentymiseen kriittisesti, ovat uuden perustuslain myötä paremmassa asemassa.
<P>
Puheenjohtajavaltio Alankomaat suhtautuu myönteisesti Euroopan parlamentin toimivallan laajentamiseen. Se on yksi uuden perustuslaillisen sopimuksen suurimmista eduista ja näin ollen myös vahva peruste hyväksymisen puolesta jäsenvaltioissa käytävässä keskustelussa. Sopimuksen hyväksyminen herättää monissa valtioissa kiivasta keskustelua. Toivon, että tosiasiat eivät jää siinä yhteydessä esittämistavan varjoon. Uusi perustuslaki tuo unionin kiistatta lähemmäs kansalaisiaan, ja sitä me kaikki kannattanemme erityisen lämpimästi.
<P>
Juuri tällaisena muutosten aikana on tärkeää pitää kurssi ja varmistaa, että saavutamme edistystä Euroopan kansalaisten hyväksi. Ilman neuvoston, Euroopan parlamentin ja komission toimivaa yhteistyötä se ei ole mahdollista. Puheenjohtajavaltio Alankomaat on valmis tekemään kanssanne rakentavaa yhteistyötä ja toivoo vilpittömästi teidän olevan valmiita samaan.
<P>
Monien parlamentin jäsenten tavoin puheenjohtajavaltio on pahoillaan siitä, ettei pitkään avoinna ollutta kysymystä jäsenten ohjesäännöstä ole saatu ratkaistua. Teidän tuellanne edellinen puheenjohtajavaltio teki paljon töitä asian eteen, mutta toistaiseksi ilman tuloksia. Mikäli ratkaisun löytyminen vaikuttaa mahdolliselta, puheenjohtajavaltio Alankomaat tukee siihen pääsemistä kaikin tavoin.
<P>
Tämän puheenvuoron aikana ei ole mahdollista käsitellä kaikkia keskeisiä asialistalla olevia kysymyksiä. Käsittelen näin ollen vain niitä kysymyksiä, jotka tarvitsevat erityisesti yhteistä huomiotamme. Haluamatta astua seuraavien puheenjohtajavaltioiden varpaille meidän on selvästikin suunnattava katseemme 1. tammikuuta 2005 jälkeiseen aikaan. Tiedämme erittäin hyvin, että tavoitteiden saavuttaminen kestää vuosia. Puheenjohtajavaltio Alankomaat on vain yksi lenkki ketjussa. Sen vuoksi yritämme luoda parhaat mahdolliset edellytykset tulevien puheenjohtajavaltioiden työskentelylle.
<P>
Puheenjohtajavaltio Alankomaat yrittää jatkuvasti pitää mielessään myös pitemmän aikavälin edut. Yksi asia, jonka haluamme tuoda mukanamme unioniin, on eteenpäin suuntautuva ajattelumme.
<P>
Sisäisesti aiomme työskennellä laajentuneen unionin vakauttamisen, kestävän talouskehityksen, turvallisuuden ja vakaan taloudellisen perustan puolesta tulevia vuosia varten.
<P>
Ulkoisesti aiomme katsoa eteenpäin yhdessä muualla maailmassa olevien kumppaniemme kanssa ja toimia kansainvälisissä asioissa päättäväisemmin unionina.
<P>
Ensinnäkin tavoitteena on unionin vakauttaminen. Unioniin 1. toukokuuta 2004 liittyneiden valtioiden on voitava tuntea olonsa täysin kotoisaksi unionissa mahdollisimman nopeasti. Puheenjohtajavaltio on erityisesti vastuussa tästä. Aiomme tehdä parhaamme sen varmistamiseksi, että uudet jäsenvaltiot voivat osallistua täysimääräisesti kaikkiin unionin toimiin mahdollisimman nopeasti.
<P>
Samaan aikaan haluamme valmistaa perusteellisesti tietä tuleville laajentumisille. Jäsenyysneuvottelut Bulgarian kanssa saatettiin päätökseen vähän aikaa sitten. Romanian kanssa käytävät neuvottelut ovat edistyneet erittäin hyvin. Jäsenyysneuvottelut Kroatian kanssa aloitetaan ensi vuonna.
<P>
Joulukuussa Eurooppa-neuvoston on myös määrä arvioida, täyttääkö Turkki ihmisoikeuksia ja demokratiaa koskevat Kööpenhaminan poliittiset kriteerit. Jos näin on, jäsenyysneuvottelut aloitetaan myös Turkin kanssa.
<P>
Päätös on tehtävä rehellisesti, niiden perussääntöjen mukaisesti, joihin me olemme aiemmin, vuonna 2002 tiiviisti sitoutuneet. Se tarkoittaa asetettujen kriteerien soveltamista tiukasti, mutta ilman että keksitään uusia kriteerejä.
<P>
Emme saa antaa esimerkiksi islamia koskevan pelon vaikuttaa itseemme. Tietyn uskonnon karsastaminen ei sovi yhteen Euroopan yhteisten arvojen kanssa. Meidän ei pitäisi vastustaa uskontoja vaan ihmisiä ja ryhmiä, jotka käyttävät uskontoa väärin saadakseen tahtonsa läpi voimakeinoin.
<P>
Ongelmana ei ole islam. Muslimit, kristityt ja muiden uskontojen edustajat voivat elää keskenään täydessä sovussa. Ongelma ei ole uskonto, vaan uskonnon väärinkäyttö vihan ja suvaitsemattomuuden lietsomiseksi ja naisten alistamiseksi.
<P>
Siitä huolimatta Turkkia koskeva päätös huolestuttaa ja vaivaa monia. Puheenjohtajavaltio haluaa luoda edellytykset perustellulle päätökselle, joka saa kaikkien kannatuksen ja joka myös pitää tulevaisuudessa.
<P>
Myös toinen asialistalla oleva kysymys, kestävä talouskasvu, perustuu eteenpäin suuntautuvaan ajatteluun.
<P>
Pysähtyneisyyden kauden jälkeen Euroopan talous on vähitellen jälleen käynnistymässä. Elpyminen on kuitenkin hidasta ja vaivalloista talousrakenteessamme piilevien heikkouksien vuoksi. Euroopan taloudella on jäykät liikkeet, ja se käyttää liian vähän päätään. Tämän vuoksi kilpailijamme ovat liian nopeita ja älykkäitä meille. Jokainen, joka seuraa tapahtumia puolueettomasti, näkee, että Eurooppa menettää alaa jopa talouden elpymisen kausina.
<P>
Emme saa keskittyä omiin työpaikkoihimme, omaan yhteiskunnalliseen turvaverkkoomme, omaan eläkkeeseemme. Huomio on kiinnitettävä lastemme työpaikkoihin, lastemme yhteiskunnalliseen turvaverkkoon ja lastemme eläkkeisiin.
<P>
Kuinka voimakas Eurooppa on vuosikymmenien päästä? Voivatko lapsemme ja lastenlapsemme luoda siellä itselleen hyvän elämän? Voimmeko edelleen toteuttaa eurooppalaisia solidaarisuuden ja sosiaalisen oikeudenmukaisuuden arvoja?
<P>
Pitäkää varanne, sillä näitä asioita ei voida pitää itsestään selvinä. Katsokaa Kiinan ja Intian kukoistavia talouksia. Onko Eurooppa riittävän vahva ja joustava pitääkseen puolensa niiden kilpailua vastaan?
<P>
Tätä taustaa vasten meidän on asetettava Lissabonin strategian täytäntöönpano etusijalle. Alankomaiden puheenjohtajakauden aikana tehdään valmisteluja strategian puolivälin arviointia varten. Wim Kokin johtama työryhmä laatii parhaillaan raporttia tähänastisista saavutuksistamme ja siitä, mitä on vielä tekemättä. Raportti esitetään Eurooppa-neuvostossa 5. marraskuuta.
<P>
Eurooppa menettää jatkuvasti hyviä tilaisuuksia. Emme hyödynnä sitä, mitä sisämarkkinoillamme on tarjota. Etenkin palvelumarkkinoilla on edelleen kaikenlaisia kansallisia rajoituksia. Kuitenkin suurin osa eurooppalaisista saa elantonsa juuri palvelualalta!
<P>
Tämä tarkoittaa, ettemme käytä sisämarkkinoiden vahvuutta riittävästi hyväksemme. Jos ymmärrämme, että 1,8 prosenttia Euroopan bruttokansantuotteesta ja 2,5 miljoonaa työpaikkaa riippuvat sisämarkkinoiden toiminnasta, meillä on kaikki syyt vahvistaa sisämarkkinoita ja laajentaa niitä palvelualalle. Komission esittämä palveludirektiivi on tärkeä askel oikeaan suuntaan. On itsestään selvää, että tämän säädöksen nopea hyväksyminen voi vauhdittaa merkittävästi Euroopan taloutta.
<P>
Sisämarkkinoiden toimintaa voidaan myös tehostaa vähentämällä ja parantamalla sääntelyä. Meidän on saatava säännöt palvelemaan meitä eikä päinvastoin. Puheenjohtajavaltiot Irlanti, Alankomaat, Luxemburg ja Yhdistynyt kuningaskunta työskentelevät yhdessä tämän asettamiseksi etusijalle. 
<P>
Monet Lissabonin toimintaohjelman tavoitteet on toteutettava jäsenvaltioissa. Työmarkkinoita on muokattava joustavammiksi ja sosiaaliturvajärjestelmiä sellaisiksi, että niissä on enemmän mahdollisuuksia. Eläkejärjestelmien perustan on oltava vankempi, jotta tulevat sukupolvet voivat edelleen rakentaa niiden pohjalle.
<P>
Tämän päivän ja huomisen globaalissa taloudessa Euroopan on paitsi oltava joustava myös käytettävä osaamistaan. Euroopan innovaatiokyky ei ole riittävän voimakas. Otetaan yksi esimerkki. Yhdysvalloissa työskentelee tällä hetkellä noin 400 000 eurooppalaista tiedemiestä, jotka vastaavat 40:ää prosenttia Yhdysvaltojen tiedeyhteisöstä. Kyseessä on sellaisten ihmisten valtava maastamuutto, joita me tarvitsemme kipeästi itse. Sen vuoksi meidän on yritettävä tarmokkaasti parantaa Euroopan osaamisilmapiiriä. Yksi käytännön toimi on tutkimustoiminnalle riskipääomaa tarjoavan Euroopan tutkimusneuvoston perustaminen.
<P>
Odotuksemme koskevat talouskasvun lisäksi myös kestävää kehitystä. Puheenjohtajavaltio Alankomaat yrittää vahvistaa Lissabonin prosessin ympäristönäkökulmaa ja kiinnittää erityistä huomiota kestävään liikkuvuuteen, puhtaaseen tekniikkaan ja kansainväliseen ilmastopolitiikkaan.
<P>
Unioni on muutakin kuin pelkästään taloudellinen hanke. Kuusikymmentä vuotta Normandian maihinnousun jälkeen se on edelleen vapauden, solidaarisuuden ja keskinäisen kunnioituksen hanke.
<P>
Tärkein kansalaisia erityisesti huolestuttavista aineettomista hyödykkeistä on turvallisuus. Turvallisuuden lisääminen on aina ollut eurooppalaisen yhteistyön eteenpäin vievä voima. Aikoja sitten yritimme saada aikaan häilyvän rauhan sodan repimällä mantereella. Nyt edessämme on uusia uhkia, kuten terrorismi ja järjestäytynyt rikollisuus, jotka edellyttävät toimintaa. Nämä uhkat voidaan voittaa ainoastaan yhdessä.
<P>
On tärkeää katsoa jatkossakin yhdessä eteenpäin. Nyt Tampereen ohjelman päättyessä on ryhdyttävä uusiin toimiin vapauteen, turvallisuuteen ja oikeuteen perustuvan alueen laajentamiseksi. Puheenjohtajavaltio Alankomaat pyrkii varmistamaan, että 5. marraskuuta kokoontuva Eurooppa-neuvosto muodostaa asiasta mahdollisimman konkreettisen näkemyksen.
<P>
Vapaassa, avointen sisärajojen Euroopassa on olennaista yhtenäistää rikoslainsäädäntö ja varmistaa, että yhteistyömme on aukotonta. Unioni ei saa tarjota laillisesti tai maantieteellisesti turvapaikkaa rikollisille, jotka käyttävät hyväkseen Euroopan tarjoamaa vapautta.
<P>
Näin tehdessämme joudumme kenties toisinaan tekemään myönnytyksiä. Joskus valtiot ovat hyvin kiintyneitä kansallisiin perinteisiinsä poliisi- ja oikeusasioissa. Jos koordinaatiota ei näillä aloilla lisätä, vaarana on kuitenkin, että rikolliset välttelevät lakia ja vaarantavat turvallisuutemme.
<P>
Euroopan terrorismin vastaisten toimien päällikkö Gijs de Vries esitti viime kuussa, kuinka Eurooppa voi torjua terrorismia tehokkaammin. Puheenjohtajavaltio Alankomaat aikoo ryhtyä aktiivisesti toimiin esitettyjen toimintaehdotusten valmistelemiseksi ja täytäntöönpanemiseksi.
<P>
Puheenjohtajavaltio Alankomaat pitää tärkeänä myös Euroopan unionin uutta huumausainestrategiaa vuosille 2005–2012. Siinä keskitytään laajamittaista huumausainekauppaa koskevaan yhteiseen lähestymistapaan sekä entistä tehokkaampaan ehkäisyyn ja terveydenhuoltoon.
<P>
Vapauden ja turvallisuuden välille muodostuu joskus jännite. Kumpikaan ei voi koskaan olla ehdotonta. Tärkeintä on aina löytää sopiva tasapaino.
<P>
Meidän on löydettävä sama tasapaino turvapaikka- ja maahanmuuttopolitiikan alalla, mikä kuuluu sekin 5. marraskuuta kokoontuvan Eurooppa-neuvoston esityslistalla olevaan Tampereen ohjelman seurantaan.
<P>
Vaikka emme halua luoda Euroopan linnaketta, saamme silti todistaa Eurooppaan tulevien ja sen läpi kulkevien turvapaikanhakijoiden ja laittomien maahanmuuttajien katkeamatonta virtaa. Ihmiskauppiaat käyttävät tätä ilmiötä häikäilemättä hyväkseen. Lisäksi tiedämme kokemuksesta, kuinka työlästä on antaa tulokkaille yhteiskunnassamme täydet mahdollisuudet. Maahanmuuttajavirtojen valvonta on näin ollen välttämätöntä, ja voimme tehdä sen vain yhdessä. Avointen sisärajojen unionissa meillä ei ole varaa jäädä ilman yhteisön turvapaikka-, maahanmuutto- ja palauttamispolitiikkaa.
<P>
Olemme Tampereen ohjelman mukaisesti siirtymässä suuremman yhdenmukaistamisen vaiheeseen. Pyrimme luomaan yhteisen turvapaikkajärjestelmän ja parantamaan pakolaisten suojelua lähtöalueilla. Meidän on toimittava yhdessä jäsenvaltioiden keskinäisen solidaarisuuden pohjalta laittoman maahanmuuton torjumiseksi. Se edellyttää unionin ulkorajojen tehokasta valvontaa, jossa rajavalvontavirasto on ratkaisevan tärkeä. On kuitenkin varmistettava, että se voi aloittaa toimintansa vuonna 2005.
<P>
Eurooppa tarjoaa paikan kaikille, jotka ovat siihen oikeutettuja. Paikalla tarkoitan paljon enemmän kuin pelkkää kattoa pään päälle – paikka tarkoittaa paikkaa yhteiskunnassamme. Aiomme kiinnittää enemmän huomiota uusien tulokkaiden integroimiseen yhteiskuntaan. Jäsenvaltioilla on tällä alalla omat perinteensä. Vaikka kunkin maan omille perinteille on annettava tilaa, voimme myös oppia toinen toistemme kokemuksista.
<P>
Uskottava turvapaikka- ja maahanmuuttopolitiikka tarkoittaa myös sitä, että niiden, jotka eivät ole oikeutettuja jäämään Euroopan unioniin, on palattava lähtömaahansa. Puheenjohtajavaltio Alankomaiden tehtävänä on jatkaa palauttamispolitiikan kehittämistä ennen vuoden loppua. Tämä edellyttää muun muassa yhteisiä palauttamismenettelyjä ja -toimia sekä palauttamis- ja takaisinottosopimusten laatimista.
<P>
Viimeinen sisäisellä asialistallamme oleva asia, jonka haluan mainita, on tulevien vuosien rahoitusperusta.
<P>
Neuvottelut EU:n tulevasta monivuotisesta rahoituskehyksestä, rahoitusnäkymistä, on määrä saada päätökseen vuonna 2005. Tähän arkaluontoiseen asiaan suhtaudutaan monin eri tavoin. Puheenjohtajavaltio Alankomaat katsoo, että sen velvollisuutena on antaa näille erittäin monimutkaisille neuvotteluille paras mahdollinen rakenne jo ennen niiden aloittamista sopimalla tänä vuonna niiden perustana olevista suuntaviivoista ja periaatteista. Onnistumisen todennäköisyyden pitäisi täten kasvaa.
<P>
Euroopan parlamentti on tietenkin tiiviisti mukana valmisteluissa, jotka koskevat uusien rahoitusnäkymien laatimista.
<P>
Eteenpäin katsovan unionin on myös katsottava ympärilleen. Tulevaisuutemme liittyy läheisesti yhteen naapuriemme ja muualla maailmassa olevien kumppaneidemme tulevaisuuden kanssa.
<P>
Olemme 25:n kehittyneen valtion unioni, yhteisö, jonka kulmakiviä ovat vapaus, solidaarisuus ja keskinäinen vastuu. Olemme myös maailman suurin taloudellinen ryhmittymä.
<P>
Maailma odottaa meiltä perustellusti paljon. Täytämmekö me nämä odotukset? Eurooppa voisi olla määrätietoisempi. Saavuttaisimme enemmän yhdistämällä voimamme ja esiintymällä yksimielisemmin.
<P>
Aikamme suuria maailmanlaajuisia kysymyksiä ovat terrorismin torjunta, ihmisoikeuksien ja demokratian edistäminen, talouskehitys ja köyhyyden torjuminen. Euroopan on puhuttava näissä asioissa yhdellä, kuuluvalla äänellä.
<P>
Euroopan turvallisuusstrategia ja erityisesti sen pohjana oleva kauaskantoinen näkemys antaa tälle erinomaisen perustan. Kyseessä on enemmän kuin pelkästään EU:n omien kriisinhallintavalmiuksien laajentaminen. Puheenjohtajavaltio Alankomaat on halukas käyttämään kaikkia mahdollisia keinoja, jotta turvallisuusstrategia voidaan panna täytäntöön.
<P>
Yhdistyneet Kansakunnat on keskeinen tekijä monenvälisessä yhteistyössä, ja niin on oltava myös jatkossa. Eurooppa-neuvoston puheenjohtajana Alankomaat osallistuu aktiivisesti keskusteluihin Yhdistyneiden Kansakuntien uudistamisesta. Monenväliselle kauppajärjestelmälle on myös annettava lisävauhtia. Cancúnissa käytyjen neuvottelujen epäonnistumisen jälkeen meillä on mahdollisuus saavuttaa tänä vuonna todellista edistystä WTO:ssa. Kaikki voivat hyötyä siitä.
<P>
Viimeisimmän laajentumisen johdosta EU on saanut uusien jäsenvaltioiden lisäksi myös uusia naapureita. Tunnemme olevamme niihin tiiviissä yhteydessä ja haluamme vahvistaa suhteitamme niihin. Sama koskee "laajemman Lähi-idän" ja Välimeren maita. Puheenjohtajavaltio Alankomaat on halukas työskentelemään vakauden lisäämiseksi alueella sekä poliittisten, taloudellisten ja sosiokulttuuristen uudistusten edistämiseksi. Barcelonan prosessia on vahvistettava ja tehostettava.
<P>
Puheenjohtajavaltio Alankomaat aikoo omistaa paljon aikaa Lähi-idän rauhanprosessille. Euroopan on panostettava yhteisvoimin Irakin tulevaisuuteen. Niin tehdessämme nojaamme YK:n keskeiseen asemaan ja otamme huomioon Irakin hallituksen ja kansalaisten toiveet ja tarpeet.
<P>
Taloudelliset ja poliittiset suhteemme Aasiaan ovat tulleet viime vuosina paljon tärkeämmiksi. Puheenjohtajavaltio Alankomaat jatkaa aasialaisten kumppaneidemme kanssa strategisen kumppanuuden rakentamista Kiinan, Intian, Etelä-Korean ja ASEM-maiden kanssa pidettävissä ehdotetuissa huippukokouksissa. Käytämme tätä tilaisuutta hyväksemme ja tarkastelemme samalla erityisesti arkaluonteista ihmisoikeuksia koskevaa kysymystä.
<P>
Joka seitsemäs maailman asukas kärsii jatkuvasta nälästä. Erityisesti Afrikassa köyhyys, konfliktit ja epidemiat verottavat raskaasti väestöä. Euroopan unioni ei jätä Afrikkaa oman onnensa nojaan. Tässä yhteydessä mieleen tulee ensimmäisenä Sudanin Darfurissa vallitseva tilanne. EU:n on jatkossakin toimittava siellä aktiivisesti hätäavun antamisen lisäksi myös poliittisesti. Painostamme Sudanin viranomaisia korjaamaan tilanteen, emmekä epäröi lisätä tätä painostusta, jos ne eivät ryhdy asianmukaisiin toimenpiteisiin.
<P>
Darfurin lisäksi EU keskittyy edelleen HI-viruksen ja aidsin torjumiseen sekä konfliktien estämiseen Afrikassa.
<P>
Jokainen kausi on siirtymäaikakausi. Sama koskee myös Alankomaiden toimikautta Eurooppa-neuvoston puheenjohtajana.
<P>
Yksi meidän kautemme – vuoden 2004 – ominaispiirteistä on, että Euroopan unionilla on edessään paradoksi.
<P>
Olemme yhtäältä saaneet nähdä, kuinka Euroopan unionin perustajien unelma on toteutunut. Euroopan maat ovat rohjenneet yhdistää voimansa ja ovat siten saaneet aikaan sovinnon, vakautta ja vaurautta. Miltä kannalta sitä katsookaan, se on huima saavutus.
<P>
Toisaalta on yhä selvempää, etteivät tällainen yhteistyö ja solidaarisuuden tunne enää ole monille itsestään selviä. Vaikuttaa siltä, että meidän on yhä vaikeampaa löytää yhteisiä piirteitä ikään kuin olisimme kadottaneet tiedon siitä, mikä meitä yhdistää kaikkein perustavimmalla tasolla. Tätä ei voida sivuuttaa varsinkaan nyt, kun EU työskentelee tiiviisti laajentumisensa parissa. Ennen rakennuksen laajentamista on varmistettava, että sen perusta on vankka, sillä muuten koko rakennus ja kaikki sen asukkaat ovat vaarassa.
<P>
Tämä huomioon ottaen Alankomaat on päättänyt tehdä aloitteen ja järjestää vuonna 2004 keskustelun eurooppalaisten arvojen merkityksestä. Se, että nämä arvot on sisällytetty perustuslakiin, ei riitä. Niiden on myös elettävä ihmisten mielissä ja sydämissä. Tarkemmin sanottuna aiomme järjestää aiheesta lukuisia tapaamisia ja laatia aloitteita, joilla piristetään Euroopan kansalaisten kanssa käytävää keskustelua Euroopan asioista.
<P>
Tällä tavoin teemme Euroopan kansalaiset toivottavasti tietoisemmiksi siitä, mitä tarkoittaa olla eurooppalainen. Euroopasta tekee niin arvokkaan se, että yhteisössämme vapaus, kunnioitus ja solidaarisuus ovat kaikki yhtä tärkeitä.
<P>
Teille tänään esittämäni asialista perustuu näihin kolmeen perustavanlaatuiseen arvoon.
<P>
 tarkoittaa työskentelyä turvallisuuden ja sen puolesta, että tiivistetään yhteistyötä maailmanlaajuisten kumppaniemme kanssa.
<P>
 tarkoittaa työskentelyä talouskasvun ja sosiaalisen yhteenkuuluvuuden puolesta nykyisiä ja tulevia sukupolvia varten.
<P>
 tarkoittaa työskentelyä ymmärtämisen ja keskinäisen sitoutumisen puolesta laajentuvassa unionissa kaikkine eroineen.
<P>
Euroopan unioni ei ole täydellinen. Se ei kuitenkaan ole mikään syy vähätellä sitä tai suhtautua siihen välinpitämättömästi. Emme saisi pelätä kritiikkiä vaan välinpitämättömyyttä.
<P>
Kritiikki on hyvästä. Ilman sitä ei tehtäisi parannuksia. Välinpitämättömyys ei sen sijaan auta lainkaan vaan heikentää jo aikaan saatuja tuloksia.
<P>
Puheenjohtajavaltio Alankomaat haluaa työskennellä rakentavasti teidän, suorilla vaaleilla valittujen Euroopan kansalaisten edustajien kanssa.
<P>
Kenties voin antaa yhden tällaisen kansalaisen sanoa viimeisen sanan. Suuri alankomaalainen sanomalehti julkaisee tällä hetkellä sarjaa, jossa on tavallisten eurooppalaisten henkilökuvia ja heidän näkemyksiään Euroopasta.
<P>
Yksi haastatelluista on Ilma Kaulina, 39-vuotias graafinen suunnittelija Riikasta. Hänen aviomiehensä on bussinkuljettaja, ja heillä on kolme lasta.
<P>
Ilma Kaulina ei pidä Eurooppaa ihmelääkkeenä. Kriittisestä suhtautumisestaan huolimatta hän odottaa Euroopalta tiettyjä asioita.
<P>
Hän toteaa: "Euroopan unioni voi antaa meille paremman elämän. Jos kulttuurierot jätetään hetkeksi sivuun, havaitaan, että yhdessä meillä on mahdollisuus parempaan sosiaaliseen ja taloudelliseen tulevaisuuteen. Kaikki esteet katoavat ajan myötä."
<P>
Täten tiivistäisin lähestymistapamme. Yhdessä teidän kanssanne puheenjohtajavaltio Alankomaat tekee kaiken voitavansa, jotta riikalaisen Ilma Kaulinan ei tarvitse pettyä.
<SPEAKER ID="44" LANGUAGE="IT" NAME="Prodi, Romano," AFFILIATION="komission puheenjohtaja">
<P>
     Arvoisa puhemies, arvoisa neuvoston puheenjohtaja, hyvät parlamentin jäsenet, Alankomaiden puheenjohtajakauden alku on oiva tilaisuus pohtia viime vuosien saavutuksia ja ennen kaikkea lähitulevaisuuden haasteita.
<P>
Myöhemmin parlamentti kuulee seuraavan komission tulevaa puheenjohtajaa, José Manuel Durão Barrosoa, ja toivotamme yhdessä hänelle menestystä. Tässä uudessa vaiheessa on varmastikin ratkaisevan tärkeää varmistaa, että kolme toimielintä tekevät täysipainoista ja tiivistä yhteistyötä kunkin valtaoikeuksia noudattaen. Näiden toimielinten yhteistyö on itse asiassa ensisijaisen tärkeää etenkin hetkellä, jolloin uusia instituutioita ollaan perustamassa. Viiden viime vuoden aikana olemme tehneet hyvää työtä: olemme saaneet paljon aikaan ja jätämme jälkeemme täysin uudistetun toimielinrakenteen. Minulle on ollut suuri etuoikeus johtaa tätä komission jäsenten kollegiota, joka muodostaa erinomaisen työryhmän, josta kaikki Euroopan kansalaiset voivat olla ylpeitä.
<P>
Viiden viime vuoden suurin saavutus on mannerta puoli vuosisataa jakaneen muurin lopullinen murtuminen. Toukokuun ensimmäisenä saatiin päätökseen todellinen poliittinen taidonnäyte, ja unioni pystyi enemmän kuin koskaan ilmentämään oman mallinsa ja perustavanlaatuisten arvojensa – rauhan, vapauden ja solidaarisuuden – voimaa. Olen vakuuttunut siitä, että unionin turvallisuuden edellytykset ja kasvumahdollisuudet ovat laajentumisen ansiosta paremmat. Kuten pääministeri Balkenende totesi, juuri nämä ongelmat huolestuttavat eniten puheenjohtajavaltio Alankomaita.
<P>
Tämän menestyksen vanavedessä meidän on katsottava eteenpäin ja saatettava Euroopan yhdentyminen loppuun avaamalla ovet Balkanin maille. Makedonian hallitus on jo jättänyt liittymishakemuksensa ja on nyt aloittamassa päättäväisesti tätä tietä. Kroatia on jo aloittanut oman taipaleensa. Muut maat seuraavat perässä kukin omaa tahtiaan, mutta komissio antaa aina täyden tukensa tälle prosessille, joka todella täydentää Euroopan viitekehystä. Toimikauteni alusta lähtien olen itse asiassa korostanut, että ainoastaan Euroopan unioni pystyy takaamaan vakauden ja kestävän kehityksen kyseisessä osassa mannertamme. Ainoastaan Euroopan malli voi auttaa näitä meille niin läheisiä kansoja voittamaan vanhat erimielisyydet ja murhenäytelmät. Uuden naapuruuspolitiikan myötä olemme löytäneet omaperäisen ja realistisen keinon ehdottaa uutta, entistä tiiviimpiin suhteisiin uusien naapuriemme kanssa perustuvaa mallia, jolla luodaan ystävävaltioiden piiri Marokosta Venäjälle ulottuvalle alueelle. Yksi tämän komission suurista strategisista tavoitteista oli käynnistää uudenlaisen laajan poliittisen, taloudellisen ja inhimillisen alueen luominen. Tänään tämä tavoite on poliittinen tosiasia.
<P>
Viiden viime vuoden aikana komissio on myös edistänyt unionin taloudellista ja sosiaalista uudistamista ja työskennellyt kovasti makroekonomisen vakauden varmistamiseksi. Kaikkein tärkein toimenpide on epäilemättä ollut euron käyttöönotto. Yhtenäisvaluutta on jo herättämiensä lupausten mukaisesti lisännyt vakautta, ja näinä maailmantalouden kannalta vaikeina vuosina taloudet ovat osoittaneet voivansa vastustaa hyvin äkillisiä ulkoisia muutoksia. Muutos ei ole aiheuttanut minkäänlaista kuohuntaa valuuttamarkkinoilla tai julkisen rahoituksen vaikeuksia edes viime kuukausien vaikeina aikoina, ja inflaatio on pysynyt alhaisena. Ajatelkaa, mitä olisi tapahtunut, jos yhtenäisvaluuttaa ei olisi otettu käyttöön.
<P>
Lopuksi totean, että meidän on syytä muistaa, että komission toimikauden aikana laadittiin Euroopan ensimmäinen perustuslaki, josta olen jo puhunut pitkään tänään aamupäivällä.
<P>
Arvoisa puhemies, hyvät parlamentin jäsenet, vaikka euro, laajentuminen ja perustuslaki ovat kaikkein näkyvimmät saavutukset, ei pidä unohtaa tämän komission muita saavutuksia. Luettelematta niitä kaikkia haluan muistuttaa valtiontukien ja vakaus- ja kasvusopimuksen eteen tehdystä merkittävästä työstä. Tässä työssä komissio on noudattanut tehtäväänsä perussopimusten vartijana ja varmistanut kaikkien asianosaisten, niin suurten kuin pientenkin maiden, täysin tasavertaisen kohtelun. Voimme toki keskustella asettamistamme säännöistä ja katsoa, miten niitä voidaan muokata tai soveltaa paremmin uuteen taloudelliseen tilanteeseen, mutta komission nimenomaisena tehtävänä on soveltaa olemassa olevia sääntöjä puolueettomasti, pelkästään yhteisen edun nimissä.
<P>
En voi lisäksi olla mainitsematta sisämarkkinoiden jatkuvaa rakennustyötä, jossa olemme usein joutuneet vastakkain jäsenvaltioiden vastustuksen ja koheesion puutteen kanssa. Tämän työn ansiosta eurooppalaiset kuluttajat voivat kuitenkin lentää, käyttää Internetiä ja suorittaa maksuja jäsenvaltioiden välillä halvemmalla kuin viisi vuotta sitten.
<P>
Minun on lisättävä, ettei Euroopan hankkeessa voida puhua todellisesta kasvusta, ellei se koske kaikkia unionin alueita. Tämän toiminnan ansiosta tuloerot ja kehitysnäkymien erot unionin eri alueiden välillä ovat viime vuosina kaventuneet huomattavasti. Tämä on poikkeuksellista, sillä yleensä suurissa taloudellisissa yhteenliittymissä rikkaat alueet rikastuvat ja köyhät köyhtyvät, ellei käytössä ole ankaraa politiikkaa sitä vastaan. Tulevaisuudessa on toki tehtävä enemmän töitä tämänkin eteen etenkin, jotta vastataan unioniin juuri liittyneiden valtioiden vaatimuksiin solidaarisuudesta.
<P>
Lisäksi vaikka euro takaa talouden vakauden, tuleva kasvu riippuu Lissabonin toimintaohjelman mukaisesta talousjärjestelmän uudistamisesta. Kuten tiedätte, tämä on edelleen arka asia, koska tulokset eivät vastaa odotuksia, mutta vakuutan teille, että koko hanke olisi ajautunut täysin karille, ellemme olisi jatkuvasti painostaneet jäsenvaltioita. Olemme melkein päässeet tämän kymmenvuotisen strategian puoliväliin, ja paljon on vielä tehtävää. Kiitän pääministeri Balkenendea siitä, että hän on sitoutunut kulkemaan tätä tietä, joka on tuottanut odotuksiin nähden epäsuotuisimmat tulokset. Komissio on tosin luonut vankan perustan hankkeen lopulliselle onnistumiselle.
<P>
Koska Lissabonin toimintaohjelma perustuu sekä talouden elpymiseen että aidosti kilpailukykyisen tietoon perustuvan yhteiskunnan luomiseen, olemme lisänneet huomattavasti tutkimukseen, koulutukseen tarkoitettuja määrärahoja toimivaltaamme kuuluvilla aloilla. Yhdessä huippuosaamisverkkojen luomista koskevien hankkeiden kanssa jätämme seuraavalle komissiolle ehdotuksen, jonka mukaan tutkimukseen varatut yhteisön määrärahat vuosille 2007–2013 olisi kaksinkertaistettava. Täten annamme kaikille jäsenvaltioille mallin määrätietoisesta päätöksenteosta.
<P>
Koulutuksen osalta yksi komission toimikauden hienoimmista päivistä koitti silloin, kun miljoonas yliopisto-opiskelija lähti ulkomaille opiskelemaan Erasmus-ohjelman kautta. Miljoona on merkittävä luku, ja vuosikymmenen lopussa olemme kolminkertaistaneet sen. Näiden raja-aitojen kaataminen auttaa tietoon pohjautuvan yhteiskunnan luomisessa, mutta sen ansiosta kasvaa myös todellisten eurooppalaisten sukupolvi, sillä liikkuvuus ja Euroopan kansalaisuus liittyvät tiiviisti toisiinsa ja perusta huomisen unionille luodaan juuri panostamalla nuoriin ja opiskelijoihin. Olen näin ollen hyvin tyytyväinen siihen, että puheenjohtajavaltio Alankomaat pitää liikkuvuutta ja nuoria yhtenä ensisijaisena tavoitteenaan.
<P>
Sama pätee myös ulkorajoihin. On välttämätöntä hyödyntää täysimääräisesti koulutusta ja nuoria koskevan yhteisön politiikan kansainvälistä ulottuvuutta. Tämän vuoksi komissio on käynnistänyt yliopistojen väliset yhteistyö- ja vaihto-ohjelmat Välimeren, Balkanin ja Keski-Aasian maiden kanssa. Perheen uusin tulokas on Erasmus Mundus, erittäin tärkeä ohjelma, joka tuo yliopistoihimme tuhansia opiskelijoita koko maailmasta ja jonka avulla Eurooppa saa takaisin asemansa tutkimuksen ja korkeamman koulutuksen johtavana alueensa. Tämä on juuri se tavoite, josta Balkenende puhui aikaisemmin ja jota ilman Eurooppa ei voi saavuttaa Lissabonin tavoitteita.
<P>
Hyvät parlamentin jäsenet, palautettuani mieliin joitakin tämän toimikauden saavutuksia katsokaamme nyt, mitä meillä on vielä tekemättä ennen lokakuun loppua.
<P>
Ensinnäkin on jatkettava uusien rahoitusnäkymien valmistelua. Kuten tiedätte, komissio hyväksyi viime viikolla lainsäädäntöpaketin, joka on jatkoa viime helmikuussa laaditulle poliittiselle ohjelmalle. Strategia on yksinkertainen: ensin määrittelimme poliittiset tavoitteet vuoden 2007 jälkeiselle jaksolle ja sen jälkeen esitimme suunnitelman niiden saavuttamiseksi tarvittavasta vähimmäisrahoituksesta. Keskityimme näin ollen sisältöön ja poliittisiin tavoitteisiin emmekä pelkästään taloudellisiin näkökohtiin.
<P>
Olen tyytyväinen tehtyyn suureen työmäärään, koska se osoittaa, että olemme nyt Eurooppa-neuvoston komissiolle uskomien uusien tehtävien tasalla. Vuonna 2007 unionissa on yli 100 miljoonaa uutta kansalaista. Siitä huolimatta omien varojen enimmäismäärä on jätetty ehdotuksessamme ennalleen, sillä tiukan, jopa äärimmäisen ankaran budjettikurin ja huolellisen suunnitelman avulla unioni voi laajentua jopa 27:ään jäsenvaltioon niin, että maksujen määrä on ainoastaan 1,14 prosenttia bruttokansantulosta.
<P>
Tosiasia on, että Eurooppa voi todella vaikuttaa asioihin, mutta ilman taloudellisia resursseja sen lisäarvo on olematon. Olemme laatineet ehdotuksemme niin, että tavoitteena on saada mahdollisimman suuri hyöty yhteisön rahoituksesta ja osoittaa luku luvulta, että yksi yhteisön tasolla käytetty euro tuottaa enemmän kuin kansallisella tasolla käytetty. Muussa tapauksessa emme ole tehneet ehdotuksia.
<P>
Unionin ensisijaiset tavoitteet, jotka Eurooppa-neuvosto on niin monesti vahvistanut, ovat kilpailukyky, Euroopan kansalaisuus ja Euroopan asema maailmassa. Olemme tehneet nämä päätökset hyvin vakavasti ja tehtävänämme on löytää yhteisön talousarviosta tarvittavat määrärahat niiden toteuttamiseksi, sillä Eurooppa-neuvosto on antanut meille nämä tehtävät. Kaikilla toimielimillä – komissiolla, neuvostolla ja parlamentilla – on yhteinen velvollisuus noudattaa sitoumuksiaan ja vastata kansalaisten odotuksiin. Jos unioni ei pysty täyttämään lupauksiaan, se menettää kansalaistensa luottamuksen.
<P>
Laajentumispäivän 1. toukokuuta 2004 jälkeen olemme jatkaneet pyrkimyksiämme Euroopan yhdentämiseksi. Bulgarian kanssa neuvottelut on käytännössä saatu päätökseen. Romanian osalta aion tehdä kaikkeni neuvottelujen jatkamiseksi mahdollisimman nopeasti noudattaen täten tehtyjä sitoumuksia, joiden mukaan –muistutan teitä kaikkia – neuvottelut on määrä saattaa päätökseen vuonna 2004, mikäli maa on siihen valmis. Lokakuun alussa komissio antaa kertomuksen ja lausunnon liittymisneuvottelujen aloittamisesta Turkin kanssa, ja neuvoston ensi joulukuussa tekemä päätös perustuu niihin.
<P>
Otin epäröimättä vastaan Eurooppa-neuvostolta joulukuussa 2002 saamani tehtävän esittää kertomuksen siitä, miten Turkki täyttää Kööpenhaminan poliittiset kriteerit, ja antaa asiasta lausunnon. Olisi ennenaikaista paljastaa sen sisältöä, mutta voin todeta ainoastaan, että keräämme tutkimuksia, tosiasioita ja lausuntoja kautta linjan. Voin täten vakuuttaa teille, että tekemämme työ on järjestelmällistä ja ehdottoman puolueetonta. Olemme tämän täydellisen puolueettomuuden velkaa hallituksillemme, kansalaisillemme ja Turkin kansalle, joka haluaa liittyä meihin, samoin kuin Euroopan kansalle.
<P>
Hyvät parlamentin jäsenet, aloitin puheenvuoroni selittämällä, miksi johtamani kollegio jättää mielestäni jälkeensä rikkaan perinnön sekä uudistuneen ja energisen toimielimen. Olen esittänyt tähän joitakin syitä, ja voisin antaa niitä paljon enemmänkin.
<P>
Komissio ei ole kuitenkaan pelkästään komission jäsenten kollegio. Haluan käyttää tämän tilaisuuden hyväksi ja kiittää ansaitusti kaikkia niitä, jotka elävöittävät ja kasvattavat joka päivä toimielintämme, taistellen usein väärinkäsityksiä ja tiedonpuutetta vastaan. Brysselissä ja muissa Euroopan komission toimipaikoissa olen kohdannut sellaista lahjakkuutta, osaamista ja omistautumista, josta monet kansalliset hallinnot saavat olla kateellisia. Se on yksi parhaista muistoista, joita minulla on ajastani komission johdossa.
<P>
Kaikki me komission jäsenet ja virkamiehet uskomme Eurooppaan ja siihen, että unioni on ainoa keino varmistaa mantereelle tulevaisuudessa rauha ja vauraus sekä itsemääräämisoikeus maailmassa. Tämä on meidän todellinen vahvuutemme.
<SPEAKER ID="45" LANGUAGE="DE" NAME="Poettering (PPE-DE )." AFFILIATION="(Suosionosoituksia)">
<P>
   – Arvoisa puhemies, arvoisa neuvoston puheenjohtaja, arvoisa komission puheenjohtaja, hyvät kollegat, me Euroopan kansanpuolueen (kristillisdemokraatit) ja Euroopan demokraattien ryhmän jäsenet toivotamme teidät sydämellisesti tervetulleeksi samoin kuin Eurooppa-asioiden ministerinne Nicolaïn ja muut kolleganne. Te alankomaalaiset olette aina olleet sitoutuneita Euroopan yhdentymiseen, mikä on suurenmoinen edellytys puheenjohtajakautenne onnistumiselle. Totean myös, että Alankomaiden valtuuskunta tekee ryhmässämme erinomaista työtä uuden jäsenen Camiel Eurlingsin johdolla, ja sen ansiosta ryhmässämme syntyy puheenjohtajakautenne tarvitsema tuki; on itsestään selvää, että saatte meidän tukemme.
<P>
Tärkein edessämme oleva tehtävä on pikemminkin poliittista psykologiaa; kyseessä on Euroopan unionin laajentumisen saattaminen sisäisesti päätökseen ja keskinäisen ymmärryksen löytäminen. Ministerineuvoston ministereiden sekä kansalaisten on opittava ymmärtämään toisiaan ja oltava valmiita oppimaan toisiltaan ja tulemaan puolitiehen vastaan. Kun saavutamme tämän kunnioituksen ja keskinäisen arvonannon, olen varma, että menestymisen edellytykset ovat suuret.
<P>
Euroopan perustuslain allekirjoittaminen osuu teidän puheenjohtajakaudellenne, ja Euroopan kansanpuolueen ryhmä pitää sen onnistumista kaikkein tärkeimpänä tavoitteena. Onnistuminen on ratkaisevan tärkeää riippumatta siitä, tehdäänkö päätös kansanäänestyksellä vai parlamentaaristen elinten toimesta, kuten joidenkin valtioiden perinteet edellyttävät. Sen on oltava menestys, ja siinä te olette mainitsemanne ketjun tärkein lenkki.
<P>
Mainitsitte sisämarkkinat. Tuen teitä täysin siinä, että jatketaan sisämarkkinoiden saattamista päätökseen ja mainitsemanne tutkimusalueen kehittämistä, josta myös komission puheenjohtaja puhui. Meidän on saatava nuoret tutkijat jäämään Eurooppaan. Heillä on oltava täällä tulevaisuudennäkymiä, jotta he eivät muuta Yhdysvaltoihin tai muihin maihin. Tämä on sisämarkkinoiden loppuunsaattamisen kannalta erittäin tärkeää.
<P>
Puhuitte laajentumisesta. Kieltämättä kiistanalaisessa Turkin kysymyksessä on mielestämme tärkeää noudattaa kriteerejä, välttää poliittista opportunismia ja miettiä mahdollisten neuvottelujen yhteydessä myös muita vaihtoehtoja, kuten etuoikeutettua kumppanuutta Turkin kanssa.
<P>
Mainitsitte rahoitusnäkymät. Kannatamme sitä, että parlamenttiin perustetaan valiokunta pohtimaan näitä asioita, ja muistutan teitä siitä, että rahoitusnäkymät eivät ole pelkästään ministerineuvoston vastuulla vaan yhtä lailla meidän vastuullamme, ja tästä pidämme kiinni. 
<P>
Haluaisin vielä käsitellä yhtä kenties muotoseikalta tai vertauskuvalliselta vaikuttavaa kysymystä, nimittäin yhteiskuvia, joista puhuin jo tänään puheenjohtajavaltio Irlannille. Emme hyväksy sitä, että parlamentin puhemiehet ja komission puheenjohtajat työnnetään aina laidoille. Eurooppa on yhteisö, ja toimielinten puhemiesten ja puheenjohtajien kuuluu olla tällaisten kuvien keskellä.
<P>
Puhuitte Euroopan arvoista. Tuemme voimakkaasti aikomustanne järjestää aiheesta konferensseja, ja se antaa meille myös lisää toivoa Euroopan suhteen. Toivottavasti kaikki Euroopan tiedotusvälineet lainaavat mainitsemaanne tarinaa riikalaisesta Ilma Kaulinasta, joka uskoo Euroopan tulevaisuuteen. Olen täysin vakuuttunut siitä, että jos jokainen tekee velvollisuutensa, mantereella on edessään suuri tulevaisuus. Ainakin te työskentelette sen eteen, ja ryhmämme toivottaa teille paljon onnea.
<SPEAKER ID="46" LANGUAGE="DE" NAME="Schulz (PSE )." AFFILIATION="(Suosionosoituksia)">
<P>
   – Arvoisa puhemies, hyvät kollegat, arvoisa puheenjohtaja Balkenende, te keskityitte taloutta koskevissa huomioissanne Lissabonin prosessiin, ja kollegani van den Berg ja Désir ilmaisevat perusteellisemmin ryhmämme kannan tähän. Yksi asia on kuitenkin selvä: haluamme Lissabonin prosessin olevan sosiaalinen prosessi. Ainoastaan ylläpitämällä sisäistä sosiaalista koheesiota on mahdollista saavuttaa talouden elpyminen, ehdottoman välttämätön tavoite toimintakykyisemmästä Euroopasta, Euroopan asema maailmanlaajuisena toimijana muutenkin kuin taloudellisessa mielessä sekä Eurooppa, joka haluaa menestyä ja menestyy. Mikäli haluamme tätä, tarvitsemme sosiaalista vakautta. Sosiaalinen koheesio on olennainen osa Lissabonin prosessia. Jos keskitytte puheenjohtajakautenne aikana tähän, me Euroopan sosiaalidemokraatit olemme rinnallanne. 
<P>
Haluan esittää laajentumisesta toisenkin huomion. Meidän on tehtävä itsellemme selväksi, että laajentumisessa on kaksi vaihetta. Bulgaria ja Romania koputtavat nyt EU:n ovella, ja siitä on keskusteltava. On tehty selviä lupauksia, ja niistä on puhuttava. Jos haluamme puhua oikeudenmukaisesti, puhukaamme oikeudenmukaisuudesta näitä maita, Bulgariaa ja Romaniaa, kohtaan. Me sosialistiryhmän jäsenet vaadimme, ettei tässä asiassa saa olla tulkinta-eroja. Oikeudenmukaisuutta on osoitettava myös neuvotteluissamme Turkin kanssa. Arvoisa puheenjohtaja Balkenende, tiedän teidän olevan hyvin perehtynyt Saksan nykyhistoriaan. Haluaisin muistuttaa jäsen Poetteringia kristillissosiaalisen unionin (CSU) entisen puheenjohtajan Franz-Josef Straussin mielisanonnasta "Pacta sunt servanda", jota hän käytti Vilshofenissa ja myöhemmin Passaussa. Sopimuksia on noudatettava! Ette voi neljänkymmenen vuoden ajan antaa lupauksia Turkin kaltaiselle maalle ja tosipaikan tullen sanoa, ettette aikonut pitää niitä. Jos Euroopan unioni haluaa kansainvälistä uskottavuutta, sen on pidettävä lupauksensa. Se tarkoittaa, että jos kriteerit täyttyvät, neuvottelut on aloitettava. Toistan tämän: jos kriteerit täyttyvät,
<P>
nämä kaksi on yhdistettävä. Ongelma ei suinkaan ole islam, päinvastoin. Jos onnistuisimme saattamaan sopuisasti yhteen islamilaisen yhteiskunnan – jollainen Turkin yhteiskunta on – sellaisen yhteiskunnan kanssa, jonka arvoja ovat mainitsemanne vapaus, solidaarisuus, veljeys, asevoimien siviilivalvonta, ihmisoikeuksien kunnioittaminen, kuolemantuomion lakkauttaminen, oikeusjärjestelmän riippumattomuus; jos onnistuisimme osoittamaan, etteivät islam ja länsimainen arvojärjestelmä sulje toisiaan pois vaan ovat sovitettavissa yhteen, se todistaisi, että kaikki tämän maailman bin ladenit ovat väärässä. Ilman perusteellista harkintaa meillä ei ole varaa jättää huomiotta sitä turvallisuusetua, joka Euroopalle voisi tästä syntyä. En tiedä, tuleeko Turkista EU:n jäsenvaltio, mutta olisi suuri virhe olla antamatta sille siihen mahdollisuutta. 
<P>
Arvoisa puheenjohtaja Balkenende, kuuntelin hyvin tarkkaavaisesti, kun totesitte haluavanne keskittyä terrorismin torjuntaan sekä uuteen huumausainepolitiikkaan. Suhtaudumme tähän myönteisesti, mutta terrorismin torjunta edellyttää myös, että tarkoitusta varten perustetut EU:n toimielimet kykenevät tekemään työnsä. Tämän vuoksi kerron teille neuvoston puheenjohtajan eikä Alankomaiden pääministerin – sillä siinä asemassa ette voi tehdä asialle mitään – ominaisuudessa, että Europol, terrorismin torjuntaa varten Euroopassa perustettu elin, on ollut kuukausia ilman johtajaa, koska kaksi jäsenvaltiota eivät pääse keskenään sopuun. Tämä on suoraan sanottuna häpeällistä. Odotamme, että teidän puheenjohtajakaudellanne tähän saadaan ratkaisu. 
<P>
Terrorismin torjunnasta puhuttaessa haluan sanoa, että olemme kaikki halukkaita liittymään terrorismin vastaiseen yhteenliittymään. Emme sen sijaan ole valmiita hylkäämään terrorismin torjunnan varjolla niitä kannattamiamme perusarvoja, joihin olette vedonnut, kuten vapautta, oikeutta ja oikeudenmukaisuutta keskinäisissä suhteissamme. En voi hyväksyä sitä, ettei Euroopan unionin korkea edustaja ole vielä puuttunut lainkaan Guantánamon tilanteeseen; tätä emme voi suvaita. Mikäli Euroopan on määrä keskustella arvoista Yhdysvaltain kanssa tasaveroisena osapuolena, meidän on kerrottava sille, ettei tällaista voida hyväksyä. 
<P>
Voisin mainita monta muutakin asiaa, joita ei voida hyväksyä, mutta kestävää politiikkaa varten tarvitaan Kioton sopimusta, ja jos haluamme vakiinnuttaa rauhan kaikkialla maailmassa, tarvitaan kansainvälistä rikostuomioistuinta ilman, että millään valtiolla on erillistä oikeutta koskemattomuuteen. Jos haluamme saada uuden tilaisuuden Cancúnin epäonnistumisen jälkimainingeissa, tarvitsemme yhteistyötä Yhdysvaltain kanssa, aivan kuten tarvitsemme sitä Kioton ja kansainvälisen rikostuomioistuimen suhteen. Kenties yhdysvaltalaiset äänestäjät antavat meille ilon aihetta marraskuussa. Se olisi toivottavaa. Arvoisa puheenjohtaja Balkenende, toivon kuitenkin näitä arvoja aina puolustaneen valtion pääministeriltä ennen kaikkea, että Euroopan unioni vaatii niiden noudattamista suhteissaan suurimpaan kumppaniimme myös Kioton pöytäkirjan ratifioimisen ja reilun kaupan osalta. Jos otatte tämän asiaksenne, puheenjohtajakautenne saa sosiaalidemokraateilta kaiken tukemme. 
<SPEAKER ID="47" LANGUAGE="EN" NAME="Watson (ALDE )." AFFILIATION="(Suosionosoituksia)">
<P>
    Arvoisa neuvoston puheenjohtaja, neljäsosa Alankomaista on merenpinnan alapuolella, joten teillä on pitkä kokemus kuivana pysyttelemisestä! Arvelen, että puheenjohtajakauttanne määrittää kanaalien kaivuu ja tulvien hillitseminen – sellaisten tulvien kuten uuden laajentuneen Euroopan unionin rahoittamisen haaste, taloudellisen vahvuutemme palauttamisen kasvava merkitys ja kansainvälisen terrorismin vaarat.
<P>
Teidän on syytä omaksua osa edeltäjänne muutosvoimasta jäämättä kuitenkaan sen varjoon. Puheenjohtajavaltio Irlanti on jättänyt teille merkittävän perinnön, Euroopan perustuslain. Parlamentin liberaali- ja demokraattipuolueen ryhmän jäsenet kampanjoivat eturintamassa perustuslain puolesta, ja odotamme jokaisen Euroopan hallituksen olevan rintamassa mukana. Jos emme onnistu myymään perustuslakia, emme ole ansainneet yhtäkään samppanjalasillista neuvoston Justus Lipsius -rakennuksessa.
<P>
Muun asialistalle ottamanne työn osalta aikaa on vähän. Parlamentin kesätauon vuoksi ja uuden parlamentin ja komission totutellessa vielä tehtäviinsä teidän on saavutettava kolmessa ja puolessa kuukaudessa se, mitä monet puheenjohtajavaltiot saavuttavat vaivoin kuudessa. Odotamme innokkaasti yhteistyötä ministeri Nicolaïn ja hänen kollegojensa muodostaman erinomaisen työryhmän kanssa.
<P>
Liberaali- ja demokraattipuolueen ryhmä on tyytyväinen sitoumukseenne uudistaa talousuudistusohjelma. Olemme samaa mieltä siitä, että nyt on keskityttävä enemmän täytäntöönpanon parantamiseen ja vähemmän sääntelyn lisäämiseen. Euroopan sosiaalisen yhteenkuuluvuuden perusta on voimakkaassa ja dynaamisessa taloudessa. Kun paikallisten ja alueellisten talouksien tarpeet otetaan asianmukaisesti huomioon, Euroopan yhtenäismarkkinat voivat olla kuin vuorovesi, jonka mukana meidän kaikkien veneet kohoavat.
<P>
Tärkeä osa tätä on euron ja euroalueen uskottavuus. Yhdyimme puheenjohtajavaltioonne ilmaistessamme tyytyväisyytemme Euroopan yhteisöjen tuomioistuimen viimeviikkoisen tuomion taustalla olevaan periaatteeseen, jonka mukaan sopimus on sopimus: jäsenvaltiot eivät saa eikä niiden pidä rikkoa rangaistuksetta itse itselleen asettamiaan sääntöjä. Pidämme tarkasti huolta siitä, että uudistettu vakaussopimus saa sekä suurten että pienten valtioiden kunnioituksen.
<P>
Olemme tyytyväisiä sitoumukseenne jatkaa oikeus- ja sisäasioiden ohjelman toteuttamista. Suhtaudumme myönteisesti keskustelun aloittamiseen siitä, mikä on paras tapa yhdistää rajavalvontamme niin, että suljetaan ovi laittomalta maahanmuutolta mutta suojellaan niitä, jotka pakenevat aiheellisesti sortoa. Tarvitsemme kuitenkin määräenemmistöpäätöksiä ja yhteispäätösmenettelyä turvapaikka-asioiden, maahanmuuton ja oikeudellisen yhteistyön alalla Euroopan yhteisöjen perustamissopimuksen 251 artiklan mukaisesti. 
<P>
Ryhmäni on myös yhtä mieltä siitä, että jäsenvaltioiden on tehtävä tiiviimpää yhteistyötä terrorismin torjumiseksi, mutta suhtaudumme edelleen epäröiden neuvoston aikomukseen käyttää laajalti biometrisiä tunnisteita. Liian moni erehtyväisyyttä, kustannustehokkuutta ja yksityisyyttä koskeva kysymyksemme on vailla asianmukaista vastausta. Ette saa ohittaa parlamentin päätöksiä näissä asioissa.
<P>
Puheenjohtajavaltiona te valvotte myös uuden komission nimitystä. Viime viikolla ryhmäni pyysi tulevaa komission puheenjohtajaa sitoutumaan siihen, että komissiossa on parempi sukupuolten tasapaino. Arvoisa neuvoston puheenjohtaja, todellisuudessa se on kuitenkin teidän tehtävänne. Parlamentin liberaali- ja demokraattipuolueen ryhmä haluaa komission, jonka jäsenistä ainakin kolmasosa on naisia. Muistutamme teitä siitä, että jos neuvoston sukupuolijakauma vastaisi Euroopan sukupuolijakaumaa, se olisi kolmetoista vastaan kaksitoista.
<P>
Turkista on keskusteltava. Antakaa meidän käydä tätä keskustelua avoimesti ja rehellisesti. Olemme sitoutuneet kuuntelemaan komissiota, kun se antaa marraskuussa suosituksensa, ja oletamme neuvoston tekevän samoin.
<P>
Emme myöskään ole yksimielisiä Euroopan unionin rahoituksen oikeasta määrästä seuraavaksi seitsemäksi vuodeksi, mutta olemme kaikki sitoutuneet varmistamaan yhdessä, että rahalle saadaan vastinetta ja että keskitytään unionin ensisijaisiin tavoitteisiin. Jos tämä puheenjohtajavaltio pystyy antamaan suuntaviivoja ja määrittelemään periaatteita joulukuussa pidettäviä neuvotteluja varten, on luotu perusta tulevia rahoitusnäkymiä koskevalle älykkäälle keskustelulle.
<P>
Liberaali- ja demokraattipuolueen ryhmä yhtyy realismiinne mutta toivoo sen olevan runsaan kunnianhimon ja näkemyksen saattelemaa. Teidän on päätettävä asioista, jotka määrittävät unionimme tulevaisuutta. Arvoisa neuvoston puheenjohtaja, luotamme siihen, että teidän johdollanne tämä laiva pysyy pinnalla ja höyryää yhtä vaikuttavasti kuin Manet'n maalauksessa "Höyrylaiva lähdössä Boulognesta", joka on esillä Amsterdamin Van Gogh -museossa.
<SPEAKER ID="48" LANGUAGE="IT" NAME="Frassoni (Verts/ALE )." AFFILIATION="">
<P>
   – Arvoisa neuvoston puheenjohtaja, kuten tiedätte, puheenjohtajakauttanne arvioidaan sen perusteella, miten hyvin onnistutte hoitamaan ennen kaikkea kaksi kysymystä: rahoitusnäkymät ja Turkkia koskevan päätöksen.
<P>
Vihreät/Euroopan vapaa allianssi -ryhmä on erittäin huolissaan ensimmäisestä kysymyksestä, sillä ne luvut, joita esititte allekirjoittaessanne innokkaasti pahamaineisen "penninvenyttäjien kirjeen" tai moittiessanne komissiota siitä, että se kehtasi ehdottaa 25 jäsenvaltion unionin talousarvion nostamista huimaan 1,14 prosenttiin Euroopan bruttokansantuotteesta, eivät yksinkertaisesti täsmää. 
<P>
Olemme yhtä mieltä siitä, että keskustelu Euroopan unionin rahoituksen painopisteistä on aloitettava uudelleen. Haluaisimme tukea ehdotustanne siitä, että maatalouden vientituet lakkautetaan tai tiettyjä Euroopan laajuisia verkkoja koskevia suuria ja kalliita hankkeita tarkastellaan uudelleen. 
<P>
Euroopan talousjärjestelmästä ei tule ekologisesti ja sosiaalisesti kestävää ja kilpailukykyistä siten, että pyritään erottelematta saamaan aikaan säästöjä. Vaikuttaa siltä, että myönnätte sen itsekin puhuessanne tarpeesta vauhdittaa Euroopan taloutta edistämällä työllisyyttä, innovointia ja tutkimusta. Käytitte myös sanaa kestävyys, joka on näinä aikoina kovasti muodissa mutta jolla on monille kovin vähän sisältöä. Seuraavan puolen vuoden aikana on kuitenkin paljon tekemistä siinä, että kannustetaan tuottajien lisäksi hallituksia tekemään ekologisesti kestäviä päätöksiä. Enemmän työtä voitaisiin tehdä esimerkiksi Kioton pöytäkirjan täytäntöönpanon eteen, kemianteollisuuden Reach-direktiiviä kohtaan esittämän painostuksen vastustamiseksi, ympäristöteknologiaa koskevan toimintasuunnitelman hyödyntämiseksi täysimääräisesti, lentokoneiden polttoaineille annettavien tukien leikkaamiseksi ja Bolkensteinin direktiivin asettamiseksi kyseenalaiseksi. Arvoisa puheenjohtaja, tapaamme uudestaan kuuden kuukauden päästä arvioidaksemme puheenjohtajakautenne kestävyyttä.
<P>
Lopuksi totean, että tuemme Turkkia koskevaa lähestymistapaanne ja olemme tyytyväisiä vakuutukseenne, jonka mukaan islam itsessään ei ole keskustelun aihe liittymisneuvotteluissa. Meille tämä lausunto on erityisen merkityksellinen, koska sen on antanut johtava kristillisdemokraattien edustaja. Kenties voitte edistää tätä keskustelua myös muissa maissa. Tässä asiassa voitte ainakin luottaa tukeemme. 
<SPEAKER ID="49" LANGUAGE="FR" NAME="Wurtz (GUE/NGL )." AFFILIATION="">
<P>
    Arvoisa puhemies, neuvoston puheenjohtaja viittasi äskettäisissä vaaleissa ilmenneeseen Euroopan kansalaisten epäluottamukseen.
<P>
Arvoisa neuvoston puheenjohtaja, juuri toimintanne suuret linjat seuraavan puolivuotiskauden aikana osoittavat kansalaisille, missä määrin Eurooppa on ymmärtänyt Euroopan kansalaisten viestin.
<P>
Työmarkkinaosapuolet ja etenkin ne, jotka kokoontuvat ensi lokakuussa Lontoossa järjestettävässä Euroopan sosiaalifoorumissa, seuraavat varmastikin erityisen tarkasti kolmea suurta kysymystä, joihin te puheenjohtaja Prodin tavoin viittasitte ja jotka ryhmäni haluaa ottaa käsiteltäväksi jo nyt.
<P>
Ensinnäkin on palvelujen vapauttamista koskeva direktiiviehdotus, joka tunnetaan niin sanottuna Bolkensteinin direktiivinä. Teidän mukaanne se on askel oikeaan suuntaan. Teksti perustuu kuitenkin alkuperämaan oikeuteen, jonka mukaan tuottajamaan sosiaaliturvaa sovelletaan kaikkialla. Tämä antaa mahdollisuuden kaikenlaisiin sosiaalisen polkumyynnin kaltaisiin väärinkäytöksiin. Mukavuuslippulaivojen vääristynyt järjestelmä koskisi täten yli puolta taloudellisesta toiminnasta. Tämän vuoksi tekstiä on mielestämme mahdotonta hyväksyä.
<P>
Toiseksi on vakaussopimuksen uudistus. Toistaiseksi emme ole vielä päässeet eroon päähänpinttymästä vähentää julkisia ja sosiaalikuluja, saati sitten myyttisestä 3 prosentin tavoitteesta – päinvastoin. Mikä vielä pahempaa, nyt puhutaan uudistuksen salaisesta puolesta, sillä suunnitelmissa on kohdella erityisen ankarasti niitä maita, joissa on jakoperustainen eläkejärjestelmä, joka rinnastettaisiin piilovelkaantumiseen. On syytä huomauttaa, että kyseisissä maissa tällainen toimi herättäisi kansalaisissa kiivasta vastustusta.
<P>
Viimeiseksi on Lissabonin strategian uudistus. Wim Kokin johtaman työryhmän on määrä esittää raporttinsa lokakuussa, mutta te vaaditte jo nyt suurempaa joustavuutta sääntelyn purkamisessa niiden maiden hyväksi, joissa sosiaalilainsäädäntö on hyvin vähäistä. Kehotamme teitä varomaan liberalismin houkutusta. Jopa komissio on omalla tavallaan tunnustanut viime maaliskuussa Eurooppa-neuvostolle antamassaan kertomuksessa, että strategia, jonka tavoitteena oli luoda täystyöllisyys ja tehdä unionista dynaaminen tietoon perustuva talous vuoteen 2010 mennessä, on epäonnistunut. Lisään myös, että perusteltua keskustelua herättää varmasti myös turvapaikanhakijoita, siirtolaisia ja pakolaisia koskevat varsin rajoittavat toimenpiteenne sekä näkemyksenne Maailman kauppajärjestössä käytävistä neuvotteluista.
<P>
Arvoisa neuvoston puheenjohtaja, odotamme toisin sanoen innokkaasti, mitä puheenjohtajavaltio Alankomaat saa aikaan. Tapaamisiin syyskuussa. 
<SPEAKER ID="50" LANGUAGE="NL" NAME="Blokland (IND/DEM )." AFFILIATION="">
<P>
    Haluaisin toivottaa pääministerimme edustaman neuvoston puheenjohtajavaltion Alankomaat lämpimästi tervetulleeksi parlamenttiin. Tämän puheenjohtajakauden johtava ajatus on uudistus. Meillä on nyt uusi parlamentti, ja kohta meillä on myös uusi komissio. Tässä yhteydessä meidän pitäisi keskittyä tähän haasteeseen eikä liiallisten odotusten aiheuttamaan paineeseen. Uudet henkilöt tuoreine ideoineen tuovat mukanaan muutoksen tuulen, ja juuri sitä tarvitsemme, sillä kansalaiset eivät edelleenkään syty Euroopan unionille tai Euroopan toimielimille. Siitä huolimatta juuri kansalaisilla on tässä kaikessa merkitystä, jos kaikki menee hyvin. Kaikki nämä hyvät tarkoitukset ovat kuitenkin johtaneet valtavaan määrään sääntöjä, ja on epäselvää, mitkä niistä ovat todella tarpeellisia. Sen vuoksi suhtaudun myönteisesti siihen, että puheenjohtajavaltio on valmis tekemään töitä, jotta tavoitteet pysyvät realistisina ja Euroopan kansalaisten odotusten mukaisina. Kuinka neuvoston puheenjohtaja aikoo onnistua tässä? Puheenjohtajavaltio haluaa kiinnittää huomiota siihen, että niin sanottua perustuslakia mahdollisesti sovellettaisiin osittain tilapäisesti. Eikö puheenjohtajavaltio silloin kiiruhda ratifiointiprosessin edelle, johon kuuluu myös kansanäänestyksen mahdollisuus? Otammeko siinä tapauksessa kansalaisemme edelleen tosissamme? Loppujen lopuksi oletamme, että vapaus valita äänestääkö perustuslakia vastaan vai sen puolesta, on itsestään selvää. Toinen visainen kysymys koskee Turkin asemaa. Arvioidaanko kysymystä siitä, täyttääkö Turkki Kööpenhaminan kriteerit, vakavasti vai onko niin, että 40 vuoden lupausten jälkeen emme voi muuta kuin sanoa kyllä, vaikka meidän pitäisi tosiasiassa sanoa ei? Mitä mieltä neuvoston puheenjohtaja on joidenkin valtioiden ja hallitusten päämiesten hiljattain esittämistä lausunnoista, joiden mukaan he eivät enää tarvitse tällaista arviota, sillä he tietävät Turkin hakemuksen olevan kunnossa? Maailman ihmisoikeustilanne on edelleen huolestuttava. Suuressa osassa maailmaa suvaitsemattomuus, sorto ja riisto ovat ennemmin sääntö kuin poikkeus. Karmiva esimerkki tästä on eilen Sri Lankassa hyväksytty uskonnollinen laki, jonka mukaan evankeliumin julistaminen on kiellettyä pitkän vankilatuomion uhalla. Oletteko valmis ottamaan puheeksi tämän uskonnolliseen vapauteen kohdistuvan vakavan loukkauksen Sri Lankan hallituksen kanssa? 
<SPEAKER ID="51" LANGUAGE="LV" NAME="Zīle (UEN )." AFFILIATION="">
<P>
    Arvoisa puhemies, ensinnäkin haluan kiittää neuvoston puheenjohtajavaltiota huolellisesti laaditusta ohjelmasta seuraavalle puolivuotiskaudelle. Haluaisin kuitenkin tehdä muutamia ehdotuksia. Ensiksikin on totta, että Euroopan unionin laajentuminen kymmenellä uudella jäsenvaltiolla on tehnyt siitä maailmanlaajuisesti vahvemman kuin koskaan ennen, etenkin kauppapolitiikan ja kehityspolitiikan yhteensovittamisen kaltaisissa asioissa. Niinpä odotamme, että samalla kun puheenjohtajavaltio Alankomaat johtaa neuvotteluja Venäjän pääsystä Maailman kauppajärjestöön ja mahdollisesti saattaa ne päätökseen, se saa Venäjän poistamaan erityisesti rautateitse kuljetettavaa rahtia koskevan syrjivän tullipolitiikan, jota Venäjä soveltaa edelleen Euroopan unionin jäsenvaltiota Latviaa kohtaan. Toiseksi puheenjohtajavaltion pyrkimys turvata energian saanti vapautetuilla markkinoilla on kiitettävä, ja sen takia neuvosto haluaa tehostaa Venäjän kanssa käytäviä keskusteluja sähköjohtojen ja maakaasuputkien yhteensopivuudesta. On kuitenkin muistettava, että Latvialla on kokemusta yhteistyöstä Venäjän kanssa energiahuollossa – ikävä kyllä Venäjä ei vain aina toimi markkinaperiaatteiden mukaisesti. Kolmanneksi Alankomaiden hallitus viittaa perustellusti runsaaseen kokemukseensa ihmisoikeusasioissa Etyjin puheenjohtajana. Teidän mukaanne voitte sen ansiosta käydä neuvotteluja Venäjän kanssa ja selvittää konfliktitilanteita. Haluamme kuitenkin ilmoittaa teille, että vaikka Latvia on noudattanut kaikkia Etyjin suosituksia, Venäjä jatkaa silti Latvian ja Viron painostamista niin sanotusti ihmisoikeuskysymyksissä, vaikka sen tarkoitus on aivan toinen – laillistaa miehityksen seuraukset. Hoitakaa työnne valppaasti, ja toivotan puheenjohtajavaltio Alankomaille paljon menestystä. 
<SPEAKER ID="52" LANGUAGE="NL" NAME="Claeys (NI )." AFFILIATION="">
<P>
    Arvoisa puhemies, puheenjohtajakautenne visaisin kysymys on epäilemättä Turkin jäsenyyshakemus. Tämä ei johdu pelkästään siitä, että kabinettinne vaikuttaa olevan erimielinen asiasta, vaan siitä, että teitä painostetaan voimakkaasti arvioimaan Turkkia Kööpenhaminan kriteerien sijaan sen toistaiseksi saavuttaman edistyksen perusteella. Koska puhuitte vuonna 2002 asetettujen kriteerien ankarasta noudattamisesta, toivon todellakin, että olette sanojenne mittainen. On joka tapauksessa selvää, että Turkki ei täyttänyt asetettuja kriteerejä eilen, se ei täytä niitä tänään eikä myöskään joulukuussa. Puhuitte hetki sitten Euroopan kansalaisista, joista tässä kaikessa on kysymys. Heidän pitäisi voida ilmaista mielipiteensä niin perustavanlaatuisesta ja tärkeästä kysymyksestä kuin ei-eurooppalaisen valtion liittymisestä Euroopan unioniin. Kyseessä on maa, joka on 20 vuoden kuluttua paitsi pinta-alaltaan myös asukasluvultaan unionin suurin maa. Tämän maan liittyminen merkitsisi taloudellisten ja sosiaalisten saavutusten valumista hukkaan ja käynnistäisi valtavan uuden siirtolaisaallon. Oletteko varmoja siitä, että tällä kehityksellä on demokraattinen tuki? Jää myös nähtäväksi, pitäisikö meidän uskoa Turkin pääministeriä, joka väittää kunnioittavansa maallikkovaltiota ja demokratiaa mutta joka muutama vuosi sitten antoi lausuntoja, joissa todettiin suurin piirtein seuraavaa: "Moskeijat ovat kasarmejamme, minareetit pistimiämme, kupolit kypäriämme ja uskovaiset sotilaitamme." Meidän olisi todellakin mietittävä hyvin tarkkaan, miten hyvin tämä vastaa eurooppalaisia arvoja. Euroopan perustuslain myötä monissa jäsenvaltioissa järjestetään kansanäänestys. Jos haluamme estää Euroopan kansalaisia etääntymästä yhä kauemmas Euroopan unionista, meidän on liitettävä tämä kansanäänestys yhteen Turkin hakemuksen kanssa. 
<SPEAKER ID="53" LANGUAGE="NL" NAME="Eurlings (PPE-DE )." AFFILIATION="(Suosionosoituksia)">
<P>
    Arvoisa puhemies, Alankomaiden puheenjohtajakauden aikana kaikki 25 unionin jäsenvaltiota ovat ensi kertaa vastuussa näiden kuuden ensimmäisen ratkaisevan kuukauden onnistumisesta. Neuvoston puheenjohtajana pääministeri Balkenende voi ja hänen pitää antaa huomattavaa kannustusta ratkaisevissa asioissa. Näin tehdessään neuvoston on kehitettävä ja sovellettava uusia ja tehokkaita työskentelytapoja. Tämä on tarpeen sen varmistamiseksi, ettei 25 jäsenen unionin edistyminen tapahdu etanan vauhtia. Samassa hengessä neuvoston on hyväksyttävä Euroopan parlamentin uusi ohjesääntö eikä hidastettava sitä. Kansalaiset odottavat meiltä aivan perustellusti demokraattista avoimuutta. Haluaisin kuulla puheenjohtaja Balkenendelta, kuinka hän aikoo antaa lähestymistavan ja tiedotuksen suhteen oikeita viestejä. Omasta kokemuksestani kansallisen parlamentin jäsenenä tiedän, kuinka hyvin hän kykenee vakuuttavaan toimintaan ja pitkäjänteisyyteen, vaikka se olisikin epäsuosittua tai jopa kiistanalaista. Sen vuoksi voimme luottaa hänen poliittiseen näkemykseensä ja kykyynsä ryhtyä tarvittaviin toimiin. Hänen Berliinissä eilen pitämänsä puhe, jossa hän osoitti kunnioitusta kreivi Klaus von Stauffenbergia kohtaan, on jälleen yksi esimerkki tästä. Neuvoston puheenjohtaja liitti aivan oikein yhteen Stauffenbergin ja hänen kannattajiensa siviili- ja moraalivastuun ja vakaumuksen sekä sovinnon mahdollisuuden, jonka Eurooppa sai vapautuksen jälkeen. Samalla tavoin meidän on nyt, unionin laajennuttua vapauttavasti 25:n jäsenvaltion unioniksi, tehtävä se, mikä on tarpeen. Mitä on tehtävä? Euroopan on oltava selkeämpi. Sen sijaan, että kielletään Euroopan julkisen kuvan olevan kuin kauhistuttava Moolokin kita, sitä on muutettava konkreettisesti. Euroopan pitäisi yhdessä uskaltaa vastata tämän ajan suuriin kysymyksiin, jotka vaikuttavat suoraan jokaiseen kansalaiseen. Nämä kysymykset ulottuvat ihmiskauppaan välittömästi puuttuvasta yhtenäisestä ja inhimillisestä turvapaikkapolitiikasta yhtenäiseen maailmanlaajuiseen terrorismin vastaiseen kantaan. Tämä edellyttää käytännön toimintaa sekä tietojen ja viestien vaihtoa kansalaisten turvallisuuden parantamiseksi, ja rikollisten ja rikollisverkostojen torjumiseksi on omaksuttava yksi selkeä, kansalliset rajat ylittävä toimintalinja myös huumausainekaupassa. Uskottavuuden takia olen samaa mieltä siitä, ettei Turkin kaltaisille ehdokasvaltioille pitäisi asettaa uusia vaatimuksia. Meidän on sen sijaan pidettävä kiinni Kööpenhaminan vaatimuksista, emmekä saa taipua niissä minkäänlaiseen painostukseen. Jos me kristillisdemokraatit haluamme varmistaa, että arvojen yhteisö ei ole vain hurskastelua vaan päivittäisellä asialistalla oleva kysymys, meidän on täsmennettävä, millaisia suuntauksia yhteisön käytännön toimintalinjoissa on noudatettava. Myös talouden osalta entisen pääministerimme Kokin laatima asiakirja jäisi epäselväksi; tämän vuoksi odotan neuvostolta ja komissiolta selkeitä ehdotuksia ja olennaisia toimintakohtia, jotta Lissabonin toimintaohjelma saa sysäyksen eteenpäin. Tältä puheenjohtajakaudelta on täysi syy vaatia paljon näissä asioissa. Puheenjohtaja Balkenendea on siunattu loistavalla tilaisuudella sekä suurella määrällä energiaa ja päättäväisyyttä, ja niiltä joille on annettu paljon, voi myös vaatia paljon. Puheenjohtaja Balkenende tietää voivansa luottaa siihen, että päättäväisyys saa parlamentin jäseniltä ja myös minulta täydelliseen luottamuksen ja tuen. Luotamme täysin tämän neuvoston puheenjohtajan henkilökohtaiseen näkemykseen, tarkkaavaisuuteen ja päättäväisyyteen, ja toivotamme hänelle menestystä.
<SPEAKER ID="54" LANGUAGE="NL" NAME="Van den Berg (PSE )." AFFILIATION="(Suosionosoituksia)">
<P>
    Arvoisa puhemies, Alankomaiden ja Euroopan sosiaalidemokraattien puolesta toivotan neuvoston puheenjohtajan lämpimästi tervetulleeksi Euroopan parlamenttiin. Eurooppa-asioiden ministerinne on ennen kaikkea pyytänyt meitä johtamaan poliittista keskustelua. Me Euroopan sosiaalidemokraatit otamme mielellämme vastaan tämän haasteen. Puhuitte nykyaikaistamisesta, kilpailusta Yhdysvaltain ja Aasian kanssa sekä Lissabonin tavoitteiden saavuttamisesta. Me sosialistit pelkäämme, että näiden viekoittelevien sanojen avulla aiotte tehdä jotakin aivan päinvastaista, nimittäin ajaa Eurooppaa kohti konservatiivien leiriä. Kun muutama vuosi sitten työttömyyttä yritettiin kaikin keinoin torjua lyhentämällä työaikoja ja ottamalla käyttöön työnjakamisjärjestelmät, nyt halutaankin yhtäkkiä pidentää työaikoja ja te puhutte lomien lyhentämisestä. Mitä nykyaikaista siinä on? Siinä missä me olimme aikaisemmin huolissamme työn laadusta, työpaikan viihtyvyydestä, sairauksien ehkäisyä ja työtapaturmia koskevasta yhteisön laajuisesta lainsäädännöstä, te puhutte nyt sääntelyn purkamisesta. Ovatko työvoimaosuuden nostamisen ja sairauspoissaolojen vähentämisen tavoitteet tämän myötä kadonneet? Meillä oli tapana puhua työmarkkinoiden joustavuuden lisäämisestä edistämällä oikeudellista suojelua, ja nyt puhutte tämän suojelun purkamisesta. Vaikuttaakin siltä, että hallinnollisen taakan poistamista koskeva tavoitteenne on pikemminkin tekosyy tiettyjen sosiaalisten ja hallinnollisten saavutusten kumoamiseksi. Samaan aikaan ette puutu yhteisön tarjouskilpailusääntöihin, jotka tukahduttavat pieniä ja keskisuuria yrityksiä. Kun olimme aikaisemmin investoimassa 3 prosenttia bruttokansantuotteesta jäsenvaltiota kohti tutkimukseen ja koulutukseen, jotka ovat muuten aloja, joilla Alankomaat on toistaiseksi ollut pahasti jäljessä, puhutte nyt vain vakaussopimuksesta, säästämisestä ja enintään 3 prosentin budjettialijäämässä pysymisestä, ettekä anna varoja tai mahdollisuuksia pitää aivan yhtä tiukasti kiinni tutkimusta ja koulutusta koskevasta 3 prosentin investointitavoitteesta. Olisin halunnut, että tämä asia olisi ratkaistu yhteisöjen tuomioistuimessa. Kohtuuden nimessä Kokin "työtä, työtä ja työtä" koskevassa raportissa tämä otettaisiin todella vakavasti. Kun vuonna 2000 puhuimme korkeatasoisista julkisista palveluista muuallakin kuin perusrakenteissa, puhutte nyt palvelualan vapauttamisesta ja yksityistämisestä. Tämä koskee sähköalaa, terveydenhuoltoa ja julkista liikennettä. Oletteko tosiasiassa valmis vastustamaan Bolkesteinin tekemiä katastrofaalisia ehdotuksia palvelujen vapauttamiseksi? Niiden ansiosta puolalaiset voisivat nimittäin tarjota palvelujaan Alankomaissa puolalaisin hinnoin ilman, että kyseisen maan hintataso vaikuttaa niihin, mikä johtaisi tosiasiassa sosiaaliseen polkumyyntiin. Sosiaalidemokraateista vaikuttaa siltä, että käytätte Lissabonin toimintaohjelmaa hyväksenne, jotta voitte aloittaa nykyaikaistamisen varjolla ankaran konservatiivisen talousohjelman. Mielestämme palaatte menneisyyteen ja kieltäydytte luomasta älykkyyttä edellyttäviä työpaikkoja sekä sitoutumasta laatuun, tutkimukseen, koulutukseen ja korkeatasoisiin julkisiin palveluihin. Pelkäämme, että tämän seurauksena työttömyys kasvaa Euroopassa, että yhteiskunnan heikommat jäsenet joutuvat maksamaan laskun säästötoimista ja että te yhdessä ehdokkaanne Barroson kanssa hoidatte asioita väärin, jotta voisimme voittaa taistelun Aasiaa ja Yhdysvaltoja vastaan. Esitämme teille haasteen ennen keskustelun aloittamista. Vaikka toivotamme teidät ja puheenjohtajakautenne lämpimästi tervetulleeksi, yritämme edelleen kovasti hyväksyä poliittiset valintanne ja odotamme innokkaasti puheenjohtajakaudellanne käytävää keskustelua. 
<SPEAKER ID="55" LANGUAGE="NL" NAME="Maaten (ALDE )." AFFILIATION="(Suosionosoituksia)">
<P>
    Arvoisa neuvoston puheenjohtaja, entisessä poliittisessa elämässäni olin Amstelveenin, joka on keskikokoinen kaupunki Alankomaissa, kaupunginvaltuuston jäsen. Yksi valtuustossa istuva kollegani, joka on tätä nykyä tunnettu Euroopassa ja jonka tekin tunnette, viihdytti meitä kerran kertomalla siitä, mitä hän kutsui keskinkertaisen torvisoittokunnan paradoksiksi. Lyhyesti sanottuna tällaisen keskinkertaisen torvisoittokunnan johtajalla oli kaksoistehtävä. Hänen oli varmistettava, että soittajat aloittivat ja lopettivat samaan aikaan. Sillä, mitä sillä välillä tapahtui, ei ollut merkitystä. Arvoisa puhemies, mieleen tulee väistämättä vertaus ministerineuvostoon. Puheenjohtajavaltio Alankomaiden ohjelma on hyvä. Tarkoitan tätä todella. Lisäksi minua ilahduttaa, että jäsen van den Berg on vaalikampanjansa jokseenkin varauksellisen retoriikan jälkeen jatkanut vanhanaikaisella sosialistisella tiellä.
<P>
Ohjelmanne on mielestäni realistinen. Toisin kuin jotkin toiset puheenjohtajavaltiot, ette aliarvioi tehtäväänne, mutta teillä onkin edessänne erilainen haaste. Euroopan parlamentin vaalit osoittivat, että äänestäjät ovat paitsi välinpitämättömiä, kuten aivan oikein totesitte, myös tyrmistyneitä Euroopan toimielinten käytännöistä. Kansalaisten mukaan tilanne ei voi jatkua tällaisena. Ei esimerkiksi riitä, että neuvoston torvisoittokunta aloittaa ja lopettaa soiton samaan aikaan; sen soittamaa säveltä pitäisi myös voida kuunnella. Tämän pitäisi itse asiassa kiinnostaa myös parlamenttia ja komissiota. Euroopan on saatava takaisin inhimillinen ulottuvuutensa. Olen tyytyväinen siihen, mitä teillä oli sanottavananne tästä, sillä en ole toistaiseksi kuullut sitä tarpeeksi neuvostolta. Jos onnistutte tässä, puheenjohtajakautenne on minun mielestäni onnistunut, ja toivotan teille menestystä yrityksessänne. 
<SPEAKER ID="56" LANGUAGE="NL" NAME="Buitenweg (Verts/ALE )." AFFILIATION="(Suosionosoituksia)">
<P>
    Arvoisa puhemies, vihdoinkin Alankomaiden pääministeri JP nähdään EP:ssä. Haluaisin toivottaa neuvoston puheenjohtajan todella lämpimästi tervetulleeksi Euroopan parlamenttiin. Alankomaissa pääministeri Balkenende on nimittänyt itsensä normien ja arvojen mieheksi ja Euroopassakin hän on halukas tarttumaan innokkaasti puheenjohtajakauteen keinona käydä keskustelua eurooppalaisista normeista ja arvoista, mihin olen tyytyväinen. Toivon vain, ettei keskustelu käy laimeaksi ja ikäväksi. Ryhmäni mielestä turvapaikkapolitiikan mittana pitäisi käyttää säädyllisyyttä. Alankomaalaiset esimerkiksi vaativat, että turvapaikkamenettelyjä koskevassa yhteisön direktiivissä, jonka oikeusministerit hyväksyivät toukokuussa, olisi säädettävä oikeudesta karkottaa turvapaikanhakijat ennen muutoksenhakumenettelyn saattamista päätökseen. Siinä tapauksessa he voisivat seurata muutoksenhakumenettelyä videokonferenssin kautta, ellei heitä siis sillä välin ole passitettu lähtömaassaan vankilaan. Tämä olisi käytännössä aivan yhtä tyhjän kanssa ja myös täysin ristiriidassa kansainvälisten käytäntöjen kanssa. Voin ilmoittaa, että ryhmäni ehdottaa Euroopan parlamentille tämän direktiivin mitätöimistä yhteisöjen tuomioistuimessa. 
<P>
Haluan silti myös onnitella puheenjohtajavaltio Alankomaita. Olen joka tapauksessa ymmärtänyt, että maita, joissa järjestetään kansanäänestys Euroopan perustuslaista, on pyydetty tekemään se mahdollisimman samaan aikaan. Tämä on kerrassaan erinomainen aloite, mutta olisi vieläkin parempi, jos asiasta järjestettäisiin varsinainen Euroopan laajuinen kansanäänestys. Pyydän näin ollen puheenjohtajavaltio Alankomaita ryhtymään joka tapauksessa tarvittaviin järjestelyihin. Perustuslain tuoma tärkeä etu on, että ministerineuvoston lakia säätävät kokoukset ovat tästä lähin julkisia, mikä ilahduttaa minua. On tietenkin aivan älytöntä, että tällä hetkellä lakeja säädetään suljettujen ovien takana. Mikään ei tänä päivänä estä teitä tekemästä kaikesta päätöksenteosta julkista. Ryhmäni kehottaa täten puheenjohtajavaltio Alankomaita avaamaan ovet ja antamaan kansalaisten seurata keskusteluja ja hallitustensa äänestyskäyttäytymistä tästä päivästä lähtien. 
<P>
Lopuksi haluaisin mainita vakaussopimuksen. On itsestään selvää, että vakaussopimuksen tulevaisuus on vaakalaudalla. Tarvitsemme viisaamman sopimuksen, jossa keskitytään vähemmän vuosittaiseen julkisen talouden rahoitusasemaan ja hyödynnetään sen sijaan enemmän pitkän aikavälin indikaattoreita, kuten julkista velkaa ja eläkemaksuja. Komissio on jo tehnyt joitakin ehdotuksia tätä varten, ja jää nähtäväksi, ryhtyykö Alankomaiden hallitus ratkaiseviin toimiin asiassa. Toivon todellakin, että ryhtyy. 
<SPEAKER ID="57" LANGUAGE="NL" NAME="Meijer (GUE/NGL )." AFFILIATION="">
<P>
    Arvoisa puhemies, Alankomaiden hallitus vaatii talouskasvun ja terrorismin torjunnan asettamista etusijalle. Se omaksuu hanakasti vuonna 2000 pidetyn Lissabonin huippukokouksen nyt jo vanhentuneet harhakuvitelmat, joiden mukaan oletettiin, että Eurooppa voisi vuoteen 2010 mennessä päihittää Yhdysvallat ja Japanin saattamalla asiat yhtä huonolle tolalle kuin ne ovat siellä. Sillä välin on käynyt ilmi, että odotetun tietoyhteiskunnan hyväksi koulutukseen tarkoitetut varat ovat riittämättömät. Lissabonin haittapuolet ovat kenties käyneet nyt entistä selvemmiksi, mutta paljon mainostetut edut eivät. Sama pätee vakaussopimukseen. Kolmen prosentin rajan saavuttamisesta on tulossa yhä vaikeampaa ilman, että toimitaan demokratian vastaisesti. Alankomaita pidetään yhä suuremmassa määrin Euroopan unionin ja Naton tekopyhänä hurskastelijana, koska se vaatii vakaussopimuksen tiukempaa noudattamista, teettää julkisen liikenteen palveluja kansainvälisillä yrityksillä, ottaa käyttöön pitemmät työajat ja koska komission jäsen Bolkestein on vaatinut palveludirektiivin hyväksymistä. Lisäksi Alankomaat on edelleen sotilaallisesti läsnä Yhdysvaltain protektoraatissa Irakissa, mikä tuo terrorismiuhan lähemmäs Eurooppaa. Kuulen toisinaan muiden jäsenvaltioiden toteavan, että olisi hyvä, jos Alankomaat lähtisi Euroopan unionista, koska siitä on tullut johtava voima sen valitettavan pyrkimyksen takana, jolla halutaan rajoittaa julkisia menoja ja hankkiutua eroon julkisista palveluista. Tähän pyrkimykseen kuuluu eurooppalaisen sivistyksen merkkipaalujen vaihtaminen Yhdysvaltain kovaan ja säälimättömään järjestelmään. Jos Balkenende haluaa muuttaa koko Euroopan tällä tavalla, hän synnyttää valtavan sosiaalisen konfliktin, koska julkinen mielipide on kallistumassa aivan eri suuntaan. Vaikka Lissabonin huippukokouksessa päätettiin hankkiutua eroon julkisista palveluista, parlamentin suuri enemmistö päätti myöhemmin minun ehdotuksestani olla noudattamatta tätä vaatimusta julkisen liikenteen suhteen. Sen sijaan, että tavoitellaan hillitöntä talouskasvua sosiaaliturvan, julkisten palvelujen ja ympäristön kustannuksella, on suositeltavaa pitää verot riittävällä tasolla ja pyrkiä jakamaan kansalliset ja yhteisön tulot heikompien ja hyödyllisten yhteisön toimien hyväksi samoin kuin sen hyväksi, että maahanmuuttajat integroidaan yhteiskuntaan ja poistetaan maailmasta köyhyys ja epätoivo, jotka tarjoavat edelleen pysyvän kasvualustan terrorismille. 
<SPEAKER ID="58" LANGUAGE="EN" NAME="Farage (IND/DEM )." AFFILIATION="">
<P>
    Arvoisa puhemies, meillä on todellakin paljon odotettavaa seuraavilta kuudelta kuukaudelta, ja huomaan, että valtava osa näistä ehdotuksista koskee rahoituspalvelulainsäädäntöä. Puheenjohtajavaltio Alankomaat aikoo edistää jälleenvakuutusdirektiiviä. Se aikoo edistää kolmatta rahanpesudirektiiviä. Se aikoo edistää pääomavaatimuksia koskevaa direktiiviä ja paljon, paljon muuta.
<P>
Rahoituspalvelut ovat Yhdistyneen kuningaskunnan suurin ja menestyksekkäin toimiala. Koko tämä ohjelma on suoranainen katastrofi Lontoon Citylle ja merkitsee tuhoon tuomittua muiden hyväksikäyttämisen politiikkaa, koska sijoitus- ja vakuutuspalvelut eivät suinkaan siirry Lontoosta Frankfurtiin tai Pariisiin vaan joutuvat siirtymään Euroopan unionin ulkopuolelle. Koko ala siirtyy ulkomaisiin keskuksiin. Suoraan sanottuna tämä on Euroopan unionin vuosi toisensa jälkeen tietoisesti harjoittama toimintatapa, ja se maksaa maalleni paljon rahaa.
<P>
Tästä huolimatta ihailen kyllä huumorintajuanne, sillä puhutte edelleen innokkaasti Lissabonin toimintaohjelmasta. Muistatteko sen muutaman vuoden takaisen hienon julistuksen, jonka mukaan Euroopasta tulee huipputeknologiaa hyödyntävä dynaaminen talous, jossa on täystyöllisyys? Nyt ohjelma on puolivälissä, ja ympärillämme on korkeaa työttömyyttä, takeltelevaa kasvua eikä pienintäkään toivoa siitä, että yksikään Lissabonin toimintaohjelman tavoitteista toteutuisi.
<P>
Sitten haluatte vielä neuvotella uudestaan Yhdistyneen kuningaskunnan hyvityksen, ja menetämme 2 miljardia puntaa enemmän vuodessa! Tässä on kaikki niin pahasti pielessä, että se on itse asiassa hyvä, sillä julkinen mielipide on nyt päässyt lopullisesti esille. Tiedämme, että tämä on poliittinen hanke. Suoraan sanottuna haluaisin, että ajatte tätä ohjelmaa niin voimakkaasti kuin pystytte, koska saatte brittikansalaiset ja monien muiden jäsenvaltioiden kansalaiset niin raivoihinsa, että kun tulee meidän vuoromme nyt järjestettävissä kymmenessä kansanäänestyksessä, sanomme "ei" ja sanomme sen selvästi. 
<SPEAKER ID="59" LANGUAGE="PL" NAME="Libicki (UEN )." AFFILIATION="Ländereille">
<P>
    Arvoisa puhemies, hyvät parlamentin jäsenet, on tärkeää varmistaa jatkuvuus puheenjohtajakausien välillä. Haluaisinkin aluksi viitata Irlannin puheenjohtajakauteen. Se osoittautui historialliseksi kaudeksi, koska silloin Euroopan unioniin liittyi kymmenen uutta jäsenvaltiota. Tämä oli tärkeä tapahtuma uusille jäsenvaltioille ja itse asiassa koko unionille. 
<P>
Uuden perustuslain luonnoksen julkaiseminen osui myös Irlannin puheenjohtajakaudelle. Näitä luonnoksia tarkastellaan tulevien puheenjohtajakausien aikana. Niistä keskustellaan Euroopan unionissa ja kaikissa jäsenvaltioissa. Mielestäni on tärkeää tehdä alusta alkaen selväksi, että täysimääräinen arviointi on mahdollinen vasta uuden perustuslain hyväksymisen jälkeen. Sen saavuttamiseksi on kuitenkin ratkaistava monta kysymystä. Lukuisissa jäsenvaltioissa ja etenkin kotimaassani Puolassa hyvin suuri osa kansalaisista on erittäin huolissaan siitä, että sopimuksen johdanto-osasta on päätetty poistaa kaikki viittaukset Jumalaan ja kristinuskoon. Kansalaiset ovat myös huolissaan siitä, että yhteisön lainsäädäntö on tietyillä aloilla etusijalla kansalliseen lainsäädäntöön nähden. Äänestysjärjestelmän muutos aiheuttaa sekin vaikeuksia. Emme voi hyväksyä tätä muutosta. Lisäksi on olemassa kysymys Itä-Saksan myönnetyistä epäoikeudenmukaisista eduista.
<P>
Hyvät parlamentin jäsenet, Montesquieu sanoi, että paikallista lainsäädäntöä ja perinteitä on kunnioitettava silloin, kun keskushallinto laatii lainsäädäntöä. Puhutaan paljon siitä, että unioni pitäisi tuoda lähemmäs kansalaisia. On tärkeää pohtia hyvin tarkkaan, mitä vaikutuksia Euroopan unionin yhä suuremmalla keskittämisellä ja unionin toimielinten taloudellisen toimivallan lisäämisellä on. Teoriassa on aina noudatettava keskinäisen tuen periaatetta. Onko tulevaisuudessa näin myös käytännössä? Kuunnellaanko Montesquieun varoituksia, kun unioni vähitellen vahvistaa päätoimielimiään? 
<SPEAKER ID="60" LANGUAGE="SK" NAME="Belohorská (NI )." AFFILIATION="Suosionosoituksia">
<P>
    Arvoisa puhemies, toivotan teille kaikkea hyvää uudessa tehtävässänne. 
<P>
Puheenjohtajavaltio Alankomaat on esitellyt meille ohjelman, joka sisältää myös haasteen, nimittäin Euroopan unionin perustuslain allekirjoittamisen. Euroopan tulevaisuutta käsittelevän valmistelukunnan jäsenenä voin vakuuttaa, että tämä sopimus sisältää perusperiaatteet voimakasta ja menestyvää tulevaisuuden Eurooppaa varten. Katsoessamme tulevaisuuteen koen velvollisuudekseni mainita muutamia Slovakian tasavallan menneisyydessä ottamia askelia. Tässä kuussa on kulunut 12 vuotta siitä, kun Slovakian parlamentti allekirjoitti Slovakian tasavallan itsenäisyysjulistuksen. Se oli ensi askel itsenäisen Slovakian valtion muodostamiseksi. Toinen askel oli Slovakian tasavallan perustuslain hyväksyminen 1. syyskuuta 1992. Tämä kehitys saavutti huippunsa marraskuussa 1992, jolloin Tšekkoslovakian liittotasavalta jaettiin rauhanomaisesti kahteen itsenäiseen valtioon, Tšekin ja Slovakian tasavaltoihin. Voin vakuuttaa teille, että valtioiden erottamisesta huolimatta tšekkien ja slovakkien väliset suhteet ovat parantuneet huomattavasti. Slovakian tasavallan perustaminen oli askel kohti EU:ta, ja oma puolueeni, Meciarin johtama Demokraattisen Slovakian liike, jätti Slovakian hakemuksen liittyä Euroopan unioniin. 
<P>
Nykyinen EU-jäsenyytemme merkitsee näin ollen mielestäni tavoitteidemme, ajatustemme ja ohjelmamme täyttymistä. Meitä kiinnostaa paitsi sellaisten rajojen poistaminen, jotka estävät yksilöiden vapaan liikkuvuuden, myös vanhan ja uuden Euroopan tai Länsi- ja Itä-Euroopan välisen jaon poistaminen, kuten kuulin siihen eilen viitattavan. Kolme Demokraattisen Slovakian liikkeen edustajaa, jäsen Kozlík, jäsen Baco ja minä työskentelemme sitoutumattomien ryhmässä, mutta vakuutan teille, että pyrimme rakentamaan sekä menestyvän että entistä yhdistyneemmän tulevaisuuden Euroopan. Tuemme puheenjohtajavaltio Alankomaiden ottamia askelia ja meille esiteltyä ohjelmaa. Kiitoksia. 
<SPEAKER ID="61" LANGUAGE="" NAME="Puhemies." AFFILIATION="Suosionosoituksia">
<P>
   Paljon kiitoksia. Hyvät parlamentin jäsenet, ehdotan, että keskeytämme keskustelun ja siirrymme aikataulun mukaisesti kvestoreja koskevaan äänestykseen. Muussa tapauksessa monet äänestystä varten paikalle saapuneet jäsenet joutuvat pettymään.
<P>
Ennen keskustelun keskeyttämistä annan kuitenkin puheenvuoron neuvoston puheenjohtajalle, jotta hän voi vastata tähän asti esitettyihin huomioihin. 
<SPEAKER ID="62" LANGUAGE="NL" NAME="Balkenende," AFFILIATION="neuvoston puheenjohtaja">
<P>
   . Arvoisa puhemies, toki tarkoituksena on, että kuuntelen ensin tarkasti Euroopan parlamentin näkemyksiä. Mielestäni on parasta, että siirrytte ensin äänestykseen, ja annan vastaukseni kaikkien puhujien pidettyä puheenvuoronsa. Täten minäkin otan periaatteessa sydämenasiakseni Euroopan unionin neuvoston puheenjohtajavaltiolle osoitetut huomiot. 
<SPEAKER ID="63" LANGUAGE="" NAME="Puhemies." AFFILIATION="">
<P>
   Keskustelu on keskeytetty. 
<SPEAKER ID="64" LANGUAGE="EN" NAME="Gill (PSE )." AFFILIATION="(Suosionosoituksia)">
<P>
    Arvoisa puhemies, joudun ikäväkseni toistamaan eilen esittämäni pyynnön siitä, että ehdokkaat esiteltäisiin, jotta tietäisimme, ketä äänestämme.
<P>
Meillä ei ole aavistustakaan siitä, keitä eräät ehdokkaat ovat. Olisi hyvä, jos he voisivat nousta seisaalleen, esitellä itsensä ja mieluiten myös sanoa jotakin.
<SPEAKER ID="65" LANGUAGE="" NAME="Puhemies." AFFILIATION="(Suosionosoituksia)">
<P>
   Paljon kiitoksia, arvoisa jäsen. Pyysitte eilen, että kvestoriehdokkaat käyttäisivät minuutin mittaisen puheenvuoron, jotta oppisimme tuntemaan heidät muutoinkin kuin vain ulkonäöltä, mutta poliittisten ryhmien enemmistö ei pitänyt tätä menettelyä asianmukaisena.
<P>
Tästä huolimatta uskon, ettei kukaan asetu vastustamaan sitä, että sitä mukaa kuin mainitsen ehdokkaiden nimet, he voisivat nousta seisomaan, jotta näette ainakin, miltä he näyttävät. En tiedä, auttaako tämä juurikaan heidän valinnassaan, mutta ainakaan he eivät jää teille täysin tuntemattomiksi.
<P>
James Nicholson
<P>
Godelieve Quisthoudt-Rowohl
<P>
Mia De Vits
<P>
Genowefa Grabowska
<P>
Anneli Jäätteenmäki
<P>
Astrid Lulling
<P>
Kuten huomaatte, naiset ovat ehdokaslistalla vahvasti edustettuina.
<P>
Nyt tunnemme ehdokkaat ainakin ulkonäöltä.
<P>
Odotamme edelleen, että sähköinen järjestelmä käynnistyisi. Kaikesta päätellen käynnistäminen on vaikeaa.
<P>
Hyvät jäsenet, tekniikka on noussut meitä vastaan. Järjestelmä kieltäytyy käynnistymästä, enkä voi antaa teille mitään arviota siitä, kauanko häiriö kestää. Nähdäkseni tässä tilanteessa järkevintä on siirtyä eteenpäin. Koen näin ollen velvollisuudekseni siirtää äänestyksen pidettäväksi klo 15.00:een ja jatkaa keskustelua. 
<SPEAKER ID="66" LANGUAGE="" NAME="Puhemies." AFFILIATION="">
<P>
   Jäsen Nassauer, katson velvollisuudekseni antaa teille puheenvuoron, jottemme menetä enää enempää aikaa, mutta pyydän parlamentin jäseniltä hiljaisuutta.
<P>
Pyydän, että neuvoston puheenjohtaja antaa anteeksi tämä teknisen häiriön ja että hän on edelleen läsnä keskustelussamme. 
<SPEAKER ID="67" LANGUAGE="DE" NAME="Nassauer (PPE-DE )." AFFILIATION="(Suosionosoituksia)">
<P>
   – Arvoisa puhemies, hyvät parlamentin jäsenet, haluan aivan ensiksi toivottaa CDU/CSU:n valtuuskunnan puolesta neuvoston uuden puheenjohtajan sydämellisesti tervetulleeksi Euroopan parlamenttiin ja vakuuttaa hänelle, että hän saa parlamentilta mahdollisesti tarvitsemansa tuen.
<P>
Jo keskustelun ensimmäiset minuutit ovat osoittaneet, että Euroopan unionin ja Turkin väliset suhteet ovat keskeisessä asemassa. Suhde Turkkiin on meille ensiarvoisen tärkeä, ja Turkki on meidän luotettava ja tärkeä kumppanimme. Meidän on tuotava tämä täysin selvästi ilmi, ja arvoisa neuvoston puheenjohtaja, tähän kuuluu myös se, ettei tätä suhdetta tarkastella yksinomaan jäsenyyden näkökulmasta vaan pidetään muutkin vaihtoehdot avoinna.
<P>
Vasta valittu sosiaalidemokraattisen ryhmän puheenjohtaja on ilmoittanut, että neuvottelut Turkin kanssa aloitetaan heti, mikäli Turkki täyttää tarvittavat vaatimukset syksyyn mennessä. Tässä yhteydessä puheenjohtaja on käyttäytynyt aivan kuin tällä hetkellä olisi jonkinlainen mystinen salaisuus, täyttääkö Turkki ehdot vai ei, ja tämän salaisuuden komissio sitten syksyllä kertomuksessaan paljastaa.
<P>
Tässä ei tietenkään ole edes totuuden siementä, koska jokainen parlamentin jäsen tietää, ettei Turkki tällä hetkellä täytä neuvottelujen aloittamiselle asetettuja ehtoja. Sen tekee ilmeiseksi jo se, että Turkin armeija on maassa edelleen hyvin näkyvässä asemassa. Sen tekee ilmeiseksi Turkin oikeusvaltion ongelmallinen tilanne – käytän tässä yhteydessä hyväntahtoisesti lievähköä ilmaisua. Tässä mainitsin siis vain kaksi näistä ehdoista. Hyvä Schulz, syksyyn mennessä näissä asioissa ei oletettavasti myöskään tapahdu mitään muutosta. Tämän vuoksi pelkään, että on varsin ongelmallista ellei jopa tekopyhää väittää, että neuvottelut aloitetaan, kun ehdot täyttyvät. Aivanko tosissanne te ilmoitatte, että ehdot on täytetty syksyllä? En voi vakavasti uskoa siihen.
<P>
Näin ollen rehellisiin neuvotteluihin Turkin kanssa kuuluu myös se, ettei syksyllä kukaan huijaa meitä uskomaan, että Turkki täyttää ehdot ja että voimme siten neuvotella sen kanssa. Rehelliset neuvottelut edellyttävät myös, etteivät neuvottelut ja arvailut siitä, milloin ne aloitetaan, johda automaattisesti siihen, että neuvottelut on aloitettava. Asiaa on sen sijaan käsiteltävä avoimesti ja rehellisesti.
<P>
Arvoisa neuvoston puheenjohtaja, mielestäni on hyvin tärkeää, että otatte tämän näkökannan työssänne huomioon.
<P>
Toinen tärkeä asia koskee sitä, että kansalaiset suhtautuvat meihin hyvin varauksellisesti, kuten vaalien perusteella tiedämme. Emme voi nyt – vapaasti Bertolt Brechtiä mukaillen – valita Eurooppaan uusia kansalaisia, vaan meidän on elettävä ja työskenneltävä niiden kansalaisten kanssa, joita Euroopassa on. Tämän vuoksi olen lujasti vakuuttunut siitä, että meidän pitää tarttua perustuslakikeskustelun tarjoamaan tilaisuuteen tuoda Euroopan kansalaiset lähemmäksi Eurooppaa. Tähän perustuslakikeskustelu antaa ainutlaatuisen tilaisuuden. Meidän kaikkien velvollisuutenamme on panna perustuslaki täytäntöön ja lisätä kansalaisten tietämystä siitä.
<SPEAKER ID="68" LANGUAGE="FR" NAME="Désir (PSE )." AFFILIATION="">
<P>
    Arvoisa neuvoston puheenjohtaja, puheenjohtajakaudellanne on valmisteltava Lissabonin strategian välivaiheen tarkistus. Voidaan vähintäänkin sanoa, että Euroopan unioni on kaukana sen tavoitteensa toteutumisesta, jonka mukaan siitä olisi tultava vuoteen 2010 mennessä maailman kilpailukykyisin tietoon pohjautuva talous. 
<P>
Pikemminkin kaikkialla Euroopassa huolet yritysten uudelleensijoittamisesta, työajan pidentämistä koskevasta kiristyksestä sekä jatkuvasta työttömyydestä lisääntyvät. Elpyminen on sitäkin epävakaampaa, sillä se ei perustu sisäiseen kysyntään eikä tuettuihin julkisiin investointeihin, vaan on edelleen alttiina ulkoisille tekijöille, kuten euron arvostukselle ja öljyn hinnannousulle.
<P>
Euroopassa tarvitaankin enemmän kuin koskaan kestävän kasvun ja työllisyyden strategiaa sekä investointeja niin tutkimukseen, Euroopan laajuisiin verkkoihin, koulutukseen, tietoon kuin ympäristöönkin. Euroopassa tarvitaan taloudellista ja sosiaalista yhtenäisyyttä. Tarvitaan myös Lissabonin strategiaa. Tästä huolimatta jotkut näyttävät hyödyntävän nykyistä talouden taantumaa tekosyynä palatakseen ääriliberaaliin ohjelmaan ja tehdäkseen tyhjäksi Lissabonin saavutukset sekä erilaisten taloudellisten, sosiaalisten ja ympäristöä koskevien ulottuvuuksien unionin politiikkaan sisällyttämisen.
<P>
Tältä osin puheenjohtajakautenne ensisijaiset tavoitteet herättävät meissä suurta levottomuutta. Sanotte tukevanne Lissabonin toimintasuunnitelmaa. Olemme kuulleet teidän sanoneen niin. Ensisijaiset tavoitteenne kuitenkin – olemme nähneet kirjoituksenne ja kuulleet puheenne – paljastavat lähestymistapanne hyvin yksipuoliseksi, eikä siinä oteta huomioon Lissabonin toimintasuunnitelman johdonmukaisuutta: markkinoiden, erityisesti palvelujen vapauttamista, sääntelyn purkamista ja hallinnollisten kulujen keventämistä.
<P>
Rahoitusnäkymät ovat toinen merkittävä puheenjohtajakautenne toiminta-ala. Tällä alalla haluatte rajata unionin talousarvion yhteen prosenttiin BKT:sta. Tällainen aloite on kuitenkin ristiriidassa sekä tutkimukseen osoitettavien panostusten kanssa, joista Romano Prodi laati ehdotuksia, että toisaalta myös uuden laajentuneen unionin alueellista koheesiota koskevan politiikan kanssa. Kieltäydytte tarkistamasta sopimuksia siten, että talouden syklit ja erityisesti julkisten investointien tarpeet voitaisiin ottaa aiempaa paremmin huomioon. Teidän mielestänne julkisia investointeja koskeva politiikka sekä työllisyyttä ja ympäristöä koskevat säännöt ovat pelkästään esteitä, perusteettomia rasitteita ja kasvun jarruttajia.
<P>
Me puolestamme katsomme pikemminkin, että kaikki nämä tekijät lisäisivät unionin kilpailukykyä, ja mielestämme puheenjohtajakautenne onnistumista voidaan arvioida koko Lissabonin toimintasuunnitelman noudattamisen perusteella. Sen perusteella määräytyy myös se, missä määrin me voimme teitä tukea. 
<SPEAKER ID="69" LANGUAGE="NL" NAME="In 't Veld (ALDE )." AFFILIATION="(Suosionosoituksia)">
<P>
    Arvoisa puhemies, haluaisin toivottaa puheenjohtajavaltio Alankomaille mitä parhainta menestystä puheenjohtajakauden ensisijaisten tavoitteiden saavuttamisessa. Puheenjohtajavaltion motto on "realismia ja kunnianhimoa", ja tämä vetoaa minuun suuresti, koska olemme viime vuosien aikana nähneet, että ohjelmiin on lisätty koko ajan vain enemmän ja enemmän uusia ensisijaisia tavoitteita, ja vaikka jokaisessa neuvoston huippukokouksessa annetaan juhlallisia julkilausumia, ne osoittautuvat todellisuudessa usein tyhjiksi fraaseiksi, eikä mihinkään toimiin ryhdytä. Kansalaisten pettymyksen ja skeptisyyden ei pitäisikään siis olla mikään yllätys, eikä tätä tilannetta voida muuttaa millään markkinointikampanjoilla. Meidän on siis aika kääriä hihamme myös Lissabonin strategian alalla, koska hetki sitten kuulin joidenkin poliittisen vasemmiston ja ironista kyllä myös minua oikeistolaisempien sanovan, ettei Lissabonin strategia ole sosiaalinen. Mielestäni Lissabonin strategian tulkinta on kuitenkin äärimmäisen sosiaalinen. Euroopassa on 9 prosentin työttömyys, ja lisäksi työttöminä on nuoria, joista jotkut eivät koskaan löydä työtä. Meidän on aika panna tämä strategia täytäntöön, ja haluaisinkin huomauttaa, että voimme oppia paljon Euroopan unionin kymmeneltä uudelta maalta, koska vaikka ne ovat vieneet läpi monia vaikeita ja tuskallisia uudistuksia viimeisten 15 vuoden aikana, ne ovat tämän prosessin aikana onnistuneet lisäämään talouskasvua, josta kaikki hyötyvät. Minusta on siksi käsittämätöntä ja edesvastuutonta, että jotkin puolueet yrittävät horjuttaa Lissabonin strategiaa. EU:n rahoituksesta olisi niin ikään päästävä sopuun. On tunnettu tosiasia, että Alankomaiden hallitus suosii rajuja rahoitusleikkauksia, ja haluaisinkin teidän kertovan, miten tämä sopii yhteen motossanne mainitsemienne tavoitteiden kanssa, koska tällä hetkellä Eurooppa tarvitsee tehokkaan varainhoidon lisäksi nimenomaan näkemystä, määrätietoista toimintaa ja poliittista johtajuutta. Toivon, että puheenjohtajakaudestanne tulee onnistunut.
<SPEAKER ID="70" LANGUAGE="EN" NAME="Turmes (Verts/ALE )." AFFILIATION="">
<P>
    Kiitän neuvoston puheenjohtajaa innovaatioiden ja ympäristökysymysten asettamisesta keskeiseen asemaan Lissabonin prosessin välivaiheen tarkistuksissa. Sekä ilmastonmuutoksen uhka että tämänhetkinen lukuisia hyödykkeitä, kuten öljyä, kuparia ja muita varoja, koskeva hintakriisi osoittaa, että meidän on kiireesti erotettava toisistaan luonnonvarojen tehokas käyttö, energiatehokkuus ja talous.
<P>
Euroopalla on vastaus molempiin ongelmiin: Euroopan asemaa ympäristöteknologian ja ympäristöpalveluiden johtavana tuottajana on vahvistettava. Jo tällä hetkellä saksalaiset ja sveitsiläiset yritykset johtavat maailman puhtaan veden ja ilman tuotantoa. Alankomaalaiset yritykset ovat johtavassa asemassa kaupunkisuunnittelussa. Miksikö? Koska näiden alojen lainsäädäntö on Euroopassa maailman tiukinta ja kunnianhimoisinta. Vesittämällä ympäristöpolitiikkaa ja sääntelyä Euroopassa emme siis kannusta riittävällä tavalla innovaatioita yrityksissämme. 
<SPEAKER ID="71" LANGUAGE="FR" NAME="Sudre (PPE-DE )." AFFILIATION="Union pour un mouvement populaire)">
<P>
    Arvoisa neuvoston puheenjohtaja, arvoisa komission puheenjohtaja, hyvät kollegat, haluan aluksi onnitella Irlannin presidenttiä Bertie Ahernia hänen työstään, sillä hän selviytyi erinomaisesti Euroopan perustuslakisopimuksen allekirjoittamiseen liittyvästä historiallisesta tehtävästään.
<P>
Jos perustuslakisopimus toiveideni mukaisesti ratifioidaan tulevina kuukausina unionin 25 jäsenvaltiossa, voimme luopua tästä kahdesti vuodessa tapahtuvasta unionin ensisijaisten tavoitteiden tarkastelemisesta ja siirtyä kaksi ja puoli vuotta kestävien puheenjohtajakausien järjestelmään, joka olisi vakaampi ja näin ollen myös tehokkaampi.
<P>
Puheenjohtajavaltio Alankomaiden ensisijaisiin tavoitteisiin kuuluvat laajentuminen, 25 jäsenvaltion yhdentymisen vahvistaminen, neuvottelujen jatkaminen Bulgarian ja Romanian sekä piakkoin myös Kroatian kanssa. Joulukuun Eurooppa-neuvoston on kuitenkin ennen kaikkea tehtävä ratkaiseva päätös siitä, aloitetaanko neuvottelut Turkin kanssa. Tämän osalta palautan mieliinne ranskalaisten UMP:n (edustajien ja useimpien PPE-DE-ryhmän edustajien kannan: kannatamme suosituimmuuskumppanuutta mutta vastustamme Turkin liittymistä unioniin. Kannatamme täysin Hartmut Nassauerin näkemyksiä.
<P>
Hyvä Balkenende, ohjaatte maatanne määrätietoisesti ja menestyksekkäästi. Me luotamme, että vahvistatte Euroopan taloutta vapauttamalla sen hallinnollisista ja verotuksellisista esteistä ja antamalla yrittäjillemme jälleen mahdollisuuden mukautua maailmanlaajuisiin markkinoihin Euroopan unionissa, jolle on ominaista sekä vapaa liikkuvuus että inhimillisten arvojen puolustaminen. Kuuluisa eurooppalainen malli ei ole illuusio eikä pelkkä hokema, kunhan käytettävissämme on tarvittavat poliittiset keinot. Poliittiset keinot edellyttävät myös rahoitusvälineitä, sillä unionin talousarviolle ominaista on yhteisvastuullisuus: yhteisvastuullisuus unionin uusien ja vanhojen jäsenvaltioiden, enemmän tai vähemmän suotuisten alueiden, nettomaksajien ja edunsaajien kesken. Onnittelen komissiota siitä rohkeudesta, jota se on osoittanut puuttuessaan jo tabuksi muuttuneeseen Yhdistyneen kuningaskunnan maksuosuuteen, ja kiitän valtiovarainministerien neuvostoa siitä, että se hyväksyi ensimmäisessä käsittelyssä kunnianhimoisen talousarvioesityksen vuodelle 2005.
<P>
Viime vaaleissa Euroopan kansalaiset osoittivat selvästi haluavansa todellisen Euroopan, älkäämme pettäkö heitä. Arvoisa puheenjohtaja, vastuunne on suuri, ja me tuemme teitä, jos pyritte tekemään Euroopan unionista tehokkaan poliittisen unionin. 
<SPEAKER ID="72" LANGUAGE="ES" NAME="Dührkop Dührkop (PSE )." AFFILIATION="">
<P>
    Arvoisa puhemies, arvoisa neuvoston puheenjohtaja, kannatamme puheenjohtajavaltio Alankomaiden ensisijaisia tavoitteita siltä osin kuin niissä todetaan, että uusia rahoitusnäkymiä koskevat monimutkaiset neuvottelut on aloitettava riittävän ajoissa, jotta ne saadaan päätökseen ennen kuin vuoden 2007 budjettikierto alkaa.
<P>
Kiirettä ei ole. Voitaisiin jopa sanoa, että on hiukan uskaliasta laatia kustannusennusteita miltei kymmenen vuoden päähän, varsinkin kun näistä ennusteista tulee – kuten parlamentin jäsenet tietävät – helposti taipumattomia sääntöjä. Työt on kuitenkin aloitettava jo nyt.
<P>
Arvoisa neuvoston puheenjohtaja, puhuessani neuvotteluista viittaan neuvotteluihin parlamentin kanssa. Olenkin mielissäni siitä, mitä sanoitte aiemmin: neuvotteluja käydään parlamentin kanssa eikä vain neuvoston kansallisten valtuuskuntien välillä.
<P>
Jotta voitte varmistaa perustan asianmukaisille neuvotteluille, teidän on muistettava, että Euroopan perustuslaki ei ole vielä voimassa uusista rahoitusnäkymistä keskusteltaessa eikä myöskään niitä hyväksyttäessä. Parlamentti ei siis aio tyytyä vain hyväksymään tai hylkäämään sitä, mitä neuvostossa on keskusteltu.
<P>
Aikani ei riitä yksityiskohtaiseen tarkasteluun, mutta haluan sanoa teille, että sosiaalidemokraattien ryhmän mielestä uusien rahoitusnäkymien ensisijaiset tavoitteet ovat tiivistettyinä alueiden välinen yhteenkuuluvuus, josta hiljattainen laajentuminen tekee entistäkin tärkeämpää, samoin kuin sen mukanaan tuomat tuloerot, työpaikkojen perustaminen ja yhteisön ulkopuolisille maille annettava kehitysapu, nykyinen otsake 4, jonka määrärahat ovat monista uusista velvoitteista huolimatta kasvaneet vähiten sitten vuoden 1999, jolloin nykyisiä rahoitusnäkymiä alettiin soveltaa. 
<SPEAKER ID="73" LANGUAGE="HU" NAME="Barsiné Pataky (PPE-DE )." AFFILIATION="">
<P>
   – Puheenjohtajavaltio Alankomaiden ohjelma perustuu tosiasioihin, ja olemme tyytyväisiä ohjelmaan sisältyviin pyrkimyksiin. Yksi tosiasioista on se, että 1. toukokuuta kymmenen maata liittyi unionin toimielimiin, mikä oli merkittävä askel kohti Euroopan jälleenyhdistymistä. Haluaisin käsitellä tästä näkökulmasta kahta puheenjohtajavaltion tavoitetta.
<P>
Ensinnäkin puheenjohtajavaltion ohjelmassa lasketaan perusta sille, että kymmenen uutta jäsenvaltiota otetaan nopeasti ja tehokkaasti mukaan neuvoston päätöksentekomenettelyyn. Tämä on tärkeää mutta se ei riitä. Jotta laajentuminen onnistuisi, jotta Eurooppaa ja Euroopan taloutta voitaisiin lujittaa omin voimin ja jotta myös Lissabonin prosessia voitaisiin aktiivisesti edistää, on tärkeää tarkastella yhdentymisen teknisten kysymysten lisäksi myös nykyisiä esteitä ja niiden asteittaista purkamista sekä syventää yhdentymistä.
<P>
Tähän liittyy toinen tärkeä tavoite: Agenda 2007 -ohjelman valmistelu. Puheenjohtajavaltion tavoitteena on saada perusperiaatteet ja suuntaviivat käsitellyiksi joulukuuhun 2004 mennessä. Luvassa onkin mielenkiintoisia ja jännittäviä keskusteluja. Meidän kaikkien on kuitenkin tavoiteltava sitä, että onnistuneesta yhdentymisestä tehdään yksi perusperiaate. Jos tämä tavoite on tarpeen muotoilla puheenjohtajavaltio Alankomaiden ohjelman mukaiseksi, sen voisi muotoilla uudelleen esimerkiksi seuraavasti: tavoite tehdä onnistuneesta yhdentymisestä vertaansa vailla oleva perusperiaate on kunnianhimoinen mutta realistinen.
<P>
Arvoisa pääministeri, mainitsitte aivovuodon unionin ulkopuolelle. Tämä koskettaa erityisesti meitä unkarilaisia. Tuemme kaikkia pyrkimyksiämme, joiden tarkoituksena on tehdä edellä mainitusta tavoitteesta yksi talousarvion perusperiaatteista. Lopuksi haluaisin todeta antavani suurta arvoa sille, että puheenjohtajavaltio Alankomaat on käynnistänyt vuoropuhelun ja keskustelun Euroopan kulttuurin rikkaudesta ja värikylläisyydestä. Tässä me toden totta olemme vahvoilla. Toivotamme teille onnea! 
<SPEAKER ID="74" LANGUAGE="EL" NAME="Lambrinidis (PSE )." AFFILIATION="">
<P>
   – Arvoisa puhemies, Lissabonin strategia opetti meille ainakin sen, ettei Euroopan talouden ja yritysten kilpailukyvyn parantaminen riitä takaamaan työpaikkoja, sosiaalista yhteenkuuluvuutta ja ympäristön suojelua. Tämän vuoksi Lissabonin strategiaa kehitettäessä nämä tavoitteet määriteltiin erillisiksi pilareiksi.
<P>
Puheenjohtajavaltio Alankomaiden työohjelmassa tämä näyttää unohtuneen. Siinä ehdotetaan monia toimenpiteitä, joilla kevennetään markkinoiden hallinnollista valvontaa, supistetaan kustannuksia ja jopa vihjaillaan työajan pidentämisestä, mutta siinä ei mainita sanallakaan sosiaalista elinkelpoisuutta. Toisin sanoen puheenjohtajavaltio Alankomaat toteaa tavallaan epäsuorasti, että markkinoiden vapauttaminen luo väistämättä työpaikkoja. Juuri tämän ajattelutavan on Lissabonin strategia osoittanut vääräksi, ja tämän vuoksi siinä korostetaan muita asioita. Tämän vuoksi haluamme kuulla puheenjohtajavaltio Alankomailta yksinkertaisia asioita: täsmällisiä toimenpiteitä täystyöllisyyden ja kestävän kehityksen varmistamiseksi.
<P>
Rahoitusnäkymistä toteaisin, että olemme kaikki tekopyhiä, jos toteamme tarvitsevamme koheesiotavoitteita ja markkinoiden yhdentämistä, ellemme samalla lisää omien varojen määrää. Emme voi saada toista ilman toista. Mielestämme uuden Euroopan unionin rahoittamiseen tarvittava vähimmäismäärä on 1,24 prosenttia BKT:sta.
<P>
Maahanmuutosta toteaisin, että siltä osin kuin ymmärsin oikein enkä käsittänyt Alankomaiden näkemyksiä väärin, käsittelette maahanmuuttoasioita ensisijaisesti poliisiasioina ja maahanmuuttajia rikollisina. Toisin sanoen lietsotte maahanmuuttajien pelkoa sen sijaan, että pyrkisitte ensisijaisesti kotouttamaan heidät. On kuitenkin erittäin huolestuttavaa, että ohjelmassa painotetaan pikemminkin poliisitoimintaa kuin kotouttamista, sillä kyseessä on noidankehä, joka lietsoo rasismia ja rikollisuutta.
<P>
Terrorismista toteaisin, että toki tiedämme kaikki, mitä se on, ja kaikki haluamme torjua sitä, mutta Euroopan unionin puheenjohtajavaltion työohjelmassa ei voida viitata pelkästään poliisitoimiin mainitsematta lainkaan ihmisoikeuksia ja yksilönvapauksia, joita nämä toimet usein loukkaavat. Kreikassa kohtasimme tämän ongelman päivittäen valmistellessamme vuoden 2004 olympialaisia, ja pyrimme löytämään asiassa hyvän tasapainon. Puheenjohtajavaltio Alankomaiden pitäisikin tehdä samoin eikä enää keskittyä yksinomaan poliisitoimintaan. 
<SPEAKER ID="75" LANGUAGE="DE" NAME="Karas (PPE-DE )." AFFILIATION="">
<P>
   – Arvoisa puhemies, arvoisa komission puheenjohtaja, arvoisa neuvoston puheenjohtaja, hyvät kollegat, se joka kantaa alkuvaiheissa vastuun – neuvoston puheenjohtaja –vaikuttaa ratkaisevasti myös myöhempien vuosien kehitykseen. Seuraavat puheenjohtajavaltiot kantavat vastuun, jos alussa tehdään virheitä tai jos työohjelmassa epäonnistutaan.
<P>
Teillä on kaksinkertainen vastuu. Puheenjohtajakautenne sijoittuu uuden vaalikauden alkuun ja ajankohtaan, jolloin uuden komission salkut jaetaan. Teillä on nyt mahdollisuus varmistaa jatkuvuus ja tehdä mukautuksia, mutta olette saaneet myös pitkäkestoisen vastuun. Pyydän teiltä kahta asiaa: ratkaisemaan jäsenten ohjesäännöstä päättämistä koskevan umpikujan neuvostossa ja saamaan valmiiksi vaatimamme jäsenten ohjesäännön tämän vuoden loppuun mennessä. Toiseksi tarvitsemme myös uudet matkakorvausjärjestelmän, sillä vasta tämän jälkeen uudet matkakorvaussäännöt, joista päätimme, voidaan panna täytäntöön.
<P>
Toinen taakka, joka teidän kannettavaksenne on tullut, on Euroopan parlamentin vaalien heikentyvä äänestysvilkkaus. Alueiden, jäsenvaltioiden ja unionin toimielinten on omaksuttava yhtenäinen tiedotus- ja viestintästrategia. Tähän teillä on tilaisuus perustuslakisopimuksen allekirjoittamisen yhteydessä. Hyödyntäkää se ja aloittakaa sen yhteydessä asiantunteva tiedotus- ja viestintäkampanja. Varmistakaa, että asiasta järjestetään Euroopan laajuinen kansanäänestys sen sijaan, että suuri eurooppalainen hanke palautettaisiin kansalliselle tasolle. Hyödyntäkää rahoitusnäkymiä vuoteen 2013 ulottuvien poliittisten painopistealojen suunnittelussa, hyödyntäkää Turkin jäsenyyttä koskevaa komission kertomusta Euroopan unionin maantieteellisistä ja mahdollisista rajoista käytävässä keskustelussa ja esittäkää vaihtoehtoja Turkin täysjäsenyydelle. Jotta tiemaksuja koskeva direktiivi saataisiin pian valmiiksi, pyydän teitä muodostamaan neuvostossa yhteisen kannan liikennepolitiikasta. 
<SPEAKER ID="76" LANGUAGE="NL" NAME="Thyssen (PPE-DE )." AFFILIATION="(Suosionosoituksia)">
<P>
    Arvoisa puhemies, arvoisa neuvoston puheenjohtaja, meillä on vain vähän aikaa, joten en puhu Euroopan jälleenyhdistymisestä, jonka yhteydessä te, arvoisa neuvoston puheenjohtaja, aivan oikein totesitte, että luottamus on avainsana, vaikka se ei sitä olekaan, koska luottamusta on oltava riittävästi. Olen kuitenkin varma, ettei minun tarvitse kertoa sitä teille. Pidätyn myös sanomasta mitään uuden komission kokoonpanosta, vaikkakin toivon, että te yhdessä komission puheenjohtajaehdokkaan kanssa pyritte yhdessä muodostamaan vahvan työryhmän, ja myös onnistutte siinä. Lienee tarpeetonta sanoa, että vahvan työryhmän on koostuttava miehistä ja naisista. En puhu myöskään perustuslaista, jonka ratifioinnin toivon monen jäsenen tavoin tietenkin alkavan toden teolla. Haluan ottaa esiin kolme muuta seikkaa.
<P>
Ensimmäisenä ovat rahoitusnäkymät. Flanderissa meillä on sanonta "de gierigheid bedriegt de wijsheid" – pihistät pikkuasioissa, mutta tuhlaat suurissa. Siinä on paljon perää, ja olen vakuuttunut siitä, että kansalaiset rajan pohjoispuolella ja jopa Hollannin pohjoispuolella ymmärtävät tämän.
<P>
Toisena ovat Lissabonin tavoitteet. On tärkeää, että kaikki, myös jäsenvaltiot, kansalaiset, ammattiliitot ja kansalaisjärjestöt, saadaan vakuuttuneiksi siitä, että vaivannäkö, jota tarvitaan näiden tavoitteiden saavuttamiseksi, on itse asiassa melko vähäistä verrattuna niihin riskeihin, joita tuleville sukupolville aiheutuisi siitä, ettemme mukavuudenhaluisina ehkä tekisi mitään. Arvoisa neuvoston puheenjohtaja, tämä on teidän näkemyksenne, ja toivon, että voitte levittää sitä EU:n puheenjohtajakautenne aikana.
<P>
Kolmanneksi ja viimeiseksi haluaisin sanoa pari sanaa palveludirektiivistä. On ilmeistä, että palvelujen vapaan liikkuvuuden esteet on poistettava sisämarkkinoilta. Tämä ei kuitenkaan tarkoita sitä, että kaikki on poistettava ja että kaikista suojaavista ja korjaavista toimenpiteistä on luovuttava. Nähdäkseni tällainen toiminta saattaisi ainakin osalla palvelualasta johtaa sosiaalisiin ongelmiin. Arvoisa puheenjohtaja, työtaakkanne on huomattava. Toivon, että pääsette kunnianhimoisiin tavoitteisiinne. Sitä Eurooppa tarvitsee. Voitte luottaa siihen, että asenteemme on rakentava, ja toivon teille parhainta menestystä.
<SPEAKER ID="77" LANGUAGE="EN" NAME="Kirkhope (PPE-DE )." AFFILIATION="">
<P>
    Arvoisa puhemies, eurooppalaisena demokraattina katson, että on jo aika panna asianmukaisesti täytäntöön Euroopan talouden kilpailukykyä ja innovaatioita kannustava Lissabonin strategia.
<P>
Pystyykö puheenjohtajavaltio tähän? Siitä on nyt kysymys. Eurooppalaisen keskustelun muuttuessa yhä idealistisemmaksi ja polaroituneeksi monet kääntävät sille selkänsä, kuten äskettäiset vaalit osoittivat. Sosialistihallitusten politiikka on tyrehdyttänyt talouskasvun ja hukuttanut meidät ja elintärkeät yrityksemme kalliisiin sääntelykehyksiin.
<P>
Euroopan ulkopuolella maailmantalous ei anna meille armoa, eikä meidän pidä sitä odottaakaan. Heikkouttamme käytetään hyväksi, ja sen seurauksena kansalaiset kärsivät. Väestötieteellinen aikapommi on räjähtämäisillään, kun yhä useammista ihmisistä tulee liian pian tuottamattomia. Järjetön ikäsyrjintä riistää kokemuksen ja asiantuntemuksen usein juuri sieltä, missä sitä eniten tarvitaan, ja juuri silloin, kun sitä eniten tarvitaan.
<P>
Meidän kaikkien on vastattava tilanteeseen suoraan ja välittömästi. Meidän on elvytettävä talouksiamme, leikattava valtion menoja, poistettava turhaa sääntelyä, saatettava yhtenäismarkkinat päätökseen ja kannustettava innovaatioita erityisesti teollisuudessa. Meidän on ennen kaikkea osoitettava kansalaisille, että Eurooppa toimii suotuisasti: se tukee kansalaisia heitä tukahduttamatta, antaa heille vapauden parantaa elämänsä ja läheistensä elämän laatua sekä toteuttaa kansalaisten keskipitkän ja pitkän aikavälin toiveet. Tämä on ensisijainen tehtävämme, ja meidän on täytettävä se.
<P>
Toivotan puheenjohtajavaltiolle kaikkea hyvää. 
<SPEAKER ID="78" LANGUAGE="NL" NAME="Balkenende," AFFILIATION="neuvoston puheenjohtaja">
<P>
   . Arvoisa puhemies, haluaisin jälleen kerran aloittaa osoittamalla kiitokseni ja arvostukseni komission puheenjohtajalle Prodille ja hänen komissionsa jäsenille. Huomautitte aivan oikein, että parin viime vuoden aikana on saatu aikaan paljon: euro, laajentuminen ja uusi perustuslakisopimus, ja tässä komissiolla on ollut keskeinen osuus. Suuret kiitokset tästä kaikesta. Odotan innokkaana kanssanne tehtävää yhteistyötä, joka jatkuu kunnes uusi komissio astuu virkaan. Kuulitte arvostuksen sanoja esimerkiksi jäsen Poetteringilta, joka ehdottaa, että teidät asetettaisiin Eurooppa-neuvoston ryhmäkuvissa keskeisemmälle paikalle – ja samaa ehdotettiin myös Euroopan parlamentin puhemiehen osalta. Mielestäni tätä olisi hyvä tutkia vielä tarkemmin. Haluaisin myös kiittää puhujia puheenvuoroista. Kiitokset puheenjohtajavaltio Alankomaille osoittamasta tuesta mutta kiitos myös kriittisistä huomautuksistanne.
<P>
Aiemmassa puheenvuorossani totesin, ettei kritiikki ole lainkaan huono asia vaan keskeinen osa demokratiaa. Välinpitämättömyys on paljon pahempaa. Tänään en ole havainnut välinpitämättömyyttä, mikä tarkoittaa sitä, että olemme kaikki täällä tänään sitoutuneet samaan asiaan, ja kiitän siitä teitä sydämeni pohjasta. Jäsen Watson kertoi meille, että puheenjohtajakausi on tosiaankin lyhyt – itse asiassa kolme ja puoli kuukautta – osaksi kesätauon vuoksi. Tämän vuoksi meidän on työskenneltävä puheenjohtajakaudellamme tehokkaasti, mikä tarkoittaa tietenkin myös sitä, että teemme mielellämme yhteistyötä kanssanne esimerkiksi lainsäädäntäprosessin edistämiseksi. Haluaisin myös vedota teihin Eurooppa-asioista vastaavan ministerin puolesta, jotta tekisitte mahdollisimman paljon yhteisyötä lainsäädäntäprosessissa.
<P>
Totesitte, että aikaa on vain hiukan alle kymmenen minuuttia. Puhujia on ollut 26, mikä tekisi näin ollen noin 23 sekuntia kutakin puhujaa kohden. Mielestäni on parempi ratkaisu yhdistää aiheita jonkin verran, ja haluaisin tehdä tämän viittaamalla kolmeen aiheeseen, jotka tekin mainitsitte. Mielestäni Euroopan tulevaisuuden kannalta voidaan erottaa kolme tärkeää seikkaa. Ensiksi uskottavuus ja reilu peli, toiseksi kaukonäköisyys ja kolmanneksi ajan löytäminen kansalaisten Euroopalle.
<P>
Ensiksi pari sanaa uskottavuudesta ja reilusta pelistä: käsitelkäämme ensi Kööpenhaminan kriteerejä. Jos kriteerit on määritelty, niihin on suhtauduttava vakavasti. Tämä pätee Romanian kaltaisiin maihin. Olen puhunut pääministeri Nastaselle tästä. Pallo on heillä, ja heidän on muutettava lainsäädäntöään ja muita käytäntöjä. Samaa uskottavuutta ja reilua peliä on vaadittava myös Turkin kanssa käytävissä keskusteluissa. Olen kuunnellut teitä tarkoin. Euroopan parlamentissa on esitetty erilaisia näkemyksiä, mutta tällä hetkellä haluaisin kehottaa kaikkia pyrkimään johdonmukaiseen päätöksentekoon ja menettelyyn. Täällä on mainittu sopimusten sitovuutta koskeva -periaate, jossa on kyse nimenomaan rehellisestä prosessista, jossa kriteerien täyttymistä seurataan tiukasti mutta jossa ei kuitenkaan muuteta sääntöjä kesken pelin. Tämä tarkoittaa lisäksi, että panemme tarkoin merkille Euroopan komission havainnot, jotka esitetään lokakuun lopulla julkaistavassa Turkkia koskevassa kertomuksessa, joka vaikuttaa myös joulukuussa tehtävään päätökseen. Puheenjohtajavaltio Alankomaat pyrkii työstämään sellaisen päätöksen, josta voidaan muutaman vuoden kuluttua sanoa: se oli pitävä ja oikea päätös.
<P>
Uskottavuudesta ja reilusta pelistä puhuttaessa on paikallaan sanoa muutama sana myös vakaussopimuksesta. Monet teistä puhuivat myös siitä. Puheenjohtajavaltion näkemyksen mukaan vakaussopimuksessa ei ole kyse ainoastaan muutamasta kriteeristä vaan tavoitteista, joihin sopimuksen avulla on tarkoitus päästä. Olen esimerkiksi kuullut puhuttavan tulevien eläkkeiden luotettavasta rahoituksesta. On tärkeää palauttaa mieliin vakaussopimuksen taustalla olevat tavoitteet, ja osittain tästä syystä hiljattain laadittuun perustuslakisopimukseen on lisätty vakaussopimusta koskeva julistus, jossa jälleen kerran vahvistetaan, että vakaussopimus on sääntöihin perustuva järjestelmä ja että meidän on myös otettava nämä kriteerit vakavasti. Keskustelu toki jatkuu, komissio työstää sopimusta, myös me keskustelemme siitä lisää Ecofin-neuvostossa, ja epäilemättä keskustelu jatkuu täällä parlamentissakin. Euroopan uskottavuuden kannalta on tietenkin tärkeää, että suhtaudumme näihin kriteereihin vakavasti.
<P>
Kolmas asia koskee Euroopan perustuslakisopimuksen ratifiointia. Monet teistä puhuivat tulevista kansanäänestyksistä ja keskusteluista. Tarkastelen ensiksi sitä, mitä jäsen Blokland sanoi. Hän sanoi: emmekö olekin ajaneet uuden perustuslain ohi? Mielestäni emme voi ajaa sen ohi, koska mitään sellaisia päätöksiä ei tehdä, joiden oikeusperusta olisi perustuslaissa. Tämä tarkoittaa sitä, ettei sitä voida ohittaa ratifiointiprosessin noudattamisen vuoksi. Toisaalta voimme nähdä, että 25 maan hallitukset ovat asettuneet tukemaan perustuslakia, ja se allekirjoitetaan Roomassa 29. lokakuuta. Sekin on poliittinen tosiseikka; meidän on otettava suunnittelussamme huomioon perustuslakiin sisältyvät kunnianhimoiset tavoitteet. Tämä pätee esimerkiksi keskusteluun asiakirjojen julkisuudesta, josta jäsen Buitenweg puhui. On tietenkin totta, että asiat ratkeavat, kun uusi sopimus saadaan käyttöön, mutta voimme– jo ennen sitä – nähdä, mitä meidän pitäisi kyetä tekemään. Jonkin verran keskustelua on käyty myös siitä, pitäisikö kansaäänestykset järjestää samana päivänä. Tämä toive on lisäksi minusta ymmärrettävä. Tämän näkemyksen on säännöllisesti tuonut esiin myös Itävalta. Huomauttaisin kuitenkin, että jäsenvaltioiden valtiosääntöperinteet poikkeavat toisistaan. Kansanäänestyksellä ei ole kaikissa jäsenvaltioissa samaa asemaa. Tämäkin, siis yksinkertaisesti valtiosääntöperinteiden erilaisuus, on yksi syy siihen, miksi mielestäni ei ole mahdollista järjestää kaikkea samana päivänä.
<P>
Toisaalta on tärkeää, että meillä on aikaa koordinointiin sekä asianmukaiseen keskusteluun, ja myös tästä asiasta käydään keskustelua EU:n politiikkoja tukevan riskinarvioinnin (RASEP) yhteydessä.
<P>
Sanon vielä uskottavuuden ja reilun pelin yhteydessä muutaman sanan rahoitusnäkymistä. Me kaikki tiedämme, että kyseessä on arka aihe, jossa mielipide-erot ovat suuria. Aiemmin on viitattu 1 prosentin kaavaan. En ole täällä Alankomaiden pääministerinä. Olen täällä Eurooppa-neuvoston puheenjohtajana, joka vastaa reilusta menettelystä, jossa vaihdetaan erilaisia näkemyksiä. Avoimuuden ja läpinäkyvyyden on oltava tämän menettelyn tunnusmerkkejä. Tunnusomaisena piirteenä on oltava myös hyvät suhteet parlamenttiin. Tiedän, että arvostatte parlamentin tiivistä osallistumista. Puheenjohtajavaltion ja Euroopan parlamentin välisestä yhteydenpidosta sovittiin sovittelumenettelyssä 16. heinäkuuta. Mielestäni tarvitsemme rehellistä keskustelua menneisyydestä ja ensisijaisista tavoitteista, siitä, miten Euroopassa voitaisiin tehdä asiat toisin, ja mielestäni meidän pitäisi pitää mielessämme myös flanderilainen sananlasku, jossa pihistetään pienistä asioista mutta tuhlataan suurissa. Olen kuunnellut teitä tarkoin. Toisaalta meidän on myös aina huolehdittava siitä, että käytämme varoja parhaan kykymme mukaan, että olemme tehokkaita ja että myös mietimme, miten voisimme joissakin tapauksissa saada samalla rahalla aikaan enemmän. Kaikilla näillä tekijöillä on oltava sijansa rehellisessä ja avoimessa keskustelussa.
<P>
Siirryn nyt toiseen sanomaani: kaukonäköisyyteen. Puhun tästä siksi, että havaitsin selkeästi puheenvuoroistanne seuraavan viestin: "antakaamme aikaa 2000-luvun Euroopalle, aikaa tulevaisuudelle". Monet puhuivat Euroopan talouden merkityksestä ja talousrakenteen lujittamisesta, ja tässä yhteydessä te pyysitte kiinnittämään paljon huomiota Lissabonin prosessiin. Jäsen In 't Veld esimerkiksi otti sen esiin hyvinkin varmoin sanakääntein. On hyvä todeta jälleen kerran, että Lissabonin prosessissa on oltava kolme tekijää: kyse on kasvusta sekä teknologian, tietämyksen ja innovoinnin lujittamisesta. Toiseksi prosessissa on kyse sosiaalisesta yhteenkuuluvuudesta, josta jäsenet Wurtz, Poettering, Schulz ja muut puhuivat. Olen jo miltei väitellyt aiheesta arvoisan maanmieheni, jäsen van den Bergin kanssa, joka esitti useita kriittisiä huomioita. Sen jälkeen kun jäsen Schulz oli jo pyytänyt lisää aikaa sosiaaliselle yhteenkuuluvuudelle, te kysyitte jälleen, miten se sopii Lissabonin strategiaan.
<P>
Haluaisin muistuttaa teitä Kokin raportista, Wim Kokin johtaman työllisyystyöryhmän "työtä, työtä, työtä" -raportista. Mielestäni raportissa luodaan hyvä yhteys Euroopan dynaamisuuden ja sosiaalisen sisällön välille, ja valmistautuessani täällä käytäviin keskusteluihin ja työskentelyymme olen tällä viikolla jo keskustellut Euroopan ammattiliittojen edustajien kanssa. Kysyin niiltä, voivatko he kannattaa Kokin ensimmäistä raporttia, työllisyystyöryhmän raporttia, ja sain Euroopan ammatillisen yhteisjärjestön pääsihteeriltä myönteisen vastauksen. Minusta näyttää siltä, että voisimme tämän raportin sisällön avulla päästä pitkälle.
<P>
Kolmas sanomani koskee kestävyyttä. Aiemmin viittasin siihen, että ympäristöstä on tärkeää pitää huolta. Tämäkin on osa Lissabonin strategiaa ja hyvä jäsen van den Berg, jos puhumme talouden lujittamisesta, siihen kuuluu myös hallinnollisen taakaan keventäminen. Me kaikki tiedämme, ettei yritystenkään ole aina helppoa olla innovatiivisia ja menestyviä. Hallinnollista taakkaa voisi siis olla varsin hyvä tarkastella. Odotan innokkaana hyvää keskustelua kanssanne tästä hyvin tärkeästä aiheesta, koska me voimme puhua perustamissopimuksesta ja kansalaisista, mutta kansalaisten eduksi koituu nimenomaan se, että Euroopassa on enemmän työpaikkoja, että lapsille ja lapsenlapsille on mahdollisuuksia ja että 30 tai 40 vuoden kuluttua Euroopalla on edelleen vahva kansainvälinen asema. Kyse on nimenomaan kasvun, sosiaalisen yhteenkuuluvuuden ja kestävyyden yhdistelmästä.
<P>
Toinen näkökohta Euroopan suuntautumisessa kohti tulevaisuutta koskee oikeus- ja sisäasioiden neuvoston ohjelmaa, johon kuuluu eurooppalaisen oikeusvaltion tukeminen sekä turvallisuuden torjuminen ja terrorismin torjunta. Jäsen Schulz pyysi aivan oikein varmistamaan, että toimielimet ovat kunnossa. Tässä yhteydessä viittasitte erityisesti Europolin johtajaan. Viime maanantaina menettely päätettiin aloittaa uudelleen, ja nimenomaan mainitsemienne perusteiden tähden kaikki jäsenvaltiot ovat sitoutuneet siihen, että uusi johtaja nimitetään Alankomaiden puheenjohtajakauden aikana. Olette täysin oikeassa siinä, että toimielinten on oltava kunnossa, jotta turvallisuus voidaan varmistaa.
<P>
Oikeus- ja sisäasioiden neuvoston ohjelmassa on tietysti kyse paljon muistakin asioista. Tampereen prosessille on saatava jatkoa. Meidän on esimerkiksi varmistettava, että keskustelua turvapaikka-asioista ja maahanmuutosta saadaan vietyä eteenpäin. Täällä on kyselty, eikö meillä pitäisi olla enemmän määräenemmistöpäätöksiä, ja mielestäni on hyvä todeta uudelleen, että yleinen suuntaus on toki lisätä määräenemmistöpäätöksiä. Olemme kuitenkin luonnollisesti riippuvaisia jäsenvaltioista, ja kun liikkumavaraa saadaan enemmän, tästäkin alasta tulee helpompi. Olen kuunnellut tarkkaavaisesti teitä ja esimerkiksi jäsen Buitenwegia, joka suhtautuu kriittisesti turvapaikkadirektiiviin. Olemme tietoisia näkemyksestänne, jonka olette täällä jälleen kerran tuonut esiin hyvin selväpiirteisesti. Nyt keskeistä on se, että saadaan direktiivi, jolla varmistetaan turvapaikanhakijoiden oikeus todellisiin oikeussuojakeinoihin. Lisäksi kysymys siitä, onko muutoksenhaulla säännönmukaisesti oltava lykkäävä vaikutus, on jätetty jäsenvaltioiden vastuulle, kuten tiedätte. Miten se on mahdollista, koska oikeusjärjestelmät ovat hyvin erilaisia? Juuri tämän vuoksi kyseinen muotoilu valittiin. Mikäli taas muutoksenhaun säännönmukaiset lykkäävät vaikutukset eivät missään tapauksessa tule kysymykseen, direktiivissä vaaditaan, että jäsenvaltiot määrittelevät, milloin turvapaikanhakija voi pyytää lykkäystä. Siitä, onko mahdollista ensin karkottaa turvapaikanhakijat ja antaa heille vasta sen jälkeen mahdollisuus hakea muutosta, sanoisin seuraavaa: direktiivissä todetaan, että kaikkien säännösten on oltava yhdenmukaisia kansainvälisen oikeuden kanssa, myös Euroopan ihmisoikeussopimuksen kanssa. Sopimuksen vaatimuksia ja yhteisöjen tuomioistuimen oikeuskäytäntöön perustuvia vaatimuksia on siis noudatettava.
<P>
Tämän lisäksi on hyvä tuoda esiin toinen asia, joka koskee oikeusvaltiota. Jäsen Schulz on tässä yhteydessä viitannut Guantanamo Bayhin. Olette kiinnostuneita aiheesta aivan perustellusti. Euroopan unioni on ilmaissut jatkuvasti huolensa Guantanamo Bayn tilanteesta ja vedonnut useissa tilanteissa ja monissa eri yhteyksissä Yhdysvaltoihin sen puolesta, että vankien kohtelussa noudatettaisiin Geneven yleissopimuksen vaatimuksia ja ihmisoikeuksia. Juuri viime viikolla Euroopan unioni ja Yhdysvallat kävivät virallisia keskusteluja, joissa Yhdysvallat selvitti Yhdysvaltain korkeimman oikeuden uusimpien tuomioiden mukaisen sotilastuomioistuimen perustamista. EU:n edustajat kertoivat eurooppalaisten huolista, jotka koskivat esimerkiksi sitä, että on syntymässä uusi vankiluokka, niin kutsuttujen ulkomaisten taistelijoiden vankiluokka. Tiedätte tämän. Puheenjohtajavaltio Alankomaat pyrkii kiinnittämään huomion huoliin, jotka koskevat Guantanamo Bayn vankien asemaa ja kohtelua.
<P>
Käsittelen vielä lopuksi kansalaisten Eurooppaa, kuten olette asian selkeästi ilmaisseet. Miten kansalaiset kokevat Euroopan? Mitä Eurooppa merkitsee kansalaisten hyvinvoinnille ja vauraudelle? Erotan tässä asiassa kaksi näkemystä. Toisen mukaan meidän ei pidä luottaa kansalaisiin euroskeptisyyden vuoksi. Onko esimerkiksi Lissabonin strategialla riittävää kannatusta kansalaisten keskuudessa? Tämä on toinen, kriittinen näkemys asiasta. Toiset sen sijaan kannattavat vahvaa ja toimintakykyistä unionia. Jäsen Eurlingin puheenvuoro oli selkeä esimerkki tästä. Haluaisin korostaa hänen sanojaan. Jos me nimittäin haluamme, että Eurooppa merkitsee kansalaisille jotakin, meidän on edistyttävä turvallisuuden, turvapaikka-asioiden ja talousasioiden alalla. Ne ovat aiheita, joihin on suhtauduttava päättäväisesti, ja uskon, että kansalaisten luottamus voitetaan sitten, kun Eurooppa on elinvoimainen, toimii vaikutusvaltaisesti ja vaikuttaa kansalaisia koskeviin asioihin. Siitä tässä on kyse.
<P>
Jäsen Poetteringin puheessa minuun vetosi se, kun hän sanoi, että meillä on oltava aikaa myös psykologiselle ulottuvuudelle, koska nyt meillä on 25 jäsenvaltion Euroopan unioni, ja jäsenvaltioiden ja ihmisten on voitava samastua uuteen unioniin. On hyvä tuoda tämä psykologinen puoli esiin aina toisinaan, koska olemme tottuneet puhumaan siitä, mitkä ovat Euroopan unionin kustannukset kullekin, mitä Euroopan unionin tekee kunkin hyväksi ja miten talousasiat ovat. Meidän on kuitenkin varattava aikaa myös sen miettimiseen, mikä tekee meistä eurooppalaisia. Mikä on koko eurooppalaisuuden puoli? Mitkä Euroopan arvot sitovat meitä? Meillä on usein aivan liian vähän aikaa tälle asialle. Huomasin laajentumisen aattona vuonna 2002 tietynlaista innostusta siitä, että Eurooppa yhdentyy jälleen, ja jälkeenpäin puhuimme maailmanlaajuisesti Irakista ja vaikeista kysymyksistä. Meidän on kuitenkin varmistuttava siitä, että kansalaiset ovat innostuneita Euroopan unionista ja ettei Euroopan unioni ole vain jokin etäinen Brysselin ja Strasbourgin byrokraateille tai meille itsellemme kuuluva asia, vaan että Euroopan unioni elää ihmisten mielissä ja sydämissä. Mielestäni tämä on yleinen asenne myös Euroopan arvoista puhuttaessa. Meidän on tehtävä aloite tässä asiassa. Kyse on vapaudesta, solidaarisuudesta ja kunnioituksesta.
<P>
Omistaudutte 2000-luvun arvoyhteisölle. Euroopan neuvoston puheenjohtajana tiedän hyvin, että voimme onnistua terrorismin torjunnan kehittämisessä, Lissabonin strategian tehokkaassa täytäntöönpanossa, Tampereen prosessin jatkossa ja kaikissa muissa asioissa vain, jos teemme tiivistä yhteistyötä parlamenttinne, Euroopan parlamentin, Euroopan komission ja Eurooppa-neuvoston kesken. Siksi olen niin ilahtunut puheenvuoroista, joita olette pitäneet tänä aamuna ja iltapäivänä, ja yhtälailla tuestanne kuin kriittistä huomioistanne. Kuuntelin tarkkaan kriittisiä ja tutkistelevia huomioitanne. Otamme ne puheenjohtajakaudellamme huomioon. Emme keskustele vain keskustelun vuoksi tai siksi, että olemme yksinkertaisesti poliitikkoja. Teemme kaiken kansalaisten etua ajatellen. Tästä on kyse, ja tälle omistaudumme.
<SPEAKER ID="79" LANGUAGE="IT" NAME="Prodi, Romano," AFFILIATION="komission puheenjohtaja">
<P>
     Arvoisa puheenjohtaja, esitän vain nopeasti kiitokseni, jotteivät arvoisat parlamentin jäsenet kuole nälkään.
<P>
Kiitän pääministeri Balkenendea hänen puheenvuorostaan, vastauksistaan ja ennen kaikkea yhteistyöstä, jonka merkeissä puolivuotiskausi on käynnistynyt. Aloitimme työmme yhdessä, ja olemme tavoitteista täysin samaa mieltä.
<P>
Haluan vain antaa kaksi suositusta. Ensinnäkin puhuessamme rahoitusnäkymistä meidän olisi todellakin hyvä pitää mielessä, että komissio on nähnyt valtavasti vaivaa asettaakseen käyttöön vähimmäisresurssit, jotka tarvitaan jäsenvaltioiden itselleen asettamien tavoitteiden saavuttamiseksi, ja käyttääkseen nämä resurssit mahdollisimman tehokkaasti. Toiseksi komissio on kiinnittänyt paljon huomiota kulttuurien väliseen vuoropuheluun. Komissio on sitoutunut näinä vuosina tavoitteeseen lujasti ja onnistunut perustamaan kulttuurien välistä vuoropuhelua edistävän Euro–Välimeri-säätiön, joka aloittaa toimintansa Alankomaiden puheenjohtajakaudella. Pyydän teitä ottamaan käyttöön tämän välineen, hyödyntämään sitä ja toimimaan siten, että siitä todellakin tulee tarvitsemamme aktiivisen vuoropuhelun foorumi.
<SPEAKER ID="80" LANGUAGE="" NAME="Puhemies." AFFILIATION="(Istunto keskeytettiin klo 14.00 ja sitä jatkettiin klo 15.10.)">
<P>
   Keskustelu on päättynyt.
<SPEAKER ID="81" LANGUAGE="EL" NAME="Georgios Toussas (GUE/NGL )," AFFILIATION="kirjallinen">
<P>
   . – Puheenjohtajavaltio Alankomaiden työohjelmastaan esittämät lausumat ovat provokaatio Euroopan unionin työntekijöitä ja kansalaisia kohtaan.
<P>
Pääomavaltaisten saneerausjärjestelyjen entistä nopeampi ja tehokkaampi tukeminen, työmarkkinoiden ja työaikojen muutokset, julkisten palvelujen yksityistämisen jatkaminen, eläkkeiden uusiin vähennyksiin ja sosiaaliturvan kaventamiseen tähtäävä painostus sekä Lissabonin strategian ja ylipäätään ruohonjuuritasosta piittaamattoman politiikan korostaminen osoittavat jälleen kerran, että EU on olemassa vain suuryrityksiä varten.
<P>
Tampereen strategian muovaaminen ja sellaisten ruohonjuuritason liikkeitä torjuvien uusien toimenpiteiden tukeminen, jotka loukkaavat räikeästi yksilönvapauksia ja sosiaalisia vapauksia, kuten työntekijöistä ylläpidettävät henkilötiedot, kaiken televiestinnän valvonta, tietojen luovuttaminen Yhdysvalloille sekä syyttäjä- ja tiedusteluviranomaisten valtuuksien lujittaminen terrorismin torjunnan verukkeella synnyttävät kaikki voimakkaan vastalauseen työntekijöiden ja oikeusviranomaisten keskuudessa.
<P>
Euroopan palkka-armeijan vahvistaminen, sen tätä nykyä vakiinnutettu läsnäolo Balkanilla, suoran toiminnan yksikköjen perustaminen sekä EU:n ja Yhdysvaltojen harjoittama uuden maailmanjärjestyksen ja imperialististen etujen yhdenmukaistettu puolustus ovat ristiriidassa rauhaa ja sosiaalista edistystä tahtovien kansalaisten pyrkimysten kanssa.
<P>
Kreikan kommunistista puoluetta edustavat Euroopan parlamentin jäsenet tuomitsevat tämän politiikan ja asettuvat tukemaan ruohonjuuritason liikettä sen taistelussa näitä toimenpiteitä vastaan.
<SPEAKER ID="82" LANGUAGE="" NAME="" AFFILIATION="puhemies">
<P>
(1) 
<SPEAKER ID="83" LANGUAGE="EN" NAME="Bradbourn (PPE-DE )." AFFILIATION="(Suosionosoituksia)">
<P>
    Arvoisa puhemies, tunnen sympatiaa teitä kohtaan, sillä oletan teidänkin ajankohdan vuoksi kokeneen saman ongelman kuin minä ja useat kollegani pyrkiessämme tämän iltapäivän äänestykseen. Voisitteko yrittää saada henkilökuntaa tekemään jotain rakennuksen hisseille? Odotimme kollegojen kanssa kymmenen minuuttia hissiä päästäksemme alas tähän kerrokseen.
<P>
Kun kyseessä on äänestys ja menettely on tavanomainen, kymmenen minuuttia voi merkitä myöhästymistä äänestyksestä. Tulimme heti, kun kellon soitto ilmoitti äänestyksestä. Voisitteko tehdä jotakin, jotta voisimme rajoittaa päähisseihin pääsyn vain jäsenille äänestyksien ajaksi? Ongelma vaikuttaa piilevän tässä. 
<SPEAKER ID="84" LANGUAGE="" NAME="Puhemies." AFFILIATION="">
<P>
   Panemme merkille huomautuksenne ja pyrimme ratkaisemaan kaikki tekniset ongelmat, jotka hankaloittavat parlamenttimme toimintaa. 
<SPEAKER ID="85" LANGUAGE="DE" NAME="Poettering (PPE-DE )." AFFILIATION="">
<P>
   – Arvoisa puhemies, hyvät kollegat, on mielestäni tärkeää tuoda esiin, että ryhmällämme on kaksi ehdokasta kvestorinvirkaan: jäsen James Nicholson ja jäsen Godelieve Quisthoudt-Rowohl. Muilla hakijoilla ei ole puheenjohtajiston eikä myöskään puolueen puheenjohtajan tukea. 
<SPEAKER ID="86" LANGUAGE="" NAME="Puhemies." AFFILIATION="">
<P>
   Tämä merkitään pöytäkirjaan. 
<SPEAKER ID="87" LANGUAGE="" NAME="Puhemies." AFFILIATION="(Seuraavat jäsenet valittiin perättäisissä äänestyksissä Euroopan parlamentin kvestoreiksi:">
<P>
   Esityslistan mukaisesti äänestämme nyt kvestoreista, sillä tätä äänestystä ei ollut mahdollista toimitaaa ennen keskipäivän taukoa.
<P>
Toistan ehdokasluettelon:
<P>
PPE-DE-ryhmästä James Nicholson ja Godelieve Quisthoudt-Rowohl,
<P>
PSE-ryhmästä Mia De Vits ja Genowefa Grabowska,
<P>
ELDR-ryhmästä Anneli Jäätteenmäki ja
<P>
46 jäsenen esittämänä Astrid Lulling.
<P>
Koska ehdokkaita on enemmän kuin täytettäviä paikkoja, työjärjestyksen mukaisesti äänestys toimitetaan salaisessa äänestyksessä. Vaali toimitetaan varapuhemiesten vaaliin sovellettavien sääntöjen mukaisesti koneäänestyksenä.
<P>
 (1)
<SPEAKER ID="88" LANGUAGE="" NAME="" AFFILIATION="Päätös valiokuntien jäsenten lukumäärästä"/>
<SPEAKER ID="89" LANGUAGE="" NAME="Puhemies." AFFILIATION="">
<P>
   Esityslistalla on seuraavana komission puheenjohtajaehdokkaan lausuma. 
<SPEAKER ID="90" LANGUAGE="ES" NAME="Barroso," AFFILIATION="komission puheenjohtajaehdokas">
<P>
   . Arvoisa puhemies, rakas José, onnittelen lämpimästi valinnastanne. Toivon teille ja johtamallenne toimielimelle menestystä. 
<SPEAKER ID="91" LANGUAGE="PT" NAME="" AFFILIATION=".">
<P>
 Arvoisa puhemies, arvoisat parlamentin jäsenet, tunnen etuoikeudeksi saada esiintyä laajentuneen Euroopan unionin ensimmäisen demokraattisesti valitun parlamentin edessä. Edustatte 450:tä miljoonaa eurooppalaista. Parlamentti symbolisoi vapauden ja demokratian renessanssia, joka leviää kaikkialle maanosassamme aina Välimereltä Itämerelle. Pyrkimyksemme on ennen kokematon: muokata demokraattisesti niin erilaisten ja perinteiltään rikkaiden Euroopan kansakuntien unioni. Olemme erilaisuudessamme yhdistyneitä – kansallinen, alueellinen, kulttuurinen, kielellinen ja poliittinen perintömme on erilainen. Olemme suunnitelleet uutta ja yhdenmukaista yhteistyötapaa yli 50 vuoden ajan. Olemme yhdistäneet suvereniteettimme vastataksemme yhteisiin haasteisiin. Olemme osoittaneet, että kansallisvaltiot ovat voimakkaampia toimiessamme yhdessä aloilla, joilla Eurooppa saa aikaan parhaita tuloksia. Älkäämme koskaan aliarvioiko tätä suurta eurooppalaista saavutusta. Näkemyksemme yhdentymisestä toimii esimerkkinä muille alueille. Jean Monnet'n sanoin: "Yhteisö on vain välivaihe huomisen maailman järjestämisessä"
<P>
Ensimmäinen toukokuuta toteutui mittasuhteiltaan historiallinen tapahtuma, kun yhteisöön liittyi kymmenen uutta jäsenvaltiota. Nyt meidän on toimittava yhdessä sen varmistamiseksi, että uudelleen yhdistynyt Eurooppa on menestys, maanosamme vaurauden, yhteisvastuullisuuden ja turvallisuuden takaamiseksi. Olen kotoisin pienestä valtiosta, joka on kokenut siirtymisen diktatuurista demokratiaan; maanosamme laitamilla sijaitsevasta valtiosta, joka sydämestään kuitenkin kuuluu Euroopan ytimeen. Kannatan perusarvoja, joihin unioni perustuu: vapautta, ihmisoikeuksien kunnioittamista, oikeusvaltiota, yhtäläisiä mahdollisuuksia, yhteisvastuullisuutta sekä sosiaalista oikeudenmukaisuutta. Arvoni ja kokemukseni auttavat minua rakentamaan siltoja unioniin, jos kannatatte valintaani. Uskoakseni juuri tämän vuoksi Eurooppa-neuvosto tuki minua yksimielisesti. Olen tietoinen siitä, että yksi komission puheenjohtajan pääasiallisista tehtävistä on huolehtia Euroopan tarvitsemasta dynaamisesta yksimielisyydestä. Unionimme tarvitsee enemmän kuin koskaan voimakasta ja itsenäistä komissiota. Vain näin voimme saada aikaan tuloksia, jotka koituvat konkreettisiksi eduiksi kansalaisille. 
<SPEAKER ID="92" LANGUAGE="EN" NAME="" AFFILIATION="">
<P>
Tämä usko ja vakaumus saivat minut esittämään haasteen tänään. Haluaisin meidän yhdessä jäsenvaltioiden, työmarkkinaosapuolten ja koko unionin yritysten ja kansalaisten kanssa rakentavan eurooppalaista kumppanuutta – kumppanuutta, joka ajaisi vaurautta, yhteisvastuullisuutta ja turvallisuutta maanosaamme. Meidän on rakennettava Eurooppaamme yhdessä. Sanojen on muututtava teoiksi. Meidän on ajettava unionin asiaa päivittäin, ja paras perustelumme ovat tulokset.
<P>
Meidän on näytettävä kansalaisille, että Eurooppa pystyy tehokkaasti ja avoimesti toimimaan lupaustensa mukaisesti. Meidän on kuitenkin myös otettava huomioon, millä tasolla asiat ovat parhaiten toteutettavissa: Euroopan tasolla, kansallisella tai alueellisella tasolla noudattaen täysimääräisesti toissijaisuusperiaatetta. Meidän on tehtävä työmme hyvin. Tämä merkitsee, että meidän on keskityttävä kansalaisille tärkeimpiin kysymyksiin.
<P>
Eurooppalaista kumppanuutta rakentaessamme meidän on tunnustettava, että joidenkin harvojen euroskeptisyys ei ole suurin haasteemme, mutta monien tuntema euroapatia on. Meidän on kuultava viime kuun parlamenttivaaleissa äänestäneiden kantaa, mutta meidän on kuultava myös niiden kansalaisten hiljaisuutta, jotka jostain syystä päättivät jättää äänestämättä. Tavoitteitamme ovat vauraus, yhteisvastuullisuus ja turvallisuus, ja meidän on saatava aikaan konkreettisia tuloksia: euro, rahatalouden vakaus ja investoinnit, kasvua ruokkivat yhtenäismarkkinat, kilpailu ja työpaikat, ainutlaatuinen sosiaalinen malli, joka suojelee yhteiskuntamme heikoimpia ja auttaa ihmisiä mukautumaan muuttuviin olosuhteisiin, laadukkaat julkiset palvelut, joihin kaikilla on varaa, kestävä lähestymistapa ympäristöön ja – kenties tärkeimpänä – rauha ja vakaus alueellamme ja sen ulkopuolella.
<P>
Teimme viime kuussa viimeiset muutoksemme perustuslakisopimukseen. Myös tämä on eurooppalainen käytäntö: esittää näkemyksensä ja mukautua muutoksiin. Perustuslakisopimus vahvistaa ja yksinkertaistaa unionia, se lujittaa demokraattista perustaamme laajentamalla parlamentin toimivaltaa ja etsimällä innovatiivisia tapoja antaa kansallisille parlamenteille ja Euroopan kansalaille mahdollisuus saada äänensä paremmin kuuluville. Se lisää tehokkuutta toimiimme aloilla, joilla tarvitaan yhteisiä toimia. Se on suuri haaste.
<P>
Nyt haasteena on sopimuksen ratifiointi. Hetki on ratkaiseva, ja se johtaa laajaan keskusteluun siitä, minkälaisen Euroopan kansalaiset haluavat. Uudella komissiolla, tällä parlamentilla ja jäsenvaltioilla on oltava vastauksia valmiina. Meidän on puolustettava Eurooppaa, ja kyseessä on valtava haaste viestinnän kannalta. Voittaaksemme väittelyssä meidän on vältettävä byrokraattista ja teknokraattista lähestymistapaa ja osoitettava pikemminkin poliittista johtotaitoa ja poliittista rohkeutta.
<P>
Ehdottamani kumppanuuden on näin ollen vastattava kansalaisten huoliin. Nyt ei ole oikea aika esittää yksityiskohtaista ohjelmaa. Jos saan teidän tukenne, haluan ensin keskustella toimitapoja koskevista ajatuksista komissiossa kollegiaalisesti, sitten teidän kanssanne ja neuvoston kanssa. Uudessa perustuslakisopimuksessa jo määrätään, että meidän on yhdistettävä tavoitteemme. Jos ehdotukset vahvistetaan, esittelen teille ja neuvostolle vuoden 2005 alussa ehdotukset yleisistä strategisista tavoitteista, jotka ohjaavat työtämme eteenpäin tulevina vuosina. Tämän vaurautta, yhteisvastuuta ja turvallisuutta koskevan asialistan on käsiteltävä kansojemme tämän hetken kiireellisimpiä haasteita.
<P>
Eurooppa ja maailma muuttuvat, ja meidän on muututtava niiden mukana. Tarvitaan uudistuksia. Jos haluamme Euroopan toimivan, meidän on annettava ihmisille työtä. Työllisyys lisääntyy kuitenkin vain, jos luomme oikeanlaisen yritysympäristön, ja samaan aikaan meidän on investoitava entistä enemmän taitoihin ja koulutukseen. Meidän on asetettava kasvu keskeiseen asemaan. Sosiaaliset tavoitteemme saavat kantavuutta taloudellisesta menestyksestä. Hyvinvoinnin luominen on avain sosiaalisen yhteisvastuun ja kestävän kehityksen malliimme. Se on keskiössä myös Lissabonin toimintasuunnitelmassa. Yrittäjyys ja innovaatiot on valjastettava paremman elämän laadun luomiseen. Emme saa koskaan unohtaa, että talouden on palveltava ihmisiä eikä päinvastoin. Tämän mukaisesti meidän on tulkittava myös vakaus- ja kasvusopimusta. Tämä merkitsee, että on varmistettava joustavuus, jota tarvitaan kasvun ja työllisyyden tiellä, samalla kun säilytetään valuutan vakaus.
<P>
Meidän on vastattava myös globalisaation haasteisiin. Tämä tarkoittaa rohkeata kilpailua avoimilla maailmanlaajuisilla markkinoilla. Se tarkoittaa myös vaurauden ja mahdollisuuksien levittämistä maailmaan. Unionin poliittisten tavoitteiden on vastattava sen rahoituskykyä. Vähemmällä rahalla ei saada enemmän Eurooppaa, varsinkaan jos haluamme osoittaa uusia jäsenvaltioita kohtaan samanlaista yhteisvastuun tasoa kuin aiemmin vähemmän kehittyneillä alueilla. Meidän on kuitenkin pystyttävä myös osoittamaan veronmaksajille, että heidän Euroopalle uskomansa varat käytetään järkevästi. Meidän on huolehdittava siitä, että edistämme vakautta ja sijoitamme kasvuun. Tämä edellyttää paitsi tervettä julkista taloutta myös 21. vuosisadan verkostoja ja vahvoja yleishyödyllisiä palveluja, jotka sitovat taloutemme ja maanosamme yhteen.
<P>
Terveydenhuolto- ja sosiaaliturvajärjestelmiä on valmisteltava väestön ikääntymiseen ja yhdessä koulutuksen kanssa näiden palvelujen on oltava enemmän kuin turvaverkko.
<P>
Tulevaisuudessa menestyksemme riippuu halukkuudestamme ottaa riskejä, olla valmiina muutoksiin ja toteuttaa uudistuksia. Tutkijoidemme, korkeakoulujemme ja yritystemme on pidettävä meidät teknologian huipulla. Meidän on myös huolehdittava siitä, että kansalaisten uusia tieteitä koskevia yleisiä täysin ymmärrettäviä pelkoja käsitellään asianmukaisesti ja demokraattisesti.
<P>
Meidän on pystyttävä luomaan parempaa elämän laatua. Nyt on tehtävä päätöksiä oikeanlaisten kannustimien luomiseksi puhtaampaa energiaa ja liikennettävarten. Meidän on noudatettava Kiotossa tehtyjä kansainvälisiä sopimuksia ja huolehdittava siitä, että kumppanimmekin noudattavat niitä. Meidän on löydettävä tasapaino tänään tehtävien päätösten ja niiden tulevaisuuden vaikutusten välillä niin kasvun, työpaikkojen kuin ympäristönkin kannalta, jos haluamme tarjota tuleville sukupolville todella kestävän tulevaisuuden.
<P>
Vapauteen, turvallisuuteen ja oikeuteen perustuvan alueen rakentaminen on edelleen yksi merkittävimmistä strategisista tavoitteistamme. Komission on oltava liikkeellepaneva voima, joka auttaa luomaan tarvittavat olosuhteet sisärajojen poistamiseksi ja unionin ulkorajojen vahvistamiseksi. Maahanmuutto- ja turvapaikkapolitiikan kehittäminen ja maahanmuuttajien integroiminen yhteiskuntaamme ovat muita keskeisiä tekijöitä.
<P>
Lisäksi meidän on toteutettava terrorismin vastaista toimintasuunnitelmaa. Terrorismi on tällä hetkellä suurin uhka vapaudelle Euroopassa ja koko maailmassa.
<P>
Maailmanlaajuisesti meidän on edistettävä rauhaa ja vakautta. Se koskee niin lähimpiä naapureitamme kuin tukeamme Yhdistyneiden Kansakuntien kaltaisille kansainvälisille instituutioille. Meidän on paneuduttava konfliktien estämiseen sekä köyhyyden ja sairauksien poistamiseen erityisesti Afrikassa. Tässä joitakin aiheita, jotka muodostavat perustan toimillemme. Kaikilla näillä aloilla haasteena on asenteiden, ei arvojen muuttaminen. 
<SPEAKER ID="93" LANGUAGE="FR" NAME="" AFFILIATION="(Suosionosoituksia)">
<P>
 Arvoisa puhemies, arvoisat parlamentin jäsenet, Euroopan unioni on uskalias ja ainutlaatuinen kokeilu.
<P>
Komissio itse on ainutlaatuinen institutionaalinen innovaatio, joka on muodostunut unionin kehityksen myötä. Vahvan komission on oltava avoin, sen on kuultava ja kuunneltava kansalaisyhteiskuntaa, työmarkkinaosapuolia ja alueita jatkuvan vuoropuhelun yhteydessä. Kaikkien näiden tavoitteiden toteuttamiseksi komissio on riippuvainen jäsentensä kyvykkyydestä ja riippumattomuudesta sekä virkamiestensä lahjakkuudesta ja omistautumisesta. 
<P>
Voin vakuuttaa teille jo tänään, että jos ansaitsen tukenne, aion johtaa määrätietoisesti komissiota, joka tekee tiimityötä ja jossa yhdistyvät erilaiset lahjakkuudet ja asiantuntemukset, jotka ovat parasta, mitä kansallisilla perinteillä on tarjota, ja komissio vastaa julkisen elämän kaikkein korkeimpia laatuvaatimuksia. Tässä yhteydessä haluan korostaa, että tulevassa komissiossa on enemmän naisia kuin yhdessäkään aiemmassa komissiossa.
<P>
Meidän on saatava myös neuvosto ymmärtämään tämä tarve, sillä se jakaa kanssani vastuun komission jäsenehdokkaiden luettelon laatimisesta. Käytän täysimääräisesti perustamissopimusten minulle osoittamia valtuuksia tulevien komission jäsenten valinnassa, salkkujen jakamisessa heti alussa ja virkakauden aikana sekä kollegion työskentelyn johtamisessa. On tunnustettava myös kollektiivinen vastuu ja toimittava siten, että 25 jäsenen kollegio pystyy toimimaan nopeasti, tehokkaasti ja johdonmukaisesti. Lisäksi on tehtävä selväksi yksi seikka: johtamassani komissiossa ei ole ensimmäisen ja toisen asteen komission jäseniä. 
<P>
Arvoisa puhemies, arvoisat parlamentin jäsenet, tarvitsemme komission ja parlamentin myönteistä kumppanuutta toimielinten oman toimivallan mukaisesti. Esitän siis teille vakaan sitoumukseni tehdä tiivistä ja avointa yhteistyötä parlamentin kanssa ja ottaa aina kantanne huomioon, vaikka olisimmekin eri mieltä asioista. Sitoudun erityisesti seuraaviin kolmeen seikkaan:
<P>
Ensinnäkin jos joku komission jäsen ei selvästikään kykene selviytymään tehtävistään tai ei täytä perustamissopimuksen mukaisia velvollisuuksiaan, en epäröi pyytää häntä eroamaan virastaan.
<P>
Toiseksi tunnustan parlamentin harjoittaman demokraattisen valvonnan merkityksen. Teen parhaani toimittaakseni mahdollisimman nopeasti sen tätä varten tarvitsemat tiedot. Sitoudun myös ilmoittamaan teille muille toimielimille toimitetut asiakirjat ja komission hyödyntämät neuvoa-antavat elimet.
<P>
Kolmanneksi aion pitää yllä jatkuvaa vuoropuhelua parlamentin kanssa. Sen lisäksi, että tulen vuosittain ensimmäiseen täysistuntoonne esittelemään unionin tilan, aion osallistua säännöllisesti puheenjohtajakokoukseen.
<P>
Komissio on tehokkain ja Eurooppa merkittävässä asemassa vain teidän sitoutumisenne ja aktiivisen tukenne myötä. Te olette Euroopan kansalaisten ääni. Tarvitsen tukeanne, sillä Eurooppa tarvitsee vahvan, uskottavan ja riippumattoman komission. Sitoudun pyrkimään aktiivisesti sellaisen Euroopan luomiseen, joka on enemmän kuin pelkät markkinat. Haluan Euroopan olevan myös sosiaalinen ja kulttuurinen Eurooppa. Kulttuurin on säilyttävä keskeisessä asemassa eurooppalaisessa kumppanuudessamme.
<P>
Yhdessä voimme aloittaa uuden luvun Euroopan yhdentymisessä ja ilmaista selvästi yhteisen halumme tehdä työtä Euroopan kansalaisten vuoksi. Älkäämme pelätkö tulevaisuutta: se on meidän käsissämme. Sallinette minun lopuksi poliitikkona todeta toisille poliitikoille, että ymmärrän täysin tämän poikkeuksellisen hetken historiallisen vastuun. Laajentumisen on ehdottomasti oltava menestys. Euroopan on onnistuttava.
<P>
Puhuessani komission asemasta en halua nyt jo puolustaa omaa alaani tai toimielintäni, vaan uskon kokemukseni perusteella, että komissio voi olla järjestelmän merkittävä välittäjä. Se voi toimia kunniallisena välittäjänä eri toimielinten välillä. Tässä yhteydessä haluan myös sanoa teille, että tarvitsemme poliittista ohjausta. Meillä kaikilla on poliittisia ajatuksia, ja aivan kuten meillä on poliittisia ajatuksia, ystäviä ja liittolaisia, meillä on myös vastustajia. Haluan lopuksi myös lisätä, että jos minut valitaan, haluan tehdä töitä teidän kaikkien kanssa. Olen luonnollisesti lähempänä niitä, jotka kannattavat eurooppalaisen toimintasuunnitelman edistämistä ja jotka kannattavat Euroopan unionia. Haluan kuitenkin sanoa, etten ole oikeistolainen puheenjohtaja, joka vastustaa vasemmistoa, tai vasemmistolainen, joka vastustaa oikeistoa. En puolusta yhtä Euroopan osaa toista Euroopan osaa vastaan, sillä olen täysin vakuuttunut siitä, että valintani antaisi mahdollisuuden rakentaa siltaa perustajajäsenten ja unionin uusien jäsenten välille, rikkaimpien ja köyhimpien välille, Keski-Euroopan ja reuna-alueiden maiden välille, suurempien ja pienempien valtioiden välille, sillä kaikkia tarvitaan. Sitoudun tekemään kaikkien kanssa työtä Eurooppamme hyväksi. Kiitos mielenkiinnostanne.
<SPEAKER ID="94" LANGUAGE="DE" NAME="Poettering (PPE-DE )." AFFILIATION="(Suosionosoituksia)">
<P>
    Arvoisa puhemies, arvoisa komission puheenjohtajaehdokas, hyvät kollegat, Euroopan kansanpuolueen (kristillisdemokraatit) ja Euroopan demokraattien ryhmämme suhtautuu myönteisesti Euroopan unionin valtioiden ja hallitusten päämiehien yksimieliseen ehdotukseen, jonka mukaan José Manuel Durão Barrososta olisi tultava Euroopan komission puheenjohtaja. Barroso sanoi tulevansa, kuten me kaikki tiedämme, Portugalista, valtiosta Euroopan reunalla, mutta silti sen sydämessä. Pidin tästä sanojen asettelusta erityisesti, koska siinä heti aluksi todetaan, että olemme eurooppalaisia, koska olemme kotoisin jostakin. Eurooppalaisuus ei tarkoita, että luopuisimme synnyin- tai kotimaastamme. Pikemminkin päinvastoin, ne liittyvät kaikki toisiinsa, ja siksi onkin tärkeää, että ihmiset, jotka toivovat vastuullista asemaa, tuovat ilmi myös uskollisuutensa kotimaataan kohtaan. Kotimaan sijainti sydän-Euroopassa, Euroopan unionin keskiössä, on ilmaus uskollisuudesta myös sitä Eurooppaa yhdistävää yhteistyötä kohtaan, jonka me kaikki toivomme onnistuvan.
<P>
Kuten neuvoston puheenjohtaja Jan-Peter Balkenende täällä tänään totesi, Eurooppa on arvojen Eurooppa, ja nämä arvot ovat suhteessa ja tasapainossa toisiinsa. Kuvailitte tasapainon näin: vapaus, ihmisoikeudet, demokratia, oikeusvaltio, yhteisvastuullisuus ja sosiaalinen oikeudenmukaisuus. Jos suhtaudumme vakavasti näihin arvoihin, meidän on luonnollisesti oletettava, että komission puheenjohtaja ei erotaihmisiä, vaan saattaa heidät yhteen. Kaikista yksittäisiä asioita koskevista mahdollisista erimielisyyksistä huolimatta yhteinen tavoitteemme on loppujen lopuksi palvella maanosaamme. Sanoitte haluavanne voimakkaan ja riippumattoman komission, sanoitte haluavanne johtaa, mutta että haluatte valmistella ehdotuksia tiimityössä, ja sitä mekin haluamme. Emme enää halua saada vaikutelmaa, jonka mukaan komission puheenjohtajalla on vain toisarvoinen asema huippukokouksissa valtioiden ja hallitusten päämiesten kanssa; haluamme komission puheenjohtajan ja neuvoston puheenjohtajan olevan johtoasemassa Euroopan unionin valtioiden huippukokouksissa.
<P>
Uskomme, että pystytte tähän. Tiedätte samalla myös sen, että komissio voi olla vahva vain, jos laaja enemmistö Euroopan parlamentissa kannattaa sitä. Euroopan komissio on perussopimusten vartija. Euroopan unionin lainsäädäntöä ei pidä koskaan käsitellä opportunistisesti, tai olemme hukassa, ja puheenjohtajan kannalta tämä on johtamisen ensimmäinen periaate. Sanoitte myös erottavanne virastaan komission jäsenen, joka käyttäytyy sopimattomasti. Näin sovimme myös Romano Prodin kanssa viisi vuotta sitten. Sovimme myös, että komission jäsenet, sen puheenjohtaja mukaan lukien, tekevät pyydettäessä tiliä täällä parlamentissa. En halua käynnistää väittelyä siitä, onko komissio jonkinlainen hallitus. Arvoisa puheenjohtajaehdokas (en tiedä, kuinka muuten teitä pitäisi puhutella kuin komission puheenjohtajaehdokkaana), jos teidät valitaan – ja ryhmämme toivoo sitä ja aikoo tehdä kaiken voitavansa sen eteen – toivomme teidän valittuna puheenjohtajana tulevan parlamenttiin aina kun parlamentti sitä pyytää, aivan kuten kansallisten hallitusten päämiehet tarvittaessa esiintyvät kansallisissa parlamenteissa. Tätä me odotamme teiltä ja kaikilta komission jäseniltä.
<P>
Tällä tavalla me käytämme valvontavaltaamme, kun komissio lopulta valitaan. Puhuitte eurooppalaisesta kumppanuudesta. Minusta on hyvin tärkeää, että olemme todellisia kumppaneita yli puoluerajojen ja kansallisten rajojen, varsinkin nyt, kun kymmenen uutta valtiota on liittynyt Euroopan unioniin, ja että meidän on ennen kaikkea tarjottava jotakin nuorelle sukupolvelle, nuorille, jotka tarvitsevat asianmukaista koulutusta, joiden on oltava hyvin koulutettuja, jos Lissabonissa esitetty tavoite todella kilpailukykyisestä alueesta maailmassa halutaan saavuttaa. Meidän on tämän vuoksi annettava maanosamme nuorille mahdollisuus.
<P>
Puhuitte toissijaisuusperiaatteesta. Koska puheaikani on rajoitettu, en käsittele tätä enempää, mutta haluan jälleen kerran mainita sen nuoren naisen, josta Balkenende puhui tänä aamuna, riikalaisen Ilma Kaulinan, joka sanoi: "Uskon Euroopan tulevaisuuteen." Hyvät kollegat, me kaikki uskomme Euroopan tulevaisuuteen, ja tämän vuoksi meidän on annettava mahdollisuus ehdokkaalle, joka kotimaansa tavoin on Euroopan unionin sydämessä, jotta voimme huomenna kertoa, että meillä on uusi Euroopan komission puheenjohtaja. 
<SPEAKER ID="95" LANGUAGE="DE" NAME="Schulz (PSE )." AFFILIATION="(Suosionosoituksia)">
<P>
    Arvoisa puhemies, hyvä Barroso, hyvät kollegat, ehdokkuudestanne on jo kirjoitettu paljon. On kirjoitettu ja puhuttu paljon paketeista, sopimuksista ja sen sellaisesta. Siitä suuri osa oli puppua. Erityisesti yksi asia oli paikkansapitämätön: tarina, jonka mukaan olisitte Euroopan kansanpuolueen ehdokas, on täyttä puppua. Euroopan kansanpuolueen ehdokkaan nimi oli Patten, mutta häntä ei hyväksytty.
<P>
Olette neuvoston ehdokas, ja sellaisena me teitä tarkastelemme. Euroopan parlamentin jäseninä meidän on kysyttävä itseltämme, mikä on suhteemme teihin tässä tilanteessa. Näemme itsemme parlamentaarisena ryhmänä, jonka olisi oltava vapaa ja kahlehtimaton sen pohtiessa, oletteko te oikea ehdokas komission puheenjohtajaksi, ja jonka on tarkasteltava ehtoja, joiden mukaan on tehtävä päätös siitä, oletteko oikea vai väärä ehdokas. Kutsuimme teidät ryhmäämme ja esitimme teille kysymyksiä yksityiskohtaisessa ja avoimessa keskustelussa. Olemme kuulleet puheenvuoronne tänään, ja kunnioitan teitä siitä. Meidän on kuitenkin toistettava teille esittämämme kysymykset, ei kaikkia niitä, vaan keskittyen edessä olevan tehtävänne olennaisiin näkökohtiin.
<P>
Oletteko te se, joka kykenee muokkaamaan komission suhteet muihin yhteisön toimielimiin meidän sosialistien toivomalla tavalla? Oletteko te se voimakas persoona, joka komission puheenjohtajana taistelisi perustuslakisopimuksen puolesta, jos se tulee voimaan? Oletteko te se henkilö, joka perustuslakisopimuksen yhteydessä sanoo 25 valtion tai hallituksen päämiehille: "Tämä on Euroopan komission kanta Euroopan yhdentymisen osalta; edustan komission kantaa enkä ole klubinne entinen jäsen"? Oletteko te se henkilö, joka edistää yhdentymistä, koska se vahvistaa komission asemaa voimakkaana toimielimenä Euroopan toimielinten välisissä suhteissa?
<P>
Meidän on esitettävä seuraava kysymys: oletteko te oikea ehdokas siihen, mitä me Euroopan sosialistit pidämme keskeisenä tehtävänä, jonka puolesta me taistelimme äänistä vaaleissa ja joka on meidän panoksemme tälle parlamentille, nimittäin sosiaalisen Euroopan säilyttämisen tehtävään, otatteko sen yhtenä tehtävänä vastaan tulevassa toiminnassanne? Voitteko taata komission vahvistavan sosiaalisen Euroopan sosiaalista mallia – kansat kansojen puolesta, toinen toisemme puolesta, sosiaalista koheesiota, eikä kaikki toisiaan vastaan? Voitteko taata, että mallia vahvistetaan komissiossa, sillä muuten on vaarana sellainen komission puheenjohtaja, joka sanoo: "Hyödynnän globalisaation imua haudatakseni Euroopassa ne sosiaaliset oikeudet, joiden puolesta ihmiset ovat kansallisvaltioissa taistelleet ja voittaneet"? Sosiaalidemokraatteina meidän on punnittava näitä seikkoja. Meille se on ratkaiseva asia, olemme kysyneet siitä teiltä ja olemme kuulleet tänään mielenkiintoisia vastauksia.
<P>
Meidän on esitettävä seuraava kysymys: pystyykö ehdokas edustamaan Euroopan unionia kansainvälisellä tasolla edellyttämällämme tavalla? Kannatatteko kestävää kehityspolitiikkaa? Huolehditteko siitä, että Euroopan unioni noudattaa kestävyyteen pyrkivää kehittämispolitiikkaa? Ajatteko aitoa uutta alkua Euroopan unionissa, kun Cancúnin jälkeinen uusi esitys esitetään? Edistättekö komission puheenjohtajana vapaata kauppaa maailmassa tasavertaisuuteen perustuvan kumppanuuden kautta? Ajatteko luonnonvaroja säilyttävää energiapolitiikkaa? Oletteko oikea mies muotoilemaan ja kehittämään Eurooppaa arvoihin perustuvaksi monenkeskisen demokratian malliksi ja esittelemään sen kansainvälisellä tasolla vaihtoehtona yksipuoliselle, osakemarkkina-arvoihin perustuvalle mallille? Tämän me haluamme tietää. Oletteko esimerkiksi ehdokas, joka kykenee suhtautumaan Yhdysvaltoihin tasavertaisena näitä vaatimuksia ajaessanne?
<P>
Nämä kysymykset me esitimme teille, ja esitämme ne tänään uudestaan. Teemme päätöksen ryhmässämme tänä iltana näihin kysymyksiin antamienne vastausten perusteella. Teille on esitetty paljon kysymyksiä; olette vastannut niistä moniin meitä tyydyttävällä tavalla, mutta on monia kysymyksiä, joihin ette ole vastannut meitä tyydyttävällä tavalla.
<P>
Voin ilmoittaa tässä ja nyt, että käymme – kuten olen selittänyt – vilpitöntä keskustelua ryhmässämme tänä iltana. En voi kertoa teille keskustelun tulosta ennen huomista. Haluan tehdä yhden asian täysin selväksi, eikä se ole suunnattu teihin henkilökohtaisesti: tapa, jolla teidät asetettiin ehdokkaaksi, ei ole hyväksyttävä, ja uskonkin, että tämä on viimeinen kerta, kun komission puheenjohtajaehdokas asetetaan tällä tavalla.
<P>
Jos perustuslakisopimus hyväksytään, virasta kilpaillaan, ja ohjelmat sekä niitä edustavat henkilöt esitellään äänestäjille kilpailijoina. Me pyrimme tähän, ja siksi tarvitaan perustuslakisopimusta.
<P>
Voinko sanoa vielä yhden seikan lopuksi? Kukaan ei voi täyttää kaikkia täällä luettelemiani vaatimuksia aina sataprosenttisesti, se on mahdotonta, varsinkin, jos hän ei ole Euroopan sosialistipuolueen jäsen, mitä te ette ole. Ne ovat kuitenkin pitkälti toteutettavissa. Tarkastelemme sitä, kuinka pitkälle te pääsette sanoissanne.
<SPEAKER ID="96" LANGUAGE="EN" NAME="Watson (ALDE )." AFFILIATION="(Suosionosoituksia)">
<P>
    Arvoisa puhemies, arvoisa komission puheenjohtajaehdokas, muutama vuosi sitten jätitte mielenkiintoisen vaarallisen lausunnon eurooppalaisessa lehdistössä laajasti siteeratussa haastattelussanne. En ole aivan varma siitä, mikä teitä silloin inspiroi antamaan lausuntonne, mutta sanoitte: "Kuvitelkaa suuri lentokone, ja että mennessänne ohjaamoon havaitsisitte, ettei kukaan ohjaa sitä." Kuvailitte Euroopan unionia ja sanoitte, että se on lentokone ilman lentäjää. Arvoisa Barroso, haette nyt lentäjän tehtäviä. Ennen kuin annamme tehtävän teille, parlamentin liberaalit ja demokraatit haluavat kuulla teiltä lentosuunnitelmastanne ja määränpäästä. Me haluamme Euroopan unionille todellisen pilotin.
<P>
Me vaadimme selvyyttä superkomissaareja koskevassa asiassa, tasapainoisempaa sukupuolijakaumaa komissiossa sekä sitoutumista avoimuuteen ja yksittäisten komission jäsenten tilivelvollisuuteen.
<P>
Olette käsitellyt näitä seikkoja puheenvuorossanne tänään, ja ryhmäni tarkastelee sanomisianne ja päättää yhteisestä kannasta ehdokkuutenne suhteen.
<P>
Olette tehnyt parlamentin liberaaleihin ja demokraatteihin vaikutuksen vilpittömyydellänne ja pätevyydellänne. Puheenne oli karismaattista ja puhuitte itsevarmasti Eurooppaa koskevista näkemyksistänne. Katsomme, että kohtelitte parlamenttia kunnioituksella ja olette tullut parlamentin jäsenten luokse valmiina kuuntelemaan heitä ja vakuuttamaan heidät.
<P>
Emme ole peitelleet vastenmielisyyttämme Justus Lipsius -rakennuksen lehmänkauppoja kohtaan, joiden seurauksena teidät nimitettiin ehdokkaaksi. Odotamme aikaa, jolloin tällaisia valintoja ei tehdä suljettujen ovien takana vaan avoimesti keskustellen, aikaa, jolloin Euroopan parlamentti ja eurooppalaiset äänestäjät nimeävät ehdokkaan ylimpään johtoon ja jolloin neuvosto hyväksyy valinnan!
<P>
Kun teitä on viime viikkoina pyydetty selittämään politiikkaanne, olette kuvannut itsenne keskustalaiseksi uudistajaksi. Sanotte olevanne asiallenne omistautunut eurooppalainen. Saan kenties selittää, kuinka liberaalit ja demokraatit tulkitsevat tällaisen vastauksen.
<P>
Ollakseen keskustalainen uudistaja on uskottava terveeseen demokratiaan, vankkaan talouteen, avoimiin markkinoihin sekä vapaaseen ja reiluun kauppaan, on uskottava yhteiskuntaan, jossa pyritään luomaan tasapaino rajoittamattomien yksilönvapauksien sekä sellaisen yhteisvastuun välillä, joka ylipäätään mahdollistaa yhteiskunnan olemassaolon.
<P>
Sitoudutte Lissabonin toimintasuunnitelmaan – talousuudistukseen, jonka turvin Euroopan vauraus voidaan säilyttää tulevaisuudessakin. Tahdotte Euroopan unionin puhuvan yksiäänisesti kansainvälisissä asioissa. Katsotte, että toimielintemme on oltava entistä avoimempia ja tilivelvollisia ja että ne on saatettava lähemmäksi edustamiaan kansalaisia. Katsotte, että noudattaessamme kansallisia tai puolueen poliittisia toimintasuunnitelmia eurooppalaisen toimintasuunnitelman sijaan, teemme karhunpalveluksen unionille. Jos nämä ovat tavoitteenne, parlamentin liberaalit ja demokraatit tukevat teitä ja komissiotanne.
<P>
Hyvä Barroso, sanoitte, ettei Eurooppa-kone voi lentää ohjaamo tyhjänä. Tällaisina aikoina meillä ei ole varaa myöskään epävarmoihin käsiin ohjaamossa. Julkisen epäilyksen ja näköalattomuuden uhat voivat määrätä meidät lentokieltoon. Komission riippumattomuus ja vahvuus ovat avain sen tehokkaaseen Euroopan-johtajuuteen. Sanoitte tekevänne työtä niiden suojaamiseksi ja säilyttämiseksi, mutta matka Justus Lipsius -rakennuksesta Berlaymontiin on pidempi kuin vain yhden Brysselin bulevardin ylitys. Tulette neuvoston hallitusten välisestä kulttuurista – oletteko valmis puhumaan Euroopan unionin puolesta?
<P>
Pyydän teitä kuvittelemaan itseänne suuren lentokoneen ohjaimissa – mieluummin Airbusin kuin Boeingin. Minkälainen lentäjä olette? Minkälainen lentokone on teidän Eurooppanne? Mikä on määränpäänne? Unioni tarvitsee nimittäin kunnon kuljetusta, ei halpalentoyhtiötä.
<P>
Tarvitsemme komissiolle puheenjohtajan, joka johtaa eturintamassa keskustelua Euroopan uudesta perustuslaista. Tarvitsemme puheenjohtajan, joka sitoutuu matkustamaan kaikkialla unionissa puhumassa unionin puolesta Euroopan kansalaisille. Tarvitsemme vilpitöntä välittäjää ja kansallisten hallitusten valvojaa – usein samanaikaisesti. Tarvitsemme puheenjohtajan, joka hallitsee sadat toimintaohjeet ja jolla on silti aikaa puhua selvästi ja näkemyksellisesti maanosamme tulevaisuudesta.
<P>
Näitä ominaisuuksia liberaalit ja demokraatit punnitsevat huomenna äänestyksessä, ja nämä ominaisuudet lopulta määräävät puheenjohtajuutenne ja komissionne onnistumisen.
<P>
Jos äänestämme teidän komission puheenjohtajaksi nimittämisenne puolesta, voitte odottaa meistä rakentavaa yhteistyökumppania ja kriittistä ystävää. Vastavuoroisesti odotamme, ettemme koskaan teidän tavoin tule huomaamaan Eurooppa-koneen ohjaamon olevan tyhjän tai sen peräsimen olevan epävarmoissa käsissä.
<SPEAKER ID="97" LANGUAGE="FR" NAME="Cohn-Bendit (Verts/ALE )." AFFILIATION="(Suosionosoituksia vasemmalta)">
<P>
    Arvoisa puhemies, arvoisat neuvoston puheenjohtaja, arvoisa komission puheenjohtajaehdokas, hyvät kollegat, osallistumme tänään hämmästyttävään näytökseen. Aivan kuin unelmamme olisivat toteutumassa.
<P>
Jos Barrosoa on uskominen, kaikesta tulee upeaa, meistä kaikista tulee solidaarisia, kehityksestä tulee kestävää, ympäristöä kunnioitetaan, Euroopasta tulee voimakas mutta varovainen, Eurooppa ajaa monenkeskisyyttä, lyhyesti sanottuna voimme kaikki viiden vuoden kuluttua jäädä eläkkeelle, sillä paratiisi on kaikkien ulottuvilla ja politiikasta voidaan luopua.
<P>
En ole kuullut kertaakaan mainittavan ongelmia. Barroso voisi kenties selittää meille, kuinka reformistisesta konservatiivista, joka Portugalissa liittoutui äärioikeistolaisen puolueen kanssa, yhtäkkiä voi tulla Euroopassa keskustalainen, niin keskustavasemmistolainen kuin keskustaoikeistolainenkin. Taianomaista kehitystä! Minkälaisen hyvän haltijan hän on kohdannut matkalla Dublinista Brysseliin? Haluan selityksen tähän, jotta voin käsittää, mitä on tapahtunut!
<P>
Seuraavaksi Barroso totesi meille haluavansa olla vilpitön välittäjä. Olen aina suhtautunut varauksella ihmisiin, jotka jo etukäteen ilmoittavat olevansa rehellisiä. Minä itse asiassa haluan poliitikon, joka johtaa, poliitikon, joka tekee aloitteita. Jäsen Watsonin esimerkkiä lainatakseni, haluan kyllä lentäjän, mutta lentääkö hän muuttaen aina suuntaa, kun yksi matkustajista tai lennonjohto sitä vaatii? Lennonjohto on luonnollisesti neuvosto ja matkustajat 732 Euroopan parlamentin jäsentä. Haluaisin tietää, kuinka tämä lentäjä toimii tällaisessa tilanteessa.
<P>
Hyvä Barroso, totean teille toisenkin seikan. Sanotte haluavanne sellaisen ja tällaisen Euroopan. Sanotte myös, ettette ryhdy neuvoston työvälineeksi, toisin sanoen, ette halua neuvoston työvälineeksi. Ja kuitenkin teidän ilmestymisenne komission puheenjohtajaehdokkaaksi oli – lienette kanssani samaa mieltä – masentava näytös: puheenjohtajavaltio Irlannille esiteltiin vilpittömiä välittäjiä, piilosta tuntemattomista huoneista se esitteli yhä uusia ehdokkaita, kunnes lopulta kertoi löytäneensä parhaimman, Barroson! Miksi te ette ollut ensimmäinen ehdokas, jos kerran olette paras? Miksi jouduimme odottamaan viikkokausia, ennen kuin löytyi näin hurmaava ja kokenut Barroso?
<P>
Niinpä, hyvät kollegat, katson, että jos haluamme tehdä yhteistyötä, meidän on todettava karvas totuus. Olette kolmas vararengas. En moiti siitä teitä, vaan neuvostoa. Tämän vuoksi pyydän parlamentilta yhtä seikkaa. Jos parlamentti toivoo jonain päivänä kunnioitusta, sen on ilmoitettava neuvostolle selkeä ja päättäväinen "ei". Neuvosto ei ole koskaan hyväksynyt yhtään parlamentin ehdotusta sellaisenaan. Neuvosto on repinyt puolet valmistelukunnan perustuslakiehdotuksesta, ja koska olemme masokisteja, sanomme hienoa ja kiitos. Meille ehdotetaan Barrosoa, kannattakaamme siis Barrosoa! Olemme joka tapauksessa nöyristelijöitä. Mutta mepä emme halua olla nöyristelijöitä!
<P>
Näitä sanoja ei ole osoitettu teitä vastaan, niillä pyritään osoittamaan, että Euroopassa on perustavaa laatua oleva demokratiaa koskeva ongelma, että neuvosto, kuten siihen kuuluvat hallitusten edustajat – myös arvostamani Saksan hallituksen edustajat – ovat hallituksissaan hallitusten välisen toiminnan kannalla. Heidät on saatava lopultakin ymmärtämään, että Eurooppa ei kokoonnu ainoastaan Eurooppa-neuvostossa. Eurooppa on myös neuvostossa, yhteisön toimielimissä ja komissiossa, mitä he eivät ole käsittäneet. Jos tämä parlamentti kerrankin sanoisi neuvostolle ei, mikä tietenkin olisi unelmien täyttymys, neuvosto jopa kunnioittaisi sitä seuraavat viisi vuotta.
<P>
Tästä meidän on tehtävä päätös.
<P>
Tämän vuoksi totean liberaaleille, jotka ovat aina taistelleet parlamentin puolesta: voitte nyt tehdä Euroopalle palveluksen antamalla neuvoston ymmärtää, ettemme enää hyväksy sen toimintatapoja. Tämän vuoksi vihreät kuultuaan Barrosoa, jäsen Poetteringia, jäsen Schulzia ja jäsen Watsonia, äänestävät Barrosoa vastaan.
<SPEAKER ID="98" LANGUAGE="FR" NAME="Wurtz (GUE/NGL )." AFFILIATION="(Suosionosoituksia vasemmalta)">
<P>
    Arvoisa puhemies, en puhu samaan sävyyn kuin edeltäjäni. En katso ongelmaksi niinkään neuvostoa kuin komission tulevan puheenjohtajan tulevaa politiikkaa.
<P>
Ryhmäni on arvostanut sitä, että Barroso antautui ristituleen, niiden edustajien kysymysten tuleen, jotka eivät kuulu hänen lähimpiin poliittisiin ystäviinsä. Vuoropuhelu on arvokas taito, mutta se ei luonnollisestikaan poista tällä hetkellä tunnettuja ristiriitoja meidän väliltämme mitä tulee Euroopan rakentamisen olennaisiin suuntaviivoihin.
<P>
Taloudelliselta ja sosiaaliselta kannalta Barroso on liberaali. Hän on osoittanut sen laajasti kansallisten vastuutehtäviensä hoidossa. Vaikka hänen Portugalin hallituksen johdossa tekemänsä valinnat eivät automaattisesti johda samanlaisiin päätöksiin eurooppalaisissa tehtävissä, joihin hän on ehdolla, ne osoittavat kuitenkin selvästi hänen mieltymyksensä. Ne ovat paljonpuhuvia.
<P>
Olisin halunnut kuulla Barrosolta niistä opetuksista, joita hän on saanut kansallisesta kokemuksestaan ja joita hän hyödyntäisi mahdollisessa unionin tehtävässään; esimerkiksi Portugalissa toteutetuista jyrkistä julkisten menojen vähennyksistä myös koulutuksen alalla, tai yksityisten yritysten johtokriteerien säälimättömästä soveltamisesta sairaala-alaan. Jotkut ovat puhuneet tästä sokkiterapiana. Todellisuudessa vaikka sokki onkin väestölle ollut todellinen, katson terapian kuitenkin olevan vähintään kyseenalaista maan talouden kannalta, joka on kokenut vakavan taantuman ja joka kärsii rankasti inhimilliseen kapasiteettiin tehtävien investointien puutteesta, jotka kuitenkin ovat nykyaikaisen kehityksen avain.
<P>
Hyvä Barroso, kuinka arvioitte kokemustanne? Katsotteko, että tällä tiellä on jatkettava vai olisiko vastustettava liberaalien seireenien laulua?
<P>
Mitä tulee Barroson suuriin kansainvälisen politiikan vaihtoehtoihin, ne ovat meille vieläkin epäselviä, lukuun ottamatta yhtä niistä, joka ei suinkaan ole vähäisin ja joka taannoin nosti hänet kansainvälisen politiikan areenalle: tarkoitan surullisen kuuluisaa Azorien huippukokousta maaliskuussa 2003, joka on synkkä muisto.
<P>
Minulla on jo ollut tilaisuus korostaa, mitä sodan ja rauhan kysymys merkitsi ryhmällemme, joten en enää palaa siihen. Sanon vain yleisemmin, että minusta me tarvitsemme kaikkiin unionin merkittäviin tehtäviin naisia ja miehiä, jotka ovat valmiita asettamaan perustavaa laatua olevalla tavalla kyseenalaiseksi ne voimakkaat suuntaukset, jotka ajavat silmiemme edessä Euroopan kriisiin ja tekevät siitä toimintakyvyttömän useiden koko maailmaa uhkaavien haasteiden edessä. Meiltä ei tämän osalta puutu selväjärkisyyttä, pikemminkin meiltä puuttuu kriittisyyttä, mikä estää meitä luomasta tulevaisuudesta sellaista näkemystä, joka auttaisi motivoitumaan.
<P>
Maailma tarvitsee Eurooppaa, mutta toisenlaista Eurooppaa. Kun tiedämme, että viime vuonna kuusi miljoonaa – sanoin todellakin kuusi miljoonaa – ihmistä kuoli aidsiin, tuberkuloosiin tai malariaan, että ilmaston lämpeneminen etenee paljon nopeammin kuin ilmiön hillitsemiseksi suunnitellut toimenpiteet, varsinkin, kun toimenpiteitä ei edes panna täytäntöön, että työpaikkoja tarvittaisiin miljardi lisää ja että joka kuudennella ihmisellä ei ole juomakelpoista vettä, että tilanne Lähi-idässä tulehtuu jatkuvasti, sota jatkuu Tšetšeniassa ja Darfurissa vuotaa veri, meidän velvollisuutemme on kaikilla Euroopan päätöksentekotasoilla nähdä markkinoita pidemmälle ja pelkän Atlantin ylittävän solidaarisuuden ylitse.
<P>
Tässä on mielestäni Euroopan tämän hetken haaste. Emme ole sen tasalla. Tämän vuoksi, jos huomenna kieltäydymme antamasta luottamusta Barrosolle, äänemme ei kohdistu henkilöön, vaan ilmaisee kokonaisvaltaisen muutoksen tarvetta.
<SPEAKER ID="99" LANGUAGE="DA" NAME="Bonde (IND/DEM )." AFFILIATION="">
<P>
    Arvoisa puhemies, hyvä Barroso, ryhmäni esitti kolme kysymystä, jotka koskivat entistä suurempaa avoimuutta ja parempaa valvontaa. Vierailitte ryhmässämme ja tunnustitte puutteen viranomaisten tilivelvollisuudessa. Toivomme teidän nyt henkilökohtaisesti vastaavan kysymyksiimme avoimesti.
<P>
Haluamme puheenjohtajan, joka uskaltaa itse vastata kaikkein kriittisimmän ryhmän ratkaiseviin kysymyksiin tällaisessa ennalta sovitussa tilanteessa. Haluamme puheenjohtajan, joka uskaltaa vastata ja pystyy vastaamaan kysymyksiin itse ja joka uskaltaa kantaa vastuun koko organisaatiosta. Olemme esimerkiksi pyytäneet luetteloa niistä yli 1 350 työryhmästä, jotka työskentelevät komissiossa eurooppalaisten veronmaksajien rahoittamina. Keitä ovat näiden ryhmien jäsenet? Keitä niiden kokouksissa käy? Keiden matkakorvaukset maksetaan? Miksi meille ei kerrota tästä? Miksi uudessakaan kirjanpitojärjestelmässä kukaan ei ole sellaisessa asemassa, että voisi paljastaa, maksetaanko samoille ihmisille matkakorvauksia useammasta kokouksesta samalla viikolla? En väitä että näin tapahtuu. Totean vain, ettemme pysty valvomaan, tapahtuuko näin.
<P>
Haluamme komissiolle puheenjohtajan, joka on valmis toimittamaan oikeusasiamiehelle, tilintarkastustuomioistuimelle ja talousarvion valvontavaliokunnalle kaikki tiedot ja tositteet. Hyvä Barroso, olemme valmiita yllättymään iloisesti, mutta minun on sanottava, että saimme Prodin virkakautena paljon enemmän vakuuksia kuin mitä olette tähän mennessä antanut ja että Prodi myös täytti lupauksensa. Komission kokousten esityslistat ja pöytäkirjat ovat nyt kaikkien luettavissa Internetissä. Prodilta kului kokonainen lainsäädäntökausi lupauksensa täyttämiseen, mutta hän piti sanansa. Nyt myös komission puhelinluettelo on verkossa väliaikaisesti ja kokeilunomaisesti.
<P>
Nyt on edettävä pidemmälle ja valvottava koko lainsäädäntöprosessia. Haluamme tietää, mitä komissio ehdottaa neuvoston työryhmissä. Haluamme tietää, mitä tapahtuu komission sisällä. Katsomme, että teidän olisi myös aloitettava uusi kausi palauttamalla väärinkäytösten rohkeille paljastajille, kuten Paul van Buitenenille, Marta Andreasenille ja Dorte Schmidt-Brownille, kaikki heidän oikeutensa. Puhkaisemalla kuplan nämä paljastajat herättivät byrokraatit unesta. Toivoisin saavani nähdä teissä itsessänne puheenjohtajan, joka olisi kaikkea muuta kuin byrokraatin unelma, ja oma ryhmäni suhtautuu tähän kriittisesti. Toivon, että saamme puheenjohtajan, joka uskaltaa antaa saataville luettelon komiteoista, jotka esittävät ajatuksia mansikoiden koosta aina yhteiseen rikoslainsäädäntöön. 
<SPEAKER ID="100" LANGUAGE="IT" NAME="Muscardini (UEN )." AFFILIATION="">
<P>
   – Arvoisa puhemies, neuvoston puheenjohtaja muistutti, että kesäkuun vaalit olivat historiallinen tapahtuma, jossa parlamenttiin valittiin 732 jäsentä, jotka edustavat 25:tä Euroopan kansaa.
<P>
Tapahtuma oli todellakin historiallinen, mutta en voi olla ilmaisematta huoltani äänestysvilkkaudesta, joka laskee vaaleista toisiin. Kansalaisten on tällä hetkellä vaikea identifioitua Euroopan unioniin, jonka he kokevat olevan etäällä kansallisista realiteeteista sekä heitä koskevista erityisistä, perustelluista ja konkreettisista asioista. Jotta demokratia todella toteutuisi, kansan on tuettava sitä, sillä muuten on vaarana, että harvainvaltaan perustuvat järjestelmät tai menetelmät pääsevät vallalle. Kansalaisille tiedottamiseksi ja heidän osallistamisekseen meidän on vaadittava määrärahoja tiedotuskampanjoihin unionin ja parlamentin toiminnasta, mutta meidän on myös tarkasteltava syvään juurtuneita syitä, joiden vuoksi äänestäjät ovat tyytymättömiä monissa jäsenvaltioissa. On sanottava, että euroskeptisyys ja euroinnostus ovat kolikon kaksi puolta ja että kansalaiset vastustavat molempia, sillä he toivovat vahvasti eurorealistista politiikkaa ja toissijaisuuskäsitteen asianmukaista soveltamista. Toisin sanoen annetaan Euroopan tehdä se, mihin kansallisvaltiot eivät itse pysty.
<P>
Eurorealistisessa näkemyksessä Eurooppa merkitsee aktiivista osallistumista talouden elvyttämiseen työttömyyden torjumiseksi ja kehityksen vauhdittamiseksi. Euroopan on kyettävä viitoittamaan oma polkunsa, jolla se voi ohjata globalisaatiota eikä olla enää sen ohjattavissa, kuten on tähän asti ollut, ja ehdotettava uusia taloudellisia sääntöjä, joilla voidaan estää keinottelukuplat tulevaisuudessa. Politiikkamme perustana olevat taloudelliset ja rahoitusta koskevat säännöt ovat peräisin viime vuosisadalta ja vanhentuneita. Meidän on löydettävä uusia, kolmannelle vuosituhannelle sopivia sääntöjä. Euroopan on yhdistyttävä taistelussa terrorismia ja järjestäytynyttä rikollisuutta vastaan ja kannustettava demokratian lisääntymistä valtioissa, joissa se on vielä tukahdutettu. Ihmisoikeudet, ihmisarvo, vapauden kunnioittaminen sekä rauhan tavoittelu eivät saa jäädä yhteisön kolmen toimielimen allekirjoittamiksi asiakirjoiksi, vaan niiden on muututtava taloudellisiksi, poliittisiksi ja kulttuurisiksi toimiksi niissä valtioissa, joissa kärsimys ja kurjuus ovat traaginen tosiasia.
<P>
Tässä yhteydessä katsomme pikaisesti tarpeelliseksi Välimeren alueen politiikan, jonka periaatteet ovat jo vakiintuneet, mutta joka viimeinkin muuttuu konkreettisiksi toimiksi. Meidän on saatava yhteisön toimielimet tavoittelemaan kehitystä, joka vastaisi ihmisten muuttuvaa aikaa, suojelisi ympäristöä elämän syntysijana ja takaisi ihmiskunnalle tulevaisuuden. On myös kiinnitettävä enemmän huomiota yrittäjyyteen kaikkein pienimmällä ja kotikutoisimmallakin tasolla.
<P>
Arvoisa puheenjohtajaehdokas, vaikka UENG-ryhmä vahvistaakin äänestävänsä teitä ja toivottaa teille kaikkea hyvää työssänne, muistutamme myös, että vaikka varmasti tarvitsemmekin lentäjän koneen ohjaamoon, tarvitsemme myös puheenjohtajan, joka on valmis matkustamaan ympäri Eurooppaa tutustuakseen muihin ja tehdäkseen itsensä tunnetuksi. Muuten kansalaisten hiljainen protesti jatkuu, koska he eivät ymmärrä tilannetta. 
<SPEAKER ID="101" LANGUAGE="FR" NAME="Martinez (NI )." AFFILIATION="">
<P>
   – Arvoisa puhemies, arvoisa puheenjohtaja Barroso, hyvät kollegat, vaikka Figon Portugali ei onnistunut voittamaan jalkapallon EM-turnausta, voittaisiko Barroson Portugali Euroopan komission, kun tiedämme, että jäsen Wurtz ja jäsen Cohn-Bendit eivät ole kreikkalaisia? Tämän sanottuani iloitsen henkilökohtaisesti puolestanne, vaikka pelivaranne onkin kovin rajallinen, esimerkiksi Turkin kysymyksessä, jonka Prodin komissio ratkaisi puolestanne: saitte perinnöksi liittymisen.
<P>
Mitä tulee rahoitusnäkymiin, teitä eivät rajoita pelkästään 1,27 prosentin tai jopa 1 prosentin enimmäismäärät. Mitä tulee talousarvion järkiperäistämistä koskevaan sopimukseen ja ottaen huomioon yhteisöjen tuomioistuimen antaman tuomion, ei teillä juurikaan ole mahdollisuutta höllentää ruuvia ja vapauttaa meidät malthusilaisesta välineestä, joka on kaikkien sosiaalisten vääryyksien alkulähde, leikkauksista rautateillä, sairaaloissa (erityisesti Portugalissa) ja korkeakouluissa jne.
<P>
Yhteisen maatalouspolitiikan alalla olette perinyt YMP:n purkamisen, ja portugalilaisena tunnette aloitteen seuraukset, erityisesti juurikkaiden ja sokerin alalla: kotimaanne on yksi uhreista. Pystyttekö vastustamaan Hong Kongissa WTO:n Dohan kierroksen neuvotteluissa Tyynenmeren valtioiden, viidentoista valtion ryhmän, Uuden Seelannin, Australian, kahdenkymmenen tai kahdenkymmenenkolmen valtion Brasilia mukanaan harjoittamaa painostusta, pystyttekö vastustamaan Yhdistyneen kuningaskunnan ja Yhdysvaltojen painostusta? Voitteko todella sanoa Bushin tai Kerryn neuvottelijoille, että näiden on ensin luovuttava omista tuistaan? Pascal Lamy ei pystynyt siihen Cancúnissa eikä Seattlessa, enkä tiedä pystyykö siihen sen paremmin teidänkään komissionne jäsen. 
<P>
Kaikesta edellä mainitusta huolimatta, koska olette historiallisen suuren valtion ja suuren kansan edustaja, toivon Tajo-joen suun portugalilaisten tapaan, kun nämä näkivät tutkimusmatkailijoiden lähtevän etsimään uusia maita – ja vaikka pelkäänkin pahoin, että institutionaalinen aluksenne kiertää kehää Brysselin virheellisten taloudellisten ideologioiden rämeikössä – toivon kapteeni Barrosolle, komissiolle ja sen 24 hengen miehistölle myötätuulta. Esitän kuitenkin vielä yhden huomautuksen. Edeltäjänne symboleja olivat päivänkakkarat, itse olette neilikkavallankumouksen lapsi. Euroopan 400 miljoonaa kansalaista eivät halua tulla vain muistetuksi kukkasin. 
<SPEAKER ID="102" LANGUAGE="EN" NAME="Evans, Jonathan (PPE-DE )." AFFILIATION="">
<P>
    Arvoisa puhemies, haluan aluksi Yhdistyneen kuningaskunnan konservatiiviedustajien ja eurooppalaisten demokraattikollegojemme puolesta toivottaa tervetulleeksi komission puheenjohtajaehdokkaan. Haluan tehdä selväksi, että puhun Euroopan parlamentin vaalit Yhdistyneessä kuningaskunnassa voittaneen puolueen johtajana; me saimme 28 edustajanpaikkaa.
<P>
Arvoisa puheenjohtajaehdokas, olette osoittanut omaavanne lukuisia vaikuttavia ominaisuuksia, jotka ovat omiaan komission puheenjohtajan tehtäviin. Olette ollut kotimaassanne uudistusmielinen pääministeri, ja huolimatta hiljattaisten jalkapallokisojen takaiskuista, voitte henkilökohtaisesti olla ylpeä siitä, että olette suuresti edistänyt kansakuntanne imagoa ja asemaa Euroopassa ja sen ulkopuolella.
<P>
Seuraava puheenjohtaja saa perinnöksi komission, jonka merkittävänä tehtävänä on palauttaa Euroopan kansalaisten luottamus toimintaansa ja toimitapoihinsa. Puheenjohtaja Prodin kaudella tehtiin monia uudistusyrityksiä eri aloilla. Toivon kuitenkin, että seuraava puheenjohtaja on tarpeeksi rohkea uudistamaan komissiota ja sen toimintatapoja tavalla, joka todella vastaa Euroopan kansalaisten odotuksia. Toivon seuraavan puheenjohtajan tekevän petosten, tuhlauksen ja huonon hallinnon torjumisesta virkakautensa ensisijaisen tavoitteen. Esittämänne huomautukset siitä, että rahalle on saatava vastinetta näillä aloilla ovat rohkaisevia. Nämä seikat varjostavat edelleen liikaa Euroopan kunniaa. Haluamme EU:n hyvää hallintotapaa koskevien toimintasääntöjen sitovan kaikkia EU:n toimielimiä ja virkamiehiä. Haluamme rikkomusten paljastajia suojeltavan entistä vahvemmin. Petostentorjuntaviraston on oltava täysin riippumaton omine henkilöstöineen ja talousarvioineen, ja EU tarvitsee yhden komission jäsenen, joka on yksin vastuussa talousarvion valvonnasta, jotta kyseinen henkilö voi huolehtia siitä, että kirjanpito on asianmukaista ja petoksia torjutaan tehokkaasti.
<P>
Hyvä Barroso, kuten teitte selväksi aiemmissa huomautuksissanne, kilpailukyky ja yritykset ovat elintärkeitä Euroopan talouden tulevaisuuden kannalta. Lissabonin prosessi ei ole onnistunut – ja komissiokin myöntää tämän – saavuttamaan edistystä, jota toivoitte prosessia johtaessanne. Onnittelen teitä silloisesta panoksestanne. Tuleva tehtävänne – jonka toivon huomenna vahvistuvan – on huolehtia siitä, että direktiiveissä otetaan täysimääräisesti huomioon Euroopan moninaisuus ja yksittäisten alueiden ja alojen olosuhteet. Uskomme vakaasti, että kaikkiin uusiin EU:n ehdotuksiin, myös parlamentin tarkistuksiin, on sisällyttävä vaikutusten arviointi ja hintalappu.
<P>
Haluan seuraavan puheenjohtajan tekevän rakentavaa yhteistyötä Yhdysvaltojen kanssa unionin erinomaisten suhteiden palauttamiseksi. Tunnemme kaikki Irakia koskevat erimielisyydet, mutta ne olisi nyt jätettävä menneisyyteen. Uskon teidän olevan henkilö, joka kykenee siihen. Haluan avointa ja rakentavaa vuoropuhelua Atlantin yli, sellaista vuoropuhelua, jota eivät pidättele amerikkalaisvastaisuudet, joita valitettavasti liian usein kuulee täällä istuntosalissakin.
<P>
Jos parlamentti huomenna hyväksyy ehdokkuutenne, kuten toivon sen tekevän, teillä on loistava mahdollisuus toteuttaa se lause, joka sai paljon vastakaikua Euroopan parlamentin vaaleissa kotimaassani: Euroopan on tehtävä vähemmän, mutta paremmin. 
<SPEAKER ID="103" LANGUAGE="DE" NAME="Swoboda (PSE )." AFFILIATION="(Suosionosoituksia)">
<P>
   – Arvoisa puhemies, hyvä Barroso, puheenjohtajamme Schulz totesi jo, että Euroopan sosialistisen puoleen ryhmä vasta muodostaa kantaansa, sillä se tapahtuu tosiseikkojen eikä ennakkoasenteiden perusteella. En kuitenkaan voi kiistää sitä tosiseikkaa, että on olemassa monta hyvin kriittistä seikkaa ja että epäluottamusta ja kritiikkiä esiintyy varmasti paljon, ja haluankin selvästi korostaa tätä tässä ja nyt.
<P>
Ensimmäinen seikka, jolle ette henkilökohtaisesti voi mitään, on koko valintaprosessi. Prosessin varjo on langennut päällenne, ja olemmekin jo tehneet selväksi, että emme voi hyväksyä prosessia, jossa monien nimien mainitsemisen jälkeen yhtäkkiä esille nousee nimi, jota ei ole aluksi lainkaan mainittu. Kenties voitte viime viikkoina saamanne kokemuksen avulla auttaa meitä viimeinkin muuttamaan asenteita neuvoston, parlamentin ja komission välisissä suhteissa, erityisesti mitä tulee uuteen perustuslakisopimukseen. Suhteet ovat viime kuukausien aikana järkkyneet juuri valintaprosessin vuoksi.
<P>
Toiseksi kollegani Wiersma käsittelee puheenvuorossaan ulkopolitiikkaa, mutta hyvä Barroso, ette onnistunut vakuuttamaan meitä kuulemistilaisuudessa suhtautumisessanne Irakin sotaan. En ole huolissani menneestä, vaan tulevaisuudesta. Kuinka aiotte toimia tai toimisitte vastaavanlaisessa tilanteessa? Sallisitteko asioiden edetä samalla tavalla, siten, että hallitusten päämiehet toimivat kuten he toimivat tässä tapauksessa ilman komission tai neuvoston koordinointia? Kuinka estäisitte sen, että sokeasti seuraisimme jälleen Yhdysvaltojen päätöksiä, jopa väärennettyihin asiakirjoihin perustuvia päätöksiä? Aivan ratkaiseva on kuitenkin kysymys – ja tässäkään vastauksenne ei ole todellakaan ollut tyydyttävä – siitä, minkälaista eurooppalaista sosiaalista mallia te kannatatte. Sanotte kannattavanne sellaista. Korostatte julkisten palvelujen merkitystä. Ette ole sanonut kannattavanne puitedirektiivejä, ette ole sanonut, että Euroopan julkisia palveluja on suojattava, laajennettava ja vahvistettava yleisen edun mukaisesti. Se, mitä tarkoitatte sosiaalisella Euroopalla, on vähemmän kuin toivoimme. Sama koskee työpaikkoja. Euroopassa monet pelkäävät työpaikkojen menetystä teollisuuden siirtyessä muihin maanosiin. Mitä aiotte tehdä taataksenne uusien työpaikkojen syntymisen, nykyisten säilymisen ja kilpailukykymme säilymisen sekä sosiaalisen Euroopan turvaamisen?
<P>
Lopuksi olimme myös hyvin pettyneitä, kun erositte pääministerin tehtävistä heti ehdokkaaksi nimeämisen jälkeen, aivan kuin teidät olisi jo valittu. Sanoitte, että 50 prosenttia ja yksi ääni päälle riittäisi teille. Jos se riittää teille, voi toisinaan käydä niin, että ehdotuksenne täällä parlamentissa saavat 50 prosenttia miinus yhden äänen. Se olisi sääli. En tiedä, valitaanko teidät huomenna, mutta se on hyvin todennäköistä. Voitte valmistautua siihen, että olemme Euroopan sosialistisen puolueen ryhmässä aina reiluja, mutta että sosiaalisesta Euroopasta tullaan väittelemään kiivaasti. Jos ette osoita kannattavanne tämän enempää sosiaalista Eurooppaa, tulemme käymään vakavia kiistoja. Toivon kuitenkin teille onnea keskustelussa, jota tulette käymään ryhmämme kanssa, jos teidät valitaan.
<SPEAKER ID="104" LANGUAGE="FR" NAME="De Sarnez (ALDE )." AFFILIATION="">
<P>
    Arvoisa puheenjohtajaehdokas, jos teidät huomenna parlamentin hyväksymänä asetetaan virkaan, teistä tulee seuraava komission puheenjohtaja unionin ja Euroopan rakentamisen kannalta ratkaisevalla hetkellä.
<P>
Itse asiassa tulevien viiden vuoden aikana kohtaamme kaksi suurta haastetta. Ensimmäinen on se, minkälaisen Euroopan haluamme. Haluammeko Euroopan edelleen olevan pelkkä vapaakauppa-alue, joka perustuu pääasiassa kansallisten huolenaiheiden varaan, vai haluammeko rakentaa todellista poliittista unionia, joka ajaisi meille kaikille yhteistä hanketta ja jonka olisi tarkoitus saada painoarvoa maailmassa? Tällaiseen kysymykseen meidän on pohdittava vastausta.
<P>
Olen vakuuttunut siitä, että kansalaiset odottavat meiltä poliittisen unionin rakentamista. Yhä avoimemmassa maailmassa kansalaiset haluavat läsnäolevan ja laadukkaamman Euroopan. Kansalaiset odottavat Euroopalta, että se kykenee luomaan kasvua ja työpaikkoja ja suojaamaan näin sosiaalista malliamme. He odottavat Euroopalta todellista tutkimus- ja kehittämispolitiikkaa, vastaavaa kuin Yhdysvalloissa. He odottavat Euroopan takaavan heidän turvallisuutensa. He odottavat Euroopan näyttävän mallia ympäristöalalla. He toivovat, että Eurooppa voisi entistä paremmin säilyttää heidän identiteettinsä, eroavaisuutensa, kielensä, kulttuurinsa ja arvonsa. Kansalaiset toivovat Euroopalle myös maailmanlaajuista painoarvoa, sillä he tietävät kyllä, että Euroopalla on merkitystä maailman tasapainon kannalta.
<P>
Poliittinen unioni, jota toivomme koko sydämestämme, ei toteudu, jos sille ei osoiteta asianmukaista talousarviota, uusien kunnianhimoisten tavoitteiden suuruista talousarviota. Arvoisa puheenjohtajaehdokas, tämä on hyvin konkreettinen tapa mitata uuden komission sitoutumista Eurooppaan. Antaudutteko joidenkin jäsenvaltioiden yksisilmäiselle ja rajoittavalle näkemykselle, vai onnistutteko vakuuttamaan ne merkittävän talousarviokehityksen ehdottomasta välttämättömyydestä?
<P>
Toinen haaste on todellisen eurooppalaisen demokratian rakentaminen, jota ilman poliittista unionia ei voida muodostaa. Eurooppa ei enää voi olla vain asiaan perehtyneiden, hallitusten ja asiantuntijoiden Eurooppa. Euroopan kansat ja kansalaiset eivät enää halua, että päätöksiä tehdään ilman heitä. He haluavat ymmärtää, saada tietoja, ottaa osaa ja tietää, kuinka he voivat vaikuttaa omaan tulevaisuuteensa. Mieleeni tulee esimerkiksi päätös, joka komission on tehtävä seuraavien liittymisneuvottelujen käynnistämisestä. Tässä olennaisessa asiassa on lopultakin avattava todellinen keskustelu ja tultava ulos tavanomaisesti suljettujen ovien takaa.
<P>
Arvoisa puheenjohtajaehdokas, haasteet ja odotukset ovat valtavia ja aikataulu painaa, sillä tulevien kahden vuoden aikana Euroopan kansalaiset ottavat kantaa Euroopan perustuslakisopimukseen. Meidän ei pidä emmekä saa enää pettää heitä. Kyseessä on velvollisuutemme ja vastuumme. Jos parlamenttimme päättää antaa teille luottamuksensa, me vaadimme teitä tämän vuoksi levittämään voimakkaasti seuraavaa viestiä: Euroopan on oltava poliittisesti yhtenäinen ja demokratian on lopultakin annettava täysimääräinen asema kansalaisille. 
<SPEAKER ID="105" LANGUAGE="EN" NAME="Joan i Marí (Verts/ALE )." AFFILIATION="">
<P>
   Arvoisa puhemies, onnitteluni valintanne johdosta. Hyvä Barroso, olkaa niin hyvä ja antakaa katalonialaisille mahdollisuus äänestää "kyllä" Euroopan perustuslakisopimuksen puolesta. Espanja ei ole vielä tunnustanut katalonialaisia. Kielemme ei ole virallinen Espanjan valtiossa, eikä valtio tunnusta itsemääräämisoikeuttamme. Olemme Euroopan autonomisteja: haluamme Katalonian alueille samanlaisen autonomian kuin Portugalilla on Euroopassa.
<P>
Odottaessamme oikeuksiemme tunnustamista voimme kuitenkin äänestää Euroopan perustuslakisopimuksen puolesta, jos katalaani tunnustetaan virallisesti. Jos sitä ei tunnusteta, kuinka me voisimme äänestää sellaisen tekstin puolesta, jossa ei tunnusteta valtiottomia kansakuntia – tässä tapauksessa Katalonian alueita – eikä anneta virallista asemaa katalaanin kaltaiselle kielelle, jota puhuu 10 miljoonaa ihmistä? Me haluamme Euroopan, joka muodostuu kaikista todellisista kansalaisista, Euroopan, jossa oikeudet ovat yhtäläiset, valtiottomien kansakuntien kansalliset oikeudet mukaan luettuina, haluamme täysin demokraattisen Euroopan, tai kuten sanomme katalaaniksi: ... 
<SPEAKER ID="106" LANGUAGE="" NAME="Puhemies." AFFILIATION="">
<P>
   Haluan huomauttaa parlamentille, että arvoisa parlamentin jäsen käytti työjärjestyksen 138 artiklan mukaista oikeuttaan käyttää valitsemaansa virallista kieltä. Englanti on virallinen kieli, ja hän päätti käyttää sitä muutamin katalaaninkielisin virkkein höystettynä. Katalaania ei voida kääntää, eivätkä kaikki täällä ymmärrä sitä, joten hänen sanomaansa ei merkitä pöytäkirjaan. 
<SPEAKER ID="107" LANGUAGE="PT" NAME="Figueiredo (GUE/NGL )." AFFILIATION="–">
<P>
    Euroopan parlamentin hiljattain järjestettyjen vaalien tulokset ja alhainen äänestysosanotto osoittivat, että kansalaiset ovat valtavan tyytymättömiä yhteisön politiikkaan sekä perustuslakisopimuksen vaalimaan yhdentymiseen ja vieraantuneita siitä. Kukaan ei halua myöntää, että välinpitämätöntä politiikkaa edelleen noudatetaan entisestään pahentuvassa taloudellisessa ja sosiaalisessa tilanteessa, korkeaa työttömyyttä, köyhyyttä ja sosiaalista syrjäytymistä ei olla näkevinään, eikä yritysten uudelleen sijoittamisen tai monikansallisten yritysten uudelleenjärjestämistä pelkäävien työntekijöiden protestia kuulla. Emme voi sivuuttaa Lähi-idän, Irakin ja Palestiinan tilannetta ja mielettömän, laittoman ja perusteettoman sodan seurauksia emmekä jatkaa sellaisen politiikan noudattamista, jossa vain seurataan Bushin hallinnon amerikkalaista imperialismia tai säilyttää ristiriitaista asennettamme Sharonia ja hänen valtionterrorismiaan kohtaan. Emme voi hyväksyä sitä, että komission puheenjohtajaehdokas Durão Barroso kertoo meille, että odotettavissa on lisää samanlaista politiikkaa, huolimatta siitä, että meillä on nyt kymmenen uutta jäsenvaltiota vaikeassa taloudellisessa ja sosiaalisessa tilanteessa, mikä merkitsee sitä, että meidän pitäisi katsoa sosiaaliasiat ensisijaisiksi ja tarkastella syvällisesti talous- ja sosiaalipolitiikkaamme kiinnittäen erityistä huomiota rahoitusnäkymiin ja niiden merkittävään kehittämiseen. Barroson ehdottama malli perustuu edelleen Lissabonin strategiaan, mutta ainoat siellä tehdyt päätökset, jotka ovat saaneet myönteisen vastaanoton, ovat liberalisointi ja yksityistäminen. Ei ole hyväksyttävää, että niin kutsutun kilpailukyvyn nimissä korostetaan joustavia ja epävarmoja työjärjestelyjä, palkkakulujen vähentämistä ja palkkojen pienentämistä, julkisiin palveluihin kajoamista, lyhyesti sanottuna taloudellisten ja rahoituksellisten ryhmien uusliberalistista toimintasuunnitelmaa, sen sijaan, että keskityttäisiin elin- ja työoloihin, kestävään kehitykseen, laajempaan taloudelliseen, sosiaaliseen ja alueelliseen koheesioon, korkealaatuisiin työpaikkoihin ja täysiin oikeuksiin sekä julkisten ja sosiaalisten investointien tason palauttamiseen erityisesti rautateillä, terveydenhuollossa, ympäristöalalla, opetuksessa ja tutkimuksessa. Tämä edellyttää talous- ja valuuttapolitiikan tarkistamista, liberalisoinnin pysäyttämistä sekä vakaussopimuksen tarkistamista, sillä muuten emme voi torjua köyhyyttä ja huolehtia sosiaalisesta osallisuudesta sekä koko väestön korkeasta elämänlaadusta. Tämä edellyttää komission valtuutuksen tarkistamista Maailman kauppajärjestössä reilun kaupan, elintarvikeomavaraisuuden, eurooppalaisen teollisuuden ja työllisyyden puolustamiseksi erityisesti haavoittuvilla alueilla ja erityisesti haavoittuvilla perinteisillä aloilla, kuten tekstiiliteollisuudessa, lasiteollisuudessa, kaivannaisteollisuudessa ja laivanrakennuksessa, mikä edellyttää työntekijöiden arvon tunnustamista, toimenpiteitä yhtäläisten oikeuksien ja mahdollisuuksien edistämiseksi sekä hyvinvoinnin, sosiaalisen kehityksen, vahvemman demokratian, yhteistyön ja rauhan asettamista keskeiseen asemaan yhteisön politiikkaa koskevassa päätöksenteossa. Tämän vuoksi äänestämme huomenna Durão Barrosoa vastaan. Äänestämme näin myös hänen meille täällä esittelemäänsä politiikkaa vastaan. 
<SPEAKER ID="108" LANGUAGE="" NAME="" AFFILIATION="varapuhemies">
<SPEAKER ID="109" LANGUAGE="FR" NAME="Gollnisch (NI )." AFFILIATION="">
<P>
    Arvoisa puhemies, puhun hyvin lyhyesti. Edellinen puhemies totesi vähän aikaa sitten Joan i Marínpuheenvuoron jälkeen, että katalaani ei ole toimielinten virallinen kieli. Minusta näin ei ole. Katalaani on itse asiassa virallinen kieli, mutta on totta ettei se ole työkielemme.
<P>
Tämän vuoksi pyydänkin suvaitsevaisuutta kollegaamme kohtaan, joka lausui muutaman lauseen katalaaniksi, sillä juuri täällä parlamentissa käydyssä keskustelussa, jossa päätettiin katalaanin virallisen kielen asemasta, lausuin itse latinankielisiä lauseita; latina ei kuitenkaan ole virallinen kieli eikä työkielemme, ja kuitenkin sanani merkittiin latinaksi pöytäkirjaan. 
<SPEAKER ID="110" LANGUAGE="" NAME="Puhemies." AFFILIATION="">
<P>
   Puhemies oli itse asiassa oikeassa, sillä katalaani, kuten lähellä Berliinin vaalipiiriäni puhuttu vendin kielikään, ei ole virallinen kieli, ei Euroopan unionin virallinen kieli eikä työkieli. Voimme kuitenkin tehdä työtä saadaksemme vähemmistökielet virallisiksi, kunhan huolehdimme tarvittavasta kapasiteetista.
<P>
Jäsen Poettering olisi halukas ottamaan myös kotikaupunkini Berliinin kielen viralliseksi kieleksi. Kiitos siitä. 
<SPEAKER ID="111" LANGUAGE="LV" NAME="Vaidere (UEN )." AFFILIATION="">
<P>
    Hyvät kollegat, poliittisen ryhmämme esittämien kysymysten ristitulessa Barroso osoittautui kokeneeksi ja liikemiesmäiseksi poliitikoksi, ja päätimme tukea hänen valintaansa, erityisesti koska hän viittasi Euroopan unioniin kansakuntien unionina. Diplomaattisesti Barroso kuitenkin vältti vastaamasta kysymykseen, joka koski hänen suhtautumistaan tuleviin Venäjä-suhteisiin. Haluan korostaa, että Baltian maiden, myös Latvian miehityksen kansainvälinen tunnustaminen varsinkin Neuvostoliiton seuraajan Venäjän taholta (tms.) on merkittävä kansainvälinen tavoite. Epäilemättä tämä tekisi Euroopan unionin ja Venäjän sekä Euroopan komission suhteista vähemmän tekopyhiä – voidaan puhua vodkasta ja kaviaarista illalla ja huomata sitten aamulla, että Venäjä on kieltänyt elintarvikkeiden tuonnin Euroopan unionista. Todellisuuden hyväksyminen olisi hyvä perusta todella rakentavalle yhteistyölle tulevaisuudessa. Mitä tulee taloudellisiin näkökohtiin, korostan, että talousarviota laadittaessa on kohdennettava suurempi osa varoista uusien jäsenvaltioiden talouden kehittämiseen – myös rakennerahastojen kautta, sillä erot uusien ja vanhojen jäsenvaltioiden välillä ovat edelleen liian suuria. Niin jäsenvaltioiden toimivaltaan kuuluvia verokannustimia kuin rakennerahastojakin infrastruktuurin, köyhyyden poistamisen sekä talouskehityksen tukemisen osalta on käytettävä kehityksen nopeuttamiseksi. Hyvä Barroso, toivomme suuria luovalta lähestymistavaltanne näihin merkittäviin kysymyksiin. Kiitos. 
<SPEAKER ID="112" LANGUAGE="PT" NAME="Martin, Hans-Peter (NI )." AFFILIATION="–">
<P>
    Ensinnäkin haluan sanoa, että hyvin tehty Portugali, onnittelut jalkapallojoukkueellenne. Ei ole epäilystä siitä, etteivätkö he olisi olleet parhaita pelaajia vuonna 2004. He eivät kuitenkaan voittaneet. Valitettavasti tässä tilanteessa ette ole poliittisen pelin paras pelaaja, mutta tulette voittamaan. Maailma ei ole oikeudenmukainen. 
<SPEAKER ID="113" LANGUAGE="DE" NAME="" AFFILIATION="">
<P>
 Kysymys kuuluukin kuitenkin, arvoisa tuleva puheenjohtaja, mitä teette voitollanne voittonne jälkeen. Voimme aina toivoa. Luulenpa, että ratkaiseva kysymys, joka minun on teille esitettävä, on kuinka voitte kuroa umpeen uskottavuudessa syntyneen kuilun. On nimittäin suuri ero siinä, kuinka ihmiset mieltävät poliittisen Euroopan ja mitä täällä todella tapahtuu.
<P>
Tahdomme toki yhteisen Euroopan, mutta se ei toimi. Se on nähtävissä vaalien äänestysprosentissa. Se on nähtävissä haluttomuudessa antaa tarvittavaa rahoitusta. Minusta keskeisen lähestymistapanne olisi oltava sen toteaminen, että tuhlaamme liian paljon, että puolet menoista yhdistettynä riittävään tehokkuuteen voisi usein riittää paremmin ja että erityisesti avoimuudessa voisimme oppia siltä valtiolta, josta niin mielellänne puhutte, Yhdysvalloilta ja sen sananvapauslainsäädännöstä; sillä yhden asian opimme täällä nopeasti: ilman avoimuutta ei ole demokratiaa, ja toivonkin että virkakautenne jälkeen voimme jälleen sanoa: "Hyvä, Portugali!" 
<SPEAKER ID="114" LANGUAGE="PT" NAME="Pinheiro, João de Deus (PPE-DE )." AFFILIATION="">
<P>
    Hyvä Durão Barroso, aivan kuten muissakin täällä käyttämissänne puheenvuoroissa, viestinne oli tänäänkin täynnä tuoretta toivoa. Onnistuitte käsittelemään puheenvuorossanne sellaisia asioita kuten terrorismi, ympäristön tilan huonontuminen, ikääntyvä väestö, alueellinen ja sosiaalinen epätasa-arvo, pitkäaikaistyöttömyys, kansalaisten etääntyminen Eurooppa-hankkeesta sekä perustuslakisopimuksen ja Lissabonin strategian hyväksymiseen liittyvät seikat. Viittasitte myös asiaa mainitsematta yhteisen ulko- ja turvallisuuspolitiikkamme voimattomuuteen ja mainitsitte viisaasti myös ne vakavat ongelmat, joita joudumme kohtaamaan ottaen huomioon 25 jäsenvaltion, ja ennen pitkää 27 tai 28 jäsenvaltion, Euroopan moninaisuuden ja monimutkaisuuden. Tätä taustaa vasten on hyvin tärkeää vaalia ajatusta, että kaikkien näiden haasteiden edessä on kuitenkin mahdollista löytää yksimielisyys, käydä vuoropuhelua ja rakentaa siltoja. On myös mahdollista tehdä se ilman dogmaattisuutta ja vailla ennakkoasenteita tarjoamalla kaikille, rikkaille ja köyhille, pienille ja suurille, uusille ja vanhoille mahdollisuus auttaa meitä määrittämään asianmukaiset parametrit ja tavoitteen Euroopalle. Tarvitsemme yksinkertaisesti Delorsin komission kaltaisen komission, komission, jolla on johtotaitoa ja kunnianhimoa, mutta myös tehokkuutta.
<P>
Hyvä Durão Barroso, heikot eivät jää historiankirjoihin – eivät koskaan ole jääneet. Tiedän taitonne, tunnen kykynne ja määrätietoisuutenne, järkevyytenne ja maltillisuutenne. Kun nämä yhdistetään nuoruuteenne ja parlamentaarista keskustelua kohtaan tuntemaanne rakkauteen, olen vakuuttunut, että virkakautenne on alku Euroopan uudelle aikakaudelle sekä parlamentin ja komission väliselle uudelle kumppanuudelle, jota tarvitaan Euroopan eteenpäin viemiseksi, rakentamisen jatkamiseksi ja sen esille tuomiseksi. Tämän vuoksi esitän teille yhden kysymyksen: voisitteko kertoa yksityiskohtaisemmin ajatuksistanne vahvan komission ja Euroopan parlamentin välisistä suhteista, sillä toivomme myös parlamentista tulevan entistä voimakkaamman. 
<SPEAKER ID="115" LANGUAGE="NL" NAME="Wiersma (PSE )." AFFILIATION="">
<P>
   – Arvoisa puhemies, pahoittelen sekaannusta, mutta parlamentissa on paljon uusia ihmisiä. Onnittelen teitä varapuhemieheksi valinnasta ja siitä, että näin nopeasti toimitte puheenjohtajana tämän päivän merkittävässä keskustelussa. Hyvä Barroso, keskityn yhteen aiheeseen, joka on yhteinen ulko- ja turvallisuuspolitiikka. Ryhmäni puheenjohtaja on esittänyt teille jo useita kysymyksiä, ja tämä oli yksi niistä. Katsomme, että tuleva Euroopan komissio voi edistää merkittävällä tavalla vahvan eurooppalaisen ulkopolitiikan kehitystä omalla panoksellaan. Se on mahdollista, kun yhdistetään komission ja neuvoston toimivalta, ja korkea edustaja ja komission puheenjohtaja voivat luonnollisesti olla tässä merkittävässä asemassa. Haluamme kunnianhimoisemman Euroopan unionin. Turvallisuuspolitiikka on merkittävä osa tätä, eikä se näin ollen nähdäksemme voi olla pelkkä kopio amerikkalaisesta mallista, jota pidämme sotilaallisena ylivaltana. Ymmärtääksemme Euroopan valtiot edustavat toisenlaista perinnettä, ja kannatamme laaja-alaista turvallisuuspolitiikkaa, jossa etusijalla ovat siviilitoimet ja jossa sotilaalliset keinot ovat vasta viimeinen vaihtoehto, silloinkin Euroopan unionin päätösten mukaisesti. Laajemman turvallisuuspolitiikan yhteydessä haluamme ajaa kehitystä, tukea kehitysmaita, reilua kauppaa ja sekä turvattomuuteen että sen syihin puuttumista. Katsomme konfliktien ehkäisemisen olevan yhtä keskeisessä asemassa kuin monenkeskisyyden. Tämän perusteella EU:n on uskallettava tehdä omat valintansa niin Kioton, kansainvälisen rikostuomioistuimen kuin ydinaseiden yleistymisen estämisen kannalta. Jos suinkin mahdollista, tämän olisi tapahduttava yhteistyössä Yhdysvaltojen kanssa, emmekä me aliarvioi todellisen yhteistyön merkitystä, mutta jos vaihtoehtoja ei ole, meidän on toimittava yksin. Siirryn nyt siihen, mikä voidaan katsoa koko keskustelun ytimeksi, ja mistä edelleen keskustellaan vilkkaasti Euroopan sosialistisen puolueen ryhmässä. Komission puheenjohtajaehdokas ei ole onnistunut vakuuttamaan meitä siitä, että hänkin ajattelisi samanlaista autonomista asemaa Euroopan unionille. Ylivoimainen enemmistö sosialistien ryhmästä vastusti Irakin sotaa. Sittemmin paljastui, että päätöslauselma, jonka nojalla sotatoimet käynnistettiin, perustui vääriin tai epätäydellisiin tietoihin joukkotuhoaseista Irakissa tai Irakin yhteyksistä Al-Qaida-järjestöön tai muihin terroristijärjestöihin, ja voimme edelleen päivittäin lukea paljon näistä asioista sanomalehdistä ja muualtakin. Myöskään YK:n antamaa valtuutusta ei ollut, ja katsomme tämän merkittäväksi seikaksi. Sittemmin on osoittautunut, että Irakin vapauttaminen aiheutti valtavia kärsimyksiä. Olemme sanoneet tästäkin sanottavamme viimeisen puolen vuoden aikana. Portugalin pääministerinä Barrosolla oli merkittävä asema Azorien huippukokouksen järjestäjänä ja isäntänä, mikä sai aikaan käsityksen, että hän hyväksyi amerikkalaisen lähestymistavan, jonka me katsomme yksipuoliseksi. Hän ei ole myöhemminkään ottanut tähän etäisyyttä. Kysymys kuuluukin, toimisiko hän samalla tavalla, jos joutuisi nyt tekemään saman päätöksen, ja onko tämä hänen olennainen ja perustavaa laatua oleva vakaumuksensa. Euroopan sosialistipuolueen ryhmä suhtautuu tähän asiaan hyvin vakavasti ja se vaikuttaa merkittävällä tavalla tänään loppuun käytäviin keskusteluihimme. Keskustelussaan sosialistien ryhmän kanssa Barroso kiinnitti huomiota muihin eurooppalaisiin pääministereihin, jotka myös kannattivat Yhdysvaltojen politiikkaa. Ehdokasta arvioitaessa on toki tärkeää ottaa huomioon, että poliitikot ennen noudattivat tiettyä politiikkaa, mutta muut silloiset pääministerit eivät ole komission puheenjohtajaehdokkaina. Toivon hänen ymmärtävän, että haluamme puheenjohtajan, joka vähintäänkin ymmärtää näkemyksemme Euroopan unionin turvallisuuspolitiikasta. 
<SPEAKER ID="116" LANGUAGE="NL" NAME="Maaten (ALDE )." AFFILIATION="">
<P>
   – Arvoisa puhemies, minäkin haluan onnitella teitä valinnastanne parlamentin varapuhemieheksi. Hyvä Barroso, olette ehdokkaana komission puheenjohtajaksi, ja jos tulette valituksi tähän asemaan, puheenjohtajuutenne ajoittuu kieltämättä hankalaan aikaan. Euroopan parlamentin vaaleissa yli puolet äänioikeutetuista jätti äänestämättä, ja jotkut äänestäneistä äänestivät Eurooppaan kriittisesti tai vihamielisesti suhtautuvia puolueita. Äänestäjät viestittävät meille, parlamentille, neuvostolle ja komissiolle, että asiat eivät voi enää jatkua entisellään. Euroopan unioni ei voi jatkaa, jos se toimii tällä tavalla. On olemassa valtava luottamuspula, emmekä todellakaan voi sallia asioiden jatkuvan entiseen malliin. Tämän vuoksi on esitetty paljon kritiikkiä sovellettua menettelyä kohtaan. Sillä ei ole mitään tekemistä teidän kanssanne henkilökohtaisesti – pikemminkin päinvastoin, sillä yksimielinen kannatuksenne puhuu puolestanne – mutta menettely ei ole johdonmukainen sen kuvan kanssa, joka meidän on annettava Euroopasta. Ongelma ette ole te, mutta teistä voi tulla ongelman ratkaisu. Voitte todellakin tunnustaa, että asiat eivät voi jatkua entisellään ja että meidän on löydettävä toinen tapa työskennellä. Meidän on esitettävä toisenlainen kuva kuin se, jota nyt näytämme muulle maailmalle. Kysymys on, aiotteko jatkaa samaan malliin. Voin muuten lisätä, että uskoakseni ette, osittain aiemmin sanomanne perusteella, mutta aiotteko jatkaa takahuoneissa tehtyjen sopimusten tekemistä, päätöksen tekemistä ministerien kesken hyvä veli -verkoston tapaan, vai aiotteko kansalaisten tapaan todeta, ettei näin todellakaan voi jatkua?
<P>
Toinen kysymys on se, onko meidän uskottava sanoihinne vai tekoihinne. Sanomisissanne on nyt "jotakin jokaiselle", ja voin hyvin kuvitella sen sopivan ehdokkaalle. Kunnioitan suuresti toimianne; Portugalissa noudattamanne talouspolitiikka on sitä, mitä EU tarvitse. Olen eri mieltä edellisen puhujan kanssa siinä, että katson ulkopolitiikkanne olevan erinomaista; tällaista me tarvitsemme. Toivon, että tekoihinne voidaan luottaa enemmän kuin sanoihinne.
<P>
Lopuksi vielä yksi kysymys: puhuitte yhä useammista naisista komissiossa, ja katson tämän erinomaiseksi asiaksi. Alankomaalaisena liberaalina minua kiinnostaa ensisijaisesti, mitä aiotte tehdä, kun valtiolla on hyvä naispuolinen ehdokas. Sanotteko jäsenvaltiolle, että komission jäsenen on oltava nainen, että vaikka heillä on kenties hyviä miesehdokkaita, tehtävä on annettava naiselle? Ajatteko tätä asiaa, vaikka kyseinen valtio tällä hetkellä toimisikin unionin puheenjohtajavaltiona? 
<SPEAKER ID="117" LANGUAGE="SV" NAME="Lundgren (IND/DEM )." AFFILIATION="">
<P>
    Arvoisa puhemies, Euroopan parlamentin kesäkuun vaaleissa osallistumisaste oli hyvin matala ja euroskeptiset puolueet menestyivät selvästi. Mielipidemittaukset osoittavat, että kansalaisten luottamus EU:hun ja sen toimielimiin vähenee suurimmassa osassa EU:n jäsenvaltioista. Euroopan unionin legitimiteetti heikentyy jatkuvasti. Miksi?
<P>
Tähän on kaksi merkittävää selitystä. Ensinnäkin tapa, jolla EU kehittyy, merkitsee poliittisen vallan siirtymistä yhä kauemmas kansalaisilta. Toiseksi kansalaiset uskovat yhä enemmän, että EU:n varat kuluvat tuhlaukseen ja korruptioon. Edustamani uusi ruotsalainen puolue, Kesäkuun lista, käsitteli molempia asioita vaaleissa, ja saimme vahvan poliittisen mandaatin torjuaksemme poliittisen vallan jatkuvaa siirtymistä jäsenvaltioista Brysseliin sekä huolehtiaksemme siitä, että eurooppalaisten veronmaksajien rahat käytetään tehokkaasti ja kunniallisesti.
<P>
Komission on lakattava puuttumasta aina uusiin aloihin. Emme halua, että lääkäreiden työaikoja säädellään EU:n tasolla. Emme halua metsästyspolitiikkaa käsiteltävän EU:n tasolla. Emme halua yhteistä veropolitiikkaa tai sosiaalipolitiikkaa. Poliittisen vallan jatkuva keskittäminen ja byrokratisoiminen ovat itse asiassa uhka Euroopan tulevaisuudelle. Euroopan loistava menestys talouden, tieteen ja yhteiskunnan aloilla on suurelta osin tulosta pienten poliittisten yksiköiden institutionaalisesta kilpailusta, jossa on etsitty asioihin rakentavia ratkaisuja.
<P>
Euroopan synty sijoittui muinaisen Kreikan pieniin kaupunkivaltioihin. Renessanssin ajan Pohjois-Italian itsenäiset kaupunkivaltiot ja Saksan valtiot 1700- ja 1800-luvuilla loivat Euroopan suuruuden historiaa. Teollinen vallankumous alkoi Englannista, jossa oli vain joitakin kymmeniä miljoonia asukkaita.
<P>
Kesäkuun lista vetoaa komission puheenjohtajaan, jotta tämä tekisi nyt alkavasta virkakaudesta poliittisen hajauttamisen aikakauden, jolloin EU:n toimielimet siistitään ja tehdään tehokkaammiksi. 
<SPEAKER ID="118" LANGUAGE="IT" NAME="Mussolini (NI )." AFFILIATION="">
<P>
    Arvoisa puhemies, haluan onnitella ehdokas Barrosoa. Sanoitte meidän, 732 parlamentin jäsenen, olevan kansalaisten ääni ja sanoitte että jos emme kuulu johonkin ryhmään, meillä ei ole paljon sananvaltaa. Tämä on hyvin epädemokraattista.
<P>
Haluan sanoa, että suhtauduin hyvin myönteisesti puheenvuoronne tiettyihin osiin, erityisesti niihin, jotka koskivat syrjinnän torjumista ja yhtäläisten mahdollisuuksien edistämistä. Kuulin myös jonkun sanovan, ettei neuvoston pidä nöyrtyä komission edessä eikä komission tai parlamentin pidä nöyrtyä neuvoston edessä. Minä puolestani olen innokas huolehtimaan siitä, että Eurooppa ei nöyrry Yhdysvaltojen edessä. Tämä on kaikkein tärkeintä, sillä tähän asti näin on käynyt. Meidän on vahvistettava Euroopan poliittista asemaa, aivan kuten meidän on vahvistettava myös Eurooppaa yhdistäviä kristillisiä arvoja ja taisteltava niiden sosiaalisten asioiden edestä, jotka mielestäni ovat kaikkein tärkeimpiä. Kuulemme hyvin vähän lapsuudesta ja vieläkin vähemmän hyväksikäytetyistä, raiskatuista ja sotilaiksi värvätyistä lapsista.
<P>
Kannatan tämän vuoksi kaikkia toimia, joita käynnistätte näitä koskevien päätösten osalta ja erityisesti näiden sosiaalisten kysymysten osalta. 
<SPEAKER ID="119" LANGUAGE="FR" NAME="Grossetête (PPE-DE )." AFFILIATION="">
<P>
    Arvoisa puhemies, sallinette minun aluksi sanoa, että olen kovin iloinen nähdessäni teidät johtamassa täällä puhetta, ja onnittelen teitä valintanne johdosta.
<P>
Hyvä Barroso, kuuntelin teitä tarkkaavaisesti ja arvostan näkemystänne Euroopasta sekä Euroopan komission tehtävistä, sellaisen komission, jonka on oltava vahva ja joka tarvitsee nuorekkuutta. Uskon, että pystytte antamaan toisenlaisen kuvan toimielimestä, jota kansalaiset eivät aina ole nähneet hyvässä valossa. Kansalaiset vaativat jatkuvaa tiedottamista yhteisön toiminnasta sekä näkymien ja tulevaisuuden haasteiden selittämistä selkeästi.
<P>
Seuraavat viisi vuotta ovat haasteita täynnä. Mainitsen vain neljä: perustuslakisopimuksen hyväksyminen, rahoituksen suuntaviivat, työllisyyspolitiikka sekä Turkin liittymiseen liittyvät perustellut.
<P>
Aukoton sitoutuminen perustuslakisopimusta koskevaan hankkeeseen antaisi lisätodisteita jäsenvaltioille ja niiden edustajille, joilla on valtava vastuu esitellä hanke kotimaansa kansalaisille, jotta nämä hyväksyisivät perustuslakitekstin. Toimiva Eurooppa on kenties Eurooppa, joka tekee vähemmän mutta paljon paremmin, edistyvä Eurooppa, Eurooppa, joka osaa hallita talousarviotaan ja jonka menot käytetään tehokkaasti mahdollistamalla toimitavat. Ei ole mitään hyötyä ehdottaa suuntaviivoja harkitsematta etukäteen rahoitusta tai jäädyttää välttämättömiä menoeriä. Vanhoja jäsenvaltioita rankaisematta talousarvion on autettava tukemaan kymmentä uutta jäsenvaltiota ja luomaan kasvulle suotuisat olosuhteet. Uskomme teille Euroopan aluepolitiikan säilyttämisen.
<P>
Samaan aikaan Euroopan komission on annettava uutta puhtia talouspolitiikalle. Uuden puhdin antaminen ei voi perustua jäykkiin välineisiin, joilla jäsenvaltiot kahlittaisiin tilinpitoon tai eurooppalaiset yritykset sidottaisiin sääntöihin, jotka estäisivät niitä kehittymästä maailmanmarkkinoilla. Toimitapojemme on mukauduttava tämänhetkisen suhdanteen vaatimuksiin. Unionin menestys edellyttää myös kansakuntien hyväksyntää, sillä kansalaiset vaativat yhteisön toimien parempaa ymmärrettävyyttä. Valitettavasti kansalaisilla on sellainen käsitys, että kaikesta päätetään kuulematta heitä. Turkin liittyminen on tästä hyvä esimerkki. Aivan kuin kaikki olisi ennalta päätetty. En halua uskoa niin. Keskustelun on oltava avointa, ja kansalaiset haluavat osallistua siihen.
<P>
Toivon uuden komission tukeutuvan myös nuorisoon, syvällisesti eurooppalaiseen dynaamiseen ja optimistiseen nuorisoon. Tämän päivän nuoriso huolehtii tulevaisuuden Euroopasta. Elämme tällä hetkellä maailmassa, jossa kaikki etenee vauhdilla, jossa uudet sukupolvet ovat malttamattomia ja jossa konkreettiset tulokset on saatava nopeasti.
<P>
Hyvä Barroso, toivon teidän onnistuvan sekä huomenna että koko viiden vuoden ajanjakson ajan Euroopan komission johdossa. Pysykää tiukkana neuvoston suhteen! Usein juuri neuvosto pysäyttää unionin toiminnan. Tukeutukaa Euroopan parlamenttiin! Parlamentti on liittolaisenne, jos pystytte johtamaan unionia ottamalla huomioon kansalaisten toiveet. 
<SPEAKER ID="120" LANGUAGE="ES" NAME="Barón Crespo (PSE )." AFFILIATION="">
<P>
   – Arvoisa puhemies, hyvät kollegat, hyvä Durão Barroso, pitkällä tiellä kohti Euroopan yhdentymistä te tulitte nyt parlamenttiin pyytämään mahdollisuutta johtaa seuraavaa vaihetta.
<P>
Valitsitte puheenvuoronne alkuun osuvan lainauksen Jean Monnet'lta, joka puhui tämän yhdessä rakentamamme ylikansallisen demokratian kannustavasta luonteesta, ja suhtaudun lämpimästi hänen rohkeuteensa.
<P>
En tiedä, onko teille tarjottu myrkyllinen malja, mutta tulette vihollisen leiristä ja kuulutte yhä neuvostoon, monien ihmisten jouduttua suljettujen ovien takana käytyjen keskustelujen uhreiksi. Olette ottanut askeleen ja esiinnytte edessämme tänään. Uskon sen näin ollen olleen merkittävä askel. Minun on esitettävä muutama huomautus siitä – eikä tämä ole osoitettu pelkästään teille, vaan myös PPE-DE-koalition jäsenille – sillä kyse on poliittisesta ja perustuslaillisesta uudistuksesta.
<P>
Jäsen Poettering on toistuvasti pyytänyt, veto-oikeudella, suurimman vähemmistön poliittisten perheoikeuksien nojalla – koalitio on vähemmistössä, mutta se on Euroopan suurin vähemmistökoalitio – ehdokkaan nimeämistä. Te saavutitte sen. Siirrymme uuteen poliittiseen vaiheeseen. Nyt teidän on voitettava taaksenne parlamentin enemmistö, ja siihen tehtävään olette ryhtynyt.
<P>
Minun on todettava teille, että kokeilu on merkittävä, ja meidän iberialaisten ymmärtämin käsittein ilmaistuna pyydätte meiltä tänään mahdollisuutta. Jää vielä nähtäväksi ansaitsetteko sen tai saatteko sen. Sallikaa minun kuitenkin ilmaista joitakin meidän sosialistien tuntemia varauksia, jotka olen tehnyt tiettäväksi ja joista olen keskustellut joidenkin yhteisten ystävien kanssa.
<P>
Ensinnäkin toimitte sosiaalidemokraattisen puolueen puheenjohtajana. Ryhmänne on kuulunut ensin liberaalien ryhmään ja sittemmin PPE-DE-ryhmään. Koskaan ette ole koputellut sosiaalidemokraattisen sosialistiryhmän ovelle. En nyt puolusta mitään tekijänoikeuksia, mutta myöntänette, että tämä aiheuttaa hieman hämmennystä. Viittasitte lyhyesti myös Lissabonin strategiaan, joka hyväksyttiin Portugalin puheenjohtajuuskaudella toukokuussa 2000, Antonio Guterresin toimiessa puheenjohtajana. Lienette samaa mieltä kanssani siitä, että suuri kysymys onkin nyt kuinka tulkitsemme Lissabonin strategiaa, ottaen huomioon, mitä on tapahtunut Portugalissa ja mitä puheenjohtaja Balkenende sanoi tänä aamuna.
<P>
Haluamme korkeatasoisen ja kilpailukykyisen talouden ja teknologista kehitystä, mutta haluamme myös koheesiota ja sosiaalimallimme puolustamista ja päivittämistä. Tässä emme ole yhtä mieltä, ottaen huomioon, mitä olette saanut aikaan Portugalissa.
<P>
Tämän vuoksi katson, että pyydätte meiltä nyt mahdollisuutta, ja me sosialistit keskustelemme tänään siitä, onko sitä asianmukaista antaa teille. Prosessi ei kuitenkaan missään tapauksessa pääty tänään. Olette puheenjohtajaehdokas siihen saakka, kunnes uutta komissiota ehdotetaan meille, kunnes kaikkia komission jäseniä on kuultu ja sen ohjelma esitelty parlamentille virkaanastumiskeskusteluineen lokakuussa. Näin se menee.
<P>
Teille annetaan kenties mahdollisuus, mutta teidän on saatava enemmistö taaksenne, ja sosialistiryhmä on ehdoton edellytys enemmistölle. 
<SPEAKER ID="121" LANGUAGE="PL" NAME="Golik (NI )." AFFILIATION="">
<P>
    Arvoisa puhemies, haluan aluksi onnitella teitä nimityksenne johdosta. Arvoisa komission puheenjohtajaehdokas, hyvät kollegat, kesäkuun lopussa Puolan kansalaiset ja puolueemme jäsenet saivat ilokseen kuulla teidän, hyvä Barroso, suostuneen komission puheenjohtajaehdokkaaksi. Olemme iloisia siitä, että olette täällä tänään kanssamme ja että voimme antaa teille äänemme.
<P>
Edustan Euroopan parlamentissa Puolaa ja vaalipiiriäni. Puolassa edustan useiden satojen tuhansien pienten ja keskisuurten yritysten ryhmää kansallisen kauppakamarin varapuheenjohtajana. Olen toiminut tehtävässä jonkin aikaa. Vuosien aikana Puolan ja Euroopan yrittäjät ovat keskustelleet paljon siitä, kuinka eri tavoin kauppa- ja teollisuuskamarit toimivat. Viime kädessä ne toimivat joko vapaaehtoisella tai pakollisella perustalla ja tarvitsevat entistä merkittävämmän aseman valtion ja talouden rakenteessa. Lissabonin strategia edellyttää Euroopan unionilta kilpailukyvyn lisääntymistä. Se velvoittaa unionin hyödyntämään kaikkia käytettävissä olevia keinoja tähän tarkoitukseen. Tämä on erityisen merkittävää kilpailtaessa Yhdysvaltojen talouden kanssa, sillä siellä elinkeinoelämän järjestöt ovat hyvin merkittäviä ja saavat tarvitsemansa tuen.
<P>
Katsomme, että kauppa- ja teollisuuskamarit ovat voimavaroja, joita olisi hyödynnettävä paremmin. Niitä on perustettu Euroopassa Napoleonin ajoista alkaen. Tämän vuoksi pyydän teitä, hyvä Barroso, kiinnittämään erityistä huomiota tähän alaan virkakautenne aikana. Toivon teidän myös mahdollisuuksienne mukaan huolehtivan siitä, että Euroopan unionin toimielimet osoittavat lisää varoja ja tehtäviä kauppa- ja teollisuuskamareille. Näin kamarit voivat täyttää tehtävänsä oikeutettuina unionin varojen saajina ja Lissabonin strategian tehtävien täyttäjinä.
<P>
Hyvä Barroso, toivomme teille menestystä kaikilla uuden tehtävänne osa-alueilla. Luotamme siihen, että kiinnitätte erityistä huomiota siihen, että toimielimet pyrkivät saattamaan yrittäjiä yhteen. Ja lopuksi, jos koskaan kuulette valituksia lentäjäpulasta, muistakaa, että Puolassa on erinomaisia lentosuunnistajia. 
<SPEAKER ID="122" LANGUAGE="ES" NAME="Mayor Oreja (PPE-DE )." AFFILIATION="">
<P>
    Arvoisa puhemies, hyvä Durão Barroso, haluan aluksi onnitella Durão Barrosoa hänen tämän iltapäivän puheenvuoronsa onnistuneesta sisällöstä ja ilmaista tyytyväisyyteni siihen, että hän on ehdolla komission puheenjohtajaksi.
<P>
Olitte aivan oikeassa. Kyse ei ole mistä tahansa vanhasta tilanteesta, olosuhteet eivät ole tavanomaiset, ei ole kyse vanhasta komissiosta, jota te johtaisitte tulevina vuosina, ja tähän epätavanomaiseen tilanteeseen on ainakin kolme syytä.
<P>
Ensimmäinen syy on laajentuminen – en ole varma siitä, käsitämmekö tämän nyt olevan ensimmäinen komissio laajentumisen jälkeen. Toinen syy on, että viisi vuotta sitten, edellisen komission virkakauden alettua, syyskuun 11. päivän ja Madridin maaliskuun 11. päivän kauheita terroritekoja ei vielä ollut tehty. Kolmas syy on se, että näiden tapahtumien myötä myös äänestysvilkkaus Euroopan vaaleissa on laskenut.
<P>
Näistä kolmesta syystä meidän olisi kenties keskeytettävä matkamme. Politiikassa ei kuitenkaan ole taukoja, eikä Euroopan unioni voi pitää taukoa tai pysähtyä. Tauon sijaan meidän on harkittava tarkemmin kuin koskaan ja tavalla, joka auttaa meitä tähtäämään entistä korkeammalle, kun on kyse Euroopan unionin tulevaisuudesta.
<P>
Uskon meidän tänä iltapäivänä tekevän yhteisen johtopäätöksen: olemme kaikki todenneet, että yhteisön toimielimiä on vahvistettava, ja olemme erityisesti korostaneet, että komissiota on vahvistettava. Olemme kaikki tästä samaa mieltä. Kysymys kuuluukin, kuinka me voimme vahvistaa komissiota. Vastasitte siihenkin oikein hyvin: kyse ei ole komissiosta, jolla olisi paljon valtaa, vaan johtamis-, ohjaamis- ja organisointikykyisestä komissiosta, joka asettaa ensisijaisia tavoitteita.
<P>
Jäljellä on kaksi merkittävää seikkaa, joita korostitte tänä iltapäivänä: ensinnäkin komission on ennen kaikkea kyettävä johtamaan, ohjaamaan ja organisoimaan Euroopan unionin muodostavien kansakuntien ministerien työtä, ja toiseksi Euroopan unionilla ei ole ulkopolitiikkaa ennen kuin meillä on vankka sisäpolitiikka, joka pystyy käsittelemään eurooppalaisten yhteisiä ongelmia.
<P>
Huomisen kannalta on siis esitettävä kysymys: kuinka me vahvistamme komissiota? Palkitsemalla tai rankaisemalla komission puheenjohtajaa äänestyksessämme? Minulla ei ole epäilystäkään siitä, etteikö komission vahvistaminen edellyttäisi sitä, että komission puheenjohtaja voi luottaa koko parlamentin tukeen, ja tästä syystä pyydän, että äänestäessämme huomenna ehdokkaan hyväksymisestä me ajattelisimme pikemminkin institutionaalista vakautta kuin henkilökohtaisia mieltymyksiä ja ideologisia kysymyksiä. 
<SPEAKER ID="123" LANGUAGE="IT" NAME="Napoletano (PSE )." AFFILIATION="">
<P>
    Arvoisa puheenjohtajaehdokas, Euroopan sosialistipuolueen ryhmän kuulemistilaisuudessa vastasitte kysymykseeni ulkopolitiikasta ja erityisesti olosuhteista, jotka saivat teidät kannattamaan yksipuolista hyökkäystä Irakiin, toteamalla, että poliitikkona eikä teknokraattina teidän oli esitettävä mielipiteenne ja otettava kantaa kyseisenä ajankohtana.
<P>
Tämä tarkoittaa, että pyritte ehdokkuudellanne helpottamaan Euroopan poliittisen elämän politisoimista. Korostitte tätä voimakkaasti ja toistuvasti, tänäänkin. Pelkään kuitenkin, ettei tämä ollut se syy, jonka vuoksi hallitukset nimittivät teidät ehdokkaaksi, sillä tiedätte hyvin, että politiikka edellyttää dialektiikan kehittymistä, että kansalaisten on ymmärrettävä vaihtoehdot ja pystyttävä arvioimaan eri kantojen eroavaisuuksia, varsinkin silloin, kun kyse on niinkin perustavaa laatua olevasta asiasta kuin sodasta ja rauhasta. Juuri tämän takia niin monet nuoremman sukupolven edustajat jättävät äänestämättä, sillä he eivät oikein ymmärrä, mitä vaihtoehtoja politiikka heille tarjoaa.
<P>
Asia, jonka tänään haluan ottaa esille, on kuitenkin aivan eri asia, vaikkakin yhtä tärkeä. Lienette tietoinen siitä, että parlamentti antoi 22. huhtikuuta tänä vuonna päätöslauselman sananvapauden ja tiedonvälityksen vapauden perusoikeuksien rikkomisesta Euroopan unionissa ja erityisesti Italiassa. Kyseisen äänestyksen jälkeen media on edelleen keskittynyt Ranskassa ja uusissa jäsenvaltioissa, kun taas Italiassa on hyväksytty eturistiriitoja koskeva laki, jonka mukaan pääministeri valvoo televisioasemia. Euroopan parlamentti kuitenkin toivoi sellaisten oikeudellisten välineiden käyttöönottoa, joilla estettäisiin poliittisilta johtohenkilöiltä tai ehdokkailta suorat etuyhteydet tiedotusalaan. Lisäksi muutama päivä sitten kuulimme järkyttäviä uutisia siitä, kuinka kaksi toimittajaa oli tapettu Venäjällä, ja tiedätte kyllä, kuinka merkittävä asia lehdistön vapaus on valtioissa, joiden kanssa ylläpidämme kansainvälisiä suhteita.
<P>
Hyvä Barroso, esitänkin näin ollen yhden hyvin selvän kysymyksen, ja toivon vastauksenne olevan aivan yhtä selvä. Aiotteko toimia Euroopan parlamentin vaatimalla tavalla, toisin sanoen aiotteko laatia direktiiviluonnoksen median moniarvoisuuden suojaamiseksi? Kun sanotte, että haluatte lisätä komission merkitystä, arvovaltaa ja itsemääräämisoikeutta suhteessa neuvostoon ja yhteistyössä parlamentin kanssa, katsotteko voivanne tehdä tämän sitoumuksen nyt? Jos teidät huomisessa äänestyksessä valitaan, sisältyykö tämä seikka ohjelmaan, jonka esitätte lokakuussa? 
<SPEAKER ID="124" LANGUAGE="DE" NAME="Ferber (PPE-DE )." AFFILIATION="">
<P>
    Arvoisa puhemies, arvoisa komission puheenjohtajaehdokas, hyvät kollegat, mistä huomisessa äänestyksessä on kyse? Kuten monet ovat sanoneet, huomenna on kyse meidän luottamuksestamme. Kyse on luottamusäänestyksestä. Luotammeko siihen, että neuvoston ehdokas on niiden tehtävien tasalla, jotka meitä seuraavina viitenä vuotena odottavat? Luotammeko siihen, että hän huolehtii asianmukaisesti tehtävästään perussopimusten vartijana neuvoston, parlamentin ja komission välisissä jatkuvissa jännitteissä? Haluan sanoa hyvin selvästi, että luotan ehdokkaaseen ja olen varma, että enemmistö tämän parlamentin jäsenistä on valmis antamaan hänelle perustellun luottamuksensa.
<P>
Samalla haluan kuitenkin korostaa, ettei tätä luottamusta saa käyttää väärin. Pystyykö ehdokas säilyttämään riippumattomuutensa tiimiään kootessaan? Hyvä Barroso, en pidä hyväksyttävänä sitä, että jotkin jäsenvaltiot ovat asettaneet ehdoksi valinnallenne sen, että niiden erityistoiveita komission salkkujen jaosta noudatetaan, mutta luotan siihen, että olette riittävän itsenäinen, jotta näin ei tapahdu automaattisesti. Niin olette tänään selvästi sanonut.
<P>
Siirrymme nyt aikakaudelle, jossa jatkuvaa hallitusten välistä konferenssia ei enää ole, vaan joudumme elättämään Eurooppa-ajatusta poliittisesti. Seuraavien muutaman kuukauden aikana meidän on luonnollisesti laadittava yhdessä toimintasuunnitelma. Tässä yhteydessä toivon teidän ja Euroopan parlamentin tekevän tiivistä yhteistyötä ja luotan tässäkin siihen, että kykenette tekemään yhteistyöstä menestyksen, sillä meidän on vastattava yhdessä moniin kysymyksiin.
<P>
Kuinka saamme eloa toissijaisuuden käsitteeseen, kuinka voimme varmistaa, että sääntöjä laaditaan ainoastaan silloin, kun ne todella edellyttävät Euroopan osallistumista ja että muissa tapauksissa jäsenvaltiot, alueet ja paikallisviranomaiset voivat toimia sopivaksi katsomallaan tavalla? Kuinka voimme tehdä Euroopasta kilpailukykyisemmän? Tässäkin yhteydessä pyydän teitä virkakaudellanne komissiossa harkitsemaan sitä, olisiko joistakin edellisen komission ehdotuksista vetäydyttävä. Esimerkkinä olkoon kemikaalipolitiikka. Se ei ole yhdenmukainen Lissabonin prosessin "lisääntyvän kilpailukyvyn" kanssa ja sitä on varmasti tarkasteltava uudelleen. Voin mainita myös talousarvioasetuksen. Kärsimme siitä, ettemme enää voi toimia sen mukaan, mitä lainsäätäjät, parlamentti ja neuvosto talousarviossa päättävät, koska talousarvioasetuksen mukaan komissio kasaa tiellemme niin paljon esteitä hallinnossa, että lainsäätäjän tavoitteita ei enää voida toteuttaa. Odotamme teiltä aloitteita tällä alalla ja toivonkin, että ette käytä väärin luottamustamme, vaan että voimme yhdessä huolehtia siitä, että Eurooppa edistyy seuraavien viiden vuoden aikana ja voittaa jälleen viiden vuoden kuluessa kansalaisten luottamuksen. 
<SPEAKER ID="125" LANGUAGE="" NAME="" AFFILIATION="varapuhemies">
<SPEAKER ID="126" LANGUAGE="FR" NAME="Poignant (PSE )." AFFILIATION="">
<P>
    Arvoisa pääministeri, näin teitä ei vielä ole kutsuttu! Teitä on vaikea määritellä: ehdokas, nimetty ehdokas, herra Barroso... Asemanne täällä on ehdokkaaksi asettamisen vuoksi sellaisenaan hieman ongelmallinen ja aiheuttaa hieman hämminkiä.
<P>
Sanotte meille: "Valitkaa minut tällä viikolla, esitän ohjelmani ensi vuonna." Parlamentin jäsenelle on aina hieman vaikeaa asettaa asiat kohdalleen. Arvostin kuitenkin viittaustanne äänestämättä jättäneisiin. Itse asiassa sanoitte meidän edustavan 450:tä miljoonaa kansalaista, mutta meidän valitsijoitamme olivat 150 miljoona äänestäjää, kun muut 200 miljoonaa jäivät kotiin. Mitä kansalaiset oikein ajattelevat nyt puolen vuosisadan jälkeen – vaikka kaikki heistä eivät olekaan eläneet puolta vuosisataa? Mitä Eurooppa heille lopulta merkitsee? Kyse on pidetystä lupauksesta: rauha on saatu aikaan, demokratia on vallalla, markkinat ovat toteutuneet ja joillakin heistä on euroja taskussaan.
<P>
Teidän ongelmanne, kuten meidänkin, on näyttää tulevaisuuden suunta. Minulle ja muillekin keskeinen on sosiaalinen kysymys. Te käsittelitte sitä kyllä, mutta monen muun aiheen joukossa. Jos ette kuitenkaan katso kysymystä ensisijaiseksi ja käsittele sitä kaikilta niiltä kannoilta, jotka koskevat meistä kaikkia ja joita ryhmissämme on käsitelty, kuten julkisten palvelujen, verotuksen yhdenmukaistamisen, sosiaalisten oikeuksien jne. kannalta, epäoikeudenmukaisuus, eriarvoisuus ja työttömyys varmasti jatkuvat, mutta myös kansalaiset, jotka ovat kuluneen puolen vuosisadan kokeneet paljon, etääntyvät Euroopan keskeisestä ajatuksesta. Velvollisuutenne on kirjoittaa uusi sivu historiaamme. Myönnän, että en ole vielä täysin tyytyväinen. 
<SPEAKER ID="127" LANGUAGE="EN" NAME="Titley (PSE )." AFFILIATION="">
<P>
    Arvoisa puhemies, parlamentin vaalien jälkeen Eurooppa on nyt koeajalla, kuten uskon useimpien puhujien myöntävän. Meidän on osoitettava olevamme kansalaisten kannatuksen arvoisia. Tämä ei tapahdu puhumalla lakkaamatta prosessista, käymällä hämäriä institutionaalisia keskusteluja tai puhumalla kukkaiskielellä Euroopan merkityksestä.
<P>
Kun perustuslakisopimus nyt on hyväksytty, meidän on keskityttävä siihen, mitä Eurooppa tekee, sen sijaan että pohtisimme kuinka se sen tekee. Meidän on osoitettava, kuinka Euroopasta on etua kaikille kansalaisille, joten haluan komission puheenjohtajaksi toiminnan miehen, en kaunopuheista esiintyjää.
<P>
Tärkeimmän ensisijaisen tavoitteemme – ja ymmärsin sitoutumisenne tähän, hyvä Barroso – on oltava työllisyys. Meidän on pantava täytäntöön Wim Kokin suositukset. Meillä on oltava työpaikkoja luovia kannustimia. Meidän on noudatettava sellaista politiikkaa, jossa työnteko kannattaa, ja meidän on käytettävä rahaa työntekijöiden koulutukseen ja uudelleenkoulutukseen, ei pelkästään heidän työllistämiseensä. Meidän on yhdistettävä yhteiskuntaan myös syrjäytyneimmät. Vaurastuakseen Eurooppa tarvitsee kaikkia kansalaisiaan. Meidän on investoitava kansalaisiin, sillä ilman sosiaalista oikeudenmukaisuutta ei ole taloudellista tehokkuutta. Meidän on myös edelleen huolehdittava siitä, että yhteisön lainsäädännön noudattamista valvotaan kaikkialla jäsenvaltioissa.
<P>
Edellisen komission jäsen Kinnock teki erinomaista työtä uudistaessaan komission menettelyjä. Hyvä Barroso, jos teidät valitaan puheenjohtajaksi, toivon teidän huolehtivan siitä, että hänen työtään jatketaan ja se saatetaan päätökseen, jotta saadaan aikaan nykyaikainen ja tilivelvollinen komissio, joka takaa nuhteettomuuden kaikilla tasoilla. 
<SPEAKER ID="128" LANGUAGE="PT" NAME="Costa, António (PSE )." AFFILIATION="">
<P>
    Hyvä José Manuel Barroso, haluan toivottaa teidät lämpimästi ja sydämellisesti tervetulleeksi äidinkielellämme, kohteliaalla tavalla, joka heijastaa niitä vuosia, joiden ajan olette ollut Portugalin sosialistien vastustaja. Nyt ei luonnollisesti ole kyse henkilökohtaisista ominaisuuksistanne. Tunnen teidät riittävän hyvin sanoakseni, että teillä on komission puheenjohtajalta edellytetyt ominaisuudet, ja olen myös ajatuksiltani riittävän riippumaton voidakseni sanoa tämän avoimesti. Ei ole myöskään epäilystäkään, ettemmekö olisi iloisia nähdessämme maanmiehemme saavan tämän viran. Ensinnäkin koska toiset Portugalin kansalaiset, kuten komission jäsen António Vitorino, voisivat olla tässä virassa ja toiseksi koska yhteinen velvollisuutemme täällä parlamentissa – niin meidän kuin teidän velvollisuutemme – on edustaa Euroopan kansalaisten yhteistä etua. Nyt on kyse Eurooppaa koskevasta poliittisesta ohjelmastanne, ja mitä siihen tulee, tehkäämme selväksi, että olimme kolmesta keskeisestä ja kauaskantoisesta asiasta eri mieltä kanssanne toimiessanne Portugalin pääministerinä: ensinnäkin Irakin sodasta, toiseksi vakaus- ja kasvusopimuksen tarkistuksesta ja kolmanneksi Lissabonin toimintasuunnitelman sosiaalisen ulottuvuuden väheksymisestä. Tämän vuoksi haluan kysyä teiltä varsin suoraan, millä tavalla ohjelmanne komission puheenjohtajana eroaa näillä kolmella alalla toimistanne pääministerinä, jotta voisimme suhtautua ohjelmaanne nyt toisin kuin toimiinne silloin. 
<SPEAKER ID="129" LANGUAGE="FI" NAME="Itälä (PPE-DE )." AFFILIATION="(Suosionosoituksia)">
<P>
   – Arvoisa puhemies, herra Barroso, me kaikki tiedämme, että EU on suurien haasteiden edessä tällä viisivuotiskaudella. Nyt tarvitaan ennen kaikkea johtajuutta ja osaamista, ja tiedän, että herra Barroso edustaa juuri näitä asioita – johtajuutta ja osaamista. Hänen valintansa myös tuo ennen kaikkea oikealla tavalla esiin EU-vaalien lopputuloksen tässä EU-demokratiassa. Hän myös edustaa pieniä jäsenvaltioita ja reuna-alueita, mikä on erinomainen signaali ulospäin.
<P>
Meidän on kuitenkin muistettava, että meidän työmme keskipisteenä on oltava kansalaiset – ei puolueet tai instituutiot. Meidän pitääkin jatkaa sitä työtä, jolla me lähennämme unionia kansalaisiin. Ennen kaikkea uuden komission tulee paneutua siihen, että lisätään taloudellista hyvinvointia, luodaan uusia työpaikkoja ja parannetaan kilpailukykyä Lissabonin strategian mukaisesti. Erityisen painavasti tänä päivänä esille on otettava kansalaisten turvallisuusasiat, myös komission työssä. Tarvitaan vahvaa, mutta ennen kaikkea toimivaa Eurooppaa. Barroson valinnalla tämä parlamentti osoittaa Euroopan kansalaisille, että myös laajentuneessa EU:ssa demokratia toimii ja unionin instituutiot pystyvät yhdessä viemään asioita eteenpäin.
<P>
Herra Barroso, suomalainen lehdistö on kuvaillut komission puheenjohtajan tehtävää sanoen, että se on Euroopan tai ehkä koko maailman vaikein työ. Tämä pitää varmasti paikkansa, mutta tiedän, että Te tulette hoitamaan sen kunnialla, ja toivon Teille menestystä, kärsivällisyyttä ja uusia ideoita kovien haasteiden edessä. Olen varma, että tämä sali tulee antamaan Teille huomenna voimakkaan kannatuksen.
<SPEAKER ID="130" LANGUAGE="IT" NAME="Cesa (PPE-DE )." AFFILIATION="">
<P>
    Arvoisa puhemies, arvoisa komission puheenjohtajaehdokas, hyvät kollegat, parlamentin uutena jäsenenä minulle on suuri kunnia käyttää tänään puheenvuoro näin merkittävässä keskustelussa Euroopan kansanpuolueen (kristillisdemokraatit) ja Euroopan demokraattien ryhmän varapuheenjohtajana.
<P>
Arvoisa puheenjohtajaehdokas, kuvailemanne Eurooppa perustuu yhdentymisen ja hallitusten välisen vuoropuhelun tasapainoon, ja suhtaudun myönteisesti näkemykseenne ja kannatan sitä. Itse asiassa tartutte Euroopan peräsimeen silloin, kun se tarvitsee kansallisten ja ylikansallisten viranomaisten tasapainoon perustuvaa politiikkaa, kykyä toimia tehokkaasti kansainvälisellä tasolla ja laajentuneen Euroopan kaukaisimmilla alueilla. Hyvä Barroso, olen varma, että kykenette yhdistämään pienten ja suurten maiden edut ja säilyttämään myös Euroopan identiteetin olennaisen välimerellisen ulottuvuuden.
<P>
Arvostimme myös kykyänne yhdistää yhdentymisprosessi yhteiseen atlanttiseen identiteettiimme. Koko maailman turvallisuutta ja talouspolitiikkaa koskevista kysymyksistä aina Lähi-itään meidän on muistettava yhteiset etumme Atlantin toisella puolella olevan kumppanimme kanssa.
<P>
Hyvä Barroso, unionia, jota toivotte vahvistavanne, vaalitaan Euroopan perustuslakisopimuksessa, ja sitä olisi vaalittu nykyistä enemmän, jos perustuslakiin olisi sisällytetty se kiistaton tosiseikka, että pääasiallinen yhdistävä tekijä on Euroopan kristilliset juuret. Emme koskaan väsy toistamaan tätä. Euroopan on kuitenkin paneuduttava myös päätöksentekoprosessiensa ja toimielintensä uudistamiseen. Maailmanlaajuistuneessa yhteiskunnassa talouden tahti edellyttää tätä. Euroopan perustuslakisopimus on askel tähän suuntaan, mutta odotettaessa sen ratifiointia jäsenvaltioissa me emme voi eikä meidän pidä olla toimettomia.
<P>
Euroopan parlamentti, neuvosto ja komissio hyväksyivät hiljattain merkittävän toimielinten välisen sopimuksen paremmasta lainsäädännöstä, ja täytäntöönpantuna se muun muassa helpottaa toimielinten välistä vuoropuhelua ja tekee siitä avoimempaa. Se myös auttaa torjumaan hyödytöntä lainsäädäntöä siten, että käytetään vaihtoehtoisia välineitä, kuten itsesäätelyä ja yhteissääntelyä sekä lopullisten aikataulujen määrittämistä sille, että jäsenvaltiot saattavat säädökset osaksi kansallista lainsäädäntöään. Sopimuksen pitäisi myös taata parlamentin oikeudet.
<P>
Arvoisa puheenjohtajaehdokas, olen varma, että johtamanne komissio tekee kaikkensa toimielinten välisen sopimuksen täytäntöönpanemiseksi. Voidakseen tehdä näin sen on muodostuttava vahvasta tiimistä, joka pystyy toimimaan yritteliäästi ja itsenäisesti. Hyvä Barroso, teitä odottaa vaikea, mutta merkittävä tehtävä. Haluamme toivottaa onnea työllenne ja vakuuttaa, että voitte luottaa vahvaan ja lojaaliin tukeemme. 
<SPEAKER ID="131" LANGUAGE="NL" NAME="Dehaene (PPE-DE )." AFFILIATION="">
<P>
   – Arvoisa puhemies, uskon komission puheenjohtajaehdokkaan olevan täysin tietoinen siitä, että seuraava komissio kohtaa suuria haasteita, joista laajentuminen kymmeneen uuteen jäsenvaltioon ja tarve integroida ne EU:hun ei ole vähäpätöisin. Jotkut pelkäävät tämän laimentavan EU:ta. Näin ei todellakaan tarvitse käydä; valmistelukunnan työstämä perustuslakisopimus tähtää juuri sen ehkäisemiseen esimerkiksi vahvistamalla yhteisömenettelyä. Juuri komission on osoitettava kaivatun perustuslakisopimuksen arvo, sillä komissiolla on siinä aivan keskeinen asema. Perussopimusten vartijana sen on puolustettava Euroopan yleistä etua. Olen valmistelukunnassa aina sanonut, ja kaikki ovat sen kuulleet, että komissio on nykyisessä muodossaan liian suuri voidakseen toimia todella kollegiaalisesti. Toisaalta katson, että jos komissio todella tahtoo toimia 25-jäsenisenä, se onnistuu vain vahvan puheenjohtajan avulla, joka käyttää kaikkia perustamissopimuksen antamia valtuuksia. Vaikka olinkin iloinen kuullessani, että aiotte toimia näin komission kokoonpanossa heti alusta alkaen, uskon neuvoston aina valvovan sitä ja uskon, että myös parlamentti, jonka toimivaltaa korostitte myös alusta alkaen, puolustaa komission itsenäisyyttä ja sen puheenjohtajan täysimääräistä toimivaltaa.
<P>
Teidän olisi korostettava tätä myös rahoituspaketin yhteydessä. Olen todellakin sitä mieltä, että jos haluamme laajentumisen todella onnistuvan, meidän on oltava solidaarisia EU:n valtioiden kesken ja koko Euroopassa kaikin voimin. Tämä ei onnistu, jos haluamme pysyttäytyä liian tiukassa kehyksessä; esimerkiksi yhden prosentin raja on mahdoton kehys laajentumisen toteuttamiseksi todellisena integraationa. Arvoisa puheenjohtaja, uskokaa minua: minusta perustuslakisopimuksen hyväksyminen on yksi tulevien vuosien ensisijaisista tavoitteista, ja meidän on tehtävä yhteistyötä sen eteen. Minusta on myös tärkeää, että tämä uusi komissio tietyn ajanjakson ajan ennakoi perustuslakisopimuksen voimaantuloa ja sitä, kuinka siirtymäkautta voitaisiin yksinkertaistaa. Ajattelen nyt pääasiassa oikeutta, sisäistä turvallisuutta sekä myös ulkopolitiikkaa, jossa meidän on todellakin puhuttava yhdellä äänellä, mitä ulkoministerin nimittäminen edesauttaisi. Uskon teitä auttavan tiedon, että kyseessä on varmuudella Javier Solana, ja mielestäni on tärkeää, että yhteistyö on hyvää heti alusta alkaen. 
<SPEAKER ID="132" LANGUAGE="FR" NAME="" AFFILIATION="">
<P>
 Hyvä Barroso, luvallanne puhun vielä lopuksi kielellä, jota ymmärrätte paremmin kuin äidinkieltäni, sanoakseni teille seuraavaa. Koska jotkut ovat täällä sanoneet teidän olevan vasta toinen vaihtoehto, muistakaa, että myös Jacques Delors oli toinen vaihtoehto. Hän oli kuitenkin yksi parhaista puheenjohtajista. Toivon teille samaa. 
<SPEAKER ID="133" LANGUAGE="" NAME="Busuttil (PPE-DE )." AFFILIATION="MT">
<P>
   – (). – Haluan aluksi onnitella Barrosoa hänen nimityksestään.
<P>
Minulle on suuri kunnia käyttää puheenvuoro täällä parlamentissa yhtenä Maltan – Euroopan unionin pienimmän jäsenvaltion – edustajista. Vaikka Malta on pienin, se on jo osoittanut tuhatvuotisen historiansa aikana eurooppalaisen ja välimerellisen kutsumuksensa ja on nyt valmis jatkamaan antamalla panoksensa Euroopan unionin jäsenenä.
<P>
Minulle on yhtä lailla kunnia puhua tässä toimielimessä äidinkielelläni maltan kielellä, joka on Euroopan unionin virallisista kielistä ensimmäinen, jolla on seemiläiset juuret. Olen varma, että maltalaiset ja gozolaiset ovat ylpeitä kuullessaan tässä toimielimessä puhuttavan maltan kieltä.
<P>
Nyt kun EU on toivottanut tervetulleeksi joukkoon kymmenen uutta valtiota, yhden tärkeimmistä tavoitteistamme on oltava se, että laajentuminen on menestys ja että se muuttuu eduiksi, jotka ovat kaikkien nähtävissä, ja että kaikki hyötyvät laajentumisesta. Olisi väärin ajatella, että laajentumisen nyt toteuduttua kaikki tapahtuisi itsestään. Ei. Tarvitaan paljon työtä, ja erityisesti Euroopan komission on tehtävä paljon työtä, jotta ennen kaikkea kansalaiset ymmärtäisivät, mitä tapahtuu ja kuinka he voivat parhaiten hyötyä laajentumisesta. Kuinka ihmiset voisivat nähdä mahdollisuutensa ja tarttua niihin, jos he eivät vielä ole ymmärtäneet, mitä Euroopan unioni merkitsee ja kuinka se voi vaikuttaa heidän elämäänsä?
<P>
Kansalaiset odottavat meiltä konkreettisia tuloksia. He odottavat uusien työpaikkojen syntymistä; he odottavat myös korkeampaa elintasoa. Ennen kaikkea he haluavat meidän puhuvan heille ja olevan lähempänä heitä.
<P>
Haaste on suuri ja meillä on harteillamme painava vastuu, niin parlamentissa kuin erityisesti Euroopan komissiossa tulevina viitenä vuotena. Haaste on suuri, mutta olen vakuuttunut siitä, että selviydymme siitä yhdessä. Hyvä Barroso, tästä syystä toivon, että parlamentti hyväksyy teidät huomenna. 
<SPEAKER ID="134" LANGUAGE="HU" NAME="Kósáné Kovács (PSE )." AFFILIATION="">
<P>
   – Uuden jäsenvaltion Unkarin sosialistipuolue lähetti minut Euroopan parlamenttiin. Tulen alueelta, joka on uurastanut ja kärsinyt sen demokratian vuoksi, joka on nyt avannut meille Euroopan parlamentin ovet. Muutaman viimeisen vuoden aikana olemme oppineet käyttämään samoja sanoja Euroopan menettelyistä.
<P>
Arvoisa puheenjohtajaehdokas, olitte hyvin vakuuttava puhuessanne kilpailukyvyn merkityksestä Lissabonin prosessissa. Olemme kestäneet sosiaalisen muutoksen, joka on todellakin jakanut yhteiskuntamme kahtia. Meille on tämän vuoksi hyvin tärkeää, että Lissabonissa tarkoitettua yhteisvastuullisuutta, isäntäyhteiskuntaa ja mahdollisuutta liittyä siihen ei ainoastaan ilmaista kauniin sanoin, vaan että siitä tulee poliittinen tahto, jota vahvistetaan sosiaalisella tuella. Vastuunne on hyvin laaja, sillä teistä riippuu, toteutuuko tämä poliittinen tahto vai käytetäänkö samoja sanoja jälleen tyhjien aikomusten peittämiseksi.
<P>
Olen vakuuttunut siitä, että alakomiteani teille esittämät kysymykset ovat myös omia kysymyksiänne. Tämän vuoksi haluan ehdottaa teille seuraavaa: kysykää itseltänne, haluatteko ja pystyttekö vakuuttamaan skeptikot. Pystyttekö antamaan toivoa niille, jotka ovat sen menettäneet? Sellaisia on paljon alueellani ja kotimaassani. Jos vastaatte myöntävästi, haluan sanoa teille, että Euroopan ei pitäisi ottaa uusia jäseniään pelkästään sydämelleen vaan myös hartioilleen. 
<SPEAKER ID="135" LANGUAGE="" NAME="" AFFILIATION="puhemies">
<SPEAKER ID="136" LANGUAGE="PT" NAME="Barroso," AFFILIATION="komission puheenjohtajaehdokas.">
<P>
    Arvoisa puhemies, en kykene vastaamaan kaikkiin kysymyksiin viidessä minuutissa. Pyrin tekemään sen huomenna hieman järjestelmällisemmällä tavalla, mutta haluan nyt antaa teille kuvan siitä, kuinka suhtaudun kysymyksiin, jotka tietyllä tavalla vaikuttavat minusta sekä vaikeimmilta että tärkeimmiltä. Vähintäänkin haluan vastata niille, jotka ovat ilmaisseet varauksensa ehdokkuudestani. Niistä tärkein on Irakin asia, joka todellakin on jakanut meitä Euroopassa. Irakin sota jakoi Euroopan valtioita ja jopa täällä edustettuina olevia poliittisia ryhmittymiä. Uskon, että Portugalin tapauksessa, vastatakseni jäsen Costan kysymykseen, onnistuimme jossakin määrin välttämään jakautumisen, kun parlamenttimme hiljattain onnistui hyväksymään pääosin päätöslauselman joukkoihin liittymisestä Yhdistyneiden kansakuntien viimeisimmän päätöslauselman mukaisesti. En katso, että Euroopalle tai Euroopan unionin hankkeelle, olisi hyödyllistä perääntyä nyt ja esittää tekopyhiä jälkiarvioita tai sanoa, kuka oli oikeassa. Katson, että nyt on tärkeää, että Eurooppa on yhtenäinen, eikä pelkästään Yhdistyneiden kansakuntien turvallisuusneuvoston yksimielisesti hyväksymän päätöslauselman perusteella, sillä uskon meidän kaikkien Euroopassa todella toivovan vakautta Irakiin, todella itsenäistä Irakia, rauhaa Irakiin ja koko alueelle. Jos Euroopan parlamentti kannattaa minua komission puheenjohtajaksi, pyrin juuri tähän. Jotkut parlamentin jäsenet yhdistävät kuitenkin Irakin asian muihin huolenaiheisiin, erityisesti Euroopan ja Yhdysvaltojen suhteisiin sekä Euroopan turvallisuus- ja puolustuspolitiikkaan, johon olen vankasti sitoutunut.
<P>
Ensinnäkin, mitä tulee suhteisiimme Yhdysvaltoihin, haluan sanoa, että on mahdollista olla Euroopan puolella, kuten itse olen, ja silti ajaa hyviä transatlanttisia suhteita. Katson, että hyvät suhteet ovat etujemme mukaiset, Euroopan etujen mukaiset, mutta katson, että ne ovat myös globaalisti ajatellen koko maailman edun mukaiset, kun otamme huomioon kansainvälisellä tasolla kohtaamamme valtavat haasteet, erityisesti terrorismin, suuret epidemiat ja alikehittyneisyyden, joista Eurooppa ei selviä yksin. Eurooppa ei riitä yksinään. Meidän on tehtävä rakentavaa yhteistyötä tärkeimpien kumppaneidemme kanssa, ja näihin kuuluu luonnollisesti myös Yhdysvallat. Haluan kuitenkin tehdä selväksi, että olen eurooppalainen, portugalilainen ja ylpeä eurooppalaisuudestani. Jos minut valitaan komission puheenjohtajaksi, puolustan Euroopan yleistä ja yhteistä etua, enkä salli Eurooppaa kohdeltavan minään toisen luokan poliittisena mahtina millään alalla. Tämän on oltava täysin selvää.
<P>
Kolmas kysymys koski käsitystämme yhteisestä turvallisuus- ja puolustuspolitiikasta. Tässä yhteydessä haluan selittää, että ajan edelleen samaa asiaa kuin ennen komission puheenjohtajaehdokkaaksi tuloani. Katson, että meille on hyödyksi ja tarpeen kehittää Euroopan yhteistä turvallisuus- ja puolustusidentiteettiä. Pidän sitä tärkeänä, ja tästä syystä kannatin pääministerinä jokaista pyrkimystä vahvistaa Euroopan yhtenäisyyttä tällä alalla. Lisäksi ulkoasiainministerinä minulla oli kunnia allekirjoittaa joitakin niistä välineistä, joiden kautta Portugali sitoutui juuri tämän identiteetin kehittämiseen, erityisesti mitä tulee Eurofor- ja Euromarfor-jäsenyyteemme, jotka edustivat kotimaani ensimmäisiä askelia kohti aktiivista osallistumista yhteiseen turvallisuus- ja puolustusidentiteettiin.
<P>
Toinen kysymys koski komission, parlamentin ja Eurooppa-neuvoston asemaa. Tästä haluan toistaa sen, mitä kirjoitin ja sanoin jo ennen ehdokkuuttani. Olen aina kannattanut komission asemaa ylikansallisena toimielimenä, todella yhteisöllisenä toimielimenä. Hallitusten välisessä konferenssissa kannattamani lähestymistapa koski entistä suuremman itsenäisyyden ja uskottavuuden osoittamista komissiolle. Kyseisenä ajankohtana en tiennyt enkä osannut edes kuvitella olevani joskus tässä asemassa, mutta uskoin silloin ja uskon edelleen, että yhteisömenettely on olennainen. Nyt varmemmin kuin koskaan, kun jäsenvaltioita on 25 ja tulevaisuudessa 27, 28 tai jopa enemmän, jos työskentelemme puhtaasti hallitusten välisesti – punnitsen sanani tarkkaan, mutta sanon tämän kuitenkin – se voisi merkitä Euroopan unionin loppua. Näin voi käydä, jos sovellamme puhtaasti hallitusten välistä lähestymistapaa. Voisimme päätyä ryhmien väliseen lähestymistapaan, Euroopan unionin ryhmien balkanisoitumiseen, jolloin vahvat ja heikot, rikkaat ja köyhät, keskeiset alueet ja kaukaisemmat alueet sekä pienet ja suuret olisivat vastakkain. Ainoa ratkaisu on Euroopan unionin perustajaisien – Jean Monnet'n, Robert Schumanin, Konrad Adenauerin, Alcide de Gasperin, Paul Henri Spaakin ja monien muiden – ajama yhteisömenettely. Tämän vuoksi sanoin puheenvuorossani, että vaikka emme aio muuttaa arvojamme, voimme muuttaa lähestymistapaamme näiden arvojen toteuttamisessa. Yhteisömenettely ja komission asema ovat yhtä merkittäviä, ja tämän vuoksi katson, että aiemmin mainitsemani komission ja Euroopan parlamentin välinen myönteinen kumppanuus on tärkeää.
<P>
Kunnianarvoisa jäsen Daniel Cohn-Bendit vaati, että parlamentin jäsenten olisi rangaistava neuvostoa ja torjuttava sen ehdokas komission puheenjohtajaksi. Arvoisa jäsen Cohn-Bendit, haluan sanoa, että jos haluatte rangaista neuvostoa, on olemassa paljon käytännöllisempiä ja tuskattomampia keinoja kuin minun rankaisemiseni. On paljon muitakin mahdollisuuksia tehdä se täällä parlamentissa. Komissio voi kuitenkin olla liittolaisenne, parlamentin liittolainen, ja olenkin jo sanonut tekeväni kaikkeni huolehtiakseni tästä liittolaisuudesta kunnioittaen samalla jokaisen toimielimen toimivaltaa. Olen tänään yrittänyt tuoda ilmi kunnioitukseni parlamenttia kohtaan, aivan kuten pyrin tekemään myös kaikkien poliittisten ryhmien kuulemisissa. Pyrin toimimaan näin myös oman kotimaani kansallisessa parlamentissa. Voin luvata teille noudattavani uskollisesti useiden arvoisien parlamentin jäsenten, muun muassa Euroopan liberaalidemokraattien liiton ryhmän, mainitsemia avoimuusperiaatteita. Katson tämän vuoksi, että jos minut valitaan, meidän on työstettävä dynaamista yhteistyötä eurooppalaisen hankkeen eturintamassa olevien kesken. Tämän vuoksi totesin, että puolueeni luonnollisesti kuuluessa yhteen poliittiseen perheeseen, komission puheenjohtajan ei mielestäni pidä olla yhden poliittisen ryhmän oma puheenjohtaja, vaan hänen on pyrittävä löytämään yksimielisyys kaikkien niiden kesken, joilla on yhteinen usko eurooppalaiseen hankkeeseen. Havaitsen saman eurooppalaisen vakaumuksen täällä eri poliittisissa ryhmissä, olipa kyse sosialisteista tai liberaalidemokraateista, PPE-DE-ryhmästä tai muista arvoisista parlamentin jäsenistä.
<P>
Vastauksena joidenkin sosialistiryhmän ja liberaalien ryhmän jäsenten kysymyksiin haluan tämän vuoksi todeta, että lähestymistapani ei ole dogmaattinen tai ryhmäkuntainen. Uskon osoittaneeni tämän ainoana hallituksen puheenjohtajana, joka kannatti sosialistipoliitikkoa komission puheenjohtajaehdokkaaksi, ja tähän oli syynä se, että katsoin hänen olevan hyvä ehdokas tehtävään. Mikä voisi paremmin todistaa teille epädogmaattista ja avointa henkeä? Jos tulen valituksi, työskentelen eri poliittisten ryhmien kanssa, mutta luonnollisesti enemmän eurooppalaiseen hankkeeseen uskovien kanssa. Lopuksi pyydän: älkää karrikoiko asemaani sosiaalisissa kysymyksissä. Pääministerinä minun oli toimittava sen mukaisesti, minkä katsoin kiireellisimmäksi, mutta kiireellisin asia ei välttämättä ole tärkein. Tärkeysjärjestyksessäni sosiaaliset ja kulttuuriset seikat ohittavat taloudelliset seikat. Sanoin kuitenkin kerran, että jos haluamme saavuttaa sosiaalista oikeudenmukaisuutta koskevat tavoitteemme, jotka katson ensisijaisiksi, meidän on ryhdyttävä välittömästi taloudellisiin ja rahoitusta koskeviin toimiin. Tämä on näkemykseni Euroopasta. Tämän vuoksi en katso Lissabonin toimintasuunnitelmaa puhtaasti kilpailukykyä koskevaksi toimintasuunnitelmaksi. Kilpailukykyä tietenkin tarvitaan, mutta niin tarvitaan myös sosiaalista koheesiota ja kestävää kehitystä ympäristön suojelu mukaan luettuna, ja Euroopan on oltava johtava ympäristönsuojelija. Tämän vuoksi esitellessäni teille tänään toimintasuunnitelmani eurooppalaisesta kumppanuudesta käsittelin yleisellä tasolla kolmea olennaista alaa: vaurautta, yhteisvastuullisuutta – jota erityisesti korostan – ja turvallisuutta. En tarkoita tällä pelkästään eri alueiden välistä yhteisvastuullisuutta uusien jäsenvaltioiden tarpeisiin vastaamiseksi vaan myös yhteisvastuullisuutta eri yhteiskuntaryhmien ja -luokkien kesken, kiinnittäen erityistä huomiota kaikkein epäsuotuisammassa asemassa oleviin. Tämä on näkemykseni. Uskon, että nämä osatekijät on mahdollista yhdistää. Saanen toistaa, että olen keskustalainen uudistaja, joka toivoo voivansa tehdä yhteistyötä parlamentin kanssa ja joka uskoo, että Eurooppaa voidaan kehittää, kunhan tahtoa on riittävästi. Tarvitsen tukeanne, jotta komissiolla olisi auktoriteettia ja uskottavuutta ei niinkään oman asemansa puolustamiseen tai institutionaalisen itsekkyyteen lankeamiseen, vaan koska komissio on toimielin, joka edustaa Euroopan unionin yleistä etua ja Euroopan yhteistä hyvää, ja näin ollen sillä ja Euroopan parlamentilla, Euroopan kansalaisten edustajilla, on luonnollisesti yhteiset edut. Tähän suuntaan aion työssäni pyrkiä, jos saan luottamuksenne.
<SPEAKER ID="137" LANGUAGE="" NAME="Puhemies." AFFILIATION="(Istunto päättyi klo 18.10.)">
<P>
   Keskustelu keskeytetään. Sitä jatketaan huomenna klo 9.00.(1)
<P>
(2) 
