<CHAPTER ID="005">
Puheenjohtajavaltio Unkarin toimintaohjelma (keskustelu) 
<SPEAKER ID="044" NAME="Puhemies">
(EN) Esityslistalla on seuraavana neuvoston ja komission julkilausumat puheenjohtajavaltio Unkarin toimintaohjelmasta.
<P>
Kiertävä puheenjohtajuus on nyt siirtynyt uudelle valtiolle. Unkari toimii puheenjohtajavaltiona ensimmäistä kertaa historiassaan, mikä on aina merkittävä tapaus Euroopan unionissa. Belgian puheenjohtajakaudella me kehitimme uusia tapoja tehdä yhteistyötä puheenjohtajavaltion ja neuvoston kanssa hallinnon, komission, ministerien sekä puheenjohtajien ja puhemiesten tason kokouksissa eli toisin sanoen puheenjohtajavaltion ja Euroopan parlamentin puhemiehen välillä. Jatkamme näitä yhteistyömuotoja myös Unkarin puheenjohtajakaudella, kuten olen jo sopinut pääministeri Viktor Orbánin kanssa. Tänään keskustelemme puheenjohtajavaltio Unkarin toimintaohjelmasta. Toivotan pääministeri Orbánin tervetulleeksi Euroopan parlamenttiin. Olemme tyytyväisiä, että voimme käydä perusteellisen keskustelun monista tähän kuuden kuukauden jaksoon ja yhteistyöhömme liittyvistä asioista.
<SPEAKER ID="045" NAME="Viktor Orbán" LANGUAGE="HU">
Arvoisa puhemies, kunnianarvoisat parlamentin jäsenet, olen iloinen siitä, että läsnäolomme on herättänyt niin paljon huomiota Euroopan... (puhemies otti puheenvuoron).
<SPEAKER ID="046" NAME="Puhemies">
(EN) Hyvät kollegat, ymmärrämme, että tämä on mielenosoitus, mutta nyt olette ilmaisseet kantanne, joten olkaa hyvä ja lopettakaa. Meidän on jatkettava keskustelua.
<SPEAKER ID="047" NAME="Viktor Orbán" LANGUAGE="HU">
Arvoisa puhemies, olen iloinen nähdessäni, että Euroopan parlamentin istunnot ovat yhtä vilkkaita ja tapahtumarikkaita kuin Unkarin parlamentin istunnot, ja se saa minut tuntemaan oloni varsin kotoisaksi.
<P>
Paljon kiitoksia kutsusta. Esitän kunnioittavan tervehdykseni parlamentin jäsenille, puheenjohtaja Barrosolle sekä Euroopan parlamentin puhemiehelle, joka on hyvä ystäväni.
<P>
Hyvät kuulijat, totean ensinnäkin, että minulle on kunnia saada puhua täällä tänään neuvoston puheenjohtajana. Teille tämä on luonnollisesti kuuden kuukauden välein toistuvaa rutiinia. Kuuden kuukauden välein saatte vieraaksenne jonkin valtion pääministerin, joka esittelee kyseisen valtion puheenjohtajakauden ohjelman. Meidän, Unkarin, näkökulmasta tämä on kuitenkin paljon merkittävämpi tapahtuma kuin pelkkä puolivuosittainen rutiini. Meille se, että voimme olla täällä tänään, on historiallisen oikeudenmukaisuuden toteutumista. Muistutan teitä siitä, että Unkari vuodatti eniten verta ja uhrasi eniten ihmishenkiä vapauden ja demokratian puolesta toisen maailmansodan jälkeen sekä vuoden 1956 kansannousussa ja sitä seuranneissa kostotoimissa. Me annoimme ensimmäisen iskun kommunismihallintoa vastaan, me nousimme aseisiin neuvostoimperiumia vastaan ja osoitimme maailmalle, että kommunistinen doktriini ei ole vaaraton ideologia vaan vaarallinen uhka läntiselle sivilisaatiolle. Me irrotimme ensimmäisen tiiliskiven kommunismin muurista, ja avaamastamme halkeamasta sisään päässyt tuuli pyyhkäisi pois koko kommunistisen järjestelmän.
<P>
Hyvät kuulijat, tästä syystä katson, että me unkarilaiset voimme perustellusti väittä antaneemme suuren panoksen siihen, että Eurooppa on jälleen yhdistynyt. Tästä syystä unkarilaisille on eräänlaisen historiallisen oikeuden toteutumista, että Unkarin pääministeri voi puhua täällä tänään neuvoston puheenjohtajana. Vakuutan teille, että jatkamme vuoden 1956 vallankumouksellisten jalanjäljissä ja aiomme palvella Euroopan yhtenäisyyttä heidän ihanteidensa ja vakaumuksensa avulla.
<P>
Hyvät kuulijat, me keskieurooppalaiset, myös me unkarilaiset, olemme aina olleet kiinnostuneita yhdistyneestä Euroopasta ja olemme sitä yhä edelleen. Myös Euroopan yhtenäisyyden aikaansaaminen ja ylläpitäminen edellyttää kuitenkin voimaa. Kaksikymmentä vuotta sitten Eurooppa pystyi kokoamaan voimansa voittaakseen jakautuneisuuden ja yhdistyäkseen. Se oli ymmärtänyt, että tämä oli historiallinen tilaisuus, johon sen oli tartuttava, jotta Eurooppa voitiin jälleen yhdistää. Unkarin puheenjohtajakauden motto "Vahva Eurooppa" on muistutus tästä voimasta.
<P>
Hyvät kuulijat, meillä on tänään edessämme yhtä mittava haaste kuin kaksikymmentä vuotta sitten, ja siksi ei liene liioittelua sanoa, että Euroopan unionilla on edessään haastavin ajanjakso kahteenkymmeneen vuoteen. Nyt meidän on selviydyttävä maailmanlaajuisen kriisin myrskyistä ja löydettävä Euroopan paikka maailmantaloudessa, joka käy läpi täydellistä muutosta ja uudelleenjärjestelyä. Katson, että pitääkseen pintansa Euroopan on säilyttävä yhtenäisenä, ja tänäänkin yhtenäisyys edellyttää voimaa. Olen varma, että kaikista Euroopan unionin jäsenvaltioista, myös omasta kotimaastani, voi tulla vahvoja ja menestyksellisiä vain, jos Euroopan unioni itse on vahva. Jos se on vahva, se voi vastata maailmanlaajuisen kilpailukyvyn haasteeseen sekä väestökehityksen, ympäristön, ilmaston ja turvallisuuden haasteisiin. Ainoa kysymys on se, mistä Eurooppa voi ammentaa tällaisen voiman. Siihen kysymykseen saadaan vastaus esittämällä toinen kysymys: mikä Eurooppaa nykyisin heikentää? Mikä haittaa koko sivilisaatiomme kilpailukykyä tällä hetkellä? On selvää, että se ei ole muiden maanosien uhka eikä myöskään mikään vieras ideologia. Päinvastoin: todellinen ongelmamme on hyvin käytännönläheinen. Sen kuvaamiseen riittää hyvin lyhyt ja yksinkertainen sana, ja se sana on velka. Tänä päivänä Euroopan voimaa heikentää ja rapauttaa valtava velkamäärä. Kriisin jälkeisen maailman uudessa kilpailussa velka on läntisen maailman ja myös Euroopan suurin haitta ja suurin riski.
<P>
Puheenjohtajavaltio Unkari on vakuuttunut siitä, että velkaa vastaan voidaan taistella vain yhdellä keinolla, ja se keino on työ. Me unkarilaiset tiedämme tämän liiankin hyvin, sillä Unkarin talouden ongelmat johtuvat juuri siitä, että työllisyysasteemme on koko Euroopan unionin matalin. Minua hävettää edes sanoa se ääneen, mutta se on vain 55 prosenttia. Ja siellä, missä ei ole työtä ja työpaikkoja, ei ole myöskään rahaa, ja siitä seuraa velkaa ja lainanottoa. Niin, hyvät kuulijat, todellinen tulevaisuuden voimavaramme on perinteinen eurooppalainen mentaliteetti, jossa työtä arvostetaan. Juuri tämä työtä arvossa pitävä eurooppalainen mentaliteetti on tehnyt sivilisaatiostamme menestyksellisen. Meillä on eurooppalaiset käyttäytymissäännöt, joiden yhtenä kulmakivenä on vuosisatojen ajan ollut varovaisen taloudenpidon periaate, mikä tarkoittaa sitä, ettemme saa kuluttaa enemmän kuin kykenemme tuottamaan. Toinen keskeinen eurooppalainen arvo on se, että emme saa sälyttää velkojamme lastemme ja lastenlastemme maksettaviksi. Olen varma siitä, että työn kunnioittamiseen sisältyy ajatus ja mentaliteetti, jonka mukaan kaiken eteen on ensin tehtävä työtä. Jos voisimme saada etukäteen kaiken sen, jonka muutoin saisimme vain vuosien työn hedelmänä, koko työn merkitys joutuisi kyseenalaiseksi, ja tämä merkitys on yhä suuremmassa määrin muuttumassa jatkuvasti kasaantuvan velan maksamiseksi ja muuttamassa koko asennoitumistamme työhön. Tämä on kriisi, joka koettelee meitä kaikkia.
<P>
Kaikki ovat samaa mieltä velan diagnoosista. Meille, asiasta keskusteleville eurooppalaisille poliitikoille, se on kuin sairaus. Kaikki ovat samaa mieltä diagnoosista, mutta parannuskeinoista käydään laajaa keskustelua. Tämä sairaus on kuitenkin vaarallista laatua, ja aika on käymässä vähiin. Tästä syystä katson, että meillä ei ole paljon aikaa keskusteluihin eikä varsinkaan keskusteluihin siitä, pitäisikö meidän automaattisesti hylätä tiettyjä epätavanomaisilta tai uusilta vaikuttavia parannuskeinoja vain siksi, että ne ovat epätavanomaisia tai uusia. Tarvitsemme yksittäisten kansallisvaltioiden hallitusten ja parlamenttien rohkeutta ja avarakatseisuutta selviytyäksemme niiden velkakriiseistä. Olen kuitenkin vakuuttunut siitä, että juuri tätä Euroopan kansalaiset meiltä odottavat. He odottavat työpaikkoja, kasvua ja turvallisuutta, ja siitä syystä puheenjohtajavaltio Unkarin ohjelmassa, jonka voitte lukea täsmälleen kohta kohdalta myös tästä pienestä kirjasta, painopiste on taloudellisissa kysymyksissä, ja prioriteettiluettelon kärjessä ovat juuri talous- ja velkakriisiin liittyvät seikat.
<P>
Puheenjohtajavaltio Unkari uskoo, että neuvoston hahmottelema suunta, eli kriisinhallinnan suunta, on oikea, mutta lisäponnistuksia tarvitaan, ja siksi olemme vakuuttuneita siitä, että on muutettava perussopimusta ja luotava oikeusperusta sille, että nykyinen väliaikainen kriisinhallintamekanismi korvataan pysyvällä vakausmekanismilla vuodesta 2013 lähtien. Puheenjohtajavaltio Unkari tekee kaiken voitavansa tämän eteen. Lisäksi keskeisellä sijalla puheenjohtajavaltio Unkarin ajattelussa on talouspolitiikan koordinoinnin vahvistaminen, talouskasvun helpottaminen sekä kestävän talouskasvun edistäminen työpaikkojen luomiseksi. Se on näin ollen puheenjohtajakautemme erityinen tavoite, ja tässäkin asiassa pyydän teiltä yhteistyötä, jotta saadaan aikaan kuusi lakia, joilla helpotetaan tämän tavoitteen eli talouspolitiikan koordinoinnin saavuttamista. Pyydän teiltä päättäväistä yhteistyötä tässä asiassa. Unkari aikoo olla parlamenttimyönteinen puheenjohtajavaltio, ja siksi pyydän teitä tekemään kaikkenne, jotta nämä kuusi lakia voidaan hyväksyä mahdollisimman nopeasti yhteistyössä meidän kanssamme.
<P>
Puheenjohtajavaltio Unkari on vakuuttunut siitä, että jäsenvaltioiden rakenneuudistukset on pantava täytäntöön johdonmukaisemmin ja että niitä on koordinoitava aikaisempaa enemmän. Talouspolitiikan eurooppalainen ohjausjakso on alkanut, ja se on uusi asia kaikille; ei vain meille unkarilaisille, vaan myös teille, sillä se on täysin uusi Euroopan unionin ohjelma. Ohjausjakso on alkanut komission vuotuisella makrotalouden kasvuselvityksellä, ja haluan kiittää puheenjohtaja Barrosoa tästä erinomaisesta asiakirjasta, joka soveltuu ensimmäiseksi askeleeksi ja jossa esitetään suunnat ja kysymykset, jotka muodostavat neuvoston eri kokoonpanojen käymien keskustelujen perustan puheenjohtajakautemme aikana.
<P>
Hyvät kuulijat, kun aikomuksena on ehdottaa Euroopan unionille yhteistä talouspolitiikkaa, tarvitaan luonnollisesti myös kansallista uskottavuutta. Haluan ilmoittaa teille, että on hyvin mahdollista, että kotimaallani, joka on ollut Euroopan unionin häpeäpaalussa pitkän aikaa sitä vastaan käynnistetyn liiallista alijäämää koskevan menettelyn vuoksi, on nyt realistinen mahdollisuus päästä pois tästä tilanteesta. Vuonna 2011 Unkarin budjettialijäämä on alle 3 prosenttia, ja olemme toinen niistä kahdesta EU:n jäsenvaltiosta, joiden valtionvelka vähenee vuonna 2011. Tämä on ratkaisevan tärkeää puheenjohtajakautemme ohjelman uskottavuuden kannalta.
<P>
Puheenjohtajavaltio Unkari pitää erityisen tärkeänä yhtenäismarkkinoiden vahvistamista. Katsomme, että yhtenäismarkkinoiden vahvistaminen on yksi talouskasvun mahdollisista lähteistä. Aikomuksenamme on poistaa olemassa olevat esteet, purkaa sääntelyä ja laajentaa yhtenäismarkkinat uusille aloille, kuten digitalisointiin. Kannatamme pienille ja keskisuurille yrityksille luotavaa suotuisaa liiketoimintaympäristöä.
<P>
Unkarin puheenjohtajakauden prioriteetteihin kuuluvat myös energiapolitiikka ja innovointi, joita käsittelemme 4. helmikuuta yhteisessä huippukokouksessa. Unkarin mielestä on ehdottoman tärkeää, että poistamme kaikki olemassa olevat sääntelyesteet energiapolitiikan alalla ja rakennamme puuttuvat infrastruktuuriyhteydet luodaksemme todelliset ja yhteentoimivat Euroopan energiamarkkinat. Toinen yhtä tärkeä puheenjohtajavaltio Unkarin tavoite on varmistaa, että Euroopan unionilla on monipuolisia toimitusreittejä energia-alalla. Euroopan unionin energiapolitiikka on läpimurron edessä; jäsenvaltiot ovat allekirjoittaneet sopimukset - minä allekirjoitan Slovakian ja Unkarin välisen sopimuksen Slovakian pääministerin kanssa ensi viikolla - jotka mahdollistavat ensimmäisen pohjoisen ja etelän välisen, Itämereltä Adrianmerelle ja Romanian läpi Mustallemerelle ulottuvan kaasunjakeluverkon toiminnan käynnistämisen ja siten kattavan siirtoyhteyden luomisen. Koska olemme 40:n viime vuoden ajan ajatelleet itä-länsi-suuntaisesti, pohjoisen ja etelän välinen yhteys on puuttunut, ja tässä mielessä pidän allekirjoitettavia sopimuksia läpimurtona.
<P>
Hyvät kuulijat, romanistrategia on yksi puheenjohtajavaltio Unkarin ensisijaisina pitämistä seikoista, koska älykkäässä Euroopassa ei ole mitään mieltä, jos sillä ei ole sydäntä. Euroopalla on kuitenkin sydän vain, jos se luo sosiaalisen osallisuuden mahdollisuuksia epäedullisimmassa asemassa oleville yhteiskuntaryhmille. Nyt ei ole oikea aika keskustella romanistrategiasta, ja siksi vain huomautan sellaisen valtion johtajana, jota tämä asia koskettaa, että me kaikki leikimme tulella ja että jos emme onnistu luomaan unionin tasoista romanistrategiaa, jo paikoilleen asettuneet ja jossain määrin jo integroituneet romaniyhteisöt päättävät jälleen valita kiertävän elämäntavan Euroopassa ja ongelma siirtyy valtioista, joita se tänään koskee, myös muihin valtioihin. Tämä on peruste sille, että olisi luotava strateginen eurooppalainen vastaus romanikysymykseen, joka muutoin kuuluu jäsenvaltioiden toimivaltaan, ja olisin henkilökohtaisesti hyvin ylpeä, jos onnistumme yhdessä hyväksymään yhteisen eurooppalaisen romanistrategian kesäkuuhun mennessä, jolloin Unkarin puheenjohtajakausi päättyy.
<P>
Minun on käsiteltävä myös laajentumiskysymystä, vaikka minäkin olen tietoinen siitä, että Euroopassa pelätään ymmärrettävästi laajentumista. Pystymme hädin tuskin ratkaisemaan omat sisäiset ongelmamme, ja tällaisessa tilanteessa yhä uusien ideoiden esittäminen laajentumisesta on äärimmäisen vaarallista. Tästä huolimatta puheenjohtajavaltio Unkari suhtautuisi myönteisesti optimistisen lähestymistavan paluuseen Euroopan unionin laajentumista koskevassa kysymyksessä. Olisimme tyytyväisiä, jos Euroopan unioni huomaisi, että meillä on keskeneräisiä asioita hoidettavanamme, sillä kaikki Euroopan valtiot, jotka voitaisiin integroida Euroopan yhteisöön, eivät tällä hetkellä ole Euroopan unionin jäseniä. Lisäksi minusta henkilökohtaisesti on epäoikeudenmukaista, että esimerkiksi Kroatian kaltainen valtio, joka on viime vuosina osoittanut parempaa suorituskykyä kuin EU:n jäsenvaltio Unkari, on edelleen unionin ulkopuolella eikä sen sallita liittyä jäsenvaltioiden piiriin. Puheenjohtajavaltio Unkari haluaisi näin ollen viedä Kroatian jäsenyysneuvottelut päätökseen, niin että liittymissopimus voidaan allekirjoittaa.
<P>
Tiedän, että Schengen-alueen laajentaminen on kiistanalainen kysymys. Tässä yhteydessä asianomaiset valtiot ovat Romania ja Bulgaria, mutta koska tunnen tämän alueen hyvin ja asun siihen rajoittuvassa naapurivaltiossa, tiedän varmasti, että nämä valtiot ovat valmiita, ja vaikka tiedän, että puheenjohtajavaltio Unkarin on oltava valmis tätä koskeviin keskusteluihin, aion henkilökohtaisesti aina puolustaa sitä, että Bulgaria ja Romania otetaan mukaan Schengen-alueeseen mahdollisimman pian eli viipymättä.
<P>
Puheenjohtajavaltio Unkarin ohjelmiin sisältyy myös Tonava-strategia sekä vakaumus, jonka mukaan Euroopan unionin on edelleen otettava johtava asema maailmanlaajuisessa ilmastonmuutoksen torjunnassa, ja tästä syystä olisimme tyytyväisiä, jos joulukuussa 2010 pidetyn Cancúnin huippukokouksen tuloksia voitaisiin alkaa panna täytäntöön ja voisimme jatkaa neuvotteluja, niin että oikeudellisesti sitovia päätöksiä voidaan tehdä vuoden 2011 loppuun mennessä.
<P>
Hyvän kuulijat, koska puheenvuoroni pituus alkaa jo hipoa epäkohteliaisuutta, mainitsen vain lyhyesti, että puheenjohtajavaltio Unkarin painopistealoihin kuuluu myös keskustelu perhepolitiikasta ja väestökehityksestä, ja olisin iloinen, jos Unkari voisi toimielinten välisiä keskusteluja herättämättä auttaa Euroopan unionia muodostamaan selvän ja lujan kannan uskonnonvapauteen ja ryhtymään toimiin kristittyjen vainoamista vastaan, mikä on tärkeä aihe kuuden seuraavan kuukauden aikana.
<P>
Lopuksi haluan huomauttaa olevani tietoinen siitä, että me kaikki, jotka istumme tai seisomme täällä parlamentissa, olemme poliitikkoja. Meillä on omat näkemyksemme, omat periaatteemme, omat toverimme ja myös omat intressimme. Vaikka ymmärrän tämän, neuvoisin teitä kunnioittavasti - riippumatta siitä, mitä mieltä olette Unkarin sisäpolitiikasta - olemaan yhdistämättä Unkarin sisäpolitiikkaan liittyvää arvosteluanne ja toimianne Unkarin seuraavat kuusi kuukautta kestävään Euroopan unionin puheenjohtajakauteen. Jos kuitenkin teette niin, olen luonnollisesti valmis taistelemaan, mutta siinä tapauksessa kärsijänä ei ole Unkari vaan koko Euroopan unionin yhteisö. Tästä syystä pyydän teitä Euroopan unionin ja edessämme olevien vaikeiden tehtävien vuoksi pitämään nämä asiat erillään, jos suinkin mahdollista. Unkari palautti myös viimeksi käydyn keskustelun järjen ja järkevän keskustelun raiteille, kun sovin puheenjohtaja Barroson kanssa, että suostuisimme EU:n tutkimuksiin arvostellusta medialaista, että osallistuisimme parhaillaan käytäviin keskusteluihin siitä tehdyistä havainnoista ja että jos laista löydetään ja todennetaan vikoja, olisimme luonnollisesti valmiita muuttamaan lakia. Meille nämä asiat eivät ole arvovaltakysymys, eikä niissä ole kysymys lihasten pullistelusta tai turhamaisuudesta. Sivumennen sanoen, kaikki, jotka haluavat taistella Euroopan lehdistönvapauden puolesta, voivat aina luottaa Unkarin hallitukseen, joka on käynyt oman osansa kommunismin vastaisesta taistelusta.
<P>
Hyvät kuulijat, tiedämme, että Euroopan unionin edessä on hyvin vaikeat kuusi kuukautta, mutta minä olen optimistinen ja uskon, että Eurooppa selviytyy tästä tehtävästä. Toisen maailmansodan jälkeen Eurooppa onnistui luomaan yhteistyötä Euroopan kansojen välille vihan ja raunioiden keskellä. Vuosina 1989 ja 1990 se onnistui yhdistämään Euroopan uudelleen, joten minulla on syytä uskoa, että se pystyy myös vastaamaan samanlaiseen nyt edessämme olevaan historialliseen haasteeseen. Se tarkoittaa sitä, että tarvitsemme Unkarin puheenjohtajakauden aikana ja sen jälkeen enemmän kuin pelkkää kunnianhimoista hallintoa. Meidän on katsottava työpöydillemme kasaantuvia asiakirjoja pidemmälle, ja meidän on myös katsottava kuuden kuukauden tai vuoden tai kahden vuoden kuluessa ratkaistavissa olevia asioita kauemmas. Puheenjohtajavaltio Unkari on varma siitä, että vain yhteiset päämäärät ja yhteiset arvot voivat pitää yhteisön koossa. Yhteiset päämäärät voivat perustua vain yhteisiin arvoihin. Puheenjohtajavaltio Unkari hoitaa päivittäisen työnsä tämän suuren, kauaskantoisen eurooppalaisen päämäärän hengessä, osoittaa meille kaikille asianmukaista kunnioitusta ja suhtautuu tavoitteeseen hyvin nöyrästi. Kiitän teitä ystävällisestä tarkkaavaisuudestanne.
<SPEAKER ID="048" NAME="Puhemies">
(EN) Arvoisa pääministeri, kiitos puheenvuorostanne ja neuvoston puheenjohtajavaltio Unkarin toimintaohjelman esittelystä.
<SPEAKER ID="049" NAME="José Manuel Barroso" LANGUAGE="EN">
Arvoisa puhemies, vuoden 2011 alku on historiallinen hetki Unkarille, kun se ottaa vastaan ensimmäistä kertaa Euroopan unionin neuvoston johtajuuden, mutta se on myös kriittinen hetki koko Euroopan unionille. Unkarin puheenjohtajakausi osuu aikaan, joka vaatii erityistä vastuuntuntoa Euroopan unionin edessä olevien tehtävien suhteen.
<P>
On varsin sopivaa, että Unkari on valinnut puheenjohtajakautensa tunnuslauseeksi "Vahvan Euroopan". Euroopan unioni on vahvimmillaan ja tehokkaimmillaan silloin, kun olemme yhtenäisiä, kun toimimme koordinoidusti vahvojen toimielimien avulla, kun osoitamme yhteistä päättäväisyyttä luovia aluksemme näiden myrskyjen läpi, ja kun osoitamme, että tekemällä yhteistyötä pystymme löytämään ratkaisuja polttavimpiin ongelmiin.
<P>
Tämä on tärkeää muistaa, sillä vaara ei ole vielä ohi. Perääntyminen ja paluu entisiin toimintatapoihin ei ole mahdollista. Meidän on pantava uudistuksemme viipymättä täytäntöön ja laadittava innovatiiviset toimenpiteet, joita tarvitaan Eurooppa 2020 -vision toteuttamiseksi. Odotankin kiinnostuneena yhteistyötä pääministeri Orbánin ja puheenjohtajavaltio Unkarin kanssa sen varmistamiseksi, että puheenjohtajakaudesta tulee menestys. Haluan sanoa pääministeri Orbánille tässä ja nyt, että hän voi luottaa siinä komission täyteen tukeen.
<P>
Samalla komissio toivoo kovasti, että se voi luottaa puheenjohtajavaltio Unkarin tukeen. Hedelmällinen kumppanuus on erityisen tärkeää rahoituspalvelujen, talouden ohjausjärjestelmän, Eurooppa 2020 -strategian täytäntöönpanon, energian ja sisämarkkinoiden aloilla. Olen tyytyväinen siihen, että puheenjohtajavaltion prioriteetit heijastavat tätä kaikilta osin.
<P>
Myös vahva kumppanuus Euroopan parlamentin kanssa on tärkeää, sillä joissain tapauksissa ehdotusten nopeutettu käsittely on oleellista. Meidän on esimerkiksi saatava käyttöömme uudet välineet talouden tehostettua ohjausta varten mahdollisimman pian. Eurooppa-neuvosto on asettanut tälle selvän määräajan kesäkuuhun 2011. Puheenjohtajavaltio Unkarin jo asettama työskentelyrytmi ja pääministerin juuri esittämät huomiot ovat tässä suhteessa rohkaisevia.
<P>
Aloittaessamme tämän uuden puheenjohtajakauden laaja EU:n toimintasuunnitelma ja asianmukaiset ohjauksen välineet ovat jo olemassa. Talouspolitiikan eurooppalainen ohjausjakso, Eurooppa 2020 -strategia ja sen lippulaiva-aloitteet sekä yhtenäismarkkinasäädös - kaikista näistä keskeisistä aloitteista on keskusteltu ja EU:n toimielimet ovat hyväksyneet ne. Mutta meidän on luonnollisesti tehtävä enemmän, ja nyt on myös aika toimia päättäväisesti kattavan ohjelman toimeenpanemiseksi.
<P>
Talouspolitiikan eurooppalainen ohjausjakso on Euroopan unionin uudistetun taloudellisen strategian ydin. Sen asianmukainen täytäntöönpano on lähikuukausien suuri tehtävä. Komissio antoi ohjausjaksolle lentävän lähdön hyväksymällä viime viikolla vuotuisen kasvuselvityksen. Useissa neuvoston kokoonpanoissa käytävien keskustelujen jälkeen prosessi huipentuu Eurooppa-neuvoston maaliskuun kokoukseen, jossa jäsenvaltioille annetaan tärkeitä poliittisia neuvoja, joiden olisi näyttävä niiden vakaus- ja lähentymisohjelmissa sekä niiden kansallisissa uudistusohjelmissa, joita molempia odotamme huhtikuussa.
<P>
Koska jo käsittelimme tätä edellisessä keskustelussa, en mene yksityiskohtiin, mutta ensisijaisina tavoitteina ovat luonnollisesti makrotalouden vakaus, julkisen talouden vakauttaminen, rakenneuudistus sekä tietenkin talouskasvun aikaistaminen, ja työllisyys on tietysti tärkein tavoitteemme.
<P>
Lopullinen sopimus Euroopan kriisinhallintamekanismista on myös yksi Unkarin puheenjohtajakauden keskeinen tavoite. Puheenjohtajavaltio Unkarilla on myös tärkeä tehtävä ohjattaessa ponnistuksiamme yhtenäismarkkinoiden käynnistämiseksi uudelleen. Komission yhtenäismarkkinasäädöksestä käynnistämän julkisen kuulemisen jälkeen EU:n toimielimiä pyydetään sopimaan lopullisesta toimintasuunnitelmasta, joka on määrä toteuttaa vuoden 2012 loppuun mennessä.
<P>
Energia on myös tärkeä aihe lähikuukausina ja jo Eurooppa-neuvoston kokouksessa 4. helmikuuta. Komissio käsittelee jo useita merkittäviä energia-aloitteita, jotka otetaan huomioon helmikuun Eurooppa-neuvostossa. Yksi niistä on energiapoliittinen suunnitelma 2020, tiedonantomme energiainfrastruktuurien painopistealueista. Hyväksymme piakkoin "Resurssitehokas Eurooppa" -lippulaivahankkeen, jossa myös energialla on tärkeä osa.
<P>
Komissio aikoo keskittyä työssään seuraaviin viiteen toimintalinjaan: vahva energiapolitiikka, joka on kilpailukykyisen ja kestävän kasvun sekä energiavarmuuden avain; energian sisämarkkinat voimavarana; Euroopan unionin uuden energiainfrastruktuurin rakentaminen; selvä edistyminen energiatehokkuudessa; sekä tehokkaan ja yhtenäisen uuden lähestymistavan luominen ulkoiseen energiapolitiikkaan.
<P>
Puheenjohtajavaltion ja Euroopan parlamentin tuki on myös hyvin tärkeää, jotta saadaan aikaan sopimus Euroopan unionin patentista. Kuten useat jäsenvaltiot olivat pyytäneet, komissio teki 14. joulukuuta ehdotuksen tiiviimmästä yhteistyöstä tällä alalla. Komissio arvostaa Unkarin sitoumusta viedä eteenpäin EU:n patenttia koskevaa työtä puheenjohtajakaudellaan.
<P>
Kroatian kanssa käytävät neuvottelut ovat nyt loppuvaiheessaan. Neuvottelujen saattaminen päätökseen Unkarin puheenjohtajakaudella on kunnianhimoinen tavoite, varsinkin kun otetaan huomioon jäljellä olevat vaatimukset, jotka Kroatian on vielä täytettävä. Se edellyttää suurta ponnistusta Kroatian taholta.
<P>
Olen tyytyväinen siihen, että puheenjohtajavaltio Unkari pitää romanien yhteiskunnallista ja taloudellista integrointia yhtenä prioriteettinaan. Komissio perusti romaniasioita käsittelevän työryhmän analysoimaan EU:n ja kansallisten varojen käyttöä ja tehokkuutta romanien osallistamisessa kaikissa jäsenvaltioissa. Tämän työn perusteella komissio esittelee huhtikuussa Euroopan unionin kehyksen kansallisia romanien osallistamisstrategioita varten.
<P>
Uusi puheenjohtajavaltio kääntää huomion myös Tonava-strategiaamme. Tonavan alueella on suuri potentiaali, jota ei ole tehottoman yhteistyön vuoksi vielä kunnolla hyödynnetty. Tavoitteena on luoda koordinoidumpi lähestymistapa, jolla tuodaan eurooppalaista lisäarvoa tälle alueelle. Komissio suhtautuu myönteisesti puheenjohtajavaltion sitoutumiseen tähän strategiaan. Unkari on jo antanut merkittävän panoksen sen valmisteluun muun muassa laatimalla poliittisia asiakirjoja ja isännöimällä Budapestissa konferenssia, johon minulla oli ilo osallistua. Se vastaa Tonava-strategian luotsaamisesta neuvoston läpi ja sen täytäntöönpanon käynnistämisestä.
<P>
Lopuksi, keskustelu koheesiopolitiikasta vilkastuu lähikuukausina. Komissio suhtautuu myönteisesti puheenjohtajavaltion aikomukseen keskustella viidennessä koheesiokertomuksessa esitetyistä ehdotuksista. Me teemme tulevaa koheesiopolitiikkaa koskevia lainsäädäntöehdotuksia tänä kesänä, seuraavaa rahoituskehystä koskevien ehdotusten jälkeen. Viides koheesiofoorumi, joka pidetään tammikuun lopussa Brysselissä, tarjoaa tilaisuuden laajaan sidosryhmien keskusteluun. On rohkaisevaa, että itse pääministeri Orbán osallistuu siihen. Tehokkuuden ja eurooppalaisen lisäarvon on oltava uudistuksen kantavia periaatteita. Komissio on vakuuttunut siitä, että koheesiopolitiikalla on tuettava vahvemmin Eurooppa 2020 -strategian poliittisia prioriteetteja ja uudistusohjelmaa. Luotan puheenjohtajavaltion tukeen tässä työssä. On yhteinen etumme ja vastuumme tehdä rahoituksesta nykyistä tehokkaampaa. Vain tällä tavoin voimme puolustaa koheesiopolitiikan kunnianhimoista budjettia.
<P>
Koska tiedän, että tämä asia herättää poliittista huolta, haluan lopuksi kommentoida Unkarin medialakia. Lehdistönvapauden periaate on Euroopan unionissa pyhä. Totesin tämän Brysselissä ja Budapestissa, kun minulla oli kunnia tavata siellä pääministeri Orbán. Komissio on tarkastellut lakia, ja tällä viikolla se kirjoittaa Unkarin viranomaisille ja pyytää selvennystä tiettyihin seikkoihin, jotka saattavat aiheuttaa oikeudellisia ongelmia ja jotka ovat herättäneet jonkin verran huolta. Unkarin viranomaisten vastausten perusteella arvioimme tilannetta edelleen. Pääministeri on jo todennut varsin selvästi, että lakia mukautetaan, jos komissio oikeudellisen arvioinnin jälkeen katsoo, että siihen on tehtävä muutoksia.
<P>
Pääministeri Orbán sanoi juuri olevansa poliitikko. Olen varma, että hän on hyvin asialleen omistautunut poliitikko, ja voitte uskoakseni olla samaa mieltä siitä, että oikeudellisten kysymysten lisäksi - joita käsitellään objektiivisesti ja puolueettomasti, sillä kohtelemme Unkaria täysin samoin kuin mitä tahansa muuta jäsenvaltiota - meidän on myös otettava huomioon poliittiset näkökohdat. Unkari, kuten mikä tahansa jäsenvaltio, joka ottaa vastaan kiertävän puheenjohtajuuden, tarvitsee kaikkien muiden jäsenvaltioiden ja Euroopan unionin toimielinten tukea, jotta sen puheenjohtajakausi onnistuu. Toivon, että pääministeri Orbán ottaa tämän huomioon.
<P>
Tämän puheenjohtajakauden täytyy epäilemättä onnistua, koska se sijoittuu Euroopan unionin kannalta hyvin kriittiseen ajankohtaan. Meidän on sallittava asianmukaisten menettelyjen noudattaa kulkuaan ja samalla annettava täysi tukemme Unkarille, kun se ottaa tämän raskaan vastuun. Käydessäni äskettäin Unkarissa sain viestejä nuorilta, jotka sanoivat olevansa ylpeitä siitä, että heidän maansa vastaa ensimmäistä kertaa Euroopan unionin neuvoston johtamisesta. Lähentäkäämme Unkaria Euroopan unioniin ja Euroopan unionia Unkariin.
<P>
Tehtävää on paljon. Puheenjohtajavaltio Unkari voi luottaa siihen, että Euroopan komissio antaa sille kaiken mahdollisen avun sen ajaessa eteenpäin ensisijaisia tavoitteitaan. Vain saavuttamalla nämä tavoitteet voimme luoda vahvan Euroopan, Euroopan, joka tuottaa kasvua ja työpaikkoja, joka säilyttää arvomme ja vahvistaa niitä - vapauden ja oikeuden pyhiä arvoja - ja joka antaa yhteiskunnillemme mahdollisuuden kukoistaa muuttuvassa maailmassa.
<P>
(Suosionosoituksia)
<SPEAKER ID="050" NAME="Joseph Daul" LANGUAGE="FR">
Arvoisa puhemies, arvoisa pääministeri Orbán, arvoisa puheenjohtaja Barroso, hyvät parlamentin jäsenet, neuvoston puheenjohtajavaltiolla on harvoin ollut edessään näin monia haasteita: euro, joka meidän on vakautettava, työllisyys, jota auttaa vahvempi kasvu ja sen myötä tehostuva talous, sekä energiaomavaraisuus ja ruokaturva, joiden osalta raaka-aineiden hinnat nousevat huolestuttavasti. En epäile lainkaan sitä, että puheenjohtajavaltio Unkari pystyy selviytymään näistä haasteista komission, neuvoston ja parlamentin rinnalla.
<P>
Pääministeri Orbán, olette voittanut äänestäjien luottamuksen Unkarissa. Puolueenne Fiatal Demokraták Szövetsége (FIDESZ) perustuu vapauden ja demokratian aatteeseen, ihanteeseen ja arvoon. Valinnastanne lähtien te ja Unkarin parlamentti olette toteuttaneet koko joukon uudistuksia, joita kansanne vaati antamalla teille demokraattisesti suuren enemmistön.
<P>
Nyt yksi näistä uudistuksista - tiedotusvälineitä koskeva uudistus - on Euroopan komission, perussopimusten vartijan, oikeudellisen tarkastuksen kohteena. Totesitte itse viime viikolla - ja kiitän teitä siitä - keskustellessanne puheenjohtaja Barroson kanssa, ja sen jälkeen, että jos tämä laki on yhteensopimaton unionin lainsäädännön kanssa, esittelette sen parlamentillenne uudelleen tarvittavia muutoksia varten. Luotan täysin sanaanne. Itse luotan, kuten tekin, Euroopan komissioon, joka hoitaa tehtäväänsä perussopimusten vartijana, ja luotan myös siihen, että noudatatte yhteisön sääntöjen kirjainta ja henkeä.
<P>
Arvoisa pääministeri Orbán, olemme tunteneet toisemme kauan ja pidän teitä suurena eurooppalaisena. Omalta osaltani minulla ei ole syytä epäillä, että ette pitäisi lupauksianne medialain ja puheenjohtajakautenne muiden prioriteettien suhteen.
<P>
Siirryn nyt kyseisiin prioriteetteihin, joista ensimmäinen on Euroopan vakaus. On ehkä hyvä asia, että vuonna 2011 neuvoston kahtena puheenjohtajavaltiona toimivat valtiot, jotka eivät kuulu euroalueeseen mutta jotka haluavat liittyä siihen hyvin pian.
<P>
Sekä Unkarilla että Puolalla on todella oikeus liittyä siihen. Tästä syystä on niiden edun mukaista varmistaa valuutan vakaus. Toistan: ainoa tehokas keino lopettaa keinotteluhyökkäykset euroa vastaan ja vahvistaa Euroopan talouden perustuksia on palauttaa luottamus julkiseen talouteen. Se edellyttää valtioidemme finanssi- ja sosiaalipolitiikkojen tehokkaampaa koordinointia, mikä toteutetaan aivan oikein talouspolitiikan eurooppalaisen ohjausjakson uuden budjettikauden avulla. Se edellyttää myös työmarkkinoiden suurempaa joustavuutta ja parempaa tuottavuutta.
<P>
Neuvoston puheenjohtajavaltion Unkarin tavoin Euroopan kansanpuolueen (kristillisdemokraatit) ryhmä on vahvasti sitä mieltä, että 500 miljoonan eurooppalaisen tulevaisuus riippuu vahvemmasta, yhtenäisemmästä ja johdonmukaisesta Euroopan unionista. Se edellyttää enemmän Eurooppaa eikä missään nimessä vähemmän Eurooppaa.
<P>
Pääministeri Orbán, me tarvitsemme eurooppalaista talouden ohjausjärjestelmää. Tarvitsemme enemmän yhteisöllisyyttä, ja olen varma, että työskentelette tämän puolesta.
<P>
Arvoisa neuvoston puheenjohtaja, olette määritellyt yhteisen energiapolitiikan laatimisen yhdeksi tärkeimmistä prioriteeteistanne. Olette mielestäni oikeassa. Parlamentin puhemies Jerzy Buzek on myös täysin perustellusti asettanut sen yhdeksi puhemieskautensa pääasioista. Olen kanssanne samaa mieltä tästä asiasta, mutta haluan myös varoittaa teitä niistä suunnattoman huolestuttavista seurauksista, joita kaikenlaisten raaka-aineiden hintojen nousu, joka on viime kuukausina ollut erityisen jyrkkää, saattaa aiheuttaa. Olemme jo nähneet peruselintarvikkeiden hintojen nousun sosiaaliset vaikutukset useissa Välimeren alueen valtioissa, etenkin köyhimmissä valtioissa. Toivon, että Euroopan unioni suhtautuu tähän ongelmaan vakavasti ja taistelee päättäväisesti keinottelijoita vastaan.
<P>
Toivon myös, että puheenjohtajavaltio Unkari - luulin vihreiden ryhmän olevan hiljaa, mutta kuulen heidän puhuvan; se ei ole oikein, olisi oltava hiljaa loppuun asti - tukee komissiota sen antamassa tuessa Tunisialle, joka elää kriittisiä aikoja ja jota on tuettava sen edetessä kohti muutosta.
<P>
Pääministeri Orbán, te tiedätte, että onnistuaksenne tehtävässänne ja auttaaksenne Euroopan unionin tämän vaikean vaiheen läpi te tarvitsette parlamentin luottamusta. Kun joulukuussa olimme neuvoston suhteen vaikeassa tilanteessa, teillä oli rohkeutta allekirjoittaa meille ne erinomaiset kirjeet, jotka todella auttoivat parlamenttia hyväksymään talousarvionsa. Kiitos jo nyt siitä, mitä teitte joulukuussa!
<P>
Otitte jo ennen tammikuuta poliittiset ryhmät mukaan määrittämään prioriteettejanne, ja valitsitte luonnollisesti erinomaisen entisen kollegamme Enikő Győrin EU-asioista vastaavaksi ministeriksi. Nämä kaikki ovat myönteisiä merkkejä, joihin epäilemättä liittyy täydellinen tasapaino toteuttamienne uudistusten ja meidän kaikkien puolustamien eurooppalaisten arvojen välillä.
<SPEAKER ID="051" NAME="Martin Schulz">
S&D-ryhmän puolesta. - (DE) Arvoisa puhemies, katson, että olemme tällä hetkellä vakavassa tilanteessa. Nämä ovat vakavia aikoja.
<P>
Ensinnäkin, arvoisa pääministeri Orbán, monet eurooppalaiset tuntevat teidät kommunistihallinnon vastustajana ja maanne vapauden puolustajana. Me kunnioitamme tätä.
<P>
Olin iloinen, että meillä molemmilla oli eilen iltapäivällä mahdollisuus keskustella eräästä toisesta miehestä, josta unkarilaiset voivat olla ylpeitä, maanne entisestä pääministeristä ja ulkoministeristä, joka yhdessä Alois Mockin kanssa avasi Unkarin ja Itävallan välisen rajan ja tasoitti tietä Saksan yhdistymiselle. Tämä mies on puolueeni johtaja Gyula Horn. Osoittakaamme kunnioitustamme toiselle suurelle unkarilaiselle.
<P>
(Suosionosoituksia)
<P>
Pääministeri Orbán, neuvoston puheenjohtajan ominaisuudessa myönsitte erään asian vastauksessanne puheenjohtaja Barroson kysymykseen. Sanoitte, että jos Unkarin medialaki ei ole yhteensopiva yhteisön normien kanssa, te muutatte sitä. Se on hyvä asia. Näin sanoessanne olette kuitenkin myös myöntänyt, että tämä ei ole vain Unkarin sisäinen poliittinen keskustelu vaan myös eurooppalainen keskustelu. On selvää, että tämä laki liittyy Euroopan unionin, joka on oikeusvaltioperiaatteeseen perustuva yhteisö, keskeisiin sääntöihin ja arvoihin.
<P>
Haluaisin tarkastella kahta medialakiin sisältyvää seikkaa. Sillä perustetaan tiedotusvälineitä valvova viranomainen, jonka on tarkoitus valvoa tiedotusvälineiden raportoinnin tasapuolisuutta. Lisäksi lailla velvoitetaan tiedotusvälineet soveltamaan tasapuolista lähestymistapaa. Teillä on Unkarin parlamentissa kahden kolmasosan enemmistö, ja se on legitiimi enemmistö. Tämän kahden kolmasosan enemmistön avulla olette perustanut tiedotusvälineitä valvovan viranomaisen, joka koostuu pelkästään teidän puolueenne jäsenistä, hallituksen jäsenistä tai sitä lähellä olevista henkilöistä. Näin ollen tiedotusvälineitä valvova viranomainen, jonka jäsenet edustavat vain poliittisen kirjon yhtä laitaa, vastaa tasapuolisen raportoinnin valvonnasta. Tämä ei ole hyväksyttävää oikeusvaltioperiaatteeseen perustuvassa Euroopan yhteisössä.
<P>
(Suosionosoituksia)
<P>
Demokratiassa, pääministeri Orbán, tiedotusvälineet valvovat vallanpitäjiä. Tämän lain tuloksena vallanpitäjät valvovat tiedotusvälineitä. Tätäkään ei voida demokratiassa hyväksyä, ja se on syy siihen, että Euroopan kansalaiset ovat niin huolissaan tästä laista.
<P>
(Suosionosoituksia)
<P>
Huomautitte aivan oikein, että meillä on paljon ongelmia ratkaistavanamme. Olemme keskelle vakavaa finanssikriisiä, ja meillä on vaikeuksia talousarvion kanssa. Toinen Euroopan unionin kannalta polttava kysymys koskee elintarvikkeiden hintojen nousua etenkin naapurialueillamme mutta myös itse Euroopan unionissa lähitulevaisuudessa. Tämä on ongelma, johon meidän on puututtava nopeasti. Meidän on myös keskityttävä työllisyyteen jäsenvaltioissa. Ohjelmassanne on ehdottomasti monia kohtia, joissa voimme tehdä yhteistyötä. Siinä suhteessa olette aito Euroopan kansanpuolueen (kristillisdemokraatit) ryhmän edustaja.
<P>
Kun Ranskan presidentti Nicolas Sarkozy oli neuvoston puheenjohtaja, myös hän piti vasemmalle kallistuvan puheen Euroopan parlamentissa ja jatkoi sitten oikeistopolitiikan harjoittamista kotiin palattuaan. Sanoin hänelle, että hän puhui kuin maanpaossa ollut Karl Marx. Kaikki, mitä sanoitte, kuulostaa hyvältä. Jos nyt voitte toimia sanojenne mukaisesti, se riittää.
<P>
(Välihuomautuksia)
<P>
Näin ollen katson, että meidän täytyy arvioida saavutuksianne täällä esittelemänne ohjelman perusteella, ja sen me myös teemme. Pääministeri Orbán, viittasitte siihen, että teillä on kotimaassanne suuri enemmistö. Se on hyvä asia. Olemme joutuneet toimimaan useiden hallitusten kanssa - jotkin niistä ovat edustaneet teidän puoluettanne - jotka vain istuivat täällä ja soittelivat kotiin selvittääkseen, olivatko he vielä vallassa. Nyt meillä ei ole varaa sellaiseen. Tältä kannalta katsottuna teidän kahden kolmasosan enemmistönne on erinomainen asia, koska se antaa teille runsaasti aikaa. Se velvoittaa kuitenkin teidät myös käyttämään vahvaa asemaanne Unkarin ja myös Euroopan unionin vahvistamiseksi.
<P>
Haluaisin esittää teille yhden kysymyksen. Mikä tarkoitus on teidän lahjoittamallanne matolla, joka on levitetty neuvoston rakennukseen Brysselissä ja johon on kuvattu Unkari vuoden 1848 rajoineen? Millainen viesti tämä on eurooppalaisessa eleiden politiikassa? Koska näytätte pitävän 1800-luvun symbolien käytöstä, kerron teille, mitä saksalainen filosofi Friedrich Nietzsche sanoi Saksan kansalle 1800-luvulla. Hän sanoi: "Suuri voitto on suuri vaara. Inhimillinen luonne kestää sen vaikeammin kuin tappion. Näyttää lähes helpommalta saavuttaa voitto kuin kestää se tavalla, joka ei muuta sitä vakavaksi tappioksi."
<P>
Teidän olisi mielestäni otettava huomioon, että suuri enemmistö antaa vankan tuen, mutta asettaa myös suuren velvoitteen. Sen vuoksi puhun teille ominaisuudessanne Euroopan unionin neuvoston puheenjohtajana enkä pääministerinä. Neuvoston puheenjohtajan on tehtävä kaikki mahdollinen hälventääkseen epäilyt puheenjohtajavaltion valmiudesta puolustaa perustavanlaatuisia eurooppalaisia demokraattisia arvoja. Teille olisi parasta olla odottamatta komission tutkimusta. Puheenjohtaja Barroso, huomautan teille, että yhden Itävallan osavaltion määräämän rekka-autojen ajokiellon seurauksena komissio joutui vakavaan identiteettikriisiin ja toteutti sitten välittömästi toimenpiteitä Itävaltaa vastaan. Mutta kun yksi eurooppalaisen demokratian perusperiaatteista vaarannetaan, istutte kädet ristissä ettekä tee mitään.
<P>
(Suosionosoituksia)
<P>
Teidän on varmistettava, että saamme tutkimuksen tulokset pian, sillä muutoin tämä keskustelu muodostaa raskaan taakan puheenjohtajavaltio Unkarille. Me kaikki haluamme puheenjohtajakauden onnistuvan, emmekä halua jarruttaa sen edistystä. Te, pääministeri Orbán, voitte itse tehdä jotain tilanteen helpottamiseksi. Vetäkää laki takaisin ja esitelkää uusi ja parempi laki. Unkari tarvitsee tasapuolisen medialain.
<P>
(Suosionosoituksia)
<SPEAKER ID="052" NAME="Guy Verhofstadt" LANGUAGE="EN">
Arvoisa puhemies, haluan ensinnäkin todeta hyvin selvästi pääministeri Orbánille, että ryhmäni kannattaa Unkarin puheenjohtajakauden prioriteetteja. Arvoisa pääministeri, kuten tekin, me uskomme vahvaan euroon, joten annamme täyden tuen teille ja tämän puheenjohtajakauden ensisijaisille tavoitteille. Tänä kuusi kuukautta kestävänä puheenjohtajakautena teillä on mielestäni yksi ehdoton prioriteetti: luoda mahdollisimman nopeasti todellinen talouden ohjausjärjestelmä Euroopan unioniin ja euroalueelle. Sillä meidän on todettava selvästi, että vuosi 2010 ei ollut hyvä esimerkki eurolle ja Euroopan unionille. Olimme koko ajan tosiasioiden ja tapahtumien perässä. Se, mitä meidän nyt on saatava mahdollisimman pian teidän ja komission puheenjohtajan johdolla aikaan, on kattava talouden ohjausjärjestelmän paketti, todellinen taloudellinen ja finanssipoliittinen unioni, koska on järjetöntä, että meillä on rahaliitto mutta ei samalla taloudellista ja finanssipoliittista liittoa.
<P>
En pyydä teitä keksimään uusia ideoita, vaan viemään komission puheenjohtajan ja komission jäsen Olli Rehnin viime viikolla esittelemän paketin ja sen neljä kulmakiveä neuvoston ja kollegoidenne käsiteltäväksi. Pääministeri Orbán ja puheenjohtaja Barroso, tästä paketista puuttuu vain yksi tekijä, yksi kulmakivi. Maailmassa ei ole yhtäkään valuuttaa, jonka takana ei olisi yhdet joukkovelkakirjamarkkinat. Euroopan unionissa meillä on yhä 27 joukkovelkakirjamarkkinat, 27 keinottelumahdollisuutta ja 27 hintaeroa. Euroalueella meillä on yhä 17 joukkovelkakirjamarkkinat, 17 hintaeroa ja 17 keinottelumahdollisuutta. Markkinat eivät tällä hetkellä keinottele euroa vastaan, vaan ne spekuloivat euron sisäisillä eroilla. Ainoa tapa ratkaista tämä on luoda Eurooppaan aidot 4 000 tai 5 000 miljardin euron joukkovelkakirjamarkkinat, joita voidaan verrata muun maailman joukkovelkakirjamarkkinoihin ja joilla AAA-luokituksen saaneet valtiot saavat erityiskohtelun.
<P>
(Suosionosoituksia)
<P>
Lopuksi, pääministeri Orbán, haluan sanoa muutaman sanan tässä salissa olevasta virtahevosta. Tässä kauniissa salissa oleva virtahepo on luonnollisesti Unkarin medialaki. En aio puhua itse laista, vaan käytän mieluummin yhden lempikirjailijani, unkarilaisen Sándor Márain, esimerkkiä. Epäilen, että Slovakian entisen hallituksen kielipolitiikan ja Unkarin nykyisen medialain vallitessa Máraita ei olisi koskaan ollut edes olemassa. Miksikö? Koska Márai asui Kassassa, jonka me nykyään tunnemme Košicena. Hän kirjoitti unkariksi, mikä, kuten tiedätte, oli vielä äskettäin Slovakiassa ongelma. Tärkeää on myös, että hän oli journalisti, mistä on tulossa huomisen ongelma, koska uudessa lainsäädännössä, joka velvoittaa tiedotusvälineet tarjoamaan asianmukaista ja paikkansapitävää tietoa julkisesta elämästä, Márai ja hänen kirjansa eivät uskoakseni olisi koskaan olleet mahdollisia. Hänen mestariteoksensa Kansalaisen tunnustuksia on varsin epäasianmukainen ja monissa suhteissa täysin paikkansapitämätön, mutta se on kirjallisuuden mestariteos.
<P>
Minun mielestäni tiedotusvälineiden valvonnan tarkoitus ei ole taata asianmukaista ja paikkansapitävää tiedotusta. Ei, tiedotusvälineiden valvonnan tarkoitus on vaalia moniarvoisuutta ja varmistaa, että tiedotusvälineissä voidaan tehdä millaisia aloitteita tahansa.
<P>
(Suosionosoituksia)
<P>
Toivon, että käytätte kahden kolmasosan enemmistöä, jollaisesta kaikki poliitikot unelmoivat...
<P>
(Välihuomautus Daniel Cohn-Benditiltä: "Ei! Ei!")
<P>
Ette te - te olette poikkeus.
<P>
Toivon, että käytätte kahden kolmasosan enemmistöänne moniarvoisuuden takaamiseen ja että muutatte lakia mahdollisimman nopeasti.
<SPEAKER ID="053" NAME="Daniel Cohn-Bendit" LANGUAGE="FR">
Arvoisa puhemies, aivan ensiksi haluan sanoa yhden asian, jotta siitä ei jää mitään epäselvyyttä.
<P>
Vihreiden ryhmä ja minä henkilökohtaisesti rakastamme Unkaria. Itkin vuonna 1954, kun Unkari hävisi jalkapallon maailmanmestaruuden. Ensimmäinen mielenosoitukseni, johon osallistuin pitäen veljeäni kädestä, oli vuonna 1956, ja siinä vastustettiin Neuvostoliiton hyökkäystä Budapestiin. Kuten Guy Verhofstadt sanoi, monet intellektuellit, monet unkarilaiset kirjailijat ovat tukeneet meitä poliittisesti ja älyllisesti jo vuosien ajan.
<P>
Olin pääministeri Orbánin puolella, kun hän taisteli kommunisteja vastaan 1980-luvun lopulla ja 1990-luvun alussa. Olin pääministeri Orbánin puolella, kun hän pyysi liberaaleja eurooppalaisia erottamaan Jörg Haider Euroopan liberaalien ja demokraattien puolueesta. Se oli Viktor Orbán, joka minusta oli kunnioitusta ansaitseva poliitikko. Tänään, pääministeri Orbán, teistä on tulossa Euroopan Hugo Chávez, kansallispopulisti, joka ei täysin ymmärrä demokratian olemusta ja rakennetta.
<P>
Kerron teille erään hyvin yksinkertaisen tosiasian: tasapuolista tiedonvälitystä ei ole olemassa. Luuletteko, että Richard Nixon piti Watergate-tiedonvälitystä tasapuolisena? Ei tietenkään! Luuletteko, että George Bush piti tiedonvälitystä Abu Ghraibista tasapuolisena? Luonnollisesti ei! Tunnetteko yhden suurista poliittisista skandaaleista - Dreyfusin tapauksen Ranskassa - jossa tiedonvälitys oli hallituksen mielestä tasapuolista? Luuletteko, että Silvio Berlusconi pitää hänen elämäänsä ja poliittista toimintaansa tutkivaa tiedonvälitystä tasapuolisena? Ei tietenkään! Tiedonvälityksen pitää järkyttää politiikkaa. Se järkyttää myös meitä, ja joskus se tekee kipeää.
<P>
Tästä syystä, pääministeri Orbán, teidän lakinne ei ole laki, joka heijastaa Euroopan unionin arvoja. Sanotte haluavanne vahvan Euroopan. Ollakseen vahva Euroopan on oltava uskottava. Jos suostumme Euroopan unionissa tällaiseen lakiin, miten voimme käydä keskusteluja presidentti Lukashenkon kanssa? Miten voimme käydä keskusteluja Kiinan kanssa? Kaikki nämä tahot haluavat tasapuolista tiedonvälitystä.
<P>
Pääministeri Orbán, oletteko tietoinen siitä, että Euroopan yhteisö syntyi totalitarismin vastustamiseksi? Ja siitä, että demokratian perusta, vapauden perusta, on juuri sananvapaus? Yksikään demokratia ei ole tuhoutunut sen vuoksi, että niissä olisi ollut liikaa vapauksia. Demokratioita on tuhoutunut, kun vapauksia on alettu rajoittaa, pääministeri Orbán. Te tiesitte tämän kaksikymmentä vuotta sitten. Muistelkaa silloisia ajatuksianne - niissä on järkeä. Silloin huomaatte, että se, mitä teille sanon, on totta.
<P>
Lopuksi vielä yksi asia, pääministeri Orbán. Jos haluatte taistella maailman kristittyjen puolesta, olemme rinnallanne, mutta olisin kuvitellut teidän olevan tyytyväinen Tunisian jasmiinivallankumoukseen, joka on samanlainen kuin teidän kokemanne vallankumous, jossa te vapautitte itsenne diktatuurista. Teiltä ei liiennyt sanaakaan tunisialaisille, ja tästä syystä moitin teitä.
<P>
Olemme kanssanne puolustaessanne maailman kristittyjä. Luotan siihen, että te olette kanssamme taisteltaessa maailman diktatuureja vastaan, olivat ne Valko-Venäjällä tai Tunisiassa, Algeriassa, Egyptissä, Kiinassa tai Venäjällä - olivat ne missä tahansa. Nämä ovat Euroopan yhteiset arvot, joita meidän kaikkien on yhdessä puolustettava.
<P>
(Suosionosoituksia)
<SPEAKER ID="054" NAME="Lajos Bokros" LANGUAGE="HU">
"En tiedä, mitä tämä maa muille merkitsee. / Minulle se on synnyinpaikkani, tämä pieni kansakunta / liekeissä, lapsuuteni maailma kaukana keinuen. / Kasvoin siitä kuin hento oksa puusta / ja toivon, että jonain päivänä ruumiini lasketaan siihen. / Olen kotona." Näin kirjoitti runoilija Miklós Radnóti. Unkari on kotonaan Euroopan unionissa, ja se on puheenjohtajuuden arvoinen. Mutta onko Unkarin hallitus kotonaan? Onko se tämän tehtävän arvoinen? En puhu nyt vain medialaista; tässä salissa on yhdeksän muutakin virtahepoa. Demokratialle tyypillistä herkkää keskinäisen valvonnan järjestelmää rikotaan jatkuvasti ja räikeästi.
<P>
Virkamiesten erottaminen syytä ilmoittamatta. Liiallinen, syrjivä ja rakenteita vääristävä kriisivero. Rikkaiden tukeminen köyhien kustannuksella. Budjettineuvoston hajottaminen, aivan kuten Venezuelassa. Keskuspankin riippumattomuuden rajoittaminen ja pian kumoaminen. Erorahoista perittävä 98 prosentin takautuva erityisvero. Yhdeksän perustuslain muutosta seitsemän kuukauden aikana. Perustuslakituomioistuimen toimivallan rajoittaminen. Yksityisen eläkejärjestelmän kansallistaminen avoimen kiristyksen avulla, aivan kuin Boliviassa. Veropetosten nostaminen hallituksen virallisen politiikan asemaan: palinka-viinan tislaus. Populistiset hyökkäykset, jotka muistuttavat riehumista kirveen kanssa kasvitieteellisessä puutarhassa. Yhteiskunnan hienon rakenteen, sen solidaarisuuden, tuhoaminen. Ágnes Heller, János Kornai, Jenő Ranschburg - maailmankuulut unkarilaiset tiedemiehet ovat kirjoittaneet tästä. Eilen Guy Verhofstadt sanoi, että Belgian puheenjohtajakausi onnistui, koska maan hallitus ei antanut kotimaan tehtävien viedä heidän huomiotaan Euroopan unionin asioista. Nyt vaarana on, että käy aivan päinvastoin. Kotimaan kaaos ja diplomaattinen katastrofi vievät hallituksen ja Euroopan kansalaisten huomion pois Euroopan unionista. Se olisi todella sääli. Unkarilaisena en halua tällaista häpeää. Ei ole liian myöhäistä muuttaa suuntamme.
<SPEAKER ID="055" NAME="Lothar Bisky" LANGUAGE="DE">
Arvoisa puhemies, arvoisa pääministeri Orbán, haluaisin esittää eräitä lyhyitä huomautuksia medialaista. Monet puhujat ovat maininneet sen, mutta en aio toistaa sitä, minkä he jo ovat sanoneet. Haluan vain kiinnittää huomion yhteen seikkaan. Tämä ei ole sekaantumista Unkarin asioihin. Minä katson, ja opin tämän vasta myöhäisessä vaiheessa elämääni, että tiedotusvälineet vastaavat vallanpitäjien ja talouden valvonnasta. Tämä tilanne ei saa muuttua. Tästä syystä mitkään muut korkeamman tason elimet eivät saa valvoa tiedotusvälineitä itseään, ja tällainen tiedotusvälineitä valvova viranomainen mahdollistaisi sen.
<P>
Tästä syystä tiedotusvälineitä valvovan viranomaisen koostumus ei meidän nähdäksemme ole ihanteellinen. Olette todennut selvästi olevanne valmis muuttamaan sitä, ja toivon että etenette tähän suuntaan. Muilta osin, ja totean tämän aivan selvästi, tämä on Unkarin asia. On tietysti muita jäsenvaltioita, joiden medialainsäädäntö voitaisiin mainita tässä yhteydessä. Tämä ei koske vain Unkaria.
<P>
Neuvoston puheenjohtajakautta koskevista suunnitelmistanne totean selvästi olevani tyytyväinen siihen, että olette tehneet kulttuurisen moninaisuuden edistämisestä yhden ensisijaisista tavoitteistanne. Se on mielestäni hyvin tärkeää. Odotan kiinnostuneena aloitteitanne integroinnin parantamiseksi, vähemmistöjen integrointi mukaan lukien, ja te itsekin mainitsitte romanit. Eurooppalainen strategia romanien nykyistä tehokkaammaksi integroimiseksi on hyvin tärkeä asia.
<P>
Toiseksi, olen iloinen nähdessäni, että olette sitoutuneet laajentumisneuvotteluihin ja itäisiä naapureitamme koskevaan politiikkaan. Itäeurooppalaisen kulttuurin ja alueen historiallisten ja yhteiskunnallisten kokemusten tuominen entistä vahvemmin Euroopan unioniin voi olla vain hyväksi. Monista syistä, joita en halua tässä käsitellä, Euroopan unioni on yhä lähinnä länsieurooppalainen instituutio. Haluaisin, että puheenjohtajakaudellanne näkyisi enemmän itäeurooppalaista vaikutusta.
<P>
Kolmanneksi, odotan kiinnostuneena, miten hoidatte maatalous- ja koheesiopolitiikan tulevan uudelleenjärjestelyn ja Euroopan unionin monivuotisten rahoitusnäkymien valmistelun. Ryhmäni kehottaa teitä huolehtimaan siitä, että parlamentti kutsutaan osallistumaan täysimittaisesti kaikkeen tähän, ja edellytämme, että suhtaudutte vakavasti lupaukseenne tukea pieniä ja keskisuuria yrityksiä ja parantaa ympäristönsuojelua, luonnonvarojen kestävää käyttöä ja elintarviketurvaa.
<SPEAKER ID="056" NAME="Nigel Farage">
EFD-ryhmän puolesta. - (EN) Arvoisa puhemies, toivotan pääministeri Orbánin tervetulleeksi. Belgian puheenjohtajakauden kuusi kuukautta kestäneen farssin jälkeen on hauska nähdä oikeasta valtiosta tuleva vaaleilla valittu pääministeri. Nautin suuresti, kun julistitte kommunismin vaaralliseksi ideologiaksi - ja panin ylpeänä merkille huomautuksenne siitä, että Unkari oli ensimmäinen valtio, joka nousi aseisiin Neuvostoliittoa vastaan.
<P>
Kaksikymmentä vuotta sen jälkeen, kun voititte itsellenne uudelleen kyvyn hallita itseänne demokraattisesti, olette nyt osa uutta poliittista unionia, jolla on yhä enemmän samankaltaisuuksia vanhan Neuvostoliiton kanssa. Tulette itse asiassa tapaamaan seuraavien kuuden kuukauden aikana monia kommunisteja, muun muassa komission pomon, vanhan Barroson, joka oli puhemies Maon kannattaja! Tulette näkemään keskusjohtoista talouden suunnittelua ja valvontaa sekä ennen kaikkea halua pakottaa Euroopan kansat poliittiseen unioniin vastoin niiden tahtoa.
<P>
Herätkää, pääministeri Orbán. Katsokaa, miten he yrittävät pelotella teitä tänä aamuna. He yrittävät kertoa teille, miten teidän pitäisi hallita omaa maatanne. Käskekää heidän suksia suolle. Puolustakaa demokratiaa taas kerran.
<SPEAKER ID="057" NAME="Krisztina Morvai" AFFILIATION="NI">
(HU) Arvoisa puhemies, hyvät parlamentin jäsenet, vuonna 1956 Unkari näytti maailmalle, että sortoa ja valheita vastaan on taisteltava, vaikka se näyttäisi toivottomalta. Se oli tuolloin meidän historiallinen tehtävämme. Niin se on nytkin. Tämän päivän maailmassa valheet ja sorto perustuvat kahteen pilariin. Yksi niistä on se, että maailmanlaajuinen rahavalta ja pankit yksityistävät voitot, mutta kansallistavat tappiot ja kustannukset siirtäen ne palomiesten, sairaanhoitajien, opettajien ja eläkeläisten maksettaviksi, joiden asema vaikeutuu jatkuvasti.
<P>
Toinen pilari on se, että ne - ja tässä tarkoitan lähinnä poliitikkoja, jotka kansalaisten etujen puolustamisen puolesta jatkuvasti toimivat maailmanlaajuisen rahavallan ja pankkien edustajina, myös täällä Euroopan unionissa - saavat kaiken näyttämään luonnolliselta tai ainakin siltä, että mitään muuta keinoa ei ole. Puheenjohtajavaltio Unkarin, joka on kotimaani, on näytettävä, että tämä ei ole totta, että keisarilla ei ole vaatteita. Voittoihin ja rahaan keskittyvän ajattelutavan sijasta meidän on näytettävä, että on mahdollista soveltaa myös ihmiskeskeistä ja oikeudenmukaisuuteen pyrkivää lähestymistapaa, jossa ei kysytä, mikä on parasta rahan ja voittojen kannalta, vaan mikä on parasta ihmisten ja oikeudenmukaisuuden kannalta. Toivotan Unkarille, vapautta rakastavalle kotimaalleni, onnea.
<P>
(Puhuja suostui vastaamaan sinisen kortin kysymykseen työjärjestyksen 149 artiklan 8 kohdan mukaisesti.)
<SPEAKER ID="059" NAME="Hannes Swoboda" AFFILIATION="S&amp;D">
(DE) Arvoisa puhemies, arvoisa jäsen Morvai, kävimme jo eilen lyhyen keskustelun. Minulla on teille kaksi kysymystä. Ei ole yllättävää, että kannatatte puheenjohtajavaltiota äärioikeistolaisesta näkökulmastanne. Se, kuinka hyvin tämä sopii pääministeri Orbánille, on kuitenkin toinen asia. Oletteko tietoinen siitä, että Unkarin kansannousua kannattivat hyvin monet ihmiset eivätkä vain poliittisen oikeiston konservatiivit, kuten Martin Schulz sanoi? Oletteko huomannut, jäsen Morvai, että Unkarin medialakia eivät ole arvostelleet vain sosiaalidemokraatit, vaan myös monet kansalaiset, muun muassa György Konrád, joilla ei ole mitään tekemistä sosiaalidemokratian kanssa? Oletteko tietoinen siitä?
<SPEAKER ID="060" NAME="Krisztina Morvai" AFFILIATION="NI">
(HU) Arvoisa jäsen Swoboda, vaikka kerran uskoin että käsitteiden "oikeisto" ja "vasemmisto" käyttäminen on mielekästä, Euroopan unionissa viettämäni puolitoista vuotta on vakuuttanut minut siitä, että näin ei ole. Te vasemmistolaiset edustatte edelleen rahavallan ja pankkien etuja ettekä piittaa vähääkään siitä, mitä kansalaiset haluavat. Olette unohtaneet täysin alkuperäiset ihanteet. Täällä mainittiin tänään edeltäjänne Karl Marx. Siihen, mitä hän sanoi oikeudenmukaisuudesta, ei täällä enää viitata. Te olette työläisten suurimpia sortajia. Se oli ensimmäinen asia. Toinen asia on se, että medialaki, joka on Unkarin sisäinen asia...
<P>
(Puhemies keskeytti puhujan.)
<SPEAKER ID="061" NAME="Ádám Kósa" AFFILIATION="PPE">
(HU) Arvoisa puhemies, hyvät parlamentin jäsenet, kiitos tästä tilaisuudesta puhua Euroopan kansanpuolueen Unkarin valtuuskunnan puolesta. Olen itse vammainen ja ehkä tavallisia ihmisiä herkempi syrjinnälle ja kaksinaismoraalille. Tästä syystä olen seurannut huolestuneena Unkarin medialakiin liittyvää poliittista noitavainoa, jota olemme myös tänään parlamentissa saaneet todistaa. Fidesz - Unkarin kansalaisliitto -puolue on osoittanut lukemattomia kertoja, että se työskentelee yhteisten eurooppalaisten arvojemme hengessä ja lehdistönvapauden puolesta.
<P>
Eurooppalaiset arvomme merkitsevät vastuuta. Tämän todistaa myös tuleva kuusikautinen Unkarin puheenjohtajakausi. Sen todistavat myös puheenjohtajakauden tavoitteet. Talouden ohjaus, energiapolitiikka tai vaikkapa romanistrategia - nämä suunnat ja strategiat ovat osoitus yhteisten arvojen olemassaolosta, aivan kuten tavoitteemmekin ovat yhteisiä vahvan Euroopan varmistamiseksi. Euroopan unioni ei viime kädessä ole vain yhteisten etujen yhteisö, vaan myös arvoyhteisö. Itse asiassa osoitatte nyt piittaamattomuutta juuri näitä tavoitteita ja arvoja kohtaan. Odottamatta edes Euroopan komission kantaa annatte jo lausuntoja ja esitätte pahantahtoisia syytöksiä ja liioiteltuja ja perusteettomia kommentteja. Pyrittekö ehkä heikentämään tällä tavoin puheenjohtajavaltio Unkarin asemaa? Todellisuudessa vahingoitatte Euroopan unionia, koko Euroopan yhteisöä.
<P>
Olemme parhaillaan erittäin vakavassa kriisissä, ja te toimitte vastuuttomasti. Euroopan kansanpuolueen ryhmän jäsenenä vastustan tätä. Kannustan puheenjohtajavaltio Unkaria jatkamaan työtään ja "Vahva Eurooppa" -ohjelmaansa syytöksistä huolimatta. Pidän ohjelman nimeä onnistuneena. Yhtenäisyyden avulla saavutamme paljon enemmän, ja meidän on pyrittävä edistykseen.
<SPEAKER ID="062" NAME="Csaba Sándor Tabajdi" AFFILIATION="S&amp;D">
(HU) Arvoisa puhemies, arvoisa pääministeri, hyvät parlamentin jäsenet, on Euroopan unionin ja Unkarin samoin kuin kaikkien unkarilaisten isänmaanystävien - puoluekantaan katsomatta - edun mukaista, että Unkarin puheenjohtajakaudesta tulee onnistunut. Se on erityisen tärkeää, kun otamme huomioon, että EU:lla ja euroalueella on tällä hetkellä poikkeuksellisia haasteita. Arvoisa pääministeri, te olette määrätietoinen mies. Pyydän teitä käyttämään tätä ominaisuuttanne Euroopan hyväksi Euroopan unionin puheenjohtajana, jotta Euroopasta tulisi paljon nykyistä dynaamisempi ja tehokkaampi. Samalla pyydän teitä kuitenkin säilyttämään demokratian säännöt ja suojelemaan Euroopan sosiaalisen mallin arvoja.
<P>
Valitettavasti Unkarin puheenjohtajakauden alku on myrskyisä, kuten myös tämänhetkinen keskustelu on osoittanut. Tunnetteko, arvoisa pääministeri, kuinka heikko luottamus teidän hallitukseenne Euroopassa on? Monien jäsenvaltioiden kansalaiset puoluekantaan katsomatta pitävät hallituksenne demokratian vastaisia toimia, sen taloudellista populismia, medialakia ja sen suvaitsevaisuutta äärioikeistoa kohtaan EU:n normien ja arvojen vastaisina. EU:n puheenjohtajuus ei vapauta teitä kritiikistä; lisäksi teidän olisi johdettava esimerkin voimalla noudattamalla EU:n perusarvoja.
<P>
Attila Józsefin kuuluisa sitaatti "olen vihainen puolestanne, en teitä vastaan" soveltuu tähän tapaukseen, sillä kun perusteltua arvostelua esitetään, EU ei ole vihainen Unkarin hallitukselle, vaan sen puolesta. Ja tämä arvostelu ei etenkään kohdistu Unkarin kansaan. Arvoisa pääministeri, unkarilaisena ja eurooppalaisena haluaisin suoriutua näistä puheenjohtajakauden kuudesta kuukaudesta ylpeänä ja pystyssä päin.
<SPEAKER ID="063" NAME="Alexander Graf Lambsdorff" AFFILIATION="ALDE">
(DE) Arvoisa puhemies, arvoisa pääministeri Orbán, eräässä suuressa saksalaisessa sanomalehdessä eilen ilmestyneessä artikkelissa mainitsitte Otto Graf Lambsdorffin yhtenä esikuvistanne. Tapasimme viimeksi hänen hautajaisissaan joulukuussa 2009. Osallistuitte niihin yksityishenkilönä, ja arvostimme sitä suuresti. Pyytäisin teitä kunnioittamaan hänen muistoaan kunnioittamalla, noudattamalla ja puolustamalla liberaalin perustuslaillisen valtion periaatteita kaikissa toteuttamissanne toimissa.
<P>
Olette vastannut medialain arvosteluun kahdella argumentilla. Sanoitte, että kyseessä on Unkariin ja teihin henkilökohtaisesti kohdistuva kampanja ja että tämä kampanja on epämääräinen. Haluan todeta Euroopan liberaalidemokraattien liiton ryhmän puolesta täysin selvästi, että kyse ei ole mistään kampanjasta. On Euroopan unionin asia, jos perusvapauksiin puututaan ja ne kyseenalaistetaan jossain Euroopan unionin jäsenvaltiossa.
<P>
Komissiolle ja puheenjohtaja Barrosolle haluan sanoa, että komission jäsen Kroesin on suoritettava oikeudellinen arviointi. Komissio ei kuitenkaan ole pelkkä asianajotoimisto; se on myös poliittinen elin. Arvioinnin on oltava poliittinen ja se on tehtävä nopeasti.
<P>
Toinen argumenttinne on se, että arvostelu on epämääräistä. Pääministeri Orbán, esitän muutamia konkreettisia näkökohtia: herjaus, mustamaalaus ja vihan lietsominen ovat vastoin lakia Saksassa ja muissa demokratioissa. Sitä varten on olemassa rikoslaki. Olkaa hyvä ja soveltakaa rikoslakia tässä tapauksessa. Teidän on, monien muiden seikkojen ohella, parannettava oikeussuojaa 163 artiklassa ja muutettava tiedotusvälineitä valvovan viranomaisen koostumusta ja toimivaltuuksia 123 ja 183 artiklassa. Siinä oli monta konkreettista seikkaa. Ehdotan, että lykkäätte lain soveltamista, kunnes komissio on suorittanut arviointinsa, ja tämä on tehtävä mahdollisimman nopeasti.
<SPEAKER ID="064" NAME="Judith Sargentini" AFFILIATION="Verts/ALE">
(NL) Arvoisa puhemies, Euroopan parlamentti ja jäsenvaltiot soveltavat kaksinaismoraalia. Puhumme ummet ja lammet kansalaisoikeuksista ja lehdistönvapauksista, kun kyse on valtioista, jotka haluavat liittyä Euroopan unioniin, mutta nämä asiat eivät näytä koskevat klubiin jo päässeitä jäseniä. Ovatko Kööpenhaminan kriteerit meitä kaikkia vai vain uusia jäseniä koskevia pyhiä velvoitteita?
<P>
Jäsenvaltiot ummistavat silmänsä siltä, mitä muut jäsenvaltiot tekevät. Jos en sekaannu teidän asioihinne, teidänkin on oltava sekaantumatta minun asioihini! Myös Unkari pyytää kaikkia olemaan sekaantumatta sen asioihin. Euroopan unionin puheenjohtajavaltiolta tämä on kummallinen asenne. Teidän tehtävänänne, pääministeri Orbán, on johtaa Euroopan unionia ja kannustaa jäsenvaltioita piittaamaan jossain määrin toistensa asioista. Tässä asiassa ei voida perääntyä.
<P>
Entäpä sitten Euroopan parlamentti, jonka tehtävänä on suojella eurooppalaisten arvojen korkeaa tasoa? Me laiminlyömme tätä tehtävää! Arvoisa puhemies, minulle on taas kerran ollut ilo voida kertoa totuus ja esittää tasapuolinen näkemykseni parlamentissa.
<SPEAKER ID="065" NAME="Jacek Olgierd Kurski" AFFILIATION="ECR">
(PL) Arvoisa puhemies, on hyvä uutinen, että hallitus, joka nauttii niin suurta tukea omassa maassaan, ottaa vastaan EU:n puheenjohtajuuden. Unkarin hallitus nauttii tällaista tukea, koska se toimii unkarilaisten etujen puolesta ja koska se rakentaa Unkaria uudelleen Unkarin korruptoituneiden ja skandaalinkäryisten sosialistihallitusten jälkeen. Hyvä uutinen ei kuitenkaan ole se, että Unkariin on kohdistettu epäoikeudenmukaisia ja ideologisiin syihin perustuvia hyökkäyksiä sen puheenjohtajakauden alla. Koko medialakia koskeva kysymys osoittaa näiden hyökkäysten tekopyhyyden. Puolassa on aivan samanlainen medianeuvosto, jonka enemmistö on hallituspuolueen jäseniä, ja se on vastuussa siitä, että kymmeniä ihmisiä - konservatiivisesti suuntautuneita toimittajia - erotetaan Puolan julkisista tiedotusvälineistä. Kukaan Euroopan unionissa, ja varsinkaan jäsen Schulz, ei puolusta heitä. Nämä ovat yksinkertaisia tosiasioita.
<P>
Viime viikolla julkaistu kummallinen kirje, jossa hyökättiin unkarilaisia vastaan ja jonka olivat allekirjoittaneet Tšekin ja Unkarin entiset presidentit ja myös puolalaisen Gazeta Wyborcza -sanomalehden päätoimittaja, on osoitus hyökkäyksen tekopyhyydestä. Sama Gazeta Wyborcza -lehti huolehtii siitä, että eri mieltä olevien ihmisten omaisuus takavarikoidaan. Totuus tämänhetkisestä Unkariin kohdistuvasta hyökkäyksestä on se, että se on silkka kosto menestyksellisen konservatismin toteuttamisesta käytännössä. Pääministeri Orbán, toivon, että EU:n puheenjohtajakautenne on menestyksellinen, sillä...
<P>
(Puhemies keskeytti puhujan.)
<SPEAKER ID="066" NAME="Jaroslav Paška" AFFILIATION="EFD">
(SK) Arvoisa puhemies, tammikuun 1. päivästä lähtien Euroopan unionin puheenjohtajuutta on hoitanut Unkarin hallitus, ja tämä on muistuttanut meitä asiasta, jota voitaisiin kutsua kulttuuriseksi matoksi. En aio puhua kartasta, arvoisa pääministeri, vaan ainoastaan teidän Brysseliin tuomastanne kulttuurista.
<P>
Arvostettuja symboleja, sellaisten henkilöiden muotokuvia, joista kansanne on perustellusti ylpeä, maassa, julkisessa tilassa, kaikkialta Euroopasta tulevien ihmisten poljettavina ja sotkettavina. Onko tällainen teistä kulttuuria? Onko se arvokas tapa tuoda esille ylpeää Unkaria?
<P>
En tiedä, mikä sai unkarilaiset diplomaatit halventamaan oman historiansa symboleja. He olisivat voineet sijoittaa ne arvokkaasti tämän kokoussalin paneeleihin tai seinille. Oletteko nähnyt, Viktor, mihin meidän arvossa pitämämme symbolit on tässä salissa sijoitettu? Ne ovat niitä kunnioittavassa paikassa, koristamassa puhemiehen pöytää.
<P>
Tiedän, arvoisa pääministeri, että maallanne on monia ongelmia, mutta uskon vakaasti, että ylpeä Unkarin kansa ei ansaitse tällaista kuuluisien henkilöidensä ja symboliensa loukkaamista oman hallituksensa taholta.
<SPEAKER ID="067" NAME="Csanád Szegedi" AFFILIATION="NI">
(HU) Arvoisa puhemies, arvoisa pääministeri, hyvät parlamentin jäsenet, halusin oikeastaan puhua Unkarin puheenjohtajakaudesta, mutta minua ennen puhuneet puhujat saivat minut raivoihini, ja nyt minun on annettava hieman periksi provokaatiolle ja puhuttava Unkarin medialaista. Yksinkertaisesti sanottuna myös Jobbik-puolue (liike paremman Unkarin puolesta) arvosteli Unkarissa kielilakia. Mekään emme kannata sitä.. On kuitenkin hämmästyttävää nähdä näin monta takinkääntäjää ja teeskentelijää yhdessä paikassa. Missä he, jotka nyt pitävät itseään oikeuksien suojelijoina, olivat, kun Slovakian kielilaki säädettiin? Missä jäsen Cohn-Bendit oli, kun ääriserbit terrorisoivat Vojvodinan unkarilaisväestöä? Missä Martin Schulz oli, kun unkarilaisten hautoja häpäistiin Vojvodinassa ja Transilvaniassa? Tästä syystä pidän tätä kaksinaismoralismina. En voi hyväksyä kritiikkiä, jota katsotte voivanne esittää Unkarin hallitusta ja Unkarin puheenjohtajakautta kohtaan.
<P>
Toisin kuin tyhjää raakkuvilla MSZMP- ja MSZP-puolueilla, Jobbik-puolueella on aina ollut esittää myönteisiä ehdotuksia. Kyllä, meidän on otettava esille kysymys Slovakian kielilaista. Kyllä, meidän on otettava esille kysymys Benešin asetusten kumoamisesta. Kyllä, meidän on otettava esille kysymys Székelyn alueellisesta itsehallinnosta. Kyllä, meidän on otettava esiin romanien Unkarissa ja kaikkialla Euroopassa tekemien rikosten pysäyttäminen ja lopettaminen, ja olisi hyvä, jos Unkarin hallitus voisi keskittyä yhtä paljon sisäpoliittiseen tehtäväänsä toteuttaa miljoonien unkarilaisten äänestäjien tahto ja panna vihdoin Unkarin entinen diktaattori Ferenc Gyurcsány kaltereiden taakse. Nämä ovat todelliset ongelmamme, ja toivotan puheenjohtajakaudellenne menestystä.
<SPEAKER ID="068" NAME="Werner Langen" AFFILIATION="PPE">
(DE) Arvoisa puhemies, arvoisa pääministeri Orbán, teillä on edessänne kaksi vaikeaa tehtävää. Ensimmäinen niistä on ratkaista kahdeksan vuotta kestäneen sosialistien huonon hallinnon ongelmat, palauttaa Unkariin poliittinen ja taloudellinen tarmokkuus ja vakaus ja vähentää velkatasoa. Äänestäjät ovat antaneet teille tähän selkeän valtuutuksen.
<P>
Toinen tehtävänne on johtaa Eurooppaa neuvoston puheenjohtajana näinä vaikeina aikoina ja tehdä kaikki voitavanne talous- ja finanssikriisin ratkaisemiseksi. Parlamentti ja ryhmäni tukevat teitä aktiivisesti. Olemme tyytyväisiä siihen, että ette esittänyt meille tänään toivomuslistaa, kuten monet sosialistiset neuvoston puheenjohtajat ovat viime vuosina tehneet, vaan sen sijaan kerroitte selvästi, mitkä teidän prioriteettinne ovat.
<P>
Kolmanneksi, olemme tyytyväisiä siihen, että Unkari on ollut Euroopan unionin jäsen vuodesta 2004 ja että Unkarin hallitseva puolue kuuluu Euroopan kansanpuolueen (kristillisdemokraatit) ryhmään. Uuteen medialakiin liittyvä kampanja, johon sisältyy kehotuksia peruuttaa 7 artiklassa säädetty äänioikeus ja jonka käynnistivät täällä parlamentissa ette suinkaan te, vaan Unkarin vuoden 2010 vaalit hävinneet puolueet - ne istuivat täällä silloin ja istuvat yhä eturivissä, ainakin ne, jotka eivät ole juosseet juoruamaan lehdistölle - on tekopyhä ja sietämätön. Arviointi tulee osoittamaan, että Unkarin medialainsäädäntö ei poikkea monien muiden valtioiden lainsäädännöstä.
<P>
Jäsen Schulzista, joka kehotti lain vetämistä takaisin, voin vain sanoa, että hän ei ilmeisesti ole lukenut lakia, jonka Nordrhein-Westfalenin osavaltion sosialisteista ja vihreistä koostuva hallitus hyväksyi enemmistön äänin. Se sisältää säännöksiä tiedotusvälineitä valvovan viranomaisen perustamisesta, seuraamuksista ja mielipiteiden moninaisuudesta. Tämä on juuri sitä, mitä te itse teette. Tämä tekopyhä lähestymistapa ei saa saada puolelleen enemmistöä Euroopan parlamentissa.
<P>
(Suosionosoituksia)
<P>
(Puhuja suostui vastaamaan sinisen kortin kysymykseen työjärjestyksen 149 artiklan 8 kohdan mukaisesti.)
<SPEAKER ID="069" NAME="Rebecca Harms" AFFILIATION="Verts/ALE">
(DE) Arvoisa puhemies, arvoisa jäsen Langen, onko niin, että Nordrhein-Westfalenin osavaltion medialaki antaa tiedotusvälineiden valvonnan yhden puolueen käsiin? Onko niin, että Nordrhein-Westfalenin hallitus asettaa osavaltion tiedotusvälineitä valvovan elimen yhdeksän vuoden ajaksi? Onko niin, että Nordrhein-Westfalenissa yksi puolue päättää, onko raportointi tasapuolista vai ei? Jos näin on, tilanne on sama kuin Unkarissa. En usko, että haluatte tätä. Kysyisin myös, miksi liittokansleri Merkel arvostelee Unkarin lainsäädäntöä, vaikka hän kuuluu...
<P>
(Puhemies keskeytti puhujan.)
<SPEAKER ID="070" NAME="Werner Langen" AFFILIATION="PPE">
(DE) Arvoisa puhemies, olen varma, että annatte minulle viisi minuuttia.
<P>
(Puhemies keskeytti puhujan.)
<P>
Ensinnäkin liittokansleri Merkel kysyi, onko laki kaikilta osin yhteisön säännösten mukainen, ja pääministeri Orbán suostui tarvittaessa komission arvioinnin jälkeen muuttamaan lain säännöksiä. Tämä on mielestäni oikea, rehellinen, avoin ja kaikkien osapuolien kannalta oikeudenmukainen toimintatapa.
<P>
Toinen kommenttini koskee Nordrhein-Westfalenin osavaltion medialakia. Sen 31 artiklan mukaan radio-ohjelmissa ei saa esittää vain yhtä mielipidettä tai käsitellä vain yhtä puoluetta, ryhmää, eturyhmää, uskonnollista vakaumusta tai filosofiaa.
<P>
(Välihuomautuksia)
<P>
Laissa säädetään myös, että Nordrhein-Westfalenin pääministeri voi antaa ohjeita osavaltion tiedotusvälineitä valvovalle viranomaiselle ja määrätä jopa 500 000 euron suuruisia sakkoja.
<SPEAKER ID="071" NAME="Monika Flašíková Beňová" AFFILIATION="S&amp;D">
(SK) Arvoisa puhemies, osoitan sanani Unkarin hallituksen päämiehelle. Tervetuloa Euroopan parlamenttiin, pääministeri Orbán.
<P>
Unkari on ottanut vastaan puheenjohtajuuden aikana, joka ei todellakaan ole helppo, ja esittelemänne ohjelma on tosiaan täynnä suuria haasteita. Pyysitte moneen kertaan parlamenttia auttamaan tämän ohjelman toteuttamisessa, ja uskokaa pois, pääministeri Orbán, me olemme todella täällä tukeaksemme sitä, mikä ohjelmassanne on hyvää ja eurooppalaista.
<P>
Puheenvuorossanne vetositte kuitenkin myös vahvan Euroopan puolesta, ja minun on sanottava, etten täysin ymmärrä, mistä teidän eurooppalaisuutenne alkaa ja mitkä sen rajat ovat, sillä muutoin en voi selittää, miksi hallituksenne on aloittanut puheenjohtajakautensa esittelemällä alueellisen yksikön, jota ei ole olemassa, sen sijaan että se olisi esitellyt puheenjohtajavaltiona uuden vision Euroopasta.
<P>
Tästä syystä toivon, pääministeri Orbán, että teissä oleva hyvä eurooppalaisuus kehittyy edelleen myönteisesti ja että teissä on myös myönteistä unkarilaisuutta.
<SPEAKER ID="072" NAME="Adina-Ioana Vălean" AFFILIATION="ALDE">
(EN) Arvoisa puhemies, Euroopan unioni on pitkään asettanut tavoitteen toisensa jälkeen, mutta kukaan ei katso taaksepäin nähdäkseen, onko kaikki nämä tavoitteet saavutettu tai pantu asianmukaisesti täytäntöön. Kasvu, työpaikat, kansalaisystävällinen unioni: vaarana on, että niistä kaikista tulee ikuisia tavoitteita. Olemme itse asiassa pisteessä, jossa meidän olisi myönnettävä, että ainakin jotkin toimintalinjamme sekä liian usein sovelletut "yhden koon ratkaisut" ovat epäonnistuneet.
<P>
EU:n talouskasvun edistämiseksi meidän olisi ehkä syytä ruveta ajattelemaan monipuolisemmin ja hyväksyä 27 jäsenvaltion erilaiset intressit ja ominaispiirteet.
<P>
Komissio ehdottaa pelkkää talouspolitiikkojemme koordinointia, ja puheenjohtajavaltio hyväksyy sen. Tämä voi muuttua ansaksi juuri kaipaamallemme talouskasvulle, kun tavoitteet ja toimet ovat pelkästään makrotaloudellisia ja finanssipoliittisia. Niin kauan kun yhtenäismarkkinoita ei ole saatettu päätökseen, byrokratia haittaa yrityksiä ja yrittäjiä ja työmarkkinat ovat sotkuiset, EU:n kasvu saattaa osoittautua valaaksi barrakudoja täynnä olevassa altaassa - koska sellaiset maailmanmarkkinat ovat nykyisessä kriisin toimintaympäristössä.
<P>
Mitä tulee puheenjohtajavaltion ohjelmassa esitettyihin muihin ikuisiin tavoitteisiin, kuten yhteisen energiapolitiikan aikaansaamiseen, meidän on yksilöitävä kaikille jäsenvaltioille yhteiset energia-alan edut ja tarpeet. En ole vakuuttunut siitä, että miljardien eurojen käyttäminen jättiläismäisiin infrastruktuurihankkeisiin on oikea vastaus.
<P>
Pääministeri Orbán puhui myös laajentumisesta: Toivon, että tämä ei merkitse, että Unkari aikoo myöntää kansalaisuuden kaikille sen naapurivaltioiden etniseltä alkuperältään unkarilaisille kansalaisille. Onko EU:n laajentuminen euroskeptisessä toimintaympäristössä ja talouskriisissä todella realistista?
<P>
Lopuksi toivotan meille kaikille onnea.
<SPEAKER ID="073" NAME="Peter van Dalen" AFFILIATION="ECR">
(NL) Arvoisa puhemies, Unkarin puheenjohtajakausi on saanut epäsuotuisan alun. Esimerkki, jonka Unkarin hallitus on uudella medialaillaan antanut Euroopan unionille, ei ole ollut myönteinen. Uudella lailla annetaan tiedotusvälineitä vahtivalle elimelle hyvin laajat toimivaltuudet, mikä heittää huolestuttavan varjon Unkarin puheenjohtajakauden alun ylle. Tämä laki on vain yksi monista huolestuttavista kehityssuuntauksista Unkarissa.
<P>
Kun yksi ainoa poliittinen puolue on hallitsevassa asemassa, muut äänet hiljenevät. 1600-luvulla elänyt ranskalainen kirjailija Rochefoucauld varoitti tästä jo kauan sitten: "Harvat ihmiset ovat kyllin viisaita pitääkseen parempana moitetta, joka on heille hyödyksi, kuin ylistystä, joka heidät pettää." Neuvoni puheenjohtajavaltiolle on, että sen olisi sekä EU:n puheenjohtajana että Unkarin hallituksena otettava Rochefoucauldin sanat vakavasti.
<SPEAKER ID="074" NAME="Mario Mauro" AFFILIATION="PPE">
(IT) Arvoisa puhemies, hyvät parlamentin jäsenet, tervetuloa Strasbourgiin, pääministeri Orbán. Kuten jäsen Cohn-Bendit huomautti, kaikki täällä rakastavat Unkaria, mutta kaikki eivät rakasta Unkarin hallitusta, kuten olette huomannut.
<P>
Me kuitenkin rakastamme Unkaria, arvostamme Unkarin hallitusta ja lisäksi kannustamme häpeämättömästi puoluettanne. Miksi me kannustamme Fidesz-puoluetta? Koska se on ollut ratkaiseva tekijä Unkarin paluussa demokratiaan pitkän ja hirveän diktatuurin jälkeen.
<P>
Me kannustamme Fidesz-puoluetta, koska kaikkina näinä vuosina se on ajanut samoja demokratian ja vapauden arvoja sekä hallituksessa että oppositiossa. Kannustamme Fidesz-puoluetta, koska se on tänä päivänä ainoa todellinen vaihtoehto sille populistiselle suuntaukselle, joka näyttää saavan jalansijaa monissa Euroopan unionin maissa.
<P>
Kannustamme Fidesz-puoluetta myös siksi, että mainitsemienne prioriteettien avulla se saa meidät tajuamaan, että taistelu yhdistyneen ja vapaan Euroopan puolesta ei ole vielä ohi. Me tuemme teitä, pääministeri Orbán, ja kannustamme teitä, koska se on samalla Unkarin ja koko Euroopan kannustamista.
<SPEAKER ID="075" NAME="Edit Herczog" AFFILIATION="S&amp;D">
(HU) Arvoisa puhemies, hyvät parlamentin jäsenet, Euroopan unionin perustamisesta lähtien yksi sen tärkeimmistä kysymyksistä ja haasteista on ollut energiavarmuus. Uskoimme pitkän aikaa, että kriittisin seikka oli energialähteistä riippuvaisuuden vähentäminen. Talouskriisi on kuitenkin osoittanut selvästi, että tärkeintä on saatavuus ja kohtuuhintaisuus. Tämä oli ensimmäinen vuosi, kun Unkarissa paleltui enemmän ihmisiä kuoliaaksi lämmittämättömissä asunnoissa kuin kaduilla. Pari päivää sitten erään kerrostalon asukkaat pyysivät, että heidän lämmityksensä kytkettäisiin pois päältä, koska heillä ei enää ollut varaa siihen. Hyvät kuulijat, on hyvin tärkeää, että puutumme energiaturvan kysymykseen yhtenä talouskriisin vaikutuksena, ja meidän on tehtävä se ottaen huomioon vanhentunut energiainfrastruktuurimme.
<P>
Puheenjohtajavaltio Unkarin tärkein tehtävä energiahuippukokouksessa on luoda tämän uuden infrastruktuurin perustukset paitsi kaasu- myös sähköjohtojen osalta. Tehtävänämme ei ole parantaa vanhoja verkkoja, vaan taata investoijille ja pääomalle sitovat valmiudet tulevaisuuden älykkäitä energiaverkkoja varten. Unkarin hallituksen tehtävänä on saada jäsenvaltiot tukemaan yksimielisesti ydinjätehuollon turvallisuuden parantamista. Meidän on taattava, että kaiken tämän kustannukset pysyvät kohtuuden rajoissa. Arvoisa neuvoston puheenjohtaja, emme voi lähestyä tätä liian innokkaasti ja kylmäverisesti, vaan sen on tapahduttava pää kylmänä, turhia tunteilematta ja selkeän vision avulla. Toimimme kumppaneinanne näitä kysymyksiä ratkaistaessa.
<SPEAKER ID="076" NAME="Marielle De Sarnez" AFFILIATION="ALDE">
(FR) Arvoisa puhemies, Euroopan kansat ovat vakavassa ja vakautta horjuttavassa kriisissä. Katson, että juuri tällaisina aikoina meidän on palattava Euroopan unionin keskeisiin perusarvoihin.
<P>
Ensimmäinen näistä arvoista on kaikenlaisen nationalismin torjuminen. Haluan ilmaista syvän huolestuneisuuteni siitä, että kun olette tarjonnut unkarilaisväestöille Unkarin kansalaisuutta, otatte nyt esiin mahdollisuuden antaa heille äänioikeus vastoin kaikkia kansainvälisiä yleissopimuksia.
<P>
Toinen näistä eurooppalaisista arvoista on demokratian ja vapauksien puolustaminen. Teidän astuttua virkaanne on toteutettu joukko toimenpiteitä, jotka ovat luonteeltaan sellaisia, että ne herättävät meissä huolta, ja joiden suhteen saatatte joutua antamaan meille nyt vastauksia. Perustuslakituomioistuimen toimivaltaa on rajoitettu, Euroopan keskuspankin riippumattomuutta on heikennetty - liittymissopimuksen vastaisesti - ja kohta kansalaisenne äänestävät medialaista, jolla yhteisön direktiivin voimaansaattamisen varjolla itse asiassa tuhotaan lehdistönvapaus, kuten Euroopan turvallisuus- ja yhteistyöjärjestö (ETYJ) äskettäin osoitti.
<P>
Selitätte, että lakinne on samanlainen kuin muissa jäsenvaltioissa, mutta vaikka eräillä niistä - ja ajattelen erityisesti omaa kotimaatani - on selvästi vielä edistymisen varaa, missä muussa unionin jäsenvaltiossa tiedotusvälineet voivat joutua maksamaan 700 000 euron sakon moraalisääntöjen rikkomisesta? Asia on nyt Euroopan komission käsissä, jonka on kerrottava meille puhtaasti oikeudellisten kysymysten lisäksi tärkeimmästä kysymyksestä eli siitä, loukkaako tämä laki ilmaisunvapautta. Jos niin on, unionilla on välineitä perusoikeuksien kunnioittamisen takaamiseksi. Tämä on se lujuudesta kertova viesti, jota me nyt odotamme.
<SPEAKER ID="077" NAME="Jean-Pierre Audy" AFFILIATION="PPE">
(FR) Arvoisa puhemies, arvoisa pääministeri, Unkari on eurooppalainen valtio. Se pitää Euroopan parlamentista. Unkari on valinnut tasavaltansa presidentiksi yhden meidän loistavista entisistä kollegoistamme, Pál Schmittin, ja teillä on ollut viisautta valita yhdeksi ministeriksenne erinomainen entinen kollegamme, Enikő Győri, jota onnittelen.
<P>
Demokratia toimii. Teidät on valittu vaaleilla. Onneksi olkoon! Eurooppa toimii. Eräs lakinne kyseenalaistetaan, ja te vastaatte: "Minä muutan sitä." Tapanne soveltaa arvoja kyseenalaistetaan, ja olette todennut, että uudistaessanne perustuslakia, joka on entisen kommunistivallan aikainen perustuslaki, aiotte sisällyttää siihen koko perusoikeuskirjan. Hyvää työtä! Politiikka toimii. Meillä on poliittinen Euroopan unioni, jos joku sitä nyt epäilee. Se on hyvä asia!
<P>
Teillä on edessänne taloudellisia haasteita. Olette panemassa Unkarin talouden oikealle tolalle, pääministeri Orbán. Olette luultavasti juuri se pääministeri, jota me nyt tarvitsemme. Tämä ei ole kuitenkaan ensimmäinen kerta, kun teette tämän. Teitte sen jo vuonna 1998, jolloin myös olitte pääministerinä.
<P>
Kiinnitän lopuksi huomiota Kroatiaan. Te haluatte sen liittyvän Euroopan unionin. Me kannatamme sitä. Kiinnitän huomionne Euroopan yleisen mielipiteen tiettyjen suuntausten epäilyksiin ja ehdotan, että toteutatte laajan julkisuuskampanjan, jolla Euroopan kansalaisille voidaan todistaa, että Kroatia täyttää kaikki jäsenyyskriteerit, koska emme enää noudata blokkirajoja, kuten teimme Berliinin muurin murtumisen jälkeen.
<SPEAKER ID="078" NAME="Juan Fernando López Aguilar" AFFILIATION="S&amp;D">
(ES) Arvoisa puhemies, arvoisa pääministeri Orbán, esitän espanjalaisten sosialistien puolesta tervehdyksen puheenjohtajavaltio Unkarille, joka on Lissabonin sopimuksella luodun uuden dynamiikan mukaisen ensimmäisen puheenjohtajavaltiotroikan kolmas puheenjohtajavaltio. Tämä edellyttää johdonmukaisuutta näiden kolmen valtion - Espanjan, Belgian ja Unkarin - laatiman yhteisen käsikirjoituksen kanssa, mutta myös ja varsinkin johdonmukaisuutta itse Lissabonin sopimuksessa asetettujen periaatteiden, arvojen ja tavoitteiden kanssa, sillä niiden täytäntöönpano ja saavuttaminen on ehdottoman ensisijainen tavoite.
<P>
Eräät näistä yhteisistä arvoista ja periaatteista määritellään Lissabonin sopimuksen 2 artiklassa: vapauksien kunnioittaminen, vähemmistöjen suojelu ja moniarvoisuus, johon sisältyy tiedonvälityksen moniarvoisuus. Näin ollen yhdyn ilmaisemaanne huoleen siitä, että kansalliset keskustelut tai erityispiirteet, eikä se, mikä meitä yhdistää, saattavat vääristää tällaisia puheenjohtajavaltio Unkarin tärkeinä pitämiä tavoitteita.
<P>
Unkarin medialakia ei ehdottomasti voi eikä saa tarkastella sisämarkkinoihin liittyvänä kysymyksenä audiovisuaalisista palveluista annetun direktiivin voimaansaattamisesta. Se on keskustelu, joka ei vaikuta ainoastaan sisämarkkinoihin tai vain Unkariin. Se vaikuttaa perusoikeuksiin ja koko unioniin, ja siksi liityn niihin, jotka ovat vakuuttuneita siitä, että ainoa tapa päästä tästä kriisistä on suurempi yhdentyminen, ei kilpaileva nationalismi.
<P>
Puheenjohtajavaltiota arvioidaan sen perusteella, kuinka halukas se on ottamaan johtoaseman Lissabonin sopimuksen arvojen ja tavoitteiden toteuttamisessa pysyen samalla lojaalina Euroopan unionin jäsenyyden merkitsemille sitoumuksille.
<P>
(Puhuja suostui vastaamaan sinisen kortin kysymykseen työjärjestyksen 149 artiklan 8 kohdan mukaisesti.)
<SPEAKER ID="079" NAME="Alejo Vidal-Quadras" AFFILIATION="PPE">
(ES) Arvoisa puhemies, kuuntelin hyvin tarkkaavaisesti jäsen López Aguilarin puheenvuoroa, ja haluan muistuttaa häntä siitä, että Espanjan hallitus - jota hänen puolueensa johtaa - valmistelee parhaillaan valtiollisen medianeuvoston perustamista sekä epätasapuolisen kohtelun ja syrjinnän vastaista lakia, joka roikkuu kaikkien mahdollisten poliittisten vastustajien yllä kuin Damokleen miekka ja jolla saatetaan puuttua tiedotusvälineiden sisältöön.
<P>
Näin ollen, jäsen López Aguilar, ennen kuin arvostelette toisia - enkä mene Unkarin lakia koskevan kysymyksen yksityiskohtiin - pohtikaa hieman sitä, että ei ole hyvä käyttää kahta erilaista mittaa ja kaksinaismoralismia. Älkää unohtako, että olette ollut oikeusministeri.
<SPEAKER ID="080" NAME="Juan Fernando López Aguilar" AFFILIATION="S&amp;D">
(ES) Arvoisa puhemies, tämä ei ole ensimmäinen kerta, kun kuulemme täysin epäasianmukaisia vertailuja yhtäältä tämän koko Euroopan unionissa ja myös jäsen Vidal-Quadrasin oman poliittisen perheen arvovaltaisissa jäsenissä huolta herättäneen lain ja toisaalta sellaisten lakien välillä, jotka kunnioittavat ilmaisunvapautta, yleisen mielipiteen vapaata muodostusta moniarvoisessa yhteiskunnassa sekä luonnollisesti tiedotusvälineiden moniarvoisuutta. Jälkimmäisillä laeilla perustetaan audiovisuaalineuvostoja, joiden tehtävänä ei ole millään tavoin puuttua tiedotusvälineiden moniarvoisuuteen ja joilla ehdottomasti ei määrätä ennalta tiedotusvälineiden sisältöä.
<P>
Näin on asia Espanjassa, kuten monessa muussakin Euroopan parlamentissa esitetyssä esimerkissä, joilla ei ole mitään tekemistä sen asian kanssa, joka on herättänyt niin paljon huolta tässä keskustelussa.
<SPEAKER ID="081" NAME="Jacek Saryusz-Wolski" AFFILIATION="PPE">
(EN) Arvoisa puhemies, puheenjohtajavaltio Unkarilla on ainutlaatuinen tilaisuus toteuttaa käytännössä Euroopan energiavarmuus. Kahdella peräkkäisellä puheenjohtajavaltiolla - Unkarilla ja Puolalla - on vahva poliittinen tahto käyttää kaikkia käsillä olevia mahdollisuuksia. Toistaiseksi kysymykset, jotka meidän on ratkaistava, ovat toimitusten ja kauttakulun vakiinnuttaminen tai monopoli, yhdennettyjen yhtenäismarkkinoiden puute ja unionin itäisen sivustan erityinen haavoittuvuus.
<P>
Odotamme puheenjohtajavaltio Unkarilta, että se käyttää unionin geometriaa kolmion muodossa: pohjois-etelä-suuntainen Itämeren ja Adrianmeren välinen akseli tai kaasulinja, jossa on energiasatamia Puolassa ja Kroatiassa ja jota täydennetään Kaspianmeren alueelta tulevalla kaasujohdolla, jolla toimitetaan EU:hun suoraan, erikseen ja riippumattomasti alun perin Azerbaidžanista ja Turkmenistanista tulevaa kaasua. On selvää, että Nabucco-hankkeen olisi sisällyttävä eteläiseen kaasulinjaan.
<P>
Näin ollen Euroopan unionin uusi energiavarmuuden lähde on puheenjohtajavaltio Unkarin suurin haaste. Kolme välttämätöntä tavoitetta ovat yhteenliitäntöjen rakentaminen, riittävän rahoituksen varmistaminen sekä EU:n energiapolitiikan ulkoisen ulottuvuuden tehostaminen, sillä energia on unionille yleishyödyke, se on eurooppalaistettava, politiikan on perustuttava solidaarisuuteen, ja sen toteutus olisi varmistettava poliittisen tahtomme avulla.
<SPEAKER ID="082" NAME="Glenis Willmott" AFFILIATION="S&amp;D">
(EN) Arvoisa puhemies, tällä hetkellä meidän olisi keskusteltava talouden ohjauksen, työntekijöiden oikeuksien ja ympäristön kaltaisista kysymyksistä, jotka kaikki ovat asialistamme kärkipäässä; tällä hetkellä meidän olisi juhlittava Unkarin upeaa saavutusta, kun sillä ensi kertaa on kunnia ottaa vastaan puheenjohtajuus, ja olen surullinen siitä, että Unkarin kansalaiset - jotka nousivat sortoa vastaan ja taistelivat niin kauan demokratian puolesta - saavat nyt nähdä Unkarin uusien medialakien ja ulkomaisten yritysten vastaisten protektionististen toimien vaarantavan tämän demokratian ja heittävän varjon tämän kauden ylle, josta unkarilaisten pitäisi voida olla ylpeitä.
<P>
Tämä on kansalaisten kannalta kriittinen hetki, ja meidän on jatkettava uudistusohjelmaamme. Meidän on kuitenkin myös oltava valppaina ja varmistettava, että Euroopan unioni ei liu'u takaisin menneeseen. Meidän on edelleen vastustettava ja tuotava esiin kaikenlaista valtiollista sensuuria ja protektionistisia toimia. Meidän on ojennettava käsi Unkarin kansalaisille, mutta tulevasta demokratiastamme ei voida tinkiä.
<SPEAKER ID="083" NAME="Lívia Járóka" AFFILIATION="PPE">
(HU) Arvoisa puhemies, arvoisa pääministeri, hyvät parlamentin jäsenet, Euroopan parlamentti ehdotti EU:n romanistrategian käynnistämistä ensimmäisenä vuoden 2008 alussa, ja sen jälkeen kuluneina kolmena vuonna lukuisat erilaiset EU:n toimet ja asiakirjat ovat todistaneet, kuinka tärkeää on torjua erottelua ja köyhyyttä, josta Euroopan 12 miljoonaa romania kärsivät. Fidesz-puolueen jäsenenä ja Euroopan parlamentin ainoana romanijäsenenä olen ylpeä siitä, että Unkarin uusi hallitus oli ensimmäinen neuvoston puheenjohtajavaltioista, joka antoi täyden tukensa lupaukselle ja tehtävälle saada aikaan ratkaisu unionin tasolla.
<P>
Romanien yhteiskunnallinen osallistaminen on nykyisin yksi Euroopan unionin vakavimmista haasteista, ja samalla yksi ikääntyvien yhteiskuntiemme lupaavimmista mahdollisuuksista. Itse asiassa romanien integroiminen ei ole vain ihmisoikeuksiin liittyvä velvollisuus vaan myös taloudellinen välttämättömyys. Tätä aihetta käsittelevänä Euroopan parlamentin esittelijänä toivon vilpittömästi, että puheenjohtajavaltio Unkari onnistuu parlamentin mietinnön ja komission tulevan tiedonannon perusteella laatimaan strategian, joka on todella yhteisön hengen mukainen ja jossa tämä kohderyhmä määritellään pikemmin taloudellisin kuin etnisin perustein sekä samalla tehostetaan yhtäläisistä mahdollisuuksista annettujen direktiivin täytäntöönpanoa, otetaan huomioon erottelun alueellinen luonne ja lievennetään mikroalueilla elävien kansalaisten epäsuotuisaa asemaa.
<P>
Arvoisa pääministeri, tässä prosessissa on kyse paljon enemmästä kuin vain EU:n romanistrategiasta: siinä on kyse keskinäisestä luottamuksesta ja Euroopan unionin kyvystä luoda arvoyhteisö ja voittaa edessämme olevat haasteet. Toivotan teille paljon onnea näissä valtavissa tehtävissä. Taves bahtalo!
<SPEAKER ID="084" NAME="Jörg Leichtfried" AFFILIATION="S&amp;D">
(DE) Arvoisa puhemies, hyvät parlamentin jäsenet, lehdistöllä ei ole Euroopassa velvollisuutta noudattaa tasapuolista lähestymistapaa. Meillä on Euroopassa lehdistönvapaus. Jos Euroopan unioniin perustetaan elin, jonka tavoitteena on saada aikaan niin sanottua tasapuolisuutta käsittämättömillä rangaistuksilla, lakkauttamalla lähdesuoja ja luomalla pelon ilmapiiri, odotan komissiolta, joka on yhteisön lainsäädännön vartija, vastatoimia. Sen vastatoimet eivät kuitenkaan saisi olla epäröiviä, ponnettomia ja puolustavia. Sen sijaan sen olisi toimittava nopeasti, päättäväisesti ja tehokkaasti. Se ei ole vielä toiminut näin.
<P>
Arvoisa pääministeri Orbán, liittolaistenne aggressiivinen ja kohtuuton puolustautuminen ei ole vakuuttanut minua. Luulimme teitä liberaaliksi. Voin kuvitella, että tämä ei aina tunnu mukavalta. Kysyisin teiltä kuitenkin, miltä teistä nyt tuntuu, kun teidän katsotaan johtavan maanne pois demokratiasta kohti totalitarismia?
<P>
(Välihuomautuksia)
<P>
Miltä teistä tuntuu, pääministeri Orbán, kun tuolla ylhäällä istuvien henkilöiden on puolustettava teitä? Tämä on kysymys, jonka haluan teille esittää.
<SPEAKER ID="085" NAME="Paulo Rangel" AFFILIATION="PPE">
(PT) Arvoisa puhemies, aivan ensiksi haluan sanoa, että tänään, kun keskustelemme Unkarin puheenjohtajakaudesta - sen vaikuttamatta kykyymme keskustella kaikista suunnitelluista aiheista - parlamentin olisi keskityttävä Euroopan unionin ongelmiin, ja näin ei ole nyt tehty. Jotta voidaan keskittyä EU:n ongelmiin, on luettava tämä huolellisesti ja keskusteltava siitä, sopiiko se yhteen puheenjohtajavaltio Unkarin prioriteettien kanssa, sen sijaan, että keskustellaan Unkarin sisäisistä asioista tai kysymyksistä, jotka voidaan hoitaa osana komission ja Unkarin hallituksen ja parlamentin välistä normaalia tervettä suhdetta, jos niihin ylipäätään tarvitsee puuttua.
<P>
Tästä syystä haluan todeta, että täysin siitä huolimatta, että puheenjohtajavaltio Unkari luonnollisesti aikoo asettaa talous- ja rahoituskysymykset etusijalle, olen hyvin iloinen nähdessäni, että Unkarin suunnitelma seuraavien kuuden kuukauden ajalle on hyvin selvä ja kunnianhimoinen ja että se keskittyy kolmeen Euroopan tulevaisuuden kannalta ratkaisevaan kysymykseen: elintarvikkeisiin, joiden osalta ollaan joutumassa vakavaan maailmanlaajuiseen kriisiin; energiaan, joka on ratkaisevan tärkeä turvallisuutemme ja talouden kestävyyden kannalta; sekä veteen, josta täällä on puhuttu vain vähän mutta joka on elintarvikkeiden jälkeen seuraava haaste, joka Euroopan kansalaisten on kohdattava.
<P>
Toivon, että onnistutte tavoitteissanne.
<SPEAKER ID="086" NAME="Kristian Vigenin" AFFILIATION="S&amp;D">
(BG) Arvoisa puhemies, arvoisa pääministeri, vuosi 2011 on ensimmäinen vuosi, jona Euroopan unionin puheenjohtajavaltioina toimii kaksi Keski- ja Itä-Euroopan valtiota, Unkari ja Puola. Nämä kaksi maata ovat antaneet erityisen panoksen demokratian kehittymiseen ja Euroopan yhdentymiseen, ja minusta näiden kahden valtion ansioita ei saisi haaskata siten kuin tänään on nähty.
<P>
Pääministeri Orbán, kehotan teitä vapautumaan siitä varjosta, joka puheenjohtajakautenne ylle on langennut. Silloin voimme sen päättyessä sanoa, että saavutitte ensisijaiset tavoitteenne. Haluan meidän keskittyvän juuri niihin eikä Unkarin parlamentin päätöslauselmiin ja toimiin, jotka eivät täytä demokratian perusperiaatteiden vaatimuksia.
<P>
Sosialistit ja demokraatit antavat teille täyden tukensa Kroatian kanssa käytävien neuvottelujen saattamiseksi päätökseen puheenjohtajakautenne aikana.
<P>
En kuullut teidän puheenvuorossanne sanovan mitään naapuruuspolitiikan tarkistuksesta. Toivon teidän osoittavan tarvittavaa aloitekykyä, ja toivon, että pystytte tänä aikana palauttamaan Valko-Venäjän takaisin demokraattisen kehityksen tielle.
<P>
Otan vapauden olla eri mieltä jäsen Cohn-Benditin kanssa. Mielestäni pääministeri Orbánia ei voida verrata Hugo Cháveziin; Euroopassa on muita pääministereitä, jotka sopivat siihen rooliin paljon paremmin.
<SPEAKER ID="087" NAME="Ernst Strasser" AFFILIATION="PPE">
(DE) Arvoisa puhemies, arvoisa pääministeri Orbán, on totta, että maanne on kärsinyt paljon ja että maanne, te itse ja teidän puolueenne olette edistäneet merkittävästi rauhaa ja Euroopan yhdentymistä. Hyvänä naapurina ja itävaltalaisena haluan todeta tämän selvästi ja aidolla kunnioituksella tänä kannaltanne historiallisella hetkellä.
<P>
Työpaikkojen luominen, kasvun edistäminen ja turvallisuuden lisääminen ovat puheenjohtajakautenne painopistealoja, ja me tuemme niitä ilomielin. Muita prioriteetteja ovat sisämarkkinoiden vahvistaminen, energiapolitiikan edistäminen, Tonava-strategia ja Kroatian kanssa käytävien neuvottelujen saattaminen päätökseen. Haluamme ja aiomme tukea teitä näillä kaikilla aloilla.
<P>
Kiitän teitä erityisesti uskonnonvapauden puolustamisesta. Kristinusko on yksi eurooppalaisen toiminnan ja ajattelun kulmakivistä, ja kunnioitamme suuresti sitä, että olette uudistanut Unkarin kommunistista medialainsäädäntöä, joka on peräisin vuodelta 1986. Se on tärkeää ja aivan oikein. Meidän mielestämme monet näkemykset, joita olemme tässä yhteydessä myös Euroopan parlamentissa kuulleet, ovat vääriä. Monet puheenvuorot muistuttavat minua sanktioista, joita vuonna 2000 Itävallan hallitukselle epäoikeudenmukaisesti määrättiin. Minusta teitä kohdellaan aivan yhtä epäoikeudenmukaisesti kuin Itävallan hallitusta tuolloin.
<P>
Kiitän teitä siitä, mitä olette tehnyt, ja toivotan uudelle puheenjohtajavaltiolle Unkarille menestystä.
<P>
(Suosionosoituksia)
<SPEAKER ID="088" NAME="Victor Boştinaru" AFFILIATION="S&amp;D">
(RO) Arvoisa puhemies, arvoisa pääministeri, Euroopan unionin kansalaisena ja sosialistina olen tyytyväinen sitoumukseenne panna täytäntöön Tonava-strategia ja johdonmukainen EU:n tason romanistrategia, ja Romanian kansalaisena suhtaudun myönteisesti puheenjohtajavaltion tukeen kotimaani ja Bulgarian liittymiselle Schengen-alueeseen.
<P>
Unkarin puheenjohtajakauden alku on kuitenkin jäänyt unionin perusarvoja tahraavasta häpeällisestä laista käytyjen kiivaiden keskustelujen varjoon. Näyttää siltä, että tämä laki on laadittu Horthyn, Kádárin, Antonescun tai Ceauşescun poliittisen vaikutuksen alaisena. Se heikentää Unkarin uskottavuutta ja arvovaltaa EU:n jäsenvaltiona, ja se on nöyryyttävä Unkarin kansalle, jota arvostetaan sen vapauteen sitoutumisen vuoksi. Kahden merkittävän EU:n jäsenvaltion, Saksan ja Ranskan, hallitukset, jotka kuuluvat teidän poliittiseen perheeseenne, ovat arvostelleet jyrkästi tätä lakia. Euroopan kansanpuolueen (kristillisdemokraatit) ryhmään kuuluvat kunnianarvoisat Euroopan parlamentin jäsenet ovat arvostelleet lakia, ja he olettavat, ettei heitä aivan pian eroteta PPE-ryhmästä.
<P>
Emme voi hyväksyä tämän suuntaista kehitystä. Emme voi sallia sen jatkuvan.
<SPEAKER ID="089" NAME="Wim van de Camp" AFFILIATION="PPE">
(NL) Arvoisa puhemies, Unkarin medialaista käydyn keskustelun tuloksena kaikki Euroopassa tietävät, kuka tällä hetkellä toimii Euroopan unionin puheenjohtajana. Näin ei aikaisemmin ole aina ollut. On mielestäni myönteinen kehitysaskel, että pääministeri on toimittanut lain Euroopan komissiolle, ja me odotamme luottavaisina Euroopan komission lausuntoa.
<P>
Siirryn seuraavaksi Unkarin puheenjohtajakauden neljään painopistealaan. Kasvu ja työllisyys. Ensimmäiseksi pienten ja keskisuurten yritysten (pk-yritysten) hallintotaakka. Mitä konkreettisia toimia aiotte toteuttaa sen suhteen? Digitaalistrategia: Kiina ei odottele, että Eurooppa saisi sen kiinni. Toinen prioriteetti on vahvempi Eurooppa. Euroopan unioni on tällä hetkellä kaulaansa myöten vedessä. En puhu merenpinnan noususta vaan vedenpinnan noususta Rhein-, Po- ja Mosel-joissa. Olisin kiitollinen, jos voisitte kiinnittää huomiota myös tähän asiaan.
<P>
Seuraavaksi kansalaisystävällisyydestä: mitä me teemme Schengen-alueen, Romanian ja Bulgarian sekä Kroatian jäsenyyden suhteen?
<P>
Lopuksi, arvoisa puhemies, Unkari on määrännyt ulkomaisilta yrityksiltä perittävän hätäveron. Tämä vero on sisämarkkinoiden vastainen. Milloin se lakkautetaan?
<SPEAKER ID="091" NAME="László Tőkés" AFFILIATION="PPE">
(HU) Arvoisa puhemies, saanen esittää seuraavan medialakiin liittyvän rinnastuksen: vuonna 1956 suurin osa länsimaiden kommunistipuolueista sekä monet läntiset vasemmistolaiset liberaali-intellektuellit tuomitsivat Unkarin vallankumoukselliset ja vastustivat heitä puolustaen neuvostobolshevikkeja. Jotain vastaavaa on, muutettavat muuttaen, tapahtumassa tänään. Monet länsimaisista sosialisti- ja liberaalikollegoistamme puolustavat entisten kommunistien ja näennäisliberaalien puoluetta ja vastustavat hallinnon vaihtumisen takana ollutta todellista voimaa, edesmenneen József Antallin seuraajia, Viktor Orbánin vapaustaistelijoita. Tämä käy selvästi ilmi medialain yhteydessä. Hyvät kuulijat, emme missään nimessä saa sekoittaa entisiä mestareita ja menneisyyden perillisiä, näitä entisiä kommunisteja, todelliseen ja uskottavaan vasemmistoon. Ne eivät ole sama asia. Myös Albert Camus'n oli aikoinaan tajuttava, keitä neuvostostalinistit todella olivat, ja hän siirtyi Unkarin kansannousun puolelle.
<SPEAKER ID="092" NAME="Hannes Swoboda" AFFILIATION="S&amp;D">
(DE) Arvoisa puhemies, arvoisa pääministeri Orbán, olen kanssanne samaa mieltä kolmesta seikasta. Ensimmäinen niistä on Kroatian kysymys. Noudatamme samaa lähestymistapaa, ja toivomme löytävämme ratkaisun yhdessä ulkoministerinne kanssa. Toinen seikka koskee romanien integrointia, ja kolmas seikka on Unkarin kansannousun eurooppalainen merkitys.
<P>
Tulen Itävallasta ja synnyin lähellä Unkarin raja. Olin tietoinen siitä, mitä oli tapahtumassa, tosin rajan paremmalla puolella. Tehtäväkseni annettiin opettaa kahdelle luokkatoverilleni saksaa. Olin hyvin tietoinen kansannousun merkityksestä. Se oli kuitenkin kansannousu valtavaatimuksia, valtamonopolia vastaan. Sen tavoitteena oli saavuttaa vapaus, myös lehdistönvapaus.
<P>
Pääministeri Orbán, pohtikaa uudelleen, onko tämä laki todella Unkarin kansannousun tarkoituksen, hengen ja tavoitteiden mukainen. Kun vertaatte sitä näihin tavoitteisiin, pystytte laatimaan paremman lain. Tästä syystä kehotan teitä vielä kerran pohtimaan, miten voitte laatia paremman medialain, joka on Unkarin kansannousun ja sen hengen mukainen.
<P>
(Suosionosoituksia)
<SPEAKER ID="093" NAME="Ivo Vajgl" AFFILIATION="ALDE">
(SL) Arvoisa puhemies, haluan lausua muutaman kannustuksen ja tuen sanan puheenjohtajavaltio Unkarille, joka on Slovenian hyvä naapuri ja jonka kanssa meillä on paljon yhteistä. Ilmaisen myös tukeni pääministeri Orbánin tänään esittelemille puheenjohtajakautenne keskeisille prioriteeteille.
<P>
Unkari voi edistää huomattavasti vakauden parantamista edelleen alueella, jolla me kaikki elämme, ja etenkin sitä, että alue kokonaisuutena hyväksyy modernit arvot ja tulevaisuutensa.
<P>
Tästä syystä sanon teille jotain, jota ette ehkä haluaisi kuulla: mielestäni olisi paras, jos antaisitte Trianonin jutun jäädä menneisyyteen. Älkää käyttäkö sitä syynä häiritä naapureitanne ja repiä auki vanhoja haavoja. Kaikkien on opittava elämään historiansa kanssa.
<SPEAKER ID="094" NAME="Emilie Turunen" AFFILIATION="Verts/ALE">
(DA) Arvoisa puhemies, haluan kommentoida asiaa, joka on jo saanut varsin paljon huomiota tänä aamuna. Se on Unkarin medialaki. Tässä asiassa, pääministeri Orbán, ei ole kysymys Unkarista eikä Unkarin sisäpolitiikasta; puhumme EU:n perusoikeuksista ja uskottavuudestamme muun maailman silmissä. Lehdistönvapaus koko EU:ssa vaarantuu, jos Unkariin perustetaan poliittisesti nimitetty medianeuvosto ja tiedotusvälineiden täytyy maksaa miljoonia euroja sakkoina.
<P>
Pääministeri Orbán, minä kuulun Euroopan nuoreen sukupolveen, joka ehkä on pitänyt lehdistönvapautta itsestäänselvyytenä, mutta nyt huomaan, ettei se ole sitä. Olen tyytyväinen siihen, että olette luvannut tarkistaa lakia, jos se on vastoin EU:n lainsäädäntöä ja perussopimuksia, ja uskon, että nytkin voitte palata kotiin ja tehdä tarkistuksia. Olette sen velkaa kaikille niille, jotka ovat taistelleet perusoikeuksien ja lehdistönvapauden puolesta, ja olette sen velkaa minun sukupolvelleni, joka ei ole koskaan tiennytkään mistään muusta. Katson, että meidän on rakennettava eikä purettava demokratiaa EU:ssa.
<SPEAKER ID="095" NAME="Othmar Karas" AFFILIATION="PPE">
(DE) Arvoisa puhemies, Euroopan vahvistaminen merkitsee myös komission vahvistamista ja turvaverkon laajentamista sekä sen rahoituksen että sen sisällön kannalta. Se merkitsee Euroopan demokratian vahvistamista ja se merkitsee Euroopan yhteisöä. Euroopan vahvistamisprosessi alkaa kotoa. Auttakaa meitä edistymään sisäpolitiikan "eurooppalaistamisessa" ja varmistamaan, että nationalismi ei pääse heikentämään Eurooppaa.
<P>
Jos haluamme vahvistaa Eurooppaa, pääministeri Orbán, meidän on vahvistettava yhteistä perustaamme ja vähennettävä heikkouksiamme. Vahvuuksiamme ovat samat oikeusjärjestelmät, samat arvot, samat vapaudet, yhteisömenetelmä, sisämarkkinat neljine vapauksineen sekä yhteinen valuutta. Puolueet ovat vain demokratian välineitä, ei toisin päin. Heikkouksiamme ovat nationalismi, itsekkyys, jakautuminen ja protektionismi. Meidän on käytettävä nämä kuusi kuukautta Euroopan ja Euroopan yhteisön vahvistamiseen.
<SPEAKER ID="096" NAME="Maroš Šefčovič">
komission varapuheenjohtaja. - (EN) Arvoisa puhemies, ensinnäkin kiitän pääministeri Orbánia hyvin kunnianhimoisen ohjelman esittelystä. Kiitän myös parlamentin jäseniä hienosta keskustelusta ja vilkkaasta näkemystenvaihdosta.
<P>
Katson, että demokraattinen keskustelu on paras tapa löytää parhaat ratkaisut Euroopan unionille. Se edellyttää kuitenkin yhtä asiaa, nimittäin sitä, että keskustelun osapuolilla on yhteinen tavoite. Uskon, että meillä on tällainen tavoite, sillä useimmat meistä täällä olevista haluavat vahvemman Euroopan. Puheenjohtajavaltio Unkarin valitsema tunnuslause on näin ollen erittäin sopiva ja hyvä. Tästä syystä haluan komission puolesta painottaa, että meidän on tuettava Unkarin puheenjohtajavaltion tavoitteita.
<P>
Kuten keskustelu osoitti, tehtävälista tälle puolivuotiskaudelle on pitkä. Meidän on otettava käyttöön talouden ohjausjärjestelmä, löydettävä ratkaisuja valtionvelkakriisiin ja pantava Eurooppa 2020 -strategia täytäntöön paljon nopeammin - mainitakseni vain muutamia talouden alan tavoitteita. Suhtaudumme kuitenkin hyvin myönteisesti siihen, että puheenjohtajavaltio Unkari keskittyy paremman ratkaisun löytämiseen romanien integrointiin sekä Tonava-strategiaan.
<P>
Haluan kommentoida kysymystä siitä, miten romanit voidaan integroida Euroopan unioniin nykyistä tehokkaammin. Kuten tiedätte, käynnistimme hyvin laajan ohjelman lisätäksemme tietoisuutta ja edistääksemme jäsenvaltioissa koordinoitua vuoropuhelua EU:n rahastojen tarjoamista mahdollisuuksista. Painopiste oli vuonna 2009 Unkarissa ja vuonna 2010 Romaniassa, ja tänä vuonna keskitytään Slovakiaan ja Bulgariaan. Uskon, että yhdessä teidän ja puheenjohtajavaltio Unkarin kanssa pystymme huhtikuussa saamaan aikaan uuden EU:n puitekehyksen romanien kansallisille integrointistrategioille.
<P>
Haluan kommentoida jäsen Cohn-Benditin huomautuksia, koska mielestäni nyt on tärkeää osoittaa selvästi, että EU seisoo Tunisian ja sen kansan rinnalla. Haluan erityisesti osoittaa kunnioitusta sille rohkeudelle, jota kaikki tunisialaiset ovat osoittaneet viime päivinä. Olen varma, että EU tukee tunisialaisia heidän rauhanomaisissa ja demokraattisissa pyrkimyksissään.
<P>
Uuden yhtenäishallituksen olisi todella edustettava Tunisian yhteiskunnan toivomuksia. Sen olisi johdettava maa rauhanomaisen ja demokraattisen siirtymän läpi ja järjestettävä ennenaikaiset vaalit. Vakuutan parlamentille, että olemme valmiita antamaan välitöntä apua vaaliprosessin valmistelussa ja organisoinnissa sekä tarjoamaan kestävää tukea aidolle siirtymälle demokratiaan. Pyydettäessä olemme myös valmiit lähettämään Tunisian viranomaisille tarvittavaa apua kiireellisiin tarpeisiin.
<P>
Vastauksena pyyntöihin komission ripeistä toimista medialain suhteen ilmoitan kunnianarvoisille jäsenille, että poliittisella ja asiantuntijatasolla käymämme keskustelut Unkarin viranomaisten kanssa ovat vilkkaita ja jatkuvia. Komissio lähettää tällä viikolla Budapestiin selventävän kirjeen, jossa se pyytää lisäselityksiä. Korostan vielä kerran, että kysymyksen monimutkaisuuden huomioon ottaen toimimme hyvin ripeästi. Toistan myös sen, mitä puheenjohtaja Barroso sanoi: pääministeri Orbánin poliittinen sitoumus muuttaa lakia tarvittaessa on meistä hyvin rohkaiseva merkki.
<P>
Luotamme täysin siihen, että Unkari toteuttaa kaikki tarvittavat toimet varmistaakseen, että uusi medialaki pannaan täytäntöön täysin tiedotusvälineiden vapautta koskevia eurooppalaisia arvoja sekä asiaa koskevaa EU:n lainsäädäntöä ja Euroopan ihmisoikeusyleissopimusta kunnioittaen. Komissio toimii tässä suhteessa täysin perussopimusten vartijan tehtävänsä mukaisesti.
<P>
Päätän puheenvuoroni toteamalla, että luotamme täysin puheenjohtajavaltio Unkarin sitoutuneisuuteen ja tarmoon. Olemme nähneet, kuinka lujasti Unkarin viranomaiset ovat valmistautuneet tähän tehtävään toimiakseen hyvin tarmokkaana puheenjohtajana tänä tärkeänä puolivuotiskautena. Uskomme, että yhdessä voimme viedä Eurooppa-hanketta eteenpäin. Olen varma, että Euroopan parlamentti tukee tätä työtä ja hoitaa oman tehtävänsä lojaalin yhteistyön hengessä. Selvää on, että meidän on edistyttävä huomattavasti tärkeimmissä tavoitteissamme tällä puolivuotiskaudella.
<P>
Toivotan puheenjohtajavaltiolle kaikkea hyvää seuraaville kuudelle kuukaudelle. Odotamme innokkaina yhteistyötä Euroopan hyväksi.
<P>
(Suosionosoituksia)
<SPEAKER ID="097" NAME="Viktor Orbán" LANGUAGE="HU">
Arvoisa puhemies, aivan aluksi haluan kiittää parlamentin jäseniä, jotka kunnioittivat meitä puheenvuoroillaan tämän päivän mielenkiintoisessa ja arvokkaassa keskustelussa. Keskustelu oli aivan liian arvokas, jotta voisimme vastata esitettyihin argumentteihin lyhyessä minuutin mittaisessa vastauksessa. Noudatan aikarajoitusta, mutta minun on vastattava joihinkin kysymyksiin.
<P>
Ensiksi laitan päähäni Unkarin pääministerin hatun. Saanen ilmaista hämmästykseni siitä, että niin monet vakavasti otettavat ja kunnioitettavat ihmiset, kuten ne, jotka ovat tänään esittäneet kommenttinsa, ovat itse asiassa väärässä. Olisi epäoikeudenmukaista ja noloa paitsi teille myös minulle, jos esittäisin täydellisen luettelon asiavirheistä, joita jäsenet Martin Schulzista alkaen ovat täällä esittäneet Unkarin medialaista ja Unkarin demokratiasta. Esitän yhden esimerkin vain osoittaakseni asiavirheiden mittasuhteet: Unkarin medialain nojalla ei voida määrätä rangaistuksia eikä taloudellisia seuraamuksia epätasapuolisesta uutisoinnista. Joten mitä vastaan te protestoitte? Voisin jatkaa luetteloa loputtomiin. Näin ollen totean olevani pahoillani, että teitä on johdettu harhaan ja petetty näin pahasti. Näen nyt selvästi, että en voi edes toivoa saavani oikeudenmukaista kohtelua tässä keskustelussa, vaan sen sijaan minun on luotettava siihen, että Euroopan parlamentti pystyy muodostamaan puolueettoman ja objektiivisen kannan, jonka henkilökohtaisesti hyväksyn mielihyvin ja etenen asiassa normaalin menettelyn mukaisesti.
<P>
Haluan kuitenkin muistuttaa teitä siitä, että Martin Schulzin ajatus siitä, että Unkarin puheenjohtajakautta ei arvioida esitetyn ohjelman vaan saavutettujen tulosten perusteella, pitää paikkansa. Voin vain suositella teille, että sovellatte samaa periaatetta Unkarin medialakiin, joka on ollut nyt voimassa useita viikkoja. Lähetän teille kernaasti saksankielisiä otteita unkarilaisista sanomalehdistä, jotta voitte nähdä, että jäsen Cohn-Benditin kiihkeät puheenvuorot ovat viatonta vauvan jokeltelua verrattuna siihen, mitä Unkarin lehdistössä julkaistaan. Se asiatietojen paikkansapitävyydestä.
<P>
Toisaalta muistutan medialain arvostelijoita siitä, että elämme 2000-luvulla. Miten voitte edes uskoa, että kukaan Unkarissa tai missään muussa Euroopan valtiossa pystyisi tukahduttamaan mielipiteenvapauden internetin aikakaudella? Unkarin vaalikampanjassa me voitimme vaalit suureksi osaksi valvomattoman internetin ja Facebookin ansiosta. Miten voitte uskoa, että 2000-luvulla joku voisi rajoittaa mielipiteiden vapaata virtaa? Olen järkyttynyt nähdessäni, kuinka tiukasti te elätte menneisyydessä.
<P>
Mainitsen vain mielenkiintoisena yksityiskohtana myös, että vastustamallanne medialailla kumottiin vuonna 1986, kommunistihallinnon aikana, annettu lehdistölaki, joka uuden medialain hyväksymiseen asti mahdollisti sanomalehtien lakkauttamisen vain poistamalla ne rekisteristä. Kukaan ei kahdenkymmenen viime vuoden aikana valittanut tästä, vaikka se oli erittäin epädemokraattista. Näin ollen ehdotan, että jatkamme keskustelua medialaista järjen ja järkiperäisten argumenttien hengessä.
<P>
Samalla, hyvät kuulijat, haluan ilmoittaa teille, että vastoin eräitä täällä esitettyjä näkemyksiä Unkari ei ole purkamassa oikeusvaltiota. Huomautan, että vaikka tämä ei menneinä vuosina ole ollut keskustelujenne aiheena, Unkarin salaista palvelua käytettiin näinä vuosina poliittisiin tarkoituksiin, ja tästä käydään nyt oikeutta. Unkarissa poliisia oli käsketty käyttämään voimaa rauhanomaisia joukkoja vastaan, ja tästä käydään nyt oikeutta. Unkarissa yleistä etua koskeva tiedotus oli vääristeltyä, ja tämä johti taloutemme nykyiseen tilanteeseen. Tänä päivänä Unkarissa vahvistetaan oikeusvaltioperiaatetta sen purkamiseen tähtäävän politiikan jälkeen, joka jostain syystä ei koskaan saanut taholtanne arvostelua. Kuunnellessani keskustelua medialaista minun oli valitettavasti tehtävä se johtopäätös, että ongelmananne ei oikeastaan ole medialaki vaan se, että Euroopassa ennennäkemättömänä solidaarisuuden osoituksena Unkarin kansa äänesti yhdelle Unkarin poliittiselle voimalle kahden kolmasosan enemmistön. Tämä on epäilemättä hyvin jännittävä ja mielenkiintoinen kysymys, ja olen varma, että sitä voidaan käyttää Euroopan hyväksi.
<P>
Koska jäsen Lambsdorff esitti henkilökohtaisen huomion, saanen myös vastata siihen. Arvoisa jäsen Lambsdorff, puhun teille niin kuin eurooppalainen puhuu toiselle eurooppalaiselle, niin kuin unkarilainen puhuu saksalaiselle. Teidän medialakinne ei ole hitustakaan demokraattisempi kuin Unkarin laki, ja jos kiistätte tämän väitteen, olkaa hyvä ja tehkää se objektiivisessa keskustelussa. En hyväksy sitä, että saksalaiset tai ketkään muutkaan kyseenalaistavat Unkarin kansan sitoutumisen demokratiaan vain siksi, että elimme diktatuurissa neljänkymmenen vuoden ajan.
<P>
Totta kai medialakia voidaan ja pitää arvostella, hyväksyn sen olevan täysin luonnollista, mutta kansakuntaa ei saisi loukata. Teen myös selväksi, että Unkarin kansan ja Unkarin hallituksen demokratiaan sitoutumisen kyseenalaistaminen on loukkaus Unkarin kansaa kohtaan... (keskeytys, suosionosoituksia). Saanen viitata lausuntoon, jossa Unkaria syytettiin siirtymisestä kohti diktatuuria. Olin täällä ja kuulin sen omin korvin. Mitä vastaan te protestoitte? Olin täällä ja kuulin sen omin korvin! Te uhkasitte minua väittämällä, että Unkari oli siirtymässä kohti diktatuuria. Mitä muuta tämä on kuin loukkaus Unkarin kansaa kohtaan? Totean myös täysin selvästi, että taistelen aina suojellakseni kotimaatani Unkaria. Se ei riipu medialaeista!
<P>
Mitä tulee Euroopan unionia koskeviin kysymyksiin, laitan nyt päähäni toisenkin hattuni. Kysymys joukkovelkakirjamarkkinoista, johon jäsen Verhofstadt viittasi, on mielestäni tärkeä, ja totean puheenjohtajavaltio Unkarin katsovan, että joukkovelkakirjamarkkinoiden luominen on tarpeellista ja pitkällä aikavälillä väistämätöntä. Tästä syystä me kannatamme unionin toimia, jotka ohjaavat Unkaria ja euroalueeseen kuuluvia EU:n jäsenvaltioita sekä koko Euroopan unionia tähän suuntaan. Korostan yhtä asiaa, nimittäin sitä, että meidän olisi vakuutettava omat kansalliset hallituksemme siitä, että ne eivät saa käyttää euro-obligaatioiden markkinoiden luomista tekosyynä säästää rakenneuudistuksista. Tästä syystä meidän on ensin toteutettava tarvittavat rakenneuudistukset, ja sen jälkeen uskon joukkovelkakirjamarkkinoiden perustamisen olevan mahdollista.
<P>
Tunisian suhteen totean, että käymme jatkuvia keskusteluja ulkopoliittisen edustuksen kanssa ja tuemme kaikkia demokraattisia pyrkimyksiä ja liikkeitä myös Euroopan rajojen ulkopuolella ja että yhdessä ulkopolitiikan edustajan kanssa osoitamme tämän riittävän painokkaasti. Emme kuitenkaan saa rinnastaa tätä kysymystä kristittyjen vainon maailmanlaajuisiin kehityssuuntauksiin. Molempiin ongelmiin on puututtava.
<P>
Lopuksi, hyvät kuulijat, keskustelussa esitettiin monia huolestuneita kommentteja Unkarin puheenjohtajakauden myrskyisästä alusta ja siitä, että se saattaa haitata EU:n puheenjohtajakauttamme. Haluan kertoa teille, että tämä kaikki riippuu teistä. Me olemme osaltamme valmiita, kuten minäkin henkilökohtaisesti, seuraamaan ja ruokkimaan tämän kahtalaisen keskustelun molempia juonteita Unkarin puheenjohtajakauden aikana. Jos siis teistä Unkarin puheenjohtajakaudella tuntuu siltä, että haluatte keskustella sekä Unkarin että EU:n politiikasta, totean meidän olevan valmiita siihen, eikä sellainen tilanne olisi minusta lainkaan epämukava. En luonnollisesti tarkoita, että olisimme siihen tyytyväisiä. Emme ole tyytyväisiä siihen, että Unkariin kohdistuvat kriittiset mielipiteet sekoitetaan Euroopan unionin politiikkaan kuuluviin asioihin, mutta emme pidä tätä tilannetta luonnottomana. Myös Euroopan unionia hallitaan demokraattisesti, ja me käymme demokraattisia keskusteluja.
<P>
En koskaan odottanut Unkarin puheenjohtajakauden olevan pelkkää voittokulkua, kuin kauneuskilpailu, jossa mallit esittelevät itseään ja kaikki vain osoittavat suosiotaan. En ole koskaan olettanut sellaista! Tiedän hyvin, että tulemme käymään vakavia poliittisia keskusteluja. Olen valmis siihen, oli aihe mikä tahansa, ja vakuutan teille, että puheenjohtajavaltio Unkari on riittävän vahva viemään keskustelun sekä Unkarin että Euroopan unionin asioista läpi riittävän vakavasti ja vahvasti ja että mitkään sisäpolitiikkaa tai Unkarin asioita koskevat hyökkäykset eivät saa meitä luopumaan EU-ohjelmiemme ja -prioriteettiemme ajamisesta ja tekemästä tästä puheenjohtajakaudesta menestyksellistä. Minun tavoitteenani on tehdä tästä puolivuotiskaudesta, josta näyttää tulevan yksi Euroopan unionin tähän asti vaikeimmista, yksi onnistuneimmista puheenjohtajakausista. Kiitän teitä ystävällisestä huomiostanne.
<SPEAKER ID="098" NAME="Puhemies">
(PL) Työjärjestyksen mukaan keskustelun lopussa voidaan esittää henkilökohtaisia lausumia. Jäsen Schulz on pyytänyt saada esittää tällaisen henkilökohtaisen lausuman.
<P>
(Erimielistä mutinaa)
<P>
Hyvät parlamentin jäsenet, toimimme yhdessä hyväksymämme työjärjestyksen mukaisesti.
<SPEAKER ID="099" NAME="Martin Schulz" AFFILIATION="S&amp;D">
(DE) Arvoisa puhemies, arvoisa pääministeri Orbán, osoititte sananne minulle henkilökohtaisesti. Puhuitte myös suoraan eräille muille parlamentin jäsenille. Esitän teille seuraavia kuutta kuukautta varten eräitä ajatuksia huomautuksista Unkarin kansasta ja teistä Unkarin kansan edustajana. Jäsen Cohn-Bendit on kuvannut elämänkerrassaan suhdettaan Unkarin kansaan. Minun ryhmääni kuuluu Euroopan parlamentin jäseniä, jotka ovat istuneet kommunistihallinnon vankiloissa. Ryhmässäni on yksi jäsen, Miguel Angel Martínez Martínez, jota kidutettiin Espanjassa, koska hän vastusti Francon hallintoa. Meillä kaikilla, teillä ja meillä täällä istuvilla, on yhteinen tehtävä puolustaa demokratiaa esimerkiksi sellaisia ihmisiä vastaan, jotka huutelevat meille täällä tänään.
<P>
Kukaan, joka arvostelee lakia, ei loukkaa Unkarin kansaa. Voitte olla varma yhdestä asiasta: parlamentin vasemmiston ja erityisesti minun ryhmäni jäsenet lupaavat teille, että vapauden, demokratian ja oikeudenmukaisuuden kaltaiset arvot ovat yhteisiä arvojamme. Jos me katsomme, että laki ei ole näiden arvojen mukainen, me arvostelemme lakia, mutta se ei tarkoita, että arvostelisimme Unkarin kansaa.
<P>
(Suosionosoituksia)
<P>
Jos me kaikki suhtaudumme tähän vakavasti, pääministeri Orbán, tapahtuu jotain, mitä sekä me että te tarvitsemme. Emme voi saada aikaan menestyksellistä Eurooppaa hajottamalla sen osiin. Eurooppa menestyy vain, jos suvereenit jäsenvaltiot ja unioni yhteisöineen tekevät yhteistyötä. Älkää pyrkikö asettamaan niitä toisiaan vastaan. Seuraavien kuuden kuukauden ajan te toimitte neuvoston puheenjohtajana. Haluamme teidän liittyvän meihin ja puolustavan Euroopan unionin arvoja sen sijaan, että asetatte Unkarin Euroopan unionia vastaan.
<P>
(Suosionosoituksia)
<SPEAKER ID="100" NAME="Puhemies">
- (EN) Kiitos, jäsen Schulz. Arvoisa pääministeri, kiitos puheenvuorostanne ja osallistumisestanne. Jäsen Cohn-Bendit, haluatteko tekin esittää henkilökohtaisen lausuman?
<SPEAKER ID="101" NAME="Daniel Cohn-Bendit" AFFILIATION="Verts/ALE">
(FR) Arvoisa puhemies, hyvät parlamentin jäsenet, historiassa on hetkiä - voin kertoa tämän teille millä tahansa kielellä - jolloin on yksinkertaisesti mentävä tiettyä pistettä pidemmälle.
<P>
Pääministeri Orbán, olette perustellusti ylpeä Unkarin kansasta, mutta demokratia opettaa meille yhden asian, Tocquevillesta kaikkiin demokratian teoreetikkoihin: "totuus ei aina ole enemmistön puolella".
<P>
(Puhemies keskeytti puhujan.)
<SPEAKER ID="102" NAME="Puhemies">
(EN) Jäsen Cohn-Bendit, puheenvuoron on oltava henkilökohtainen lausuma.
<SPEAKER ID="103" NAME="Daniel Cohn-Bendit" AFFILIATION="Verts/ALE">
(FR) Oletteko hiljaa siellä ylhäällä? Kun pääministeri Orbán väittää Euroopan parlamentissa...
<P>
(Hälinää salissa)
<P>
Yritättekö saada äärioikeiston liikkeelle? Siinä teette oikein.
<P>
Kun hän väittää Euroopan parlamentissa meidän sanoneen jotain Unkarin kansaa vastaan, se on nationalistista populismia, toisin sanoen sitä, ettei haluta keskustella jonkin asian sisällöstä vaan vain usuttaa ihmisiä toisiaan vastaan. Tämä ei ole Euroopan unionin arvon mukaista, pääministeri Orbán. Kutsuitte meidät illalliselle kanssanne. Olen menettänyt nyt ruokahaluni; en syö illallista kanssanne. Se, mitä olette tehnyt, on häpeällistä!
<SPEAKER ID="104" NAME="Gerard Batten" AFFILIATION="EFD">
(EN) Arvoisa puhemies, käytän puheenvuoron saman artiklan perusteella, mikä se nyt olikin, jota jäsen Cohn-Bendit juuri käytti. Haluaisin hieman selvennystä, ja te tunnette työjärjestyksen paljon minua paremmin. Ainoa henkilökohtaisia lausumia koskeva artikla, jonka näen, on 151 artikla, jonka mukaan puhujien on lausumissaan pitäydyttävä heistä esitettyihin kannanottoihin. Minkä artiklan nojalla jäsen Schulz sai puheenvuoron? Minkä artiklan nojalla jäsen Cohn-Bendit sai näin ollen puheenvuoron? Ovatko kaikki parlamentin jäsenet tasa-arvoisia vai ovatko jotkut parlamentin jäsenet muita tasa-arvoisempia?
<P>
(Suosionosoituksia)
<SPEAKER ID="105" NAME="Puhemies">
(PL) Hyvät parlamentin jäsenet, pääministeri Orbán osoitti itse asiassa sanansa suoraan jäsen Schulzille - tämä on tosiasia - ilmaistakseen huolensa siitä, että tämä saattaa loukata Unkarin kansaa. Nämä olivat hänen sanansa.
<P>
Parlamentissa esiin tuodut kysymykset on nyt selvitetty. Meidän on säilytettävä arvokkuutemme. Puheenjohtajavaltio Unkari on pitänyt tärkeän esittelyn. Me hyväksyimme puheenjohtajavaltio Unkarin ohjelman, me kannatimme sitä ja me kuulimme eräitä hyvin myönteisiä puheenvuoroja siitä, mitä Unkari tekee seuraavien kuuden kuukauden aikana. Tämä on erittäin tärkeää meille kaikille. Osoittakaamme hyväksyntämme vielä kerran ja menkäämme rauhallisesti kukin tahoillemme keskustelun jälkeen, sillä tämä oli hyvin vakava keskustelu. Annoin työjärjestyksen mukaisesti puheenvuoron jäsenille, jotka pyysivät saada esittää henkilökohtaiset lausumat. Kiitän pääministeri Orbánia hänen puheenvuorostaan ja osallistumisesta tähän istuntoon sekä puheenjohtajavaltio Unkarin ohjelman esittelystä.
<P>
Kirjalliset lausumat (työjärjestyksen 149 artikla)
<SPEAKER ID="106" NAME="Dominique Baudis" LANGUAGE="FR">
Te toimitte seuraavien kuuden kuukauden ajan neuvoston puheenjohtajavaltiona, ja monet haasteet odottavat teitä. Irtautuminen kriisistä on ensisijainen prioriteettinne. Olen varma, että puheenjohtajakaudellanne toimielimet ja jäsenvaltiot jatkavat hyvää yhteistyötään. Velvollisuutenamme on varmistaa arvonsa jo osoittaneiden solidaarisuus- ja vakautusmekanismien säilyminen pitkällä aikavälillä.
<P>
Saavuttaaksemme tavoitteemme meidän on myös keskityttävä kansainvälisen rahoitusjärjestelmän uudistamiseen. Me Euroopan unionissa olemme olleet rahoitusmarkkinoiden sääntelyn ja valvonnan edelläkävijöitä. Ranskan G20-ryhmän puheenjohtajuuskausi on tilaisuus, johon on tartuttava. Yhtenäisen Euroopan olisi näytettävä esimerkkiä ulkomaisille kumppaneilleen.
<P>
Euroopan naapuruuspolitiikka on keskeinen väline unionin ulkopolitiikassa. Sen ansiosta meillä on vakaat suhteen lähimpiin naapureihimme. Itäistä kumppanuutta, joka on yksi prioriteeteistanne, ei pitäisi edistää Välimeren kumppanuuden kustannuksella. Välimeren unioni on menettämässä liikevoimaansa, ja se ansaitsee yhtä lailla huomiotamme. Euroopan unioni tukee sitä yhä lujasti. Mitä aiotte tehdä sen elvyttämiseksi?
<SPEAKER ID="107" NAME="Ivo Belet" AFFILIATION="PPE">
kirjallinen. - (NL) On myönteistä, että Unkarin pääministeri on selvästi painottanut olevansa valmis mukauttamaan uutta medialakia, jos EU sitä pyytää. Euroopan komission on nyt voitava tehdä työnsä täysin riippumattomasti. Se on ainoa tapa päästä irti puoluepoliittisista peleistä. Tiedotusvälineiden moniarvoisuus ja lehdistönvapaus ovat eurooppalaisia perusarvoja. Kaikki EU:n jäsenvaltiot, ei vain Unkari, ovat virallisesti sitoutuneet kunnioittamaan niitä. Tämä on kirjattu EU:n perussopimukseen, ja Euroopan neuvosto on tehnyt asiaa koskevia virallisia sopimuksia. Luotamme siihen, että Unkarin hallitus ei jätä tässä asiassa sijaa epäselvyyksille.
<SPEAKER ID="108" NAME="Vilija Blinkevičiūt" LANGUAGE="LT">
Toivotan ensimmäisen Euroopan unionin puheenjohtajakautensa aloittaneen Unkarin tervetulleeksi. Unkari, joka on ottanut puheenjohtajuuden vastaan vanhalta jäsenvaltiolta Belgialta, aloittaa puheenjohtajakautensa varsin vaikeaan aikaan, sillä kaikissa Euroopan unionin jäsenvaltioissa elpyminen talous- ja finanssikriisistä ei ole yhtä menestyksellistä. Lisäksi tarvitaan vielä enemmän ponnistuksia, jotta kriisi voidaan voittaa täysin, ja tästä syystä yhdyn Unkarin asettamiin prioriteetteihin, jotka koskevat Euroopan talouden vakauttamista sekä EU:n laajentumista, energia-asioita ja romanien integrointia. Kiinnitän huomiota siihen, että äitiyslomaa koskevaa direktiiviä, jonka jäsenvaltiot hylkäsivät, olisi tarkasteltava kiireesti uudelleen, puhumattakaan neuvostossa yhä jumissa olevan syrjinnän vastaisen direktiivin epävarmoista näkymistä. Nämä lait ovat hyvin tärkeitä Euroopan kansalaisille, ja siksi niiden tulevaisuudesta on päätettävä mahdollisimman pian. Lisäksi kehotan puheenjohtajavaltiota kiinnittämään enemmän huomiota korkeakoulutuksen modernisointiin, sillä se vaikuttaa nuorten työllisyyteen. Olen tyytyväinen siihen, että Unkari mainitsee ohjelmassaan lasten köyhyyden torjunnan yhtenä prioriteettinaan, mutta kehotan puheenjohtajavaltiota toteuttamaan konkreettisia toimia tällä alalla ja tekemään yhteistyötä Euroopan komission kanssa käynnistämällä lasten köyhyyttä koskevan strategian tai luomalla sitä koskevaa lainsäädäntöä. Toivotan Unkarille menestyksellistä puheenjohtajakautta seuraavina kuutena kuukautena ja toivon, että se parantaa Euroopan kansalaisten tilannetta ja turvaa heidän oikeutensa ja vapautensa.
<SPEAKER ID="108" NAME="Proinsias De Rossa" AFFILIATION="S&amp;D">
kirjallinen. - (EN) Unkarin parlamentin hyväksymä medialaki on selvästi vastoin EU:n perusoikeuskirjan 11 artiklaa, jossa taataan sananvapaus ja tiedonvälityksen vapaus. Tällä Unkarin lailla perustetulle valvontaelimelle on annettu tehtäväksi varmistaa journalistisen uutisoinnin "tasapuolisuus". Tämä saattaa rajoittaa vakavasti lehdistönvapautta ja avata tien mielivaltaisille tuomioille. Lisäksi tämä valvontaelin koostuu ainoan hallituksessa istuvan puolueen vaaleilla valituista jäsenistä. Tällaisella kokoonpanolla ei todellakaan taata valvontaelimen päätösten objektiivisuutta eikä sen riippumattomuutta viranomaisena Unkarin hallituksesta. Kehotan Euroopan komissiota suorittamaan välittömästi tämän lain ja sen täytäntöönpanon oikeudellisen arvioinnin ja tarvittaessa ryhtymään Unkarin suhteen toimiin sen varmistamiseksi, että lakia muutetaan ja se mukautetaan niihin perusarvoihin, joihin Euroopan unioni perustuu.
<SPEAKER ID="109" NAME="Ilda Figueiredo" LANGUAGE="PT">
Valitettavasti pääministeri Orbán aloitti tämän keskustelun huonoimmalla mahdollisella tavalla aloittaen puheenvuoronsa kommunisminvastaisella hyökkäyksellä, jolla hän pyrki siirtämään huomion pois omasta raskaasta syyllisyydestään Unkarin taloustilanteen huononemiseen ja maan tämänhetkiseen työttömyyden ja köyhyyden eksponentiaaliseen kasvuun samalla, kun hän väisteli myöntämästä demokratian, ilmaisunvapauden, ammattiliittojen oikeuksien ja muiden työntekijöiden ja sosiaalisten oikeuksien loukkauksia samoin kuin lehdistönvapauden ja perusihmisoikeuksien loukkauksia.
<P>
Me seuraamme huolestuneina, miten asiat Euroopan unionissa kehittyvät. Puheenjohtajavaltio Unkari ei ole esittänyt mitään uskottavia vastauksia näihin ongelmiin, joita on myös muissa EU:n jäsenvaltioissa. Päinvastoin, puheenjohtaja Orbán on vahvistanut autoritaarisia kantoja vaatien rahoitusmarkkinoiden vapauttamista ja rakenneuudistuksia, jotka ovat välttämättömiä EU:n palveleman kapitalismin tavoitteiden saavuttamiseksi täysimittaisesti.
<SPEAKER ID="110" NAME="Lidia Joanna Geringer de Oedenberg" LANGUAGE="PL">
Vuonna 2011 työskentelemme monien tärkeiden aiheiden parissa. Niitä ovat muun muassa kuluttajien oikeuksia koskeva direktiivi, rahoituspalvelujen ja teollis- ja tekijänoikeuksien alan lainsäädäntö sekä vuosien 2014-2020 rahoitusnäkymien valmistelu. Tätä silmälläpitäen toivon, että puheenjohtajavaltio Unkari ja puheenjohtajuuden välittömästi sen jälkeen vastaan ottava Puola edistävät näiden konkreettisten hankkeiden toteutumista muuttamalla ikiaikaisen ystävyytemme hedelmälliseksi yhteistyöksi EU:n puitteissa.
<P>
Valitettavasti Unkarin puheenjohtajakauden alku on ollut hyvin epäonnistunut ja sitä on hallinnut maan äskettäin hyväksymä kiistanalainen medialaki. EU:n toimielimet eivät voineet jättää tätä asiaa huomiotta, kun suuri joukko eurooppalaisia intellektuelleja lähetti Brysseliin sitä koskevan kirjeen. Tällä hetkellä käytettävissä olevien tietojen mukaan näyttää siltä, että tietyt Unkarin lain säännökset, esimerkiksi ne, jotka koskevat kansallisen tiedotusväline- ja televiestintäviranomaisen nimittämis- ja erottamismenettelyjä, ja myös ne, jotka koskevat tämän elimen toimivaltuuksia, saattavat herättää epäilyksiä Unkarin tiedotusvälineiden riippumattomuudesta.
<P>
Poliittisen ryhmäni, Euroopan parlamentin sosialistien ja demokraattien ryhmän, voimakkaalla reaktiolla ei kuitenkaan ole tarkoitus arvostella Unkarin kansaa, vaan EU:n puheenjohtajavaltiota. Asia on kiireellinen. On sekä Unkarin että koko EU:n edun mukaista, että se selvitetään viipymättä, niin että voimme keskittyä ensisijaisesti niihin erittäin polttaviin kysymyksiin, joihin koko EU:n on vastattava.
<SPEAKER ID="111" NAME="Robert Goebbels" LANGUAGE="FR">
Pääministeri Orbán väittää olevansa demokraatti. Jokaisen itseään kunnioittavan demokraatin on kestettävä poliittisiin toimiinsa kohdistuvaa arvostelua. Kun Unkarin pääministeri kuvailee hänen politiikkaansa kohdistuvaa arvostelua hyökkäykseksi Unkarin kansaa vastaan, hän tekee kuitenkin vakavan virheen. Tällä nationalistisella yrityksellä kaapata keskustelu hän osoittaa, että hänen uskottavuutensa demokraattina on heikko.
<SPEAKER ID="112" NAME="Kinga Göncz" LANGUAGE="HU">
Kukaan ei voi kiistää sitä, että Unkarin puheenjohtajakausi on alkanut myrskyisästi. Toivoin, että Unkarin pääministerin vakuuttava alustuspuheenvuoro Strasbourgissa hälventäisi epäilyt. Surukseni huomaan, että näin ei käynyt. Viktor Orbán ei esittäytynyt Euroopan parlamentin ryhmille eurooppalaisena poliitikkona, joka pyrkii yhteisymmärrykseen ja kompromisseihin, vaan populistisia ja nationalistisia äänensävyjä esittävänä "taistelijana", joka "suojelee Unkarin kansaa hyökkäyksiltä". Euroopan parlamentin jäsenet eivät kuitenkaan ole loukanneet sen paremmin Unkarin kansaa kuin sen hallitusta, mutta Fidesz-puolueen toteuttamia huolestuttavia toimia, muun muassa medialakia, kohtaan on esitetty paljon arvostelua. Loukkaavia puheenvuoroja esittivät lähinnä euroskeptikot ja äärioikeistolaiset puhujat hyökätessään epäilyttävässä konsertissaan niitä vastaan, jotka arvostelivat Unkarin hallitusta. Minusta on surullista, että hallituksen hyökkäykset oikeusvaltioperiaatetta vastaan saattavat vaarantaa Unkarin puheenjohtajakauden ohjelman täytäntöönpanon. Se, miten asiat kehittyvät näin myrskyisän alun jälkeen, ei Viktor Orbánin varoituksista huolimatta riipu Euroopan parlamentista, vaan siitä, ovatko Fidesz-puolue ja sen johtajat halukkaita ja kykeneviä harjoittamaan politiikkaa, joka kunnioittaa eurooppalaisia arvoja sekä kotimaassa että Euroopan näyttämöllä. Todellisuudessa pääministerillä ei voi olla kahta hattua - yksi, jota hän pitää kotona hallituksen johtajana, ja toinen, jota hän pitää Euroopassa neuvoston puheenjohtajana - vaan ainoastaan yksi: sellaisen poliitikon hattu, joka pitää mielessä yhteiset periaatteemme ja arvomme riippumatta siitä, missä hän on.
<SPEAKER ID="113" NAME="Zita Gurmai" LANGUAGE="EN">
Olen ylpeä siitä, että kotimaani on neuvoston tämänhetkinen puheenjohtajavaltio. Pääministeri Orbánin hallituksen demokraattisen sitoutumisen puutteen sijasta haluan tuoda esiin sen, että puheenjohtajavaltion prioriteeteista puuttuvat täysin sukupuolikysymykset.
<P>
Ongelmaan viitataan uskottavasti vain yhden kerran, ja aikana, jolloin tuhoisan talouskriisin jälkimainingit uhkaavat Euroopan naisia, kun heidän työttömyytensä lisääntyy räjähdysmäisesti, kun konservatiiviset hallitukset leikkaavat sosiaalipalveluja ja ottavat käyttöön epäedullisia verotusjärjestelyjä, se ei ole paljon. Sosiaalinen osallisuus, väestökehityksen haasteet ja niin edelleen ovat kaikki tärkeitä kysymyksiä, mutta naisten tilannetta on käsiteltävä erikseen, koska heidän ongelmansa ja tarpeensa muun muassa työmarkkinoiden, eläke- ja terveydenhuoltojärjestelmien ja verotusjärjestelmien suhteen ovat erilaisia kuin miesten.
<P>
Pyydän Unkaria käyttämään pelotta neuvoston kiertävän puheenjohtajuuden vaikutusvaltaa naisten hyväksi. Varmistakaa, että neuvosto hyväksyy äitiyslomadirektiivin sellaisena kuin parlamentti sen äänestyksessä hyväksyi; parantakaa seksuaali- ja lisääntymisterveyttä koskevia oikeuksia (alkaen luonnollisesti Unkarista); pyrkikää Eurooppa 2020 -strategian sukupuolisensitiiviseen toteuttamiseen; ja lobatkaa sukupuolisensitiivisen EU:n talousarvion puolesta.
<SPEAKER ID="114" NAME="Ivailo Kalfin" AFFILIATION="S&amp;D">
kirjallinen. - (BG) Onnittelen pääministeri Orbánia Unkarin EU:n puheenjohtajakauden alkamisesta. Me kaikki toivotamme teille menestyksellistä puheenjohtajakautta. On ymmärrettävää, että tämä tunne on erityisen vahva uusien jäsenvaltioiden keskuudessa. Yksi puheenjohtajavaltio Unkarin ilmoittamista prioriteeteista on Schengen-alueen laajentaminen. Tämä kysymys on poikkeuksellisen tärkeä bulgarialaisille sosialisteille ja kaikille Bulgarian kansalaisille. Siitä lähtien, kun Bulgaria 1. tammikuuta 2007 liittyi EU:n jäseneksi, Bulgarian viranomaiset ovat työskennelleet tehdäkseen Bulgariasta EU:n luotettavan ulkorajan. Nyt, vuoden 2011 alussa, tämä tehtävä on lähes suoritettu. Odotan puheenjohtajavaltio Unkarin varmistavan, että Eurooppa-neuvosto tekee myönteisen päätöksen Bulgarian ja Romanian liittymisestä Schengen-alueeseen vuoden 2011 puoliväliin mennessä. Kun viimeiset jäljellä olevat tekniset vaatimukset lähiviikkoina täytetään, Eurooppa-neuvoston on päätettävä sisällyttää Bulgaria ja Romania Schengen-alueeseen asettamatta mitään uusia poliittisia ehtoja.
<SPEAKER ID="115" NAME="Tunne Kelam" AFFILIATION="PPE">
kirjallinen. - (EN) Kehotan puheenjohtajavaltio Unkaria tarkastelemaan vapaan liikkuvuuden ongelmia koulutuksen ja työmarkkinoiden alalla. Nykyisin eri jäsenvaltioiden oppilaitoksissa hankitun pätevyyden sekä eri työmarkkinoilla hankitun työkokemuksen vastavuoroisessa tunnustamisessa on lukuisia esteitä.
<P>
Nykytilanne on seuraava: komission arvioidessa koulutuksen alalla saavutettua edistystä kehotan puheenjohtajavaltio Unkaria varmistamaan, että tähän ongelmaan puututaan vakavasti myös neuvostossa. Jäsenvaltiot on saatava sopimaan helpommista menettelyistä opintosuoritusten tunnustamiseksi riippumatta siitä, missä valtiossa ne on hankittu.
<P>
Suhtaudun myönteisesti puheenjohtajavaltio Unkarin haluun vauhdittaa yhdennetyn eurooppalaisen kaasujohtojärjestelmän luomista, jolla on määrä lopettaa eräiden jäsenvaltioiden, kuten Viron, Latvian ja Liettuan, eristyksissä olo.
<P>
Muistutan uutta puheenjohtajavaltiota siitä, että Euroopan parlamentti on hyväksynyt kaksi tärkeää energia-alan solidaarisuutta ja energiaturvallisuutta koskevaa asiakirjaa, jotka neuvoston olisi pantava täytäntöön. Toivon, että helmikuun Eurooppa-neuvostossa sovitaan uudesta Euroopan energiastrategiasta. Siihen olisi sisällyttävä myös suunnitelma Itämeren energiayhteysverkosta.
<SPEAKER ID="116" NAME="Krzysztof Lisek" LANGUAGE="PL">
Kannatan varauksetta puheenjohtajavaltio Unkarin prioriteetteja, koska ne ovat Eurooppa-myönteisiä ja vastaavat koko EU:n etuja. Edustan valtiota, joka ottaa seuraavana vastaan puheenjohtajuuden, ja haluan tehdä tiettäväksi, että teemme läheistä yhteistyötä puheenjohtajavaltio Unkarin kanssa. Hyvä yhteistyö helpottaa puheenjohtajuuden sujuvaa siirtämistä Puolan, Kyproksen ja Tanskan muodostaman troikan välillä.
<P>
Olen erityisen tyytyväinen siihen, että Unkari on julistanut olevansa sitoutunut kehittämään itäistä kumppanuutta ja Euroopan naapuruuspolitiikkaa. Ilmaisen myös tyytyväisyyteni siihen, että EU:n laajentuminen on yksi puheenjohtajavaltio Unkarin prioriteeteista. Se, että Unkarin ja Puolan kannat EU:n laajentumiseen ovat samanlaiset, auttanee takaamaan jatkuvuuden tämän kysymyksen osalta Puolan puheenjohtajakaudella. Toivon, että toukokuussa pidettävässä itäistä kumppanuutta käsittelevässä huippukokouksessa ei vain tehdä yhteenvetoa tämän aloitteen toteutuksesta sen kaksivuotisen olemassaolon aikana, vaan että siinä saadaan aikaan konkreettisia tuloksia viisumivapaan matkustamisen, kaupan ja energiapolitiikan aloilla.
<P>
Puheenjohtajavaltio Unkarin tavoin Puolakin katsoo, että on saatava aikaan yhteinen lähestymistapa vapauteen ja oikeuteen vahvistamalla henkilötietojen suojaa ja edistämällä kansalaisoikeuksia ja yhteisiä arvoja koko EU:ssa. Yhdessä ensisijaisessa tavoitteessa kehotetaan luonnonvarojen kestävään käyttöön, mikä on jatkoa aiempien puheenjohtajavaltioiden Espanjan ja Belgian tavoitteille ja heijastaa komission mittavia ponnistuksia tällä alalla. On erittäin tärkeää, että suunnitelluissa toimissa otetaan huomioon jäsenvaltioiden erilaiset olosuhteet ja mahdollisuudet.
<SPEAKER ID="117" NAME="Petru Constantin Luhan" LANGUAGE="RO">
Onnittelen Unkaria sen ohjelmasta, jossa etusijalle asetetaan talouskasvu ja Euroopan unionin asema maailmassa. Yksi puheenjohtajavaltion asialistan tärkeistä asiakokonaisuuksista koskee Schengen-alueen laajentumista Romanian ja Bulgarian jäsenyydellä. Liittyminen Schengen-alueeseen on sitoumus, jonka Romania on myös täyttänyt täysin vastuullisesti. Olemme tehneet huomattavia ponnistuksia varmistaaksemme EU:n ulkorajan, ja kuten maani liittymistä Schengen-alueeseen koskevissa raporteissa vahvistetaan, Romania on valmis panemaan täytäntöön Schengenin säännöstön. Romaniaa olisi arvioitava oikeudenmukaisesti samoilla perusteilla, joita sovellettiin Schengen-alueeseen ennen meitä liittyneisiin valtioihin. Luotan puheenjohtajavaltio Unkarin tukeen tässä asiassa.
<SPEAKER ID="117" NAME="Marian-Jean Marinescu" LANGUAGE="RO">
Kiitän teitä siitä, että ilmaisitte tukevanne Schengen-alueen laajentamista käsittämään Bulgarian ja Romanian. Se, mitä sanoitte tehdyistä valtavista ponnistuksista, on totta. Romania on toteuttanut suuria taloudellisia ja inhimillisiä ponnistuksia. Ranskalais-saksalaisen EADS-konsernin avulla toteutetut järjestelmät ovat Euroopan unionin uudenaikaisimmat. Uskon vakaasti, että esimerkiksi Romanian meriraja on paljon paremmin suojeltu kuin muiden Schengen-alueen jäsenvaltioiden vastaavat rajat.
<P>
Kaikki Romaniaa koskevat arviointiraportit ovat myönteisiä. Se on täyttänyt kaikki Schengenin säännöstön vaatimukset. On normaalia odottaa EU:n sääntöjen mukaista vastausta. Tässä prosessissa tarvitaan puheenjohtajavaltio Unkarin tukea.
<P>
Toinen tärkeä asia puheenjohtajavaltion toimintasuunnitelmassa koskee Tonava-strategian edistämistä. Tonava-strategia on yhteinen hanke, jossa kaikkien kumppanien on täytettävä sitoumuksensa, jotta hanke toimii ja sillä saavutetaan hyväksytyt tavoitteet. On toteutettava ohjelma, jolla strategiset prioriteetit pannaan täytäntöön lisäämättä nykyisistä budjettikohdista myönnettäviä varoja. Tarkoitukseen varattuja varoja on täydennettävä sekä osallistuvien valtioiden maksuilla että mahdollisuudella kohdentaa uudelleen muilla sektoreilla käyttämättä jääneitä varoja.
<SPEAKER ID="118" NAME="Cristian Dan Preda" LANGUAGE="RO">
Olen tyytyväinen siihen, että Euroopan unionin neuvoston puheenjohtajavaltio Unkari on sisällyttänyt kuuden kuukauden ohjelmaansa tuen Romanian ja Bulgarian liittymiselle Schengen-alueeseen, sillä se on todellinen Eurooppaa yhdentävä saavutus unionin kansalaisille. Pääministeri Viktor Orbánin esittelemän asiakirjan mukaan puheenjohtajavaltio Unkari haluaa sallia näiden kahden jäsenvaltion liittyä Schengen-alueeseen heti, kun ne täyttävät kaikki vaadittavat ehdot. Tämä lausunto annetaan ajankohtana, jona keskustelu näiden kahden EU:hun vuonna 2007 liittyneen valtion liittymisestä Schengen-alueeseen näyttää muuttuvan puhtaasti teknisestä keskustelusta poliittiseksi keskusteluksi. Puhutaan jo liittymisen lykkäämisestä, vaikka tekniset vaatimukset on kaikilta osin täytetty. Tästä syystä katson, että on pyrittävä rakentamaan luottamusta. Näin ollen vuoropuhelu on edelleen hyvin tärkeä väline. Ilman sitä Bulgarian ja Romanian eurooppalaiset tuntevat yhä, että heidät jätetään ulkopuolelle ja että heitä syrjitään. Tarvitsemmeko me todella toisen luokan Euroopan kansalaisia?
<SPEAKER ID="119" NAME="Joanna Senyszyn" LANGUAGE="PL">
Urheilu on yksi puheenjohtajavaltio Unkarin painopistealoista. Tämä on merkittävä uutinen urheilumaailmalle ja ennen kaikkea niille miljoonille eurooppalaisille, jotka toimivat urheilun ja vapaa-ajan liikunnan parissa ruohonjuuritasolla. Uudesta oikeudellisesta kehyksestä huolimatta Euroopassa on saavutettu vain vähän edistystä pyrittäessä parantamaan urheilutapahtumien rahoitusmahdollisuuksia. Amatööriurheilu sivuutetaan julkisessa keskustelussa ja sosiaalisessa tutkimuksessa, ja sen roolia sairauksien ehkäisemisessä ja Euroopan kansalaisten elinolojen ja elämänlaadun parantamisessa aliarvioidaan. Säännöllisen liikunnan hyödyt voidaan jakaa neljään ryhmään: terveyshyödyt, sosiaaliset hyödyt, taloudelliset hyödyt ja poliittiset hyödyt. Amatööriurheilun avulla voidaan saavuttaa monia poliittisia tavoitteita, kuten terveyden ja kulttuurin edistäminen, koulutus, sosiaalinen integrointi, syrjinnän torjunta, rikollisuuden vähentäminen ja huumeriippuvuuden torjunta. Urheilu alentaa myös terveydenhuollon kustannuksia.
<P>
Tästä syystä haluan kiinnittää puheenjohtajavaltio Unkarin huomiota Euroopan parlamentin kirjalliseen kannanottoon 62/2010 Euroopan unionin lisääntyvään tukeen ruohonjuuritason urheilulle, jonka yksi laatija minä olen. Kannanotto on osoitus sitoutumisestamme urheiluun ja Euroopassa asuvien ihmisten elämänlaadun parantamiseen. Kehotamme siinä kiinnittämään urheilua koskevassa tiedonannossa riittävästi huomiota ruohonjuuritason urheiluun ja varmistamaan riittävä rahoitus EU:n urheiluohjelmalle. EU:n amatööriurheilulle antaman tuen lisääminen merkitsee miljoonien eurooppalaisten terveempien elintapojen tukemista.
<SPEAKER ID="119" NAME="Czesław Adam Siekierski" LANGUAGE="PL">
Puheenjohtajakauden keskeisenä tunnuslauseena on "Vahva Eurooppa". Kriisi ja tähän asti jäsenvaltiotasolle tehdyt päätökset ovat osoittaneet, että tarvitsemme enemmän emmekä vähemmän Eurooppaa voittaaksemme nykyiset haasteet. Painopistealueina olisi oltava kriisin torjunta, jäsenvaltioiden valtionvelan ongelman voittaminen ja jatkuvat toimenpiteet euroalueen vakauden varmistamiseksi sekä talouden ohjauksen tehostaminen. Puheenjohtajavaltio Unkari luottaa "inhimilliseen otteeseen" ja ennen kaikkea työllisyysasteen nousuun. Euroopan unioni pyrkii luomaan kestävää kasvua, joka olisi varmistettava työpaikkojen luomisella ja sosiaalisella osallistamisella. Kaasun toimitusvarmuuden parantamistarpeen huomioon ottaen meidän olisi ryhdyttävä toimiin yhteisen energiapolitiikan laatimiseksi mahdollisimman pian. Toimintaohjelmassa havaittavissa oleva alueellinen aspekti on tervetullut. Siihen kuuluu muun muassa Tonava-strategia, romaneja koskeva strategia sekä itäiseen kumppanuuteen liittyviä kysymyksiä. Suunnitteilla on myös Schengen-alueen laajentaminen käsittämään Romanian ja Bulgarian. Tämä on erittäin tärkeä asia, sillä kaikilla jäsenvaltioilla olisi oltava samat oikeudet. Samoin keskustellaan Kroatian liittymisneuvottelujen saattamisesta päätökseen Unkarin puheenjohtajakauden aikana. Vastuullinen laajentumispolitiikka toisi vakautta, rauhaa ja yhteenkuuluvuutta Euroopan mantereelle. Puheenjohtajavaltio Belgian tekemän työn viitekohtana oli Eurooppa sanan täydessä merkityksessä. Tämä ei tarkoita sitä, että kansallinen lähestymistapa, jonka Unkari todennäköisesti valitsee, ei voisi olla sopusoinnussa yhteisön lähestymistavan kanssa tai jopa erottua siitä.
<SPEAKER ID="120" NAME="Csaba Sógor" LANGUAGE="HU">
Unkarin puheenjohtajakauden yhteydessä monet ovat arvostelleet osana puheenjohtajavaltion julkisuuskuvaa käytettyä mattoa ja etenkin sitä osaa siitä, jossa on vuoden 1848 tapahtumia kuvaava kartta. Kyseinen kartta kuvaa Eurooppaa vuonna 1848. Sen on tarkoitus symbolisoida muun muassa sitä, että jo vuonna 1848 Unkari taisteli Euroopan kansojen vapauden, myös lehdistönvapauden, puolesta. Transilvaniasta kotoisin olevana unkarilaisena olen nykyisin Romanian kansalainen. Romanian kansalaisena haluan kommentoida Schengen-alueen laajentumisprosessia. Kaksitoista uusinta jäsenvaltiota sitoutuivat osallistumaan yhteisen Euroopan rakentamiseen siinä toivossa, että niitä koskisivat samat oikeudet ja velvollisuudet kuin vanhoja jäsenvaltioita. Myös Romania uskoi, että täytettyään asiaan kuuluvat tekniset kriteerit se voisi liittyä Schengen-alueeseen, jossa ei ole sisärajoja, ennalta sovittuna ajankohtana. Nyt saamme kuitenkin kuulla, että eräät jäsenvaltiot aikovat asettaa Romanialle lisäehtoja ennalta määrättyjen kriteerien lisäksi. Pyydän puheenjohtajavaltio Unkaria tekemään kaiken voitavansa yhteisten sääntöjen noudattamisen varmistamiseksi ja muistuttamaan niitä, jotka ilmaisevat olevansa eri mieltä, tällaisen päätöksen suunnattomista kielteisistä seurauksista, sillä EU:n uskottavuuden säilyttäminen on meidän kaikkien, kaikkien 27 hallituksen, edun mukaista. Lopuksi vielä yksi ajatus matosta: matto on hyödyllinen sisustuselementti ja palvelee meitä, sillä ihmiset voivat myös pyyhkiä jalkansa siihen. Se symboloi sitä, että puheenjohtajavaltio Unkarin motto "Vahva Eurooppa" merkitsee palvelua. Me, Romanian, Slovakian ja Euroopan vähemmistöt, toimimme tässä kumppaneina.
<SPEAKER ID="121" NAME="Michèle Striffler" LANGUAGE="FR">
Unkarin puheenjohtajakausi osuu Euroopan kannalta kriittiseen aikaan, kun tietyt jäsenvaltiot ovat yhä vakavassa taloudellisessa ja sosiaalisessa kriisissä. Euron vakauden on oltava yksi puheenjohtajavaltio Unkarin painopistealoista, ja olen varma, että neuvosto tekee kaikkensa torjuakseen valuuttakeinottelua ja edistyy huomattavasti Euroopan talouden ohjauksessa.
<P>
Toiseksi, toivon puheenjohtajavaltio Unkarin tekevän kaikkensa määritelläkseen yhteistyössä muiden Euroopan unionin toimielinten kanssa aidon eurooppalaisen strategian romanien osallistamiseksi. Tällaisen strategian toteuttaminen on erityisen lähellä sydäntäni, ja haluaisin, että puheenjohtajavaltio Unkari puuttuu tähän kysymykseen.
<P>
Lopuksi, ilmaisen solidaarisuuteni Unkarin hallitukselle kiistassa, joka on sävyttänyt Unkarin puheenjohtajakauden ensimmäisiä päiviä ja joka koskee erityisesti medialakia. Kellään ei ole epäilystäkään siitä, etteikö Unkari olisi demokratia, ja pääministeri Orbán huomautti, että hän on valmis muuttamaan kyseistä lakia, jos komissio havaitsee siinä epäjohdonmukaisuuksia suhteessa yhteisön lainsäädäntöön. Kehotan kaikkia toimimaan vastuullisesti ja lopettamaan tämän tarpeettoman kiistan.
<SPEAKER ID="122" NAME="Nuno Teixeira" LANGUAGE="PT">
Unkari ottaa vastaan EU:n puheenjohtajuuden talous- ja finanssikriisin jatkuessa. Espanjan, Belgian ja Unkarin muodostaman puheenjohtajatroikan viimeisen valtion toimintaohjelman perusteemoja ovat talouden elpyminen, romanien integrointi, energiastrategia, laajentumisprosessi ja kansalaisten osallistuminen Eurooppa-hankkeeseen. Talouden elpymisen suhteen ohjelmassa pidetään rahoitusvakausmekanismin ja talouspolitiikan eurooppalaisen ohjausjakson virallistamista keskeisenä seikkana. Katson, että taloudellisen yhteistyön ja koordinoinnin tehostaminen on erittäin tärkeä väline, jolla edistetään Euroopan unionin kilpailukykyä ja innovointia ja siten ehkäistään ja/tai ennustetaan tulevia kriisejä. Uusi liikennestrategia vuosiksi 2011-2020 hyväksytään samoin kuin liikenneverkkoa koskevan direktiivin muutokset, jotka ovat välttämättömiä sisämarkkinoiden sekä sosiaalisen, taloudellisen ja alueellisen yhteenkuuluvuuden aikaansaamiseksi. Tieliikenne, liikennöinti EU:n joilla sekä Galileo-järjestelmän toteuttaminen ovat muita aiheita, joista keskustellaan. Aluepolitiikka näyttää jälleen kerran olevan koko Unkarin strategian keskeinen tekijä, jonka avulla voidaan saada aikaan yhdennettyjä vastauksia talouskriisiin ja alueelliseen epätasapainoon. Vuoden 2014 jälkeisen monivuotisen rahoituskehyksen jakaminen näyttää olevan puheenjohtajavaltio Unkarille hyvin tärkeä keskustelunaihe.
<SPEAKER ID="122" NAME="Silvia-Adriana Ţicău" LANGUAGE="RO">
EU:n neuvoston puheenjohtajavaltio Unkari on hyväksynyt laajaksi tavoitteekseen vahvistaa Euroopan unionin institutionaalisia, taloudellisia, sosiaalisia ja poliittisia näkökohtia. Neuvoston puheenjohtajavaltio Unkari on myös sitoutunut hyväksymään EU:n Tonava-strategian ja käynnistämään sen täytäntöönpanon. Sillä on erityisen tärkeä rooli kaikissa Tonavan rantavaltioissa, ja se auttaa vakiinnuttamaan Euroopan yhdentymisprosessin Länsi-Balkanin alueella.
<P>
Odotamme kiinnostuneina Euroopan unionin liikennepolitiikkaa 2011-2020 käsittelevän valkoisen kirjan julkaisemista, sillä tämä on talouskehityksen ja unionin taloudellisen ja sosiaalisen yhteenkuuluvuuden kannalta keskeinen ala.
<P>
Kun otetaan huomioon, että keskustelut tulevista rahoitusnäkymistä ovat alkaneet, kehotamme puheenjohtajavaltio Unkaria vauhdittamaan neuvostossa käytäviä keskusteluja tästä asiakirjasta, jotta Euroopan laajuisten liikenneverkkojen tarkistusprosessissa voidaan ottaa huomioon näiden keskustelujen tulokset.
<P>
Koska yksi kuudesta EU:ssa asuvasta ihmisestä on alttiina köyhyysriskille, kehotamme neuvostoa pitämään köyhyyden vähentämistä ensisijaisena tavoitteena ja hyväksymään konkreettisia toimenpiteitä sitä varten.
<P>
Suhtaudun myönteisesti myös puheenjohtajavaltio Unkarin aikeeseen saada aikaan poliittinen sopimus romanien integrointia koskevan EU:n puitekehyksen luomisesta samoin kuin sen aikeeseen käynnistää Euroopan vammaisstrategian täytäntöönpano.
<SPEAKER ID="122" NAME="Rafał Trzaskowski" LANGUAGE="PL">
Vahva Eurooppa, tehokkaan talouden hallinnan aikaansaaminen EU:ssa, lähentyminen EU:n naapureihin; me tuemme puheenjohtajavaltio Unkaria sen pyrkiessä näihin tavoitteisiin. Meille on myös erityisen tärkeää, että puheenjohtajavaltio Unkari luottaa tiiviiseen kumppanuuteen Euroopan parlamentin kanssa. Toimielinkysymyksiä käsittelevänä parlamentin jäsenenä ja samalla Euroopan unionin puheenjohtajuuden Unkarilta vastaanottavan valtion edustajana haluan korostaa vielä yhtä seikkaa. Unkarin puheenjohtajakausi on erittäin tärkeä paitsi painopistealojensa vuoksi, jotka ovat pitkälti samat kuin Puolan painopistealat, myös siksi, että se on yhä siirtymäpuheenjohtajuus. Lissabonin sopimus heikensi puheenjohtajavaltion roolia, mutta tätä roolia ei ole vielä täysin määritelty, ja nyt on viimeinen mahdollisuus tehdä se. Puolan käytettävissä myöhemmin olevien välineiden määrä riippuu siitä, millaisen paikan puheenjohtajavaltio Unkari onnistuu löytämään itselleen EU:n institutionaalisessa palapelissä. Tästä syystä seuraan sen työtä erityisen kiinnostuneena.
<SPEAKER ID="123" NAME="Angelika Werthmann" LANGUAGE="DE">
Unkari ottaa vastaan neuvoston puheenjohtajuuden Belgialta. Nämä kaksi jäsenvaltiota eivät voisi olla erilaisempia. Yksi on perinteisen eurooppalaisen valtion perikuva, ja toinen on valtio, joka yhä etsii tietä Eurooppaan. Toivon, että puheenjohtajavaltio Unkari seuraa Belgian valitsemaa tietä ja keskittyy Euroopan unionin yleisiin etuihin. Puheenjohtajavaltio Unkari on esittänyt kattavan luettelon painopistealoistaan. Yhtenä keinona lähentää EU:ta kansalaisiin Unkari on asettanut itselleen tavoitteen panna perusoikeuskirja täytäntöön. Tämä on mielenkiintoista, kun otetaan huomioon, että Unkari on parhaillaan kiivaan kansainvälisen arvostelun kohteena uuden medialakinsa vuoksi ja että tämä laki on selvästi ristiriidassa Euroopan unionin perusoikeuskirjan 11 artiklan kanssa. Budjettivaliokunnan täysivaltaisena jäsenenä olen erityisen kiinnostunut kehityksestä rahoitusvalvonnan lisäämisen ja pysyvän kriisinhallintamekanismin alalla. Belgia on antanut hyvän esimerkin ja näyttänyt tietä keskittymällä sosiaalisiin kysymyksiin. Toivokaamme, että Unkari seuraa perässä.
