<CHAPTER ID="010">
Komission puheenjohtajan kyselytunti
<SPEAKER ID="227" NAME="Puhemies">
(PL) Esityslistalla on seuraavana komission puheenjohtajan kyselytunti.
<SPEAKER ID="228" NAME="Joseph Daul" LANGUAGE="FR">
Arvoisa puhemies, arvoisa puheenjohtaja Barroso, kun ryhmäni ja suuri osa läsnä olevista on työskennellyt vuosien ajan sinnikkäästi Lissabonin sopimuksen hyväksi ja kun se on tullut voimaan - ja se on ollut nyt voimassa yli kolmen kuukauden ajan - tämä kaikki tehtiin sen vuoksi, että Euroopan unioni voisi harjoittaa kansainvälisesti nimensä arvoista politiikkaa.
<P>
Olemmeko oikeilla jäljillä tässä suhteessa? Esitän tämän kysymyksen teille, arvoisa puheenjohtaja. Miten voimme varmistaa, että 500 miljoonan Euroopan unionin kansalaisen ääni kuuluu voimakkaana ja selvänä? He ovat pyytäneet tätä vuosien ajan, ja Euroopan unionin on korkea aika tuoda esille ihanteensa ja arvonsa korkeimmalla tasolla.
<P>
Lissabonin sopimuksen tarjoaman ulkosuhdehallinnon pitäisi lopultakin syntyä tulevina viikkoina ja kuukausina, ja tämä parlamentti aikoo tiiviisti osallistua sen perustamiseen.
<P>
Euroopan parlamentilla on joka tapauksessa budjettivallan käyttäjänä samat oikeudet kuin neuvostolla ja näin ollen yhteinen päätöksentekovalta virkamiesten henkilöstösääntöjen ja varainhoitoasetuksen muuttamisessa.
<P>
Arvoisa puheenjohtaja, ryhmäni pitää erityisen tärkeänä vaatimusta siitä, että Euroopan ulkosuhdehallinnolla olisi oltava täysi poliittinen vastuu ja budjettivastuu. Haluaisin kuulla mielipiteenne tästä asiasta.
<SPEAKER ID="229" NAME="José Manuel Barroso" LANGUAGE="FR">
Arvoisa jäsen Daul, kuten tiedätte, Euroopan ulkosuhdehallinnon perustaminen on hyvin tärkeä innovaatio, joka sisältyy Lissabonin sopimukseen. Ulkosuhdehallinnolla on olennainen rooli, kun se tukee korkeaa edustajaa tämän tehtävässä, jonka tarkoituksena on varmistaa yhteisen ulko- ja turvallisuuspolitiikan johdonmukaisuus. Tavoitteena on vahvistaa unionia antamalla jäsenvaltioiden osallistua asioihin entistä syvällisemmin ja antamalla niiden yhdistää tällä hetkellä erilliset ponnistelunsa koskien yhteistä ulko- ja turvallisuuspolitiikkaa. Tästä syystä kyse ei ole Euroopan unionin toimivallan asettamisesta hallitustenvälisiin kehyksiin, vaan päinvastoin.
<P>
Kuten tiedätte, komission täytyy antaa suostumuksensa neuvoston päätökseen ulkosuhdehallinnon perustamisesta. Pidämme torstaina kollegion erityiskokouksen tästä aiheesta. Omalta osaltani kannatan vahvaa ulkosuhdehallintoa, todellista eurooppalaista toimintayksikköä, joka on strategisen koordinaation väline ja arvokas yhtymäkohta jäsenvaltioiden ja Euroopan unionin toimielinten välillä ulkopolitiikassa.
<P>
Tehtävänsä täyttämiseksi ulkosuhdehallinnon on löydettävä sille kuuluva paikkansa Euroopan unionin arkkitehtuurissa johtajanaan korkea edustaja, joka komission varapuheenjohtajana on täysimääräisesti vastuussa tälle parlamentille ja joka vastaa unionin ulkoisten toimien muiden seikkojen koordinoinnista komissiossa.
<SPEAKER ID="230" NAME="Martin Schulz">
S&D-ryhmän puolesta. - (DE) Arvoisa puhemies, arvoisa puheenjohtaja Barroso, Kreikan ilmoittamat väärät luvut laukaisivat euron kriisin. Haluaisin kysyä, voitteko vahvistaa, ettette te eivätkä komission osastot missään vaiheessa olleet tietoisia oikeista luvuista, ennen kuin Kreikan hallitus ilmoitti sen budjettivajetta koskevat tuoreimmat luvut.
<P>
Voitteko lisäksi vahvistaa, että Eurostatin pääjohtaja Rademacher ilmoitti jo vuosina 2004 ja 2005 vakavasti epäilevänsä Kreikan ilmoittamia tietoja? Mitä teitte auttaaksenne Eurostatia keräämään tiedot?
<P>
Onko totta, että Eurostatin tilintarkastajat ilmoittivat teille, että heillä oli vakavia epäilyjä koskien Kreikan toimittamia tietoja?
<SPEAKER ID="231" NAME="José Manuel Barroso" LANGUAGE="EN">
Arvoisa jäsen Schulz, nimenomaan Kreikan lukuja koskevien epäilyjemme vuoksi - komission jäsen Joaquín Almunia käsitteli asiaa viimeksi kuluneiden viiden vuoden ajan hyvin ammattimaisesti, puolueettomasti ja objektiivisesti - nostimme asian esille Kreikan viranomaisten kanssa ja esitimme neuvostolle myös asetusehdotuksen, jossa Eurostatille annettaisiin tilintarkastusvaltuudet. Valitettavasti jäsenvaltiot hylkäsivät ehdotuksen. Ne eivät halunneet antaa Eurostatille ja Euroopan komissiolle lisää toimivaltuuksia, jotka antaisivat mahdollisuuden tutkia Kreikan valtion tilejä perinpohjaisesti.
<P>
Olen hyvin tyytyväinen voidessani kertoa, että uuden komission ensimmäinen päätös oli esittää jälleen tätä asetusta, ja tiedän, että ainakin jotkin niistä maista, jotka äänestivät kyseistä asetusta vastaan, ovat jo kertoneet minulle, että ne äänestäisivät tällä kertaa lisäavoimuuden puolesta.
<SPEAKER ID="232" NAME="Martin Schulz">
S&D-ryhmän puolesta. - (DE) Ymmärrän. Joaquín Almunia oli asiasta vastaava komission jäsen. Kysyin kuitenkin teidän omista toimistanne, joten voisitteko kertoa, mitä nimenomaan te teitte?
<P>
Ymmärsinkö teitä oikein, puheenjohtaja Barroso, että Kreikan kriisistä pitää syyttää jäsenvaltioita, koska ne kieltäytyivät noudattamasta ehdotuksianne? Voisitteko kertoa, minkä jäsenvaltioiden hallitusten päämiehistä on kyse?
<SPEAKER ID="233" NAME="José Manuel Barroso" LANGUAGE="EN">
Ensinnäkin, jos kysytte minusta syyttämisestä - minä en käytä tätä sanaa - syyllisiä ovat etupäässä Kreikan viranomaiset, jotka eivät noudattaneet vakaus- ja kasvusopimusta. Tästä syystä meillä on valtaisa ongelma.
<P>
Mitä tulee komissioon, komission jäsen Joaquín Almunia hoiti tehtävänsä täydellä tuellani ja kollegion tuella poikkeuksellisen pätevästi. Kreikan tilien ongelmaan puututtiin euroalueen kokouksissa useita kertoja.
<P>
Vastaan äänestäneiden jäsenvaltioiden luetteloa en osaa kertoa tarkasti ulkoa, mutta tiedän, että esimerkiksi Saksa äänesti vastaan ja Saksa on ilmoittanut myös, että se aikoo äänestää asian puolesta tällä kerralla.
<SPEAKER ID="234" NAME="Guy Verhofstadt" LANGUAGE="FR">
Arvoisa puheenjohtaja, tällä hetkellä vallitsee laaja yksimielisyys siitä, että Euroopan unionissa tarvitaan vahvaa taloudellista hallintotapaa. Asiassa on tapahtunut suuri muutos viime vuosiin nähden.
<P>
Viime sunnuntaina Wolfgang Schäuble sanoi, että tässä tilanteessa hän kannattaa Euroopan valuuttarahastoa ja myös muita ehdotuksia ja vaihtoehtoja, kuten eurooppalaista velkavirastoa, euro-obligaatioita ja jopa eurooppalaista luokituslaitosta.
<P>
Arvoisa puheenjohtaja Barroso, komission tiedottajan mukaan asiat etenevät tällä hetkellä nopeasti. Minulla on kolme kysymystä. Ensinnäkin, onko totta, että komissio laatii parhaillaan ehdotusta Euroopan valuuttarahaston luomiseksi? Toiseksi, onko totta, mitä Angela Merkel sanoo, että tämä edellyttää muutosta perustamissopimuksen? Minä epäilen tätä. Kolmanneksi, oletteko myös samaa mieltä siitä, että rahasto olisi ensimmäinen askel kohti eurooppalaista valtiovarainministeriötä, jonka tarvitsemme talous- ja rahaliiton lisäksi?
<SPEAKER ID="235" NAME="José Manuel Barroso" LANGUAGE="EN">
Ensinnäkin mitä tulee Euroopan valuuttarahaston perustamiseen, ajatuksen esitti Saksan valtiovarainministeri kertomatta tämän instituution yksityiskohtia. Ajatus tuntuu kuitenkin mielenkiintoiselta panokselta euroalueesta tällä hetkellä käytävään keskusteluun. Euroopan valuuttarahasto on pitkän aikavälin ehdotus, joka hyvinkin saattaa edellyttää muutosta perustamissopimukseen.
<P>
Valmistelemme parhaillaan aloitteita, joiden avulla vahvistetaan talouspolitiikan koordinointia ja maiden valvontaa. Tässä vaiheessa emme voi kertoa, missä muodossa asia tarkkaan ottaen toteutetaan.
<P>
Yleisesti ottaen totta kai, niin kuin sanoitte, tuemme kaikkea, mikä vie kohti lisättyä talouden hallintoa, mutta meidän on nähtävä täsmälliset yksityiskohdat ja tehtävä ehdotus oikeaan aikaan.
<P>
Näin ollen kysymyksellä Euroopan valuuttarahaston perustamisesta ei voida ratkaista Kreikan ongelmaa, johon on puututtava kiireisesti. Valuuttarahasto on erillinen asia, joka edellyttää enemmän analysointia, ja sitä on käsiteltävä pitkällä aikavälillä.
<SPEAKER ID="236" NAME="Guy Verhofstadt" LANGUAGE="FR">
Haluaisin ensiksi kiittää komission puheenjohtajaa vastauksesta. Olen hänen kanssaan samaa mieltä siitä, että pelkkä rahasto ei pysty heti ratkaisemaan kaikkia ongelmia. Tästä syystä pyydän, että eri vaihtoehdot otetaan esille komission käsittelyjen aikana.
<P>
Vaihtoehtoja ovat Euroopan valuuttarahasto, joka on pitkän aikavälin hanke, euro-obligaatiot, idea, joka tietysti saattaa auttaa Kreikan ongelmassa; lisäksi on euroryhmän puheenjohtajan esittämä luokituslaitos, joka on ehdottoman välttämätön, jotta emme iäti olisi riippuvaisia ulkomaisista luokituslaitoksista, ja lopuksi on ajatus eurooppalaisesta velkavirastosta.
<P>
Pyytäisin yhdistämään kaikki nämä ideat, jotta saavuttaisimme yhden yhtenäisen idean, joka olisi ennemminkin lähtöisin komissiosta kuin jostakin jäsenvaltiosta.
<SPEAKER ID="237" NAME="José Manuel Barroso" LANGUAGE="FR">
Syy, miksi emme halua hätäillä, on juuri sen välttäminen, mitä tällä hetkellä tapahtuu: kaikki ehdottavat erilaisia ideoita, ja toisinaan samasta hallituksesta ehdotetaan kahtakin erilaista ideaa. Haluamme valmistella asiaa, ja kuten komission jäsen Olli Rehn on jo julkisesti ilmoittanut, valmistelemme tiedonantoa lujitetusta talouspolitiikan koordinoinnista ja valvonnasta euroalueen maissa ja mahdollisesti jopa koko Euroopan unionin tasolla.
<P>
Tätä olemme valmistelemassa, emmekä voi esitellä uutta ehdotusta joka päivä. Työskentelemme objektiivisesti ja vastuullisesti asiassa, ja tällä tavalla voimme saavuttaa parhaat tulokset.
<SPEAKER ID="238" NAME="Rebecca Harms">
Verts/ALE-ryhmän puolesta. - (DE) Kun otetaan huomioon, että Euroopan unionissa ei tällä hetkellä ole markkinoita eikä tarvetta muuntogeenisten tärkkelysperunoiden kasvattamiselle - sillä näille on vaihtoehtoja - haluaisin kysyä teiltä, miksi painostitte asiassa niin paljon, että geneettisesti muunneltu perunalajike Amflora saataisiin hyväksytyksi hyvin lyhyessä ja nopeassa menettelyssä. Koska tähän ei ole tarvetta, haluaisin selityksen, miksi rohkaisitte terveysasioista vastaavaa uutta komission jäsentä olemaan yksinkertaisesti välittämättä WHO:n esittämistä huolista, jotka liittyvät syöttökokeisiin, ja miksi ette odottanut, kunnes Euroopan elintarviketurvallisuusviranomainen (EFSA) olisi antanut uudet ohjeet, joita se laatii juuri niiden riskien arvioimiseksi, joita muuntogeeniset organismit aiheuttavat biologiselle monimuotoisuudelle ja biosfäärille? Miksi tämän lisäksi nostitte rehu- ja ruokaperunan saastumisrajan 0,9 prosenttiin? Minusta tämä on arveluttava strategia, jota kansalaiset eivät pidä ollenkaan hyväksyttävänä.
<SPEAKER ID="239" NAME="Puhemies">
(PL) Myös minä haluaisin kiittää kollegoja. Olemme panneet merkille protestinne. Kiitos.
<SPEAKER ID="240" NAME="José Manuel Barroso" LANGUAGE="EN">
Komissio päätti yksimielisesti edetä kyseisen GMO:n lupamenettelyssä Euroopan unionin lainsäädännön mukaisesti. Meillä on institutionaalinen järjestelmä, jota meidän on noudatettava ja otettava kantaa puolesta tai vastaan.
<P>
Hakemuksen esittämisestä on jo kulunut huomattava ajanjakso, ja tämä johtuu siitä, että elintarvikkeiden turvallisuudesta vastaava riippumaton elin, Euroopan elintarviketurvallisuusviranomainen, tarkasti luvan perinpohjaisesti. Halusimme, että kaikki huolet, jotka liittyivät antibioottiresistenssigeenien mahdolliseen esiintymiseen, arvioitaisiin huolellisesti.
<P>
Sen jälkeen, kun nämä vireillä olevat asiat tarkistettiin laajasti ja kokonaisvaltaisesti, oli selvää, että ei ollut enää uusia tieteellisiä ongelmakohtia, joita olisi kannattanut arvioida. Tämä oli asiasta vastaavan, erillään komissiosta toimivan viraston näkemys.
<P>
Näin ollen uskomme, että kaikki tieteelliset ongelmat on käyty kokonaan läpi.
<P>
Itse asiassa odotin myönteisiä kommentteja taholtanne...
<P>
(Vastalauseita)
<P>
...koska olen ilmoittanut, että komissio aikoo ehdottaa, että jäsenvaltiot voisivat valita, haluavatko ne kasvattaa GMO:ita vai eivät.
<P>
Mielestäni tämä on järkevä kanta, kun otetaan huomioon, että jäsenvaltioiden välillä on suuria mielipide-eroja: toiset kannattavat asiaa selvästi, toiset vastustavat jyrkästi.
<SPEAKER ID="241" NAME="Rebecca Harms">
Verts/ALE-ryhmän puolesta. - (DE) Ensinnäkin, puheenjohtaja Barroso, en vieläkään saanut vastausta kysymykseeni, mihin tarvitaan muuntogeenisiä perunoita, joiden on tarkoitus tuottaa teollista tärkkelystä. Vaihtoehtoja on olemassa, joten miksi asiassa otetaan riski?
<P>
Toiseksi kysymys saastumisrajasta. Miksi se pitää yhtäkkiä muuttaa 0,9 prosenttiin? Tähän asti olemme puhuneet havaitsemiskynnyksestä tässä yhteydessä, erityisesti rehujen ja elintarvikkeiden osalta, ja antibioottiresistentin perunan tapauksessa lähestymistapa on mielestäni vaarallinen. Ette sanonut tästä mitään.
<P>
Haluaisin tietää myös, aiotteko lähitulevaisuudessa myöntää muita lupia, esimerkiksi tuontiriisille tai -maissille, ilman että EFSAn ohjeet ja suositukset olisivat käyttävissänne?
<P>
(Suosionosoituksia)
<SPEAKER ID="242" NAME="José Manuel Barroso" LANGUAGE="EN">
Näen ryhmänne innon - ja onnittelen teitä tämän ilmaisusta - te olette jyrkästi GMO:ita vastaan. Tämä on selvää. Se on oikeutenne. Minä en ole puolesta enkä vastaan. Kantani riippuu EFSAn asiantuntijoiden antamasta lausunnosta. Minulla ei ole ennakkoluuloja GMO:iden puolesta enkä niitä vastaan.
<P>
Komissiolla on kanta, jota on noudatettava näissä asioissa. Minusta komissio ei voi käydä ideologisia keskusteluja jokaisesta muuntogeenisestä organismista ja siitä, mitä sen kussakin yhteydessä pitäisi tehdä. Komissio muodostaa kantansa meille annetun riippumattoman arvion perusteella, ei siksi, että GMO on välttämätön, mutta jos ei voida näyttää toteen, että se aiheuttaa riskin kansanterveydelle tai ympäristölle, me tunnemme olevamme velvoitettuja hyväksymään sen, myös WTO:sta johtuvien velvoitteiden mukaisesti, jos mikään ei estä meitä - tieteellisesti - tekemästä näin.
<P>
(Vastalauseita)
<P>
Me kunnioitamme hyvin paljon toissijaisuusperiaatetta Euroopan unionissa.
<P>
(Puhemies keskeytti puhujan.)
<SPEAKER ID="243" NAME="Ivo Strejček" LANGUAGE="CS">
Arvoisa puhemies, haluan vakuuttaa, että esitän yksinkertaisemman asian kuin muuntogeeniset organismit. Minun mielestäni on oikein ja sopivaa keskustella tämänhetkisestä talouskriisistä Euroopan parlamentissa, ja olen aika varma, että unionin ja jäsenvaltioiden kansalaisia varmasti kiinnostaa paljon enemmän työllisyys ja työ kuin muuntogeeniset perunat.
<P>
Toisaalta tässä parlamentissa esiintyvät puhujat puolustavat laajaa, keskitettyä ja vahvaa hallitusta, ja toisaalta - ja minä esiinnyn tässä eurooppalaisena konservatiivina - me uskomme, että vahvat hallitukset eivät luo työllistymismahdollisuuksia. Työllistymismahdollisuuksia luovat yritykset.
<P>
Haluaisin kysyä teiltä kolme kysymystä: Ensimmäiseksi, kuinka paljon itsenäisyyttä Euroopan komissio jättää jäsenvaltioille ratkaista talousongelmansa? Toinen kysymys, voitteko luvata, että sellaista Euroopan unionin lainsäädäntöä vähennetään, joka merkittävästi hidastaa talouskasvua? Kolmas kysymys, oletteko samaa mieltä siitä, että vähäisempi sääntely, vähemmän keskitetty valvonta ja vähäisempi yhdenmukaistaminen muodostavat tällä hetkellä parhaan lähestymistavan Euroopan unionin talousongelmien ratkaisemiseen?
<SPEAKER ID="244" NAME="José Manuel Barroso" LANGUAGE="EN">
Ensinnäkin kunnioitamme kaikilta osin jäsenvaltioidemme erilaisuutta. Tästä syystä korostamme tätä seikkaa Eurooppa 2020 -strategiassa ja tartumme moninaisuuteen hyvin täsmällisesti erilaisilla välineillä kuten sosiaalisen ja taloudellisen koheesiopolitiikan välineillä.
<P>
Tosiasia on, että jäsenvaltiot eivät ole samanlaisia. Samanaikaisesti tarvitsemme, kuten sanoin aikaisemmin, vahvistettua talouden hallintotapaa, koska ei ole mitään järkeä siinä, että epäonnistuisimme koordinoinnissa euroalueella ja Euroopan unionissa kokonaisuudessaan. Jos jäsenvaltiot toteuttavat tätä politiikkaa itsekseen, niillä ei varmasti ole vaikutusvaltaa tasavertaisiin keskusteluihin esimerkiksi suurista haasteista, joita meillä nyt on maailmanlaajuisesti Yhdysvaltojen tai Kiinan kanssa. Meillä on siis oltava yhteinen lähestymistapa, mutta samanaikaisesti meidän on laadittava erityistoimenpiteitä erilaisia jäsenvaltioita varten.
<P>
Hallinnollisen taakan vähentäminen on ollut hyvin merkittävä osa ohjelmaani. Uskon, että meidän on jatkettava harkiten pragmaattisesti, missä Euroopan unionin lainsäädäntöä tarvitaan ja vältettävä lainsäädäntöä silloin, kun sitä yksinkertaisesti ei tarvita.
<SPEAKER ID="245" NAME="Lothar Bisky" LANGUAGE="DE">
Arvoisa puheenjohtaja Barroso, viime viikolla esititte ehdotuksenne talouden strategiasta. Se sisältää tärkeitä tavoitteita. Neuvosto määräsi Kreikalle säästöohjelman, joka minun mielestäni tekee kyseisten tavoitteiden saavuttamisen mahdottomaksi, sillä tämän valtion osuus Euroopan unionin bruttokansantuotteesta on kolme prosenttia. Pidätte kaikesta huolimatta kiinni epäonnistuneesta vakaus- ja kasvusopimuksesta. Samanaikaisesti monet jäsenvaltiot vaativat Euroopan valuuttarahastoa tai peräti talouden hallintoelintä.
<P>
Kysyn seuraavaa: Aiotteko tarkistaa Eurooppa 2020 -ehdotustanne, jotta voisitte yhdistää siihen ajatuksen valuuttarahastosta ja talouden hallintoelimestä ja jotta näin alettaisiin päästä eroon verojen ja palkkojen polkemisesta ja kilpailukykyä korostavasta vallitsevasta ideologiasta? Aiotteko ryhtyä toimenpiteisiin välittömästi yhdessä jäsenvaltioiden kanssa estääksenne niiden pankkien keinottelun euroa vastaan, jotka juuri on pelastettu veronmaksajien varoilla?
<SPEAKER ID="246" NAME="José Manuel Barroso" LANGUAGE="EN">
Mitä tulee Kreikan tilanteeseen, uskomme että Kreikka on ryhtynyt tarvittaviin toimiin pienentääkseen valtiontalouden alijäämää tänä vuonna. Toimenpiteet osoittavat Kreikan päättäväisyyden käsitellä rakenteellisia ongelmiaan.
<P>
Samanaikaisesti me teemme sen, mitä on tehtävä rahoitusalan vakauden varmistamiseksi koko euroalueella. Komissio on toiminut aktiivisesti euroalueen jäsenvaltioiden kanssa laatiakseen järjestelmän, jota Kreikka voisi tarvittaessa käyttää. Tämä järjestelmä olisi Lissabonin sopimuksen mukainen, erityisesti pelastuspaketteja koskevan lausekkeen osalta. Se sisältäisi tiukat ehdot.
<P>
Komissio on valmis ehdottamaan koordinoidun avun eurooppalaisia puitteita, jotka edellyttäisivät euroalueen jäsenvaltioiden tukea. Tässä se, mitä voin kertoa teille Kreikasta ja vastauksestamme euroalueen vakauteen.
<P>
Eurooppa 2020 -ehdotusten osalta emme näe tarvetta muuttaa niitä. Olemme antaneet ehdotukset eteenpäin. Neuvosto ja parlamentti keskustelevat niistä pian, ja toivomme, että keskustelusta tulee hedelmällinen.
<SPEAKER ID="247" NAME="Lothar Bisky" LANGUAGE="DE">
En ole täysin tyytyväinen. Ongelma on siinä, että veronmaksajien varoja käytetään keinotteluun Kreikan valtiota vastaan. Osa näistä veronmaksajien varoista on lähtöisin saksalaisista pankeista ja ne ovat myös saksalaisten pankkien lainaamia varoja. Vaikka meille toistuvasti kerrotaan, että jonkinlaisiin toimenpiteisiin ryhdytään, mitään ei tapahdu. Tästä syystä olen melko pettynyt siihen, että niin vähän on tehty tiettyjen asioiden estämiseksi Euroopan unionissa, jotta voitaisiin lopettaa tällainen keinottelu lopullisesti ja jotta voisimme aidosti keskittyä kasvuun ja työllisyyteen.
<SPEAKER ID="248" NAME="José Manuel Barroso" LANGUAGE="EN">
Mitä tulee keinotteluun, on syytä selventää, että Kreikan tämänhetkiset ongelmat eivät ole keinottelun aiheuttamia. Ne aiheutuivat pääasiassa liiallisesta kuluttamisesta ja Euroopan vakaus- ja kasvusopimuksen noudattamatta jättämisestä, nimittäin ylivelkaantumisesta, mutta jälkeenpäin keinottelijat saattoivat toimia kyseisen maan valtion takaamia velkainstrumentteja vastaan.
<P>
Tämä osoittaa myös johdannaismarkkinoiden perustavanlaatuisen uudistuksen tarpeen ja komission jo suorittamien toimien merkityksen. Komissio aloitti 20. lokakuuta 2009 tehokkaiden ja pysyvien johdannaismarkkinoiden hyväksi toteutettavan toimintaohjelman. Komission jäsen Michel Barnier esittää lainsäädäntöehdotuksia ennen kesää ja ehdotuksen markkinoiden väärinkäyttöä koskevasta direktiivistä tämän vuoden loppuun mennessä, ja nämä lisäävät markkinoiden avoimuutta ja rajoittavat riskejä.
<P>
Kokonaisuutta koskevan vastauksen lisäksi tarvitaan uutta tilapäistä pohdintaa valtion takaamia velkainstrumentteja koskevista luottoriskijohdannaisista, ja ylimyyntikäytäntöjen ongelma edellyttää erityistä huomiota tässä yhteydessä. Ei ole oikein ostaa vakuutuksia ja ennustamattomia interventioita kokonaan keinotteluun perustuvalla riskillä. Meidän täytyy lyhyellä aikavälillä saada aikaan tarvittava koordinointi sen varmistamiseksi, että jäsenvaltiot toimivat koordinoidusti, ja erityisesti ylimyyntikäytäntöjen yhteydessä. Tässä tilanteessa komissio tutkii tarkoin, mikä merkitys on sillä, että kielletään puhtaasti keinottelumielessä suoritetut valtion takaamia velkainstrumentteja koskevien luottoriskijohdannaisten ylimyynnit.
<P>
Vaadimme myös kansainvälistä koordinointia. Koska nämä markkinat ovat läpinäkymättömät, viemme ongelman G20-kokoukseen, ja näitä asioita on otettava esille myös kahdenvälisissä yhteyksissä, erityisesti Yhdysvaltojen kanssa.
<SPEAKER ID="249" NAME="Niki Tzavela" LANGUAGE="EL">
Arvoisa puheenjohtaja, mikä onni, että ennakoitte kysymykseni. Antakaa minun kertoa teille kreikkalaisena Euroopan parlamentin jäsenenä, että Kreikka selviytyy kyllä. Parhaillaan käynnissä oleva testiaika, josta me otamme vastuun, on oikein hyvä testi Kreikan kestävyydestä ja itsekurista.
<P>
Ilahduin siitä, että viittasitte G20-ryhmään, jossa aiotte ottaa esille kysymyksen swapeista. Kreikan omien virheiden lisäksi maahan kohdistui kovaa markkinoiden keinottelua.
<P>
Aiotteko tehdä aloitteita - ja toivon, että otatte tämän esille G20-kokouksessa - jotta annettaisiin selvät säännöt, joilla hallinnoidaan avointa ylimyyntiä ja luottoriskijohdannaisia?
<SPEAKER ID="250" NAME="José Manuel Barroso" LANGUAGE="EN">
Kuten sanoin aikaisemmin, Kreikan perusongelma on ylivelkaantuminen, ja on tärkeää sanoa tämä. On totta, että luultavasti oli myös keinottelijoiden hyökkäyksiä, mutta tämä johtui siitä, että he näkivät Kreikassa mahdollisuuden.
<P>
Nyt meidän pitää tukea Kreikkaa, ja Kreikka on ilmoittanut hyvin tärkeistä toimenpiteistä. Puollamme näitä toimenpiteitä kaikilta osin. Samanaikaisesti meidän on tarkasteltava laajempaa ongelmaa. Sanoin jo, että meidän on tarkasteltava tarkoin, mikä merkitys on sillä, että kielletään puhtaasti keinottelumielessä toteutettu valtion takaamia velkainstrumentteja koskevien luottoriskijohdannaisten ylimyynti. Sääntelyviranomaisten avoimuus - erityisesti pääsy näitä käytäntöjä koskeviin tietoihin - olisi myös nostettava esille G20-kokouksessa ja muilla foorumeilla sekä kahdenkeskisissä yhteyksissä.
<P>
Komission jäsen Michel Barnier järjesti viime perjantaina Brysselissä kokouksen kansallisten sääntelyviranomaisten kanssa selvittääkseen nimenomaan, mitä tiedämme tällaisten keinottelijoiden toimista valtion takaamia velkainstrumentteja vastaan. Meidän on edettävä tekemällä syvällinen analyysi luottoriskijohdannaisten markkinoista, jotta voimme paremmin määritellä, miten kyseiset markkinat toimivat ja kohdistuuko niihin kyseenalaisia käytäntöjä. Tarvittaessa komissio käyttää asiassa kilpailukykyasioihin liittyviä toimivaltuuksiaan.
<SPEAKER ID="251" NAME="Niki Tzavela" LANGUAGE="EL">
Arvoisa puheenjohtaja, onko tälle kaikelle, keinottelun torjumiseksi tarkoitetulle järjestelmälle, olemassa aikataulu? Kertokaa minulle, onko olemassa jonkinlainen aikataulu, jotta olen tietoinen asiasta, kun lainaan kansainvälisiltä markkinoilta, kertokaa, saanko tukea tällaisesta järjestelmästä.
<SPEAKER ID="252" NAME="José Manuel Barroso" LANGUAGE="EN">
Sanoin jo tämän, mutta voin toistaa.
<P>
Komission jäsen Michel Barnier esittää lainsäädäntöehdotuksia johdannaisia käsittelevästä direktiivistä ennen kesää ja lisäksi ehdotuksen markkinoiden väärinkäyttöä koskevaksi direktiiviksi tämän vuoden loppuun mennessä. Uskomme, että ehdotukset lisäävät markkinoiden avoimuutta ja rajoittavat riskejä.
<P>
Aiomme ottaa luottoriskijohdannaisia koskevan ongelman kesäkuussa järjestettävän G20-kokouksen esityslistalle.
<SPEAKER ID="253" NAME="Daniël van der Stoep" AFFILIATION="NI">
(NL) Arvoisa puhemies, arvoisa komission puheenjohtaja Barroso, avoimuus ja läpinäkyvyys ovat kaikkien itseään arvostavien demokratioiden perusarvoja. Jos kansalaisilla ei ole keinoja valvoa viranomaisten aiheuttamia menoja, voi syntyä ahneuden ja itsensä rikastuttamisen ilmapiiri. Näimme tästä viime vuonna esimerkin Yhdistyneessä kuningaskunnassa. Alankomaiden lehdistössä julkaistujen artikkelien mukaan puheenjohtaja Barroso ilmoitti vuonna 2009 menojen suuruudeksi 730 000 euroa. Tämä ei ole ainoastaan naurettavan suuri summa vaan myös huomattava uroteko: miten pysyy kuluttamaan 2 000 euroa joka päivä? Nostetaan hattua puheenjohtaja Barrosolle.
<P>
Vakavasti puhuen näiden ilmoitusten demokraattinen valvonta on tietenkin surkeaa. Toteutetaan vain yksi sisäinen tarkastus, ja muutama ennalta hyväksytty henkilö voivat antaa hyväksyntänsä. Vaadin, että tämä komissio ja erityisesti puheenjohtaja Barroso luopuvat tästä hiljaisesta vehkeilystä ja julkistavat ilmoituksensa avoimesti ja läpinäkyvästi Internetissä, jotta kaikki Euroopan unionin kansalaiset voivat ne nähdä. Arvostan vastaustanne tähän asiaan.
<SPEAKER ID="254" NAME="José Manuel Barroso" LANGUAGE="EN">
Olen jokseenkin yllättynyt tällaisesta kommentista.
<P>
Itse asiassa niin kutsutut edustuskulut ovat sellaisia kuluja, joita on syntynyt toimiessamme Euroopan unionin palveluksessa, nimittäin omistani ja muiden komission jäsenten matkoista.
<P>
Jos vertaatte näitä määriä siihen, mitä määriä hallitukset tai hallitusten päämiehet kuluttavat, huomaatte, että kyseiset summat ovat hyvin pieniä.
<P>
Budjettivallan käyttäjä määrittää vuosittain kollegion budjetin. Te olette osa sitä, ja kyseinen budjetti on pysynyt muuttumattomana viiden vuoden ajan, sitä on ainoastaan mukautettu inflaatioon.
<P>
Mitä tulee kuluihin, uskomme, että ne ovat perusteltuja ja oikeassa suhteessa siihen yleiseen etuun nähden, jota niillä pyritään edistämään. Toimimme tietysti täysin avoimesti. Annamme budjettivallan käyttäjälle ja tilintarkastustuomioistuimelle kaikki niiden pyytämät tiedot.
<SPEAKER ID="255" NAME="Daniël van der Stoep" AFFILIATION="NI">
(NL) Puheenjohtaja Barroso väittää, että parlamentilla on oikeus nähdä ilmoitukset, mutta totta kai tämä on pötyä. Kaikki tapahtuu suljettujen ovien takana, kaikki lakaistaan maton alle. Jos puheenjohtaja Barroso aidosti haluaa toimia vastuullisesti, hän yksinkertaisesti julkaisee nämä kuitit, ja jos hän ei halua näin tehdä, hänen pitäisi olla rehellinen ja sanoa se. Puheenjohtaja Barroso, jos olette noudattaneet kaikkia sääntöjä, en voi ymmärtää, miksi ette pysty julkaisemaan kuittejanne Internetissä, ellette pelkää, miten yleisö reagoisi. Julkaiskaa ne.
<SPEAKER ID="256" NAME="José Manuel Barroso" LANGUAGE="EN">
Oikeusjärjestyksessä kunnioitamme oikeussääntöjä, ja ihmisten aikomusten analysointi on vähintäänkin epäreilua. Ette voi lukea minun tai komission syyksi ainuttakaan aikomusta, jossa ei kunnioitettaisi oikeussääntöjä. Jälleen kerran luulen, että meidän on tehtävä ero oikeussääntöihin liittyvien Euroopan komission velvoitteiden - tai minkä tahansa julkisyhteisön velvoitteiden - ja sellaisen käytöksen välille, jossa alistutaan kiihkomielisiin syytöksiin Euroopan unionin toimielimiä kohtaan.
<P>
Euroopan komissio, Euroopan parlamentti ja Euroopan unionin toimielimet yleisesti ottaen noudattavat korkeatasoisia avoimuusstandardeja. Näin ollen en hyväksy tällaista heppoista kritiikkiä, joka on populistista ja kiihkomielistä.
<SPEAKER ID="257" NAME="Puhemies">
(PL) Ensimmäinen kysymyskierros on päättynyt. Se muodostui erilaisiin aihepiireihin liittyvistä kysymyksistä. Nyt keskitymme uuden perussopimuksen täytäntöönpanoon ja perusoikeuksiin.
<SPEAKER ID="258" NAME="Alf Svensson" AFFILIATION="PPE">
(SV) Arvoisa puhemies, toivon, etten poikkea nyt esitettävistä kysymyksistä. Olen ehdottoman vakuuttunut siitä, että puheenjohtaja Barroso ja minä olemme samaa mieltä siitä, että kansalaisvapaudet ja ihmisoikeudet ovat tärkein asia Euroopan unionissa ja Euroopan unionin ja muiden maiden välisessä yhteydenpidossa. On tosiasia, että Euroopan unioni tarjoaa apua Eritrealle, ja 122 miljoonan euron kokonaissumma on budjetoitu Eritrealle vuosiksi 2009-2013.
<P>
En pyydä komission puheenjohtajaa tietämään, mihin nämä varat käytettiin, mutta olisi hyödyllistä kuulla puheenjohtaja Barroson näkemys Eritrean tilanteesta. Hyvin usein, kun puhutaan totalitaarisen järjestelmän maista, Eritreaa ei mainita, kun taas moni muu maa mainitaan. Tästä syystä voisi olla hyödyllistä kuulla puheenjohtaja Barroson näkemys erityisesti Eritrean tilanteesta.
<SPEAKER ID="259" NAME="José Manuel Barroso" LANGUAGE="EN">
Kiitoksia, että annatte tunnustusta siitä, että komissio puolustaa perusoikeuksia. Totta kai puolustamme perusoikeuksia, emme ainoastaan Euroopan unionissa vaan myös ulkosuhteissamme.
<P>
Tämä ei tarkoita sitä, että meillä olisi suhteita ainoastaan valtioihin, jotka kunnioittavat perusoikeuksia. Maailmassa on valitettavasti monia maita, jotka eivät kunnioita perusoikeuksia, ja meidän täytyy ylläpitää suhteita tällaisiinkin maihin.
<P>
Eritrean tapaus herättää huolta perusoikeuksien kunnioittamisen osalta ja myös sen vuoksi, että maassa on äärimmäisen vaikea tilanne. Joidenkin kommentoijien mukaan maata voidaan pitää epäonnistuneena, maana, joka ei ole oikeusvaltio siviilien välisten konfliktien ja laajalle levinneen väkivallan vuoksi. Maassa on monia alueita, joilla edes viranomaiset eivät pysty käyttämään legitiimiä demokraattista valtaa.
<P>
Seuraamme tiiviisti kaikkien niiden maiden tilannetta, joissa on ongelmia perusoikeuksien kunnioittamisessa.
<SPEAKER ID="260" NAME="Artur Zasada" AFFILIATION="PPE">
(PL) Tämän päivän keskustelun puitteissa haluaisin kiinnittää huomiota eurooppalaisilla lentokentillä käytettäviin henkilöskannereihin.
<P>
Yksi Euroopan unionin politiikan ilmiselvistä rooleista on suojella elämää, terveyttä ja unionin kansalaisten perusvapauksia. Tästä syystä ei voi olla niin, että näennäisen turvallisuudentunteen saamiseksi luovumme niin helposti arvokkuuden kunnioittamisesta, oikeudesta yksityisyyteen ja yhteisön asukkaiden henkilötietojen suojaan.
<P>
Meillä on vaikutelma, että skannereiden tuoma tilanne on hyvin samanlainen kuin oli vallalla sikainfluenssaepidemian aikana. Toimimme paineen alaisina ja käytimme suunnattomia summia rahaa rokotteisiin, mikä olikin - kuten nyt tiedämme - järjetöntä ja aiheetonta. Minun mielestäni skannerit ovat ennemminkin kuin tehottomia lääkkeitä, joille yritetään löytää sopiva sairaus.
<P>
Arvoisa puheenjohtaja Barroso, haluaisin kuulla mielipiteenne asiasta. Kannatatteko skannereita vai oletteko niitä vastaan?
<SPEAKER ID="261" NAME="José Manuel Barroso" LANGUAGE="EN">
Kannatan niitä, jos jäsenvaltiot ovat samaa mieltä, koska minusta pitäisi olla mahdollista yhdenmukaistaa lentokenttien turvallisuussäännökset.
<P>
Juuri nyt jotkin jäsenvaltiot ottavat lentokentillä käyttöön henkilöskannereita. Jotkin toiset valtiot eivät näin tee. Kuten tiedätte, komissio esitteli jokin aika sitten henkilöskannereista ehdotuksen, joka hylättiin.
<P>
Tämä herättää tietysti jonkin verran huolta, mutta olisi löydettävä mahdollisuuksien mukaan yhdenmukainen kanta turvallisuuslaitteiden käytöstä Euroopan unionin lentokentillä.
<P>
Jos näin ei tapahdu, lentokenttien turvallisuuden arvioinnissa tulee olemaan eräänlaista syrjintää.
<SPEAKER ID="262" NAME="Derek Vaughan" AFFILIATION="S&amp;D">
(EN) Perustamissopimuksessa kunnioitetaan paikallisviranomaisten ja alueiden oikeuksia kaikkialla Euroopan unionissa, ja tämä on tärkeä tekijä, kun aloitatte keskustelut esimerkiksi koheesiopolitiikan tulevaisuudesta. Pystyttekö takaamaan meille, että kun aloitatte kyseiset keskustelut - esimerkiksi viidennestä koheesiokertomuksesta - käytte keskusteluja koheesiopolitiikan tulevaisuudesta paikallisviranomaisten ja alueiden kanssa - sekä tietenkin tämän parlamentin kanssa.
<SPEAKER ID="263" NAME="José Manuel Barroso" LANGUAGE="EN">
Kysymys ei koske perusoikeuksia, mutta totta kai keskustelemme asioista paikallis- ja alueviranomaisten kanssa.
<P>
Tiedätte, että sosiaalinen, taloudellinen ja alueellinen koheesio on meille hyvin tärkeää. Tämä tunnustetaan nyt myös Lissabonin sopimuksessa yhdeksi Euroopan unionin tavoitteista. Hiljattain esittelemässäni Eurooppa 2020 -strategiassa toimme esille, että koheesio tulee pysymään keskeisenä piirteenä ehdotuksissamme, ja haluamme, että koheesiota tarkastellaan koko ajan tulevilla politiikan aloilla. Tämä on osa alueellisten ja poliittisten viranomaisten kanssa käymäämme keskustelua.
<P>
Mainitsin myös, että esimerkiksi alueiden komiteaa on konsultoitava Eurooppa 2020 -strategiasta.
<SPEAKER ID="264" NAME="Catherine Stihler" AFFILIATION="S&amp;D">
(EN) Haluaisin nostaa esille erään perusoikeustapauksen. Kävin hiljattain Dunfermolinen lähistöllä Skotlannissa sijaitsevalla Cairneyhillin ala-asteella, ja Douglas-niminen poika tuli puhumaan minulle, koska hän halusi tuoda esiin eritrealaistytön Rima Andmariamin tapauksen. Tämä liittyy siihen, mihin ensimmäinen puhuja viittasi puhuessaan Eritreasta.
<P>
Riman perhettä vainottiin, ja perhe murhattiin Eritreassa, koska he olivat kristittyjä. Kristittyjen vainoaminen Eritreassa on aihe, johon tiedän teidän olevan perehtynyt. Rima onnistui pakenemaan Italiaan ja tämän jälkeen Glasgow'hun Skotlantiin, jossa Alison ja Robert Swinfin ottivat hänet hoiviinsa ja huolehtivat hänestä kuin omasta tyttärestään.
<P>
Rima on nyt 17-vuotias. Häntä odottaa karkotus takaisin Italiaan, josta hän alun perin haki turvapaikkaa. Teemme kaikkemme nostaaksemme Riman tapauksen esiin ja vedotaksemme kaikkiin, jotka voivat häntä auttaa. Hänen pitää pysyä Alisonin ja Robertin hellässä huolenpidossa.
<P>
Kansalaisjärjestöt, ihmisoikeusjärjestöt ja kirkot eri puolilla Skotlantia ovat ottaneet hänen tapauksensa esille. Asia mainittiin jopa "Päivän ajatuksessa" Radio Skotlannissa eilen. Mitä komissio voi tehdä Riman perusoikeuksien suojelemiseksi?
<SPEAKER ID="265" NAME="José Manuel Barroso" LANGUAGE="EN">
Olen pahoillani, mutta en tunne tätä nimenomaista tapausta Skotlannissa.
<P>
Haluaisin esittää yleisen huomion. Ette voi olettaa näissä poliittisissa keskusteluissa, että komission puheenjohtaja, vaikka hän onkin suhteellisen ahkera henkilö, olisi tietoinen kaikista Euroopan unionissa tapahtuvista tapauksista - jotka ovat erittäin arkaluontoisia ja erittäin vakavia.
<P>
Voin toki vakuuttaa olevamme huolissamme, ja ilmaisemme solidaarisuutemme kaikille niille, jotka kokevat ihmisoikeuksiensa tulleen loukatuiksi, mutta tästä nimenomaisesta tapauksesta minulla ei ole riittävästi tietoja. Vastaan kuitenkin erittäin mielelläni tähän kysymykseen kirjallisesti.
<SPEAKER ID="266" NAME="Sonia Alfano" AFFILIATION="ALDE">
(IT) Arvoisa puheenjohtaja, arvoisat jäsenet, puhun poliittisen ryhmäni Euroopan liberaalidemokraattien liiton ryhmän puolesta. Italian tasavallan presidentti allekirjoitti 5. maaliskuuta tulkinnallisen asetuksen, joka tunnetaan vaalien ehdokasluetteloita koskevana asetuksena.
<P>
Asetus sallii sääntöjen muuttamisen sen jälkeen, kun vaalikampanja on alkanut. Presidentin verkkosivuilla (Quirinale) itse Giorgio Napolitano ilmoittaa, että hallituksen hänelle torstai-illan kireässä kokouksessa ehdottama asetusluonnos sisälsi selviä perustuslain vastaisia seikkoja, mutta hänen mielestään sisäministerin ja pääministerin myöhemmin laatimassa tekstissä näitä ei ollut.
<P>
Italian perustuslain 87 artiklan 5 kohdassa määrätään, että Italian tasavallan presidentti hyväksyy virallisesti lait ja julkistaa asetukset ja määräykset lainvoimaisiksi. Tasavallan presidentti ei missään tapauksessa voi osallistua menettelyjen ja asetusten laatimiseen. Tasavallan presidentin edeltäjä Carlo Azeglio Ciampi pitää tätä demokraattisen järjestelmämme epänormaalina vääristymänä. On selvää, että hallitus tekee jotain sellaista, minkä perustuslaki kieltää. Arvoisa puhemies, kyseisellä asetuksella on muutettu jo alkaneen vaalikampanjan sääntöjä ja se sallii lain rikkojien asettua ehdolle, heidät on hyväksytty uudelleen kilpailemaan vaaleissa.
<P>
Ihmettelen sitä, että parlamentti on aina valmis vastustamaan maita, jotka rikkovat lakeja, mutta ei tunnusta, että 27 jäsenvaltion joukossa on maa, joka rikkoo lakia.
<P>
(Puhemies keskeytti puhujan.)
<SPEAKER ID="267" NAME="José Manuel Barroso" LANGUAGE="FR">
Arvoisa jäsen Alfano, jälleen kerran, älkää pyytäkö minua keskustelemaan sisäpoliittisista ongelmista. Komissio kantaa vastuun perusoikeuksista, kun Euroopan unionin lainsäädäntöä pannaan täytäntöön joko Euroopan unionin toimielimissä tai jäsenvaltioissa.
<P>
Näyttää siltä, että mainitsemassanne tapauksessa kyseessä ei ole Euroopan unionin lainsäädäntö. Mitä ymmärsin puheestanne, kyse on tyypillisestä sisäpolitiikkaa koskevasta ongelmasta, joka ulottuu lakiin tai oikeusnormeihin, mutta Euroopan komissiolla ei ole mitään asiaa puuttua yhdenkään jäsenvaltion poliittisten elinten tai poliittisten henkilöiden välisiin kiistoihin.
<SPEAKER ID="268" NAME="Ulrike Lunacek" AFFILIATION="Verts/ALE">
(DE) Arvoisa puhemies, arvoisa puheenjohtaja Barroso, perusoikeuskirja on tähän mennessä ainoa kansainvälinen asiakirja, jossa kielletään sukupuoliseen suuntautumiseen perustuva syrjintä. Myös muualla maailmalla ollaan ylpeitä siitä, että Euroopan unioni on saavuttanut tämän, ja muut maat haluaisivat samaa itselleen.
<P>
Euroopan unionilla on se ongelma, että kolme valtiota - Yhdistynyt kuningaskunta, Puola ja Tšekin tasavalta - eivät pidä perusoikeuskirjaa osana Euroopan unionin lainsäädäntöjärjestelmää. Olisin hyvin kiinnostunut kuulemaan, mitä komissio tekee - mitä se aikoo tehdä - lesbojen, homojen, biseksuaalien ja transsukupuolisten henkilöiden perusoikeuksien vahvistamiseksi kaikkialla Euroopan unionissa, jotta voitaisiin tehdä selväksi, että homofobiaa ja seksuaaliseen suuntautumiseen perustuvaa syrjintää ei voi enää hyväksyä työllisyyden alalla, jolla toki on jo direktiivi, eikä millään muullakaan alalla ja että ihmiset voivat elää vapaasti ja valita pelkäämättä sukupuolikumppaninsa.
<SPEAKER ID="269" NAME="José Manuel Barroso" LANGUAGE="EN">
Tässä esitettiin kaksi kysymystä. En tiedä, pystynkö vastaamaan niihin minuutissa.
<P>
Sukupuoliseen suuntautumiseen perustuvan syrjinnän osalta tiedätte, että edellinen komissio esitti direktiiviehdotuksen, jossa torjutaan kaikki syrjinnän muodot, myös sukupuoliseen suuntautumiseen perustuva syrjintä, muilla kuin työllisyyden alalla. Olemme sitoutuneet vahvistamaan, että Euroopan unionin lainsäädännössä ja jäsenvaltioiden täytäntöönpanotoimenpiteissä noudatetaan kaikilta osin sukupuoliseen suuntautumiseen perustuvan syrjinnän kieltämistä. Syrjimättömyysperiaatteet, kuten tiedätte ja sanoitte, vahvistetaan Euroopan unionin perusoikeuskirjassa.
<P>
Puolan ja Yhdistyneen kuningaskunnan tapauksessa pöytäkirjassa selvitetään perusoikeuskirjan soveltamista suhteessa lakeihin sekä Puolan ja Yhdistyneen kuningaskunnan aloitteellisia toimia ja perusoikeuskirjan oikeudellisuutta näissä jäsenvaltioissa.
<P>
Pöytäkirjassa todetaan, että perusoikeuskirja ei laajenna Euroopan unionin tuomioistuimen eikä Puolan tai Yhdistyneen kuningaskunnan minkään tuomioistuimen toimivaltaa sen toteamiseksi, että kyseisten jäsenvaltioiden lait ja asetukset tai aloitteelliset säännökset, käytännöt tai toimet olisivat ristiriidassa perusoikeuskirjassa vahvistettujen perusoikeuksien, -vapauksien tai -periaatteiden kanssa.
<P>
Niinpä on vielä odotettava, miten Euroopan unionin tuomioistuin tulkitsee näiden kahden jäsenvaltion pöytäkirjaa.
<SPEAKER ID="270" NAME="Ashley Fox" AFFILIATION="ECR">
(EN) Arvoisa puheenjohtaja Barroso, monet valtiot eri puolilla maailmaa ovat hienolla tavalla saattaneet perusoikeuskirjan osaksi perustuslakiaan. Melko harvat tarjoavat aitoa suojaa kansalaisilleen. Oletteko samaa mieltä siitä, että oikeuksien suojan rakenne ei ole tärkeä, vaan se miten suoja annetaan?
<P>
Kotimaassani Yhdistyneessä kuningaskunnassa on parlamenttivaalit kolmen kuukauden kuluttua. Jos konservatiivit voittavat vaalit, ne kumoavat ihmisoikeuslain ja korvaavat sen maamme omalla perusoikeuskirjalla. Tämä merkitsisi sitä, että Euroopan ihmisoikeusyleissopimusta ei enää suoraan sovellettaisi Yhdistyneen kuningaskunnan lainsäädännössä.
<P>
(Välihuomautus salista: "Ette voi tehdä niin!")
<P>
Arvoisa puheenjohtaja Barroso, selitättekö, missä määrin Euroopan unioni ottaa huomioon jäsenvaltioiden eroavat kannat, kun suunnittelette Euroopan ihmisoikeusyleissopimuksen allekirjoittamista?
<P>
Puolueeni hakee myös muutosta perustamissopimukseen sen varmistamiseksi, että perusoikeuskirja ei vaikuta Yhdistyneeseen kuningaskuntaan. Miten varmistatte, että Euroopan unioni ei puutu Yhdistyneen kuningaskunnan oikeuteen jättäytyä niiden rakenteiden ulkopuolelle, joihin maa ei halua osallistua?
<SPEAKER ID="271" NAME="José Manuel Barroso" LANGUAGE="EN">
Vastasin kysymykseen jo osittain edellisen vastauksen aikana.
<P>
Yhdistyneellä kuningaskunnalla ja muilla mailla on perusoikeuskirjaa käsittelevä pöytäkirja. Sillä on tähän oikeus. Asiasta neuvoteltiin, ja tämä on vahvistettu hallitustenvälisessä sopimuksessa.
<P>
Vaikka sanon näin, minusta olisi tietysti mieluisampaa, että kaikki jäsenvaltiot hyväksyisivät perusoikeuskirjan, koska uskon, että perusoikeuskirja on tärkeä kompassi kaikilla Euroopan unionin politiikan aloilla.
<P>
Euroopan unioni on nyt valmis liittymään Euroopan ihmisoikeusyleissopimukseen. Tämä täydentää perusoikeuksien suojaamista koskevaa Euroopan unionin järjestelmää.
<P>
Arvostan kovasti Yhdistynyttä kuningaskuntaa demokratiana ja oikeusvaltiona. Se on yksi valtioista, joka vuosisatojen kuluessa on hyvin merkittävästi edistänyt demokratiaa. Tästä syystä pidän erittäin valitettavana, että Yhdistynyt kuningaskunta ei halua olla etulinjassa kaikkien kumppaniensa kanssa ja pitää ihmisoikeuksia paitsi kansallisena myös eurooppalaisena hankkeena.
<SPEAKER ID="272" NAME="Ilda Figueiredo" AFFILIATION="GUE/NGL">
(PT) Arvoisa puhemies, arvoisa komission puheenjohtaja, naisten oikeudet ja oikeus elää ihmisarvoista elämää ovat perusoikeuksia, joita Euroopan unionin on edistettävä.
<P>
Tästä syystä, kun tarkastellaan edelleen pysyvää ja jopa pahenevaa ja räikeää epätasa-arvoa, naisten ja miesten väliset palkkaerot, köyhyys ja epävarma työllisyys mukaan lukien - kaikki nämä ovat etupäässä naisia koskettavia ongelmia - naisten oikeuksien kirjan julkaiseminen ei riitä. Se on pohjimmiltaan epämääräinen ja epätarkka, eikä ennen sen julkistamista järjestetty keskustelua naisjärjestöissä eikä edes parlamentissa.
<P>
Tästä syystä kysyn, onko Euroopan komissio valmis asettamaan etusijalle tällaiset kysymykset naisten oikeuksien suojelemisesta konkreettisin toimenpitein, erityisesti kehittämällä uuden tasa-arvostrategian, jonka parlamentti itse valmistelisi. Olisi laadittava mietintö, joka toivon mukaan otettaisiin huomioon.
<SPEAKER ID="273" NAME="José Manuel Barroso" LANGUAGE="PT">
Esittelin viime perjantaina komission jäsenen Viviane Redingin kanssa naisten oikeuksien peruskirjan, jossa vahvistetaan komission sitoutuminen sukupuolten tasa-arvoon ja jossa vahvistetaan myös komission halu työskennellä ja edistyä tällä alalla.
<P>
Syyskuussa mainitsemaani peruskirjaa seuraa uusi sukupuolten tasa-arvon strategia. Siinä tarjotaan komissiolle yleiset ja melko laajat toimintapuitteet, jotka liittyvät naisten ja miesten välisen tasa-arvon edistämiseen alueilla, jotka arvoisa kollega juuri mainitsi, työllisyydessä ja muilla aloilla, joilla on tärkeää varmistaa ja taata tasa-arvo.
<P>
Perusoikeuskirja ei ole ilmestynyt tyhjästä. Perusoikeuskirja ilmestyi myös sen muistoksi, että Pekingin toimintaohjelmasta on kulunut 15 vuotta. Se syntyi monien kuulemisten tuloksena, joita olen järjestänyt, erityisesti tämän parlamentin jäsenten ryhmän kanssa, joka on omistautunut naisten asioihin. Itse asiassa osallistun tällaiseen kokoukseen taas huomisaamuna. Joka vuosi olen järjestänyt ainakin yhden kokouksen niiden jäsenten kanssa, jotka ovat tehneet tasa-arvoasioista yhden tärkeimmistä painopistealueista.
<SPEAKER ID="274" NAME="John Bufton" AFFILIATION="EFD">
(EN) Arvoisa puheenjohtaja Barroso, kysymys, jonka haluaisin tänään nostaa esiin, koskee Kreikan rahoitustilannetta. Lissabonin sopimuksen 121 artiklaa sovelletaan ensimmäistä kertaa rakenteellisten uudistusten vauhdittamiseksi kyseisessä maassa. Kelpo kreikkalaiset huomaavat olevansa puun ja kuoren välissä, kun käy hyvin selväksi, että te johdatte maassa show'ta eikä heidän valitsemansa hallitus.
<P>
Tarkoittaako tämä, että kun olette lähettäneet virkamiehiänne selvittämään Kreikan rahoitustilannetta, teitä voidaan nyt kutsua paitsi komission puheenjohtajaksi myös Kreikan johtajaksi? Jos toimenpiteet, joita virkamiehenne toteuttavat Kreikassa, eivät tehoa, onko teillä B-suunnitelma? Jos näin on, pitääkö Kreikan jättäytyä euroalueen ulkopuolelle? Lopuksi tiedustelen, aiotteko lähettää virkamiehiä muihin maihin, joilla on rahoitusalan vastoinkäymisiä, esimerkiksi Portugaliin, Espanjaan ja Italiaan?
<SPEAKER ID="275" NAME="Puhemies">
(EN) Arvoisa jäsen Bufton, keskustelun aiheena on uuden perussopimuksen täytäntöönpano ja perusoikeuksien kunnioittaminen, joten pyydän teitä pysymään aiheessa.
<P>
Puheenjohtaja Barroso, oletteko valmis vastaamaan?
<SPEAKER ID="276" NAME="José Manuel Barroso" LANGUAGE="EN">
Arvoisa puhemies, yritän aina olla valmis vastaamaan parlamentin jäsenten esittämiin kysymyksiin.
<P>
Kysymyksenne, ansioitunut parlamentin jäsen, on lähtöisin olettamuksesta, joka on väärä, nimittäin siitä, että Kreikalla on ongelmia, koska se kuuluu euroalueeseen. Euroalueen ulkopuolella on maita, joilla on samankaltaisia ongelmia - joissakin tapauksissa jopa vakavampia kuin Kreikalla - ja näitä maita on Euroopan unionissa ja Euroopan unionin ulkopuolella. Muistuttaisin teitä esimerkiksi vakavasta tilanteesta Islannissa, joka pyytää nyt Euroopan unionin jäsenyyttä juuri sen vuoksi, että se toivoo jonain päivänä liittyvänsä myös euroalueeseen.
<P>
Niinpä on täysin virheellistä ajatella, että Kreikan ongelmat johtuvat siitä, että Kreikka kuuluu euroalueeseen. Kreikka ei noudattanut vakaus- ja kasvusopimuksen sääntöjä, ja tästä syystä sillä on nyt vaikeuksia. Sen täytyy tietysti maksaa jonkinlainen hinta vaikeasta mukautuksesta, joka sen täytyy nyt tehdä.
<SPEAKER ID="277" NAME="Andreas Mölzer" AFFILIATION="NI">
(DE) Arvoisa puheenjohtaja Barroso, haluaisin esittää kysymyksen tietojen tallennuksesta, koska Saksan liittovaltion perustuslakituomioistuin julisti tämän kuukauden alussa mitättömäksi teletietojen yleisen tallentamisen. On edelleen kiistanalaista, missä määrin rajoittamaton ja valvomaton tietojen tallentaminen tai pääsy tällaisiin tietoihin on perusoikeuksien mukaista. Täällä parlamentissa vastustimme selvästi SWIFT-sopimusta. Minun mielestäni tietojen säilyttämistä koskevaa direktiiviä täytyy varmaan myös arvioida Lissabonin sopimuksen sisältämän perusoikeuksien luettelon valossa. Aiotteko te tai aikooko komissio toteuttaa jonkinlaisen tarkistuksen sen selvittämiseksi, miten perusoikeudet vaikuttavat tietojen tallennukseen?
<SPEAKER ID="278" NAME="José Manuel Barroso" LANGUAGE="EN">
Henkilötietojen suoja on perusoikeus, joka nimenomaisesti tunnustetaan Euroopan unionin perusoikeuskirjan 8 artiklassa.
<P>
Lissabonin sopimuksen ansiosta nyt voidaan laatia kattavat ja yhtenäiset puitteet henkilötietojen suojaamiseksi. Tämä on olennaisen tärkeää kansalaisten yksityisyyden suojelemiseksi ja yhteisen lähestymistavan varmistamiseksi kaikissa tietojenkäsittelytoimissa Euroopan unionissa. Parlamentti tulee tietenkin osallistumaan täysimääräisesti voimassa olevan säännöstön uudistamiseen, koska yhteispäätösmenettelyä sovelletaan myös entisiin kolmannen pilarin aloihin.
<P>
On myös varmistettava se, että Euroopan unionin kansalaisten perusoikeuksia suojellaan, kun henkilötiedot joutuvat unionin ulkopuolelle. Tähän liittyvä Euroopan unionin ja Yhdysvaltojen välinen sopimus henkilötietojen suojaamisesta saattaa olla tärkeä, ja teemme töitä tämän saavuttamiseksi.
<P>
Tällä hetkellä kuulemme eri tahoja avoimuuden varmistamiseksi, ja keräämme eri sidosryhmien ja kansalaisten näkemyksiä.
<P>
Komissio suunnittelee laativansa suositusluonnoksen, jolla se antaisi valtuudet Yhdysvaltojen kanssa käytäviin neuvotteluihin.
<SPEAKER ID="279" NAME="Sarah Ludford" AFFILIATION="ALDE">
(EN) Viime vuosikymmenen aikana kansainvälisestä yhteistyöstä terrorismin torjunnassa on tullut yhä vaikeampaa ihmisoikeusasioiden vuoksi, ja tähän kuuluvat myös Yhdysvaltojen hallinnon toteuttamat käytännöt.
<P>
Toivoimme, että tilanne muuttuisi Obaman hallinnon myötä. Valitettavasti olemme saaneet kuulla, että epäoikeudenmukaiset sotilaskomissiot jatkavat ja epämääräiset vangitsemiset ilman oikeudenkäyntiä jatkuvat, vaikka Guantánamo on suljettu.
<P>
Nämä poikkeamat kansainvälisistä ja kansallisista oikeusnormeista tekevät transatlanttisista tiedonsiirtohankkeista jopa ongelmallisempia kuin ne muutoin olisivat.
<P>
Millaisia vastalauseita komissio aikoo esittää Yhdysvaltojen hallinnolle, jotta maa järjestäisi oikeudenmukaisia oikeudenkäyntejä, ja aikooko se varoittaa, että näiden toteuttamatta jättämien tulee vahingoittamaan yhteistyötä? Toivon, että nykyään, toisin kuin aikaisemmin, Euroopan unioni tai sen jäsenvaltiot eivät ole vaarassa ryhtyä räikeisiin perusoikeusrikkomuksiin terrorismin torjunnassa.
<SPEAKER ID="280" NAME="José Manuel Barroso" LANGUAGE="EN">
Olen ylpeä, että Euroopan unioni muistaakseni ensimmäisenä otti Yhdysvaltojen presidentin - edellisen presidentin - kanssa esiin ongelman siitä, että perusoikeuksia ja oikeusvaltioperiaatetta on kunnioitettava myös terrorismiin liittyvissä asioissa. Tarkoitan Guantánamon ongelmaa. Minä ja silloinen neuvoston puheenjohtaja, Itävallan pääministerinä toiminut Wolfgang Schüssel, otimme asialle esille. Asia on aina ollut mukana amerikkalaisten kumppanien kanssa käytävässä vuoropuhelussa. Voitte olla varmoja siitä, että Guantánamo on hyvin tärkeällä sijalla asialistalla.
<P>
Tietosuojan osalta uskomme, että meidän olisi myös työskenneltävä Yhdysvaltojen kanssa puitteiden aikaansaamiseksi. Mainitsin tämän edellisessä vastauksessani. Lisäksi tarvitsemme puitteet, joiden avulla torjumme terrorismia yhdessä. Ongelmana on, miten löydetään oikea tapa vastata kahteen tärkeään tarpeeseen: vapauteen ja tietosuojan kunnioittamiseen, mutta myös turvallisuuteen, sillä ilman turvallisuutta ei ole vapauden mahdollisuutta.
<SPEAKER ID="281" NAME="Lena Kolarska-Bobińska" AFFILIATION="PPE">
(EN) Arvoisa puhemies, Lissabonin sopimuksen keskeisiin seikkoihin kuuluu Euroopan unionin kasvanut rooli maailmassa.
<P>
Unionin on toimittava aktiivisemmin ihmisoikeuksien ja perusoikeuksien puolustamisessa kolmansissa maissa uuden vahvistetun ulkopolitiikan avulla.
<P>
Mitä te ja Catherine Ashton suunnittelette tekevänne demokratian edistämiseen tähtäävän Euroopan unionin politiikan vahvistamiseksi? Toiseksi, tuetteko lisämäärärahojen varaamista demokratiaa ja ihmisoikeuksia koskevaan eurooppalaiseen rahoitusvälineeseen seuraavassa talousarviossa?
<P>
Ihmisoikeudet näyttävät aina olevan toisella tai kolmannella sijalla vuoropuheluissamme. Luulen, että meidän pitää käyttää enemmän aikaa ja rahaa demokratian edistämiseen ja perustettava todellinen eurooppalainen demokratiarahasto. Haluaisin kuulla mielipiteenne näistä asioista.
<SPEAKER ID="282" NAME="José Manuel Barroso" LANGUAGE="EN">
Perustamissopimuksen määräykset edistävät ihmisoikeuksia kaikkialla maailmassa. Euroopan unioni on hyväksynyt ihmisoikeussuuntaviivoja aiheista, jotka ulottuvat kuolemanrangaistuksesta kidutuksen ennaltaehkäisyyn ja ihmisoikeuksien puolustajien tukemiseen.
<P>
Näiden suuntaviivojen puitteissa Euroopan unioni panee täytäntöön monenlaisia toimia, kuten esittää julkilausumia, suorittaa virallisia yhteydenottoja tai toimii oikeudenkäynneissä tarkkailijana. Itse olen ottanut ihmisoikeusongelman esille kolmansien maiden valtion- tai hallitusten päämiesten kanssa järjestetyissä huippukokouksissa. Juuri viime viikolla Marokon kanssa järjestetyssä huipputapaamisessa otimme puheeksi perusoikeudet.
<P>
Euroopan unioni on järjestänyt kumppanimaiden kanssa eri puolilla maailmaa noin 40 ihmisoikeuksia käsittelevää vuoropuhelua, jotka toimivat yksityiskohtaisille ihmisoikeuskeskusteluille omistautuneina foorumeina. Komissio ohjelmoi demokratiaa ja ihmisoikeuksia koskevasta eurooppalaisesta rahoitusvälineestä joka vuosi noin 150 miljoonaa euroa ihmisoikeuksia puolustavien kansalaisjärjestöjen tukemiseen eri puolilla maailmaa. Pyrimme sisällyttämään ihmisoikeuksia koskevan lausekkeen jokaiseen kolmannen maan kanssa tehtävään puitesopimukseen.
<SPEAKER ID="283" NAME="Simon Busuttil" AFFILIATION="PPE">
(MT) Yksi perusperiaatteista on liikkumisvapaus. Kun tarkastellaan Libyan ja Sveitsin välillä olevaa ongelmaa, arvoisa puheenjohtaja, satoja Euroopan unionin kansalaisia estetään matkustamasta Libyaan työskentelemään. Kysyn seuraavaa: Mitä Euroopan komissio tekee löytääkseen kiireisesti ratkaisun tähän ongelmaan? Pitääkö Euroopan komission puheenjohtaja hyväksyttävänä, että yksi maa, nimittäin Sveitsi, tekee yksipuolisen päätöksen, joka vaikuttaa kaikkiin Schengen-alueen kansalaisiin, erityisesti työntekijöihin, joiden pitää matkustaa Libyaan ansaitakseen elantonsa?
<SPEAKER ID="284" NAME="José Manuel Barroso" LANGUAGE="EN">
Olemme hyvin huolestuneita tästä tapauksesta. Komission jäsen Cecilia Malmström on jo todennut, että Libyan päätös keskeyttää viisumien myöntäminen Schengen-alueelta saapuville kansalaisille on suhteeton toimenpide. Lisäksi tilanne ei ole yhtenäinen Libyan ja Euroopan unionin välisten suhteiden myönteisen kehityksen kanssa.
<P>
Kriisiin haetaan jatkuvasti ratkaisua tiiviiden diplomaattisten ponnistelujen avulla. Toinen Libyassa olleista Sveitsin kansalaisista on jo lähtenyt maasta. Tämä on myönteinen askel.
<P>
Euroopan unionin ulkoministerit ja oikeusministerit keskustelivat asiasta 22. ja 25. helmikuuta ja kannattivat diplomaattisten ponnistelujen jatkamista.
<P>
Uskon, että on olennaisen tärkeää pitää vuoropuhelu avoimena ja ponnistella kummankin osapuolen kannan ymmärtämiseksi ja pyrkiä löytämään ratkaisu mahdollisimman nopeasti.
<SPEAKER ID="285" NAME="Olle Ludvigsson" AFFILIATION="S&amp;D">
(SV) Arvoisa puhemies, Lissabonin sopimuksen ratifiointi vahvisti perusihmisoikeuksien kunnioittamista ja ammattiyhdistysten oikeuksia. Euroopan unionin tuomioistuimen viime vuosina tekemät päätökset osoittavat kuitenkin, että on tarvetta edelleen vahvistaa ammattiyhdistysten perusoikeuksia. Tapauksissa Laval, Rüffert, Viking ja Luxembourg tuomioistuin on johdonmukaisesti alentanut ammattiyhdistysten oikeuksien arvoa.
<P>
Päätösten myötä on mahdotonta varmistaa työntekijöiden tasapuolinen kohtelu välittämättä heidän kansalaisuudestaan. Ammattiyhdistykset eivät enää voi taata lähetetyille työntekijöille samaa palkkaa ja samoja työskentelyolosuhteita kuin kotimaisille työntekijöille. Tästä syystä minäkin suhtaudun myönteisesti puheenjohtaja Barroson tässä salissa antamaan lupaukseen, jonka hän esitti ennen uudelleenvalintaansa komission puheenjohtajaksi.
<P>
Kysymykseni puheenjohtaja Barrosolle on nyt seuraava: Milloin komissiolta voidaan odottaa lainsäädäntöehdotusta, jossa käsitellään ongelmia, jotka ovat syntyneet Euroopan unionin tuomioistuimen päätösten seurauksena? Voiko komission puheenjohtaja antaa tämän tiedon jo tänään?
<SPEAKER ID="286" NAME="José Manuel Barroso" LANGUAGE="EN">
Kun nämä päätökset julkaistiin, esitimme kantamme hyvin selvästi. Minä ja komission jäsen Špidla, joka tuolloin oli työllisyydestä ja sosiaaliasioista vastaava komission jäsen, totesimme selvästi, että meidän ymmärtääksemme kyseisillä päätöksillä ei voi kyseenalaistaa perusoikeuksia, kuten lakko-oikeutta, oikeutta ammattiyhdistyksiin eikä tiettyjä työsuhteiden mekanismien erityispiirteitä maissamme.
<P>
Työskentelemme parhaillaan tämän ongelman käsittelemiseen tähtäävien ehdotusten parissa. Pelkäänpä, etten voi antaa teille täsmällistä päivämäärää nyt, kun en osannut odottaa tätä kysymystä. Voin kuitenkin kertoa, niin kuin sanoin jo aikaisemmin, että tämän komission valinnan myötä - myös asiasta vastaava komission jäsen on todennut asian - kyse on ongelmasta, johon puutumme pikaisesti.
<SPEAKER ID="287" NAME="Bogusław Liberadzki" AFFILIATION="S&amp;D">
(PL) Arvoisa puheenjohtaja Barroso, haluaisin kysyä teiltä perusoikeuksista ja uudesta perussopimuksesta, ulkoiset toimet mukaan lukien. Talousarvion valvontavaliokunnan toteuttaman tutkimuksen mukaan 43 prosenttia rahoitustoimista oli virheellisiä. Auttavatko uusi perussopimus ja uudet ratkaisut, jotka liittyvät työhömme perusoikeuksien kunnioittamisen saavuttamiseen eri puolilla maailmaa, selvästi vähentämään talousarvion valmistelussa, toteuttamisessa ja siihen liittyvässä raportoinnissa esiintyneitä virheitä? Haluan korostaa, että 43 prosenttia on vain arvio virheellisistä rahoitustoimista.
<SPEAKER ID="288" NAME="José Manuel Barroso" LANGUAGE="EN">
Tiedätte, että olemme vuosien ajan työskennelleet rahoitustoimiin liittyvien virheiden vähentämiseksi Euroopan unionin tileiltä. Kuten tiedätte, monet näistä virheistä ovat jäsenvaltioiden vastuulla niiden pannessa täytäntöön monia Euroopan unionin ohjelmia.
<P>
Euroopan tilintarkastustuomioistuimen hiljattain antama lausunto on rohkaiseva, sillä siinä tunnustetaan tähän mennessä saavutettu edistyminen, mutta uskon, että tällä alalla ei saa olla itseensä tyytyväinen. Olemme valmiita tekemään töitä kaikenlaisten virheiden vähentämiseksi Euroopan unionin talousarvion toteuttamisen yhteydessä.
<SPEAKER ID="289" NAME="David Casa" AFFILIATION="PPE">
(MT) Perussopimuksessa määrätään perusihmisoikeuksien suojaamiseen tähtäävistä periaatteista, ja niiden maiden, jotka haluavat liittyä Euroopan unioniin, täytyy varmistaa Euroopan unionin vaatimusten noudattaminen, kuten teki Malta ja kaikki muut maat, joista tuli jäseniä samanaikaisesti. Kun tarkastellaan Turkkia, eikö puheenjohtaja ole sitä mieltä, että Turkin täytyy edelleen tehdä paljon ihmisoikeuksien alalla? Mitä komissio tekee sen varmistamiseksi, että ennen kuin Turkin talouselämä saatetaan kuntoon ja ennen kuin esitetään muita vaatimuksia, ensin ja tärkeimpänä asiana kiinnitetään huomiota perusihmisoikeuksiin? Minusta nämä ovat ensisijaisen tärkeitä asioita, vaikkakin olen pahoillani sanoessani, että Turkissa ei ole ihmisoikeuksia.
<SPEAKER ID="290" NAME="José Manuel Barroso" LANGUAGE="EN">
En rehellisesti sanottuna sanoisi, että niitä "ei ole". Turkki on edistynyt oikeusvaltioperiaatteeseen liittyvissä asioissa. Emme kuitenkaan usko, että maa olisi vielä Euroopan unionin standardien mukainen perusoikeuksien kunnioittamisessa ja oikeusvaltioperiaatteen noudattamisessa. Tämä on osa työtä, jota olemme kehittäneet Turkin kanssa vuosien ajan.
<P>
Koska Turkki on Euroopan unionin jäsenehdokasvaltio, komissio arvioi joka vuosi hyvin objektiivisesti uudistuksia, joita Turkki on tehnyt oikeusvaltioperiaatteeseen ja perusoikeuksiin liittyvissä asioissa.
<P>
Ollakseni oikeudenmukainen joillakin aloilla on tapahtunut edistystä. On myös aloja, joilla Turkin viranomaisilta vaaditaan kovempia ponnisteluja.
<P>
Uskon, että vuoropuhelun - ja Turkin jäsenyyteen tähtäävien neuvottelujen - ylläpitäminen on oikea tie edistyä perusoikeuksien kunnioittamisessa ja yleisesti ottaen Turkin oikeusvaltioperiaatteen ja demokratiauudistusten vahvistamisessa.
<SPEAKER ID="291" NAME="Puhemies">
(EN) Arvoisa puheenjohtaja Barroso, paljon kiitoksia erittäin mielenkiintoisesta keskustelusta. Tämä oli neljäs täysistunnossa järjestetty kyselytunti. Seuraava järjestetään kuukauden kuluttua seuraavan istuntojakson aikana Strasbourgissa.
<P>
Keskustelu on päättynyt.
<SPEAKER ID="293" NAME="David-Maria Sassoli" AFFILIATION="S&amp;D">
(IT) Arvoisa puhemies, hyvät parlamentin jäsenet, hetki sitten tässä salissa esitettiin häpeällinen ja harhaanjohtava puhe Italian tasavallan presidenttiä vastaan. Minusta tämän parlamentin puhemiehistön ei pitäisi sallia sitä, että jäsenet tuovat kansallisia poliittisia ongelmia tänne, varsinkin kun ne koskevat hyvin tärkeitä institutionaalisia ja poliittisia asioita.
<P>
Muistutan teitä - ja muistutan kaikkia kollegoja - siitä, että Italian tasavalta ei ole myytävänä ja että tasavallan presidentti Giorgio Napolitano on Italian perustuslain vartija. Euroopan parlamentin sosialistien ja demokraattien ryhmään kuuluvan Italian valtuuskunnan puolesta kehotan parlamentin puhemiehistöä olemaan valppaampi, kun on kyse keskusteltavista aiheista ja esitettävistä puheista.
<P>
Minusta on valitettavaa, että puhemies Buzek ei keskeyttänyt puhetta, jolla hyökättiin tasavallan presidenttiä vastaan, henkilöä, joka vain viikko sitten vieraili Euroopan parlamentissa.
<P>
(Suosionosoituksia)
<SPEAKER ID="294" NAME="Puhemies">
(DE) Sekä esittämänne kommentti että toteamuksenne liitetään pöytäkirjaan. Yritän ottaa huomioon pyyntönne esityslistan kohdan kuluessa, jonka ajan johdan puhetta. Toivottavasti onnistun.
