<CHAPTER ID=1>
Käsittelyjärjestys
<SPEAKER ID=1 LANGUAGE="EN" NAME="Howitt">
Arvoisa puhemies, käytän työjärjestyspuheenvuoron työjärjestyksen 41 artiklan ja liitteen II perusteella. Sain eilen kirjeen, jossa sanottiin, että kysymystäni 41, joka liittyy erään Kosovon pakolaisen ahdinkoon, ei käsitellä iltapäivän kyselytunnilla, koska se koskee esityslistan 144 kohdassa jo olevaa aihetta. Tämä on mielestäni suoranainen virhe. Kysymys koskee erään Kosovon pakolaisen tietynlaista pakolaisasemaa sekä sitä, miten muiden EU-valtioiden suurlähetystöt ovat kieltäytyneet myöntämästä hänelle viisumia. Aihetta ei selvästikään aiota käsitellä Kosovoa koskevan yleisen keskustelun yhteydessä. Pyytäisin yksikköjänne tarkastelemaan asiaa ja varmistamaan, että tähän kysymykseen annetaan edes kirjallinen vastaus, niin että tämän miehen työtä ei uhata eikä hän joudu palaamaan Kosovoon, jossa hän olisi kuolemanvaarassa.

<SPEAKER ID=2 NAME="Puhemies">
Herra Howitt, tiedätte, että työjärjestyksen liitteessä II olevan A osan 2 kohdassa - "Kyselytunnin järjestäminen" - sanotaan: " Kysymystä ei voida ottaa käsiteltäväksi, jos se koskee esityslistalla jo olevaa aihetta ja asianomainen toimielin osallistuu aiheesta käytävään keskusteluun." Tarkoituksena on nimenomaan, etteivät toista kautta tulevat yksittäiset kohdat häiritse yleistä keskustelua. Voitte joka tapauksessa esittää kysymyksen ensi kerralla tai jossakin toisessa muodossa. Voin ottaa sen käsiteltäväksi tänään, kun käymme Kosovoa koskevaa yleistä keskustelua, jolloin mikä tahansa ryhmä voi ottaa kysymyksenne esiin. Sitä ei voida käsitellä erillisenä kyselytunnilla. Olen pahoillani, mutta asiaan ei ole olemassa muuta ratkaisua.

<CHAPTER ID=2>
Berliinissä 24. - 25. maaliskuuta 1999 pidetyn Eurooppa-neuvostonylimääräisen kokouksen tulokset
<SPEAKER ID=3 NAME="Puhemies">
Esityslistalla on seuraavana Eurooppa-neuvoston selonteko ja komission julkilausuma Berliinissä 24. ja 25. maaliskuuta 1999 pidetyn Eurooppa-neuvoston ylimääräisen kokouksen tuloksista.
<P>
Toivotan liittokansleri Schröderin tervetulleeksi parlamenttiin, jossa hän nyt vierailee ensimmäistä kertaa.
<P>
Ilmoitan teille, että tämän keskustelun päätteeksi olen ottanut vastaan 7 työjärjestyksen 37 artiklan 2 kohdan mukaisesti käsiteltäväksi jätettyä päätöslauselmaesitystä.
<P>
Suosionosoituksia

<SPEAKER ID=4 NAME="Schröder">
 Arvoisa puhemies, hyvät naiset ja herrat, Berliinin Eurooppa-neuvosto kokoontui ylimääräiseen kokoukseen suunnilleen tähän kellonaikaan päivälleen kolme viikkoa sitten. Pelko siitä, että konfliktin rauhanomainen ratkaisu Kosovossa epäonnistuu, kasvoi jo menomatkalla Berliiniin. Berliinin kokousta edeltävinä päivinä Serbian turvallisuusjoukot hyökkäsivät...
<P>
Hälinää
<P>
... yhä kiivaammin albanialaista väestön enemmistöä vastaan. Presidentti Milosevi käytti Rambouillet'n ja Pariisin viikot saattaakseen alulle albaanien järjestelmällisen karkotuksen Kosovosta. Kansainvälinen yhteisö ei voinut katsoa tätä toimettomana.
<P>
Voimakkaita suosionosoituksia
<P>
Kosovon albaanit odottavat oikeutetusti, että ihmisoikeudet, oikeus vapauteen, kotimaahan ja koskemattomuuteen koskevat rajoittamatta myös heitä. Euroopan arvoyhteisöstä tulisi tyhjä sana, jos me eurooppalaiset sallisimme sen, että vain yhden tunnin lentomatkan päässä, toisin sanoen keskellä maanosaamme, Euroopan unionin perustana olevia periaatteita loukataan.
<P>
Suosionosoituksia
<P>
Nämä periaatteet ovat demokratia, oikeus ja laki, vapaus ja solidaarisuus heikompia kohtaan. Liittoutuneiden ilmavoimat ovat hyökänneet Jugoslavian kohteisiin maaliskuun 24. päivän illasta lähtien. Vielä samana iltana Berliinin Eurooppa-neuvosto kannatti yksimielisesti Pohjois-Atlantin liiton menettelytapaa.
<P>
Sanoakseni asian täysin selvästi: jos joku loukkaa ihmisoikeuksia yhtä raa'asti kuin presidentti Milosevi, hänen on varauduttava ja hän saa varautua siihen, että me vastaamme päättäväisesti!
<P>
Suosionosoituksia
<P>
Jos joku perustaa valtansa jääkylmästi laskelmoiden etnisen vähemmistön hätään, vainoon ja osittaiseen surmaamiseen, hänen on tiedettävä, että myös läntinen arvoyhteisö on valmis ottamaan viimeisen askeleen estääkseen vielä pahempaa tapahtumasta ja varmistaakseen perusarvojen, jotka ovat sen arvoja, kunnioittamisen. Emme varmastikaan päättäneet sotilaallisten keinojen käytöstä kevyin mielin ja teimme päätöksemme vasta sen jälkeen, kun olimme harkinneet kaikkia perusteita asiallisesti ja huolellisesti. Olen täysin vakuuttunut siitä, että tätä päätöstä ei voitu välttää Kosovon dramaattiseksi kärjistyneen tilanteen vuoksi.
<P>
Kosovon kriisi, komission ero ja Agenda 2000 olivat yhdessä varmaankin suurin haaste, mihin Eurooppa-neuvoston on koskaan täytynyt vastata. Jokainen näistä kysymyksistä olisi normaalioloissa ollut riittävä eurooppalaisen huippukokouksen ohjelmaksi. Berliinissä onnistuimme vastaamaan heti kaikkiin kolmeen haasteeseen. On todettava, että Euroopan unionin toimintakyky todistettiin Berliinissä vakuuttavammin kuin tuskin yhdessäkään aiemmassa Eurooppa-neuvoston kokouksessa. Olemme täysin vakuuttuneita siitä, että tämä on se viesti, joka Berliinistä annetaan. Eurooppa kantaa vastuunsa ilman vastaväitteitä. Euroopan unioni ei salli itsensä jakautuvan osiin. Berliinin viesti on: me eurooppalaiset puhumme yhdellä äänellä.
<P>
Onnistuimme hyväksymään Agenda 2000 -asiakirjan maaliskuun 26. päivän aamuntunteina. Berliinin paketin avulla pääsimme kompromissiratkaisuun, jossa kaikkien osapuolien oli tehtävä myönnytyksiä alkuperäisiin vaatimuksiinsa nähden. Aikaansaatu kompromissi on järkevä, ja kaikki voivat hyväksyä sen. Siksi se on mielestäni myös hyvä ja oikea ratkaisu.
<P>
Nimesimme Berliinissä Romano Prodin komission puheenjohtajan virkaan. Teidän hyväksynnän jälkeen, hyvät naiset ja herrat, meillä on jo kesällä täysin työkykyinen komissio, joka toimii täysin pätevän johdon alaisena. Olen myös tyytyväinen voidessani vahvistaa teille, että Berliinissä loimme vihdoin mahdollisuudet solmia kauppa- ja yhteistyösopimus Etelä-Afrikan kanssa.
<P>
Suosionosoituksia
<P>
Tiedän, että useat parlamentin jäsenet ovat sitoutuneet voimakkaasti toimimaan uuden Etelä-Afrikan puolesta. Minäkin olen henkilökohtaisesti erittäin tyytyväinen, että teimme asiassa vihdoinkin läpimurron presidentti Mandelan virka-ajan lopussa neuvoteltuamme asiasta niin monta vuotta.
<P>
Berliinin Agenda 2000 -paketti on kestävä perusta Euroopan unionin toimille tulevina vuosina, ja se on selvä viesti Euroopan kansalaisille, markkinoille, kuten myös hakijavaltioille. Se on viesti siitä, että Euroopan unionin jäsenvaltiot ovat valmiit asettamaan yhteisen vastuunsa kunkin kansallisen edun edelle. Minun ei enää tarvitse tarkastella uudestaan Berliinin sopimuksen yksityiskohtia tässä yhteydessä. Sallinette minun kuitenkin korostaa, että etualalla oli ja on kaksi periaatetta: ensinnäkin menojen vakauttaminen ja toiseksi solidaarisuus heikompia kohtaan. Pääsimme Berliinissä yhteisymmärrykseen siitä, että myös Euroopassa harjoitetaan tulevaisuudessa ankaraa budjettikuria. Samalla haluamme lujittaa ja lujitamme jäsenvaltioiden yhteenkuuluvuutta, kuten perustamissopimuksessa on määrätty.
<P>
Te kaikki tiedätte myös sen, että jäsenvaltioiden lähtötilanteet olivat osittain hyvin erilaiset Agenda 2000 -asiakirjan eri aloilla vielä huippukokoukseen asti. Berliinin yö jää muistoihini yhtenä vaikeimmista ja myös pisimmistä viime aikojen neuvotteluista, josta minun on pitänyt suoriutua. Saksan liittokanslerina minulla ei ollut epäilystäkään siitä, että maani olisi valmis asettamaan järkevän yhteisratkaisun omien oikeutettujen kansallisten etujen edelle. Tämä suunta kohti eurooppalaista vastuuta mahdollisti tyydyttävän ratkaisun. Lopussa kaikki osapuolet arvostivat Euroopan saaman voiton korkeammalle kuin mahdolliset yksittäiset edut yksittäistapauksissa. Tämä mahdollisti kompromissin, joka tasoittaa Euroopan unionin tietä 2000-luvulle.
<P>
Euroopan parlamentti - siis te - on avustanut, osittain myös tiukkojen määräaikojen aiheuttaman paineen alaisena, Agenda 2000 -asiakirjan valmisteluissa rakentavasti ja tiiviisti huippukokoukseen asti. Haluaisin esittää teille varta vasten vilpittömän kiitokseni tästä sitoumuksesta ja osoittamastanne joustavuudesta ja valmiudesta löytää yksimielinen ratkaisu, ja tässä yhteydessä haluaisin esittää teille yhden pyynnön: tehkää kaikkenne, jotta käynnissä olevat lainsäädäntömenettelyt saatettaisiin mahdollisimman pian ripeään päätökseen. Berliinin paketin toteuttaminen ei määrää ainoastaan laajentumisprosessin seuraavia askeleita. Myös rakennetuen jatkuva edistäminen vaarantuu vuoden lopun jälkeen, jos emme tee ripeästi yhteistyötä. Tämän vuoksi on toivottavaa, että tarpeelliset lainsäädäntöasiakirjat voidaan hyväksyä nopeasti.
<P>
Kansalaisemme, eurooppalaiset kansat kannattavat integraatiota. Yhteinen Eurooppamme on jo kauan ollut todellisuutta hyvien naapuruussuhteiden sekä lukemattomien kulttuuristen, taloudellisten ja yhteiskunnallisten suhteiden osalta. Samaan aikaan Euroopan kansalaiset vaativat oikeutetusti, että Euroopan toimielinten on oltava toimintakykyisiä ja säilyttävä toimintakykyisinä. He eivät hyväksy tehottomuutta yhteisön politiikkojen täytäntöönpanossa, ja he odottavat kaikilta asianosaisilta henkilöiltä mahdollisimman suurta rehellisyyttä. Kun komissio erosi Jacques Santerin johdolla, Euroopan unioni oli vaarassa joutua vaikeaan institutionaaliseen kriisiin. Romano Prodin nopea nimeäminen jo Berliinin kokouksen ensimmäisen aamunpäivän aikana auttoi merkittävästi Eurooppa-neuvostoa välttämään uhkaavan kriisin. Myös tämä on yksi Berliinin huippukokouksen suurista ja pysyvistä voitoista. Eurooppa-neuvoston puheenjohtajana ilmoitin nimeämisestä Euroopan parlamentin puhemiehelle jo Berliinissä. Tässä yhteydessä viittasin myös siihen, että hänet nimetään joka tapauksessa Amsterdamin sopimuksessa määrätyn, tätä nimeämistä koskevan menettelyn mukaisesti. Haluaisin tänään pyytää teitä äänestämään tulevasta komission puheenjohtajasta riittävän hyvissä ajoin niin, että koko komissio voidaan nimetä vielä tänä kesänä sen jälkeen, kun nimetty puheenjohtaja ja jäsenvaltioiden hallitukset ovat valinneet kollegion jäsenet.
<P>
Euroopan parlamentin merkitys on voimistunut selvästi viime kuukausien aikana. Luotan siihen, että Euroopan kansalaiset kunnioittavat sitä osallistumalla aktiivisesti 10. 13. kesäkuuta järjestettäviin vaaleihin.
<P>
Euroopan unionin valtioiden ja hallitusten päämiehet kokoontuvat tänään iltapäivällä Brysselissä epäviralliseen kokoukseen. Kokouksessa tarkastelemme yksityiskohtaisesti ensinnäkin Kosovoa koskevan kysymyksen tämän hetkistä kehittymistä. Palaan tähän aiheeseen vielä puheenvuoroni lopussa. Kokouksen toisessa osassa haluamme aloittaa Romano Prodin kanssa keskustelun komission tulevasta työskentelytavasta. Olemme vakuuttuneita siitä, että Euroopan unioni tarvitsee vahvan komission, joka todella täyttää tehokkuutta, avoimuutta ja - mikä on ratkaisevaa - lähentymistä kansalaisiin koskevat vaatimukset. Siksi pyydämme komission nimettyä puheenjohtaja Prodia, että hän laatisi etenkin Euroopan parlamentin ja jäsenvaltioiden kanssa käytävän keskustelun perusteella ohjelman, jossa määritetään komission uusi työtapa. Kaikki asiaa koskevat parannukset edellyttävät sopimuksen muuttamista. Tämän vuoksi meidän on hyödynnettävä jopa tapauksessa järjestettävää hallitusten välistä kokousta Amsterdamissa avoimiksi jääneiden institutionaalisten kysymysten ratkaisemiseksi. Ehdotan kollegoilleni, että hyväksymme Kölnin Eurooppa-neuvostossa tällaisen mahdollisesti jo ensi vuonna päättyvän hallitusten välisen kokouksen toimintasuunnitelman.
<P>
Suosionosoituksia
<P>
Hyvät naiset ja herrat, takanamme olevat vuodet osoittautuvat jälkikäteen tarkasteltuna Euroopan unionin ja Euroopan politiikan hyviksi vuosiksi. Euron käyttöönotto oli suuri askel kohti yhdentymistä.
<P>
Suosionosoituksia
<P>
Osallistuneet valtiot ovat tehneet riippumattoman poliittisen päätöksen ja antaneet kansallisen vastuun talouspolitiikkansa keskeisestä osasta eurooppalaiselle toimielimelle. Amsterdamin sopimuksella luotiin perusta muun muassa unionin yhteiselle oikeus- ja sisäpolitiikalle ja yhteiselle toimintakykyiselle ulko- ja turvallisuuspolitiikalle. Euroopan parlamentin osallistumisoikeuksia parannettiin huomattavasti. Laajentumisprosessi saatettiin alulle, ja olemme aloittaneet liittymisneuvottelut parhaiten valmistautuneiden hakijavaltioiden kanssa, sillä tiedämme, että Euroopan yhdentyminen voi onnistua vain, jos tämä Eurooppa ei pysähdy entisen rautaesiripun rajoille. Myös kaikki tämä, kuten myös Agenda 2000 - asiakirjan hyväksyminen Berliinissä, oli Jacques Santerin johdolla toimineen eroavan komission ansiota.
<P>
Suosionosoituksia
<P>
Huolimatta kaikesta esitetystä arvostelusta ja siitä, paljonko siihen on ollut aihetta, haluaisin kiittää tässä yhteydessä vielä kerran sydämellisesti Jacques Santeria ja kollegiota heidän työstään!
<P>
Suosionosoituksia
<P>
Meillä on taas edessämme suuria tehtäviä. Niistä selviytyminen vaatii voimakasta ja toimintakykyistä komissiota. Nimeämällä Romano Prodin komission puheenjohtajan virkaan valtioiden ja hallitusten päämiehet ovat saaneet ehdokkaan, jolla on mielestäni ehdottomasti kaikki mahdollisuudet ratkaista nämä kysymykset yhdessä meidän ja teidän kanssanne. Olemme tienneet jo ennen Kosovon kärjistynyttä tilannetta, että meidän on vahvistettava edelleen unionin yhteistä ulko- ja turvallisuuspolitiikkaa. Amsterdamin sopimus, joka tulee voimaan 1. toukokuuta, merkitsee huomattavaa parannusta tässä asiassa. Haluamme nimetä yhteisestä ulko- ja turvallisuuspolitiikasta vastaavan tulevan korkean edustajan Kölnin Eurooppa-neuvostossa. Turvallisuus- ja puolustuspolitiikan alalla tehtävää yhteistyötä on syvennettävä merkittävästi. Hyväksymällä pilarit ylittävän Venäjää koskevan yhteisen strategian haluamme viestiä selvästi, että Euroopan unioni haluaa kehittää ja tulee kehittämään edelleen suhteitaan Venäjään.
<P>
Suosionosoituksia
<P>
Olemme saavuttaneet Venäjän kanssa harjoitettavassa yhteistyössä sellaisen tason, että me emme missään nimessä enää aseta yhteistyötä kyseenalaiseksi. Suhtaudumme tyytyväisesti Venäjän ponnisteluihin vaikuttaa myönteisesti Belgradiin nykyisessä kriisissä. Olen läheisessä yhteydessä presidentti Jeltsiniin ja pääministeri Primakoviin. Olen vakuuttunut, että Venäjä on keskeinen vakauttava tekijä Euroopassa, ja se on asetettava sellaiseen asemaan ja sen on pysyttävä sellaisessa asemassa, että ehdotettujen uudistusten toteuttamisessa voidaan edetä. Euroopan unioni on edelleen valmis yhteistyöhön. Niin, se haluaisi vielä syventää yhteistyötä siltä osin, kuin se on mahdollista. Käymieni keskustelujen perusteella olen saanut tietää, että myös Moskova kannattaa tätä.
<P>
Hyvät naiset ja herrat, EU-maiden yhteistyötä oikeus- ja sisäasiain alalla on parannettava merkittävästi. Amsterdamin sopimus merkitsee myös tällä alalla uusia mahdollisuuksia, jotka haluamme hyödyntää rohkeasti. Suvaitsevainen ja solidaarinen suhtautuminen Euroopan unioniin saapuviin Kosovon pakolaisiin on tältä osin ensimmäinen tulikoe.
<P>
Suosionosoituksia
<P>
Joukkotyöttömyyden torjumisen on oltava Euroopan unionin keskeinen tehtävä. Meidän on löydettävä keinot yhteiskunnallisen yhteenkuuluvuuden ja eurooppalaisen sosiaalimallin suojelemiseksi myös 2000-luvun maailmanlaajuisen kilpailun ehtojen rajoissa. Talouspolitiikassa edistyttiin merkittävästi euron käyttöönoton alkuvaiheessa. On kuitenkin vältettävä yksipuolista sitoutumista puhtaan opin vakauspolitiikkaan. Se ei olisi myöskään poliittisesti toteutettavissa kansalaistemme kannalta pitkällä aikavälillä. Tämän vuoksi haluamme Kölnissä täydentää eurooppalaisella työllisyyspaketilla vakaus- ja kasvupakettia, jota me puolustamme.
<P>
Suosionosoituksia
<P>
Yksi tärkeä tulevaisuuden tehtävä on edelleen Euroopan unionin laajentaminen itään ja etelään. Jos unionia ei tehdä avoimeksi uusille jäsenvaltioille, yhdentynyt Eurooppa jää pysyvästi torsoksi ja sen olisi epäonnistuttava, koska siltä puuttuisi poliittinen mielekkyys.
<P>
Hyvät naiset ja herrat, voimme kuitenkin oppia yhden asian Kosovon kriisistä myös hakijavaltioiden osalta. Muutamat hakijavaltioista ovat tällä välin löytäneet ulko- ja turvallisuuspoliittisen vakautensa NATOsta. Ne haluavat ja tarvitsevat kuitenkin sitä, että tämä vakaus turvataan taloudellisella vakaudella. Ne haluavat EU: hun sen takia, ja se on järkevä syy. Nykyisten jäsenvaltioiden osalta on todettava, että myös nämä hyötyvät huomattavasti laajentumisesta. Jugoslavia on opettanut sen, että tässä maanosassa voidaan saavuttaa rauha vain, jos taloudellinen ja sosiaalinen kehitys toteutuu ja voi toteutua koko Euroopassa.
<P>
Suosionosoituksia
<P>
Olemme jatkaneet käynnissä olevia liittymisneuvotteluja puheenjohtajamaan Saksan johdolla. Berliinin Eurooppa-neuvosto on ilmoittanut uudelleen hakijavaltioille antamassaan viestissä, että laajentumisprosessin etenemistä nopeutetaan voimakkaasti.
<P>
Yksi tämän tavoitteen edellytyksistä täyttyi myös, kun Agenda 200 -asiakirja hyväksyttiin. Jo mainitussa, keskeisiä institutionaalisia kysymyksiä käsittelevässä hallitusten välisessä kokouksessa on tarkoitus varmistaa, että Euroopan unioni poistaa lopullisesti uusien jäsenvaltioiden jäsenyyden tiellä olevan viimeisen mahdollisen esteen. Tämän jälkeen hakijavaltioiden on varmistettava, että ne täyttävät yhteisön säännöstön vaatimukset. Me tuemme niitä kaikin voimin tämän tavoitteen saavuttamisessa myös tulevaisuudessa. Haluaisin nimenomaan todeta, että hakijamaiden tähän mennessä saavuttamat edistysaskeleet ovat vaikuttavia ja ne antavat todella aihetta toivoon.
<P>
Puheenvuoroni lopuksi palaan vielä kerran Kosovon tilanteeseen. Te keskustelette tänään konfliktin kehittymisestä, ja siihen on suhtauduttava nimenomaan myönteisesti. Näinä päivinä Euroopalla on oltava voimakas ääni, ja myös muiden kuin hallitusten ja kansallisten parlamenttien jäsenten on saatava esittää mielipiteensä. Myös Euroopan parlamentin on otettava selvä kanta rauhaan, vakauteen ja ihmisoikeuksien kunnioittamiseen Jugoslaviassa.
<P>
Kosovon tilanteen järkyttävä kehitys ei ole vain Jugoslavian sisäinen ongelma. Se koskettaa meitä kaikkia! Inhimillisyys ja oikeus eivät pääty valtion rajoille. Me kannamme yhdessä vastuun maanosastamme. Häpeämättömälle karkotuspolitiikalle, satojen tuhansien ihmisten pakkosiirrolle ei voi eikä saa olla minkääntyyppistä perustetta.
<P>
Suosionosoituksia
<P>
Miljoonan ihmisen on täytynyt jättää talonsa ja asuntonsa, tai Serbian turvallisuusjoukot ovat karkottaneet heidät; yksinomaan maaliskuusta alkaen heitä on 500 000. Albaniassa on yli 300 000 Kosovon pakolaista. Tilanne on dramaattinen myös pienelle Makedonialle. Tämän vuoksi Euroopan unionin jäsenvaltiot ovat käynnistäneet yhdessä muiden maiden kanssa laajamittaisen avustustoiminnan. Haluamme lievittää pakolaisten hätää ja haluamme osoittaa solidaarisuutta Kosovon naapurimaille. Tämän vuoksi neuvosto päätti myöntää 150 miljoonaa euroa humanitaariselle pakolaisavulle viime torstaina.
<P>
Tuemme suurimpia vastaanottajamaita Albaniaa ja Makedoniaa sekä Jugoslavian tasavaltaa Montenegroa lisäksi ylimääräisellä 100 miljoonan euron summalla.
<P>
Huuto: Niin mekin!
<P>
Se on hienoa! Neuvosto on lisäksi pyytänyt komissiota valmistelemaan ehdotuksia Euroopan unionin ja Makedonian suhteiden syventämiseksi edelleen ja mahdollisen assosiointisopimuksen aikaansaamiseksi. Syntyneestä tilanteesta on vastuussa yksinomaan äärikansallinen Belgradin johto. Se voi lopettaa sotavoimien ja turvallisuusjoukkojen toimet pysyvästi ja todistettavasti ja mahdollistaa pakolaisten kotiinpaluun. Pelkät julistukset tulitauoista, joita ei esitetä tosissaan ja joiden tiedämme olevan valheellisia Kroatian sekä Bosnian ja Hertsegovinan sotien perusteella, eivät riitä.
<P>
Belgradin on toteutettava heti todennettavia edistysaskelia konfliktin ratkaisemiseksi. Se tarkoittaa aidon tulitauon lisäksi Jugoslavian kaikkien joukkojen, myös huonomaineisten puolisotilaallisten joukkojen, vetäytymistä Kosovosta, pakolaisten paluuta ja kansainvälisten joukkojen sijoittamista pakolaisten ja väestön suojelemiseksi.
<P>
Suosionosoituksia
<P>
Hyvät naiset ja herrat, tätä vaatimusta kannattaa myös Yhdistyneen Kansakunnan pääsihteeri Kofi Annan, joka on vieraana valtioiden ja hallitusten päämiesten epävirallisessa kokouksessa tänä iltana Brysselissä. Jugoslavian on seuraavaksi hyväksyttävä kansainvälisen yhteisön vaatimukset myönnytyksittä ja pantava ne heti täytäntöön. Tällä tavoin ja vain tällä tavoin luotaisiin edellytykset sille, että konflikti ratkaistaisiin poliittisesti.
<P>
Läntinen liitto ei taistele Balkanilla ainoastaan hätää vastaan ja oikeuden ja oikeudenmukaisuuden puolesta. Kyse on myös eurooppalaisen sivilisaatiomallin uskottavuudesta ja arvosta. Belgradin hallitus käy sotaa omaa kansaansa vastaan. Tämän vuoksi Euroopan demokratioiden ja oikeusvaltioiden oli asetuttava vastustamaan Belgradin totalitaarista hallitusta. Tulevaisuuden malli " Euroopan yhdentyminen" on saanut vastaansa hermeettisen käsitteen " etninen nationalismi" , jossa ei ole tilaa vähemmistöille ja toisinajattelijoille. Vastakkain ovat, jos te niin haluatte, 2000-luku ja 1800-luku.
<P>
Tämän vuoksi alueen valtioilla ja kansoilla voi olla pitemmälle ajatellen vain yksi tulevaisuus. Jos haluamme edistää jatkuvasti alueen demokratian läpimurtoa ja saada alueen ihmiset - tarkoitan tällä erityisesti myös Jugoslavian väestöä - kannattamaan eurooppalaista mallia, meidän on annettava heille eurooppalainen näkökanta.
<P>
Suosionosoituksia
<P>
En tarkoita tällä Euroopan unionin pikaista jäsenyyttä, jolla itsessään asetettaisiin vaatimuksia näille maille. Puhun pikemminkin alueet ylittävästä strategiasta, Balkanin alueen jonkinlaisesta vakaussopimuksesta. Tällaisella strategialla luotaisiin mahdollisuus liittyä Euroopan unioniin, sisämarkkinoihin sekä Euroopan arvoyhteisöön. Puheenjohtajamaa Saksa on laatinut aihetta koskevan suunnitelman.
<P>
Päättäväisellä toiminnalla voimme vaikuttaa siihen, minkälaisissa merkeissä Eurooppa päättää tämän kansallisten itsekkyyksien ja ylitsevuotavien ideologioiden verisen vuosisadan. Velvollisuutemme on auttaa demokratian, ihmisoikeuksien ja koko Euroopan laajuisen rajat ylittävän yhteistyön lopullista ja peruuttamatonta läpimurtoa. Osoitamme myötätuntoa kaikkialla, missä alueen ihmisten hätä sitä vaatii, ja todistamme aidon solidaarisuutemme heikompia kohtaan.
<P>
Hyvät naiset ja herrat, toteuttakaamme tämä tehtävä yhdessä Euroopan nimissä, Euroopan kansalaisten nimissä ja Euroopan arvojen nimissä! Suuret kiitokset tarkkaavaisuudestanne!
<P>
Jatkuvia suosionosoituksia

<SPEAKER ID=5 NAME="Santer">
Arvoisa puhemies, arvoisa neuvoston puheenjohtaja, hyvät parlamentin jäsenet, pidin 14. heinäkuuta 1997 puheenvuoron parlamentissa esitelläkseni Agenda 2000: n, yhden suurimmista uudistuspaketeista unionin historiassa. Muistutin tällöin historiallisesta tilaisuudesta, joka unionin vahvistamiselle ja sen laajentumisen valmistelemiselle tarjoutui.
<P>
Nyt olen hyvin tyytyväinen siihen, että Berliinin Eurooppa-neuvostossa vastattiin menestyksellisesti tähän haasteeseen. Tulosta ei olisi voitu saavuttaa ilman voimakkaita, riippumattomia ja toimintakykyisiä toimielimiä. Agenda 2000: ta koskevat neuvottelut olivat toki monimutkaiset ja vaikeat. Oli jatkettava vuonna 1992 aloitettuja maatalousuudistuksia ja säilytettävä taloudellisen ja sosiaalisen koheesion ainesosat sekä otettava samalla huomioon laajentuminen ja taloudelliset pakotteet.
<P>
Neuvottelut, jotka aloitettiin komission vuosi sitten tekemien lainsäädäntöehdotusten pohjalta, sujuivat tyydyttävällä tavalla Ison-Britannian ja Itävallan puheenjohtajakausien aikana ja päättyivät Berliinissä Saksan liittokanslerin suojeluksessa; haluan osoittaa hänelle kunnioitusta komission nimissä.
<P>
Työ ei tietenkään ole päättynyt. Lainsäädäntötyö on vielä saatettava loppuun ennen toimikautenne päättymistä. On myös neuvoteltava toimielimien välisestä sopimuksesta, johon kiinnitätte oikeutetusti paljon huomiota. Berliinin sopimuksessa laskettiin kuitenkin poliittiset perustat sellaisen paketin päättämiselle, jota luonnehtisin " kunnianhimoiseksi" . Tiedän kyllä, että joihinkin kohtiin ollaan hieman pettyneitä, mutta kokonaisvaltaisesti on täysin aiheellista iloita sopimuksesta, joka on komission jo vuonna 1997 omaksumien suuntaviivojen mukainen.
<P>
Maatalouden osalta oli säilytettävä tämän entistä monitoimintaisemman alan kilpailukyky ja vientisuuntautuneisuus sekä kehitettävä maaseutua. Tiedetään, että komissio olisi halunnut mennä pitemmälle uudistuksien tiellä. Olen kuitenkin sitä mieltä, että Agenda 2000 oli todellinen edistysaskel.
<P>
Yhteisten markkinajärjestelyjen osalta säilytettiin periaate, jonka mukaan hintojen lasku korvataan osittain. Ehdotuksemme maaseudun kehittämisestä hyväksyttiin sellaisinaan. Kyse on suuresta uudelleen suuntaamisesta. Näiden uudistusten avulla voidaan vahvistaa maataloutta ja noudattaa samalla tiukkaa talousarviota koko uudella kaudella. Ne helpottavat lisäksi laajentumista ja sopimukseen pääsemistä Maailman kauppajärjestössä.
<P>
Toisen suuren menoluokan, rakennerahastojen, tavoitteena oli ylläpitää taloudellista ja sosiaalista koheesiota keskittämällä saatavilla olevat varat. Komissiolle oli ratkaisevan tärkeää säilyttää vuonna 1999 saavutetut tukien tasot niiden alueiden ja yhteiskuntaryhmien osalta, jotka ovat eniten tukien tarpeessa. Tavoite saavutettiin.
<P>
Toiseksi oli ratkaistava joitakin erityisongelmia. Sen sijaan, että olisi vääristelty objektiivisia varojen myöntämisehtoja, Eurooppa-neuvosto päätti ylläpitää kokonaistalousarviossa pienimuotoisempia määrärahoja voidakseen reagoida täysin oikealla tavalla näihin tapauksiin. Ehdotettujen uudistuksien suuret periaatteet voitiin näin säilyttää, mikä kylläkin tarkoitti sitä, että tarkoituksenmukaisten ratkaisujen luettelosta tuli hieman yksitoikkoinen.
<P>
Kolmanneksi komission ehdottaman Agenda 2000: n tarkoituksena oli antaa unionille sen tarvitsemat keinot, joilla voitaisiin luoda suotuisat olot kestävälle ja työpaikkoja runsaasti luovalle kasvulle. Komissio halusi tässä tarkoituksessa vahvistaa budjettiotsaketta 3 sisäisten politiikkojen osalta. Berliinissä saavutettu tulos sijoittuu puheenjohtajavaltion ehdottamaan haarukkaan. Olen moneen otteeseen kiinnittänyt neuvoston huomiota siihen, miten tärkeänä parlamenttinne pitää budjettiotsaketta 3, ja olen varma siitä, että onnistutte nostattamaan kunnianhimoja neuvoteltaessa toimielimien välisestä sopimuksesta.
<P>
Viimeinen menoihin liittyvä tekijä koskee hallinnollisia menoja. Komissio ilmoitti jo Agenda 2000: ssa pohtivansa oman rakenteensa muuttamista. Kysymys poliittisten tavoitteiden ja hallinnollisten menojen yhteensovittamisesta on tässä yhteydessä ratkaisevan tärkeä. Budjettiotsakkeen 5 osalta Berliinissä saavutetut tulokset, jotka sijoittuvat puheenjohtajavaltion ehdottaman haarukan ylärajoihin, tarjoavat hädin tuskin mahdollisuuden turvata toimielinten nykyiset henkilöstövaatimukset. Se ei riitä. Tässäkin suhteessa toimielinten väliset neuvottelut ovat tarpeen, jotta parlamentti voisi korjata epäkohdat.
<P>
Arvoisa puhemies, unionin kehittämistä ei jatketa pelkästään 15 nykyisen jäsenvaltion kanssa. Laajentumista ystävällismielisiin naapurimaihimme valmistellaan intensiivisesti. Komissio ehdotti Agenda 2000: ssa rahoitusosuuden varaamista liittymistä edeltäville sekä tulevien laajentumisten valmisteluille. Totean, että ehdotuksemme, jotka ovat verrattavissa Marshall-apuun, säilytettiin kokonaisuudessaan tässä paketissa. Kyse on 80 miljardin euron summasta.
<P>
Syventäminen ja laajentaminen - nämä kaksi tavoitetta oli sovitettava yhteen tiukan, tehokkaan ja tasapuolisen talousarvion rajoissa. Berliinin sopimuksen on nyt johdettava sellaiseen toimielimien väliseen sopimukseen, jonka avulla voidaan taata budjettikuri tiukkojen mutta realististen taloudellisten näkymien perusteella asetettujen ylärajojen puitteissa. 15 jäsenvaltion unionissa menot vakiinnutetaan vuoteen 2006 mennessä vuoden 2000 tasolle, mikä tarkoittaa todella huomattavaa taloudellista ponnistusta. 15 jäsenvaltion menojen vakiinnuttamisen tarkoituksena on turvata riittävä pelivara omien varojen ylärajojen sisällä, jotta uudet jäsenmaat voisivat liittyä unioniin vuosien 2000-2006 välisenä aikana.
<P>
Hyvät naiset ja herrat, solidaarisuus on myös tätä. Omien varojen osalta päästiin lopultakin sellaiseen sopimukseen, joka johtaa tasapuolisempaan järjestelmään. Arvonlisäveroista saatavien tulojen osittainen korvaaminen bruttokansantuotteen perusteella perittävillä tuloilla lähentää entisestään jäsenmaiden suhteellisia rahoitusosuuksia. Ison-Britannian avustusten rahoitusperusteen muuttuminen helpottaa niitä maita, joiden talousarviot kärsivät suurimmista häiriötiloista, ilman, että käyttöön otettaisiin kuitenkaan uusia korjausmekanismeja. Komissio saa ennen uuden taloudellisten näkymien kauden päättymistä tilaisuuden tarkastella uudelleen omien varojen järjestelmää samoin kuin laajentumisen vaikutuksia ja parlamentillenne tärkeää kysymystä uusista riippumattomista omista varoista.
<P>
Arvoisa puhemies, sopimus, johon päästiin Berliinissä ja joka koskee Agenda 2000: ta, on menestys ja menestys unionin kannalta. Luotan siihen, että parlamentti tekee tarvittavat korjaukset. Unioni on jälleen kerran osoittanut, että se kykenee löytämään ratkaisut Euroopan rakennustyön edistämiseen. Olen peittelemättömän tyytyväinen siihen, että saatoin myötävaikuttaa komissiossa olevien kollegojeni kanssa tähän myönteiseen lopputulokseen. Näin päättyy suurien määräaikojen sarja, jonka esittelin teille 17. tammikuuta 1995.
<P>
Arvoisa puhemies, hyvät naiset ja herrat, Eurooppa-neuvoston puheenjohtaja palautti juuri mieliin Kosovon tilanteen yksityiskohdissaan. Lisään ainoastaan pari sanaa. Olemme tietysti hyvin huolestuneita siitä, mitä Kosovossa tapahtuu. En palaa tämän tilanteen alkusyihin, mutta korostan, että tilanne johtuu pelkästään siitä, että Belgradin viranomaiset ovat kieltäytyneet kaikenlaisista neuvotteluratkaisuista. Kansainvälisen yhteisön ja etenkin Euroopan edustajat ovat moninkertaistaneet ponnistelujaan, jotta Kosovossa päästäisiin rauhanomaiseen ja oikeudenmukaiseen ratkaisuun, joka olisi oikeudenmukainen kaikkien, niin albaaniväestön kuin serbienkin kannalta.
<P>
Nämä ponnistelut ovat valuneet hukkaan, ja tämänhetkisellä sotilaallisella toiminnalla pyritään voimakeinoin siihen, että Euroopan olemassaolon perusperiaatteita ja -arvoja kunnioitetaan. Hyväksymistä on se, ettei tehdä mitään, eivätkä Eurooppa ja sen kumppanit hyväksy murhia, karkotuksia eivätkä kansojen välistä kauhua ja vihaa. Eurooppa ja sen kumppanit, jotka ovat liittoutuneet ryhtyäkseen vaikeaan sotilaalliseen toimintaan, ovat esittäneet selvästi vaatimuksensa. Kansainvälinen yhteisö on nyt asettunut liikekannalle saadakseen Belgradin johtajat hyväksymään sorron päättymisen, pakolaisten palaamisen ja kansainvälisten joukkojen läsnäolon. Balkanin vakaudesta on tietyn ajan kuluttua tehtävä laajamittainen aloite, jota puheenjohtajavaltio onkin jo hahmotellut viimeisimmässä " yleisten asioiden" neuvostossa. Komissio antaa sille täyden tukensa.
<P>
Tällä hetkellä vastassamme on Euroopan kannalta dramaattisen laaja humanitaarinen kriisi. Kriisi koskettaa pahimmin Montenegron, entisen Jugoslavian tasavallan Makedonian ja Albanian naapurialueita. On myös otettava huomioon Kosovon sisällä siirtymään joutuneet ihmiset. Komissio pyrki vastaamaan välittömästi kiireellisimpiin tarpeisiin yhteisön varojen puitteissa. Teemme, kuten yleensäkin, tiivistä yhteistyötä Yhdistyneiden Kansakuntien pakolaisasioista vastaavan komissaarin viraston kanssa.
<P>
Tiedätte sitä paitsi, että komissio hyväksyi erityisistunnossa kaksi laajamittaista aloitetta, jotka se antoi Euroopan parlamentin ja neuvoston käsiteltäviksi. Oli aivan ensinnäkin valmistauduttava sijoittamaan ylimääräisiä varoja humanitaariseen apuun. Budjettivallan käyttäjiltä pyydettiin 150 miljoonan euron suuruisen hätäapulähetyksen toimittamista alueelle ECHOn kautta. Yhteisö on näiden 150 miljoonan euron myötä antanut vuoden 1999 talousarviosta 180 miljoonaa euroa humanitaarista apua entisessä Jugoslavian tasavallassa Makedoniassa, Albaniassa ja Montenegrossa oleville pakolaisille.
<P>
Lisäksi komissio katsoo, että on syytä avustaa niitä Kosovon naapurialueita, jotka ottavat pakolaisia vastaan: ensisijaisesti Albaniaa, entistä Jugoslavian tasavaltaa Makedoniaa ja Montenegroa, mutta muutkin alueet voisivat tulla kysymykseen, jos ne ottavat vastaan suuria pakolaismääriä. Tiedämme nimittäin, että näiden ihmisten laajamittainen maahantulo vaikuttaa raskauttavasti maiden talousarvioon.
<P>
Komissio aikoo siis sijoittaa jopa 100 miljoonaa euroa sellaisiin kustannuksiin, jotka liittyvät suoraan pakolaisten vastaanottamiseen, heidän turvallisuuteensa, hallinnollisiin menoihin, kuljetuksesta aiheutuviin lisämenoihin, sähköön, vedensaantiin ja niin edelleen. Alueella on tällä hetkellä komission valtuuskunta, jonka tehtävänä on analysoida tarpeita. Täsmennän, että tätä apua ei myönnetä kuin sillä ehdolla, että avunsaajat täyttävät tosiasiallisesti ne kansainväliset velvoitteet, jotka heille kuuluvat erityisesti Geneven yleissopimuksen nojalla.
<P>
Tämä kolmansille maille annettava erityisapu on täysin yhdenmukaista sen päätöksen kanssa, jonka mukaan pakolaisten väliaikaista vastaanottamista suositaan Kosovon naapurialueilla. Tässä yhteydessä minun on kuitenkin mainittava siitä mahdollisuudesta, että Yhdistyneiden Kansakuntien pakolaisjärjestön kehotuksiin vastaavat jäsenvaltiot päättäisivätkin ottaa pakolaisten väliaikaisen vastaanottamisen vastuulleen. Jotta yhteisön talousarviosta voitaisiin tällöin antaa apua näille jäsenvaltioille, komissio on muuttanut yhteistä toimintaa koskevaa ehdotustaan, jonka myötä voidaan turvautua Euroopan pakolaisrahastoon, joka on suuruudeltaan, muistutan, 15 miljoonaa euroa. Tässä järjestelyssä otetaan huomioon Kosovon sodan aiheuttama uudenlainen tilanne. Järjestely on saanut parlamenttinne tuen, ja neuvoston on nyt ilmaistava kantansa.
<P>
Tarvitsemme kaikessa tässä parlamenttinne täyden tuen. Humanitaarisen avun osalta turvautuminen hätäapuun ei aiheuta vaikeuksia. 100 miljoonan euron suuruisen avun osalta, jonka tarkoituksena on korvata pakolaisten vastaanottaminen Kosovon naapurialueille, tilanne on paljastunut monimutkaisemmaksi. Komission ensisijaisena tavoitteena on tässä yhteydessä irrottaa nämä varat nopeasti.
<P>
Haluaisin myös kiinnittää huomionne toiseen tärkeään kohtaan, joka minun on ehdottomasti mainittava, eli siihen, että komissio tarvitsee lisää henkilöstövaroja näitä uusia toimia varten. Uskon, että parlamenttinne on hyvin tietoinen siitä, että komissiolla on oltava riittävästi varoja huolehtiakseen tehtävistään suotuisissa oloissa. Ei voida - enää - sanoa, että taloudelliset päätökset riippuvat poliittisista päätöksistä.
<P>
Niin näiden toimien kuin myöhempien jälleenrakennustarpeidenkin osalta komissio tarvitsee lisää henkilökuntaa Brysseliin ja valtuuskuntiaan varten. Komission on lisäksi pyydettävä teknistä ja hallinnollista apua paikan päällä. Komission on siis hyvin lyhyen ajan kuluessa ryhmitettävä joukkonsa uudelleen, mutta se ei riitä. Sen varoja on lisättävä seuraavana varainhoitovuonna. Tämä pätee niin tällä kuin muillakin aloilla. Nykyisessä tilanteessa korostuu jälleen kerran se, että komission on saatava lisää varoja voidakseen suorittaa sille uskotut tehtävät.
<P>
Tiedonannossa, joka teille annettiin viime viikolla, mainitaan nämä rahoitus- ja henkilöstötarpeet, ja luotan siihen, että parlamenttinne ja neuvosto ottavat nämä vaatimukset huomioon. Jokaisen toimielimen on vaikutettava siihen, että Eurooppa voisi vastata tähän kriisiin tehokkaasti ja vastuuntuntoisesti. Teidän on mielestäni tehtävä keskusteluissanne mahdollisimman selkeitä johtopäätöksiä näistä kahdesta keskeisestä kysymyksestä - rahoitustarpeista ja henkilöstövaroista.
<P>
Suosionosoituksia

<SPEAKER ID=6 NAME="Hänsch">
 Arvoisa puhemies, hyvät kollegat, ensimmäiseksi henkilökohtainen huomautus: olen tyytyväinen, että ryhmäni ensimmäisenä puhujana voin toivottaa Eurooppa-neuvoston puheenjohtajana toimivan Saksan liittokanslerin tervetulleeksi Euroopan parlamenttiin, ja jokainen ymmärtänee, että sosiaalidemokraattina olen siitä erityisen mielissäni, etenkin teidän, arvoisa neuvoston puheenjohtaja, juuri pitämänne puheen jälkeen!
<P>
Suosionosoituksia
<P>
Neuvoston puheenjohtajamaalla on ollut vain harvoin niin tärkeitä päätöksiä tehtävänään, kuin teillä on ollut virkakautenne kolmen ensimmäisen kuukauden aikana, ja kukin voi suhtautua päätöksiin miten haluaa, mutta yksi asia on selvä: Euroopan unioni on osoittanut toimintakykynsä, ja olemme siitä teille kiitollisia.
<P>
Eurooppa-neuvosto nimesi teidän johdollanne komission puheenjohtajan virkaan ehdokkaan yhden tunnin kuluessa, vaikka viisi vuotta sitten tähän menettelyyn ei riittänyt kaksi huippukokousta. Sillä on jo jotain arvoa tässä unionissa. Huolehdimme nyt siitä, että äänestämme Prodista vielä parlamentin nykyisen vaalikauden aikana - toisin sanoen toukokuussa - ja että koko komissiosta äänestetään viimeistään syyskuun alussa. Uskon, että se sopii yhteen teidän aikataulunne kanssa.
<P>
Komission ero ei muuten ollut mikään institutionaalinen kriisi, päinvastoin. Mielestäni se on askel kohti normaalia eurooppalaista käytäntöä. On oltava normaalia, että parlamenttia valvotaan ja rangaistaan, ja on oltava normaalia, ja tulevaisuudessa myös on normaalia, että EU: n toimielimet ottavat poliittisen vastuun puutteista ja virheistä.
<P>
Suosionosoituksia
<P>
Se, että tämä on tapahtunut nyt ensimmäisen kerran, ansaitsee kuitenkin myös kunnioituksemme. Brysselin hallintorakennetta ja hallintokulttuuria on nyt uudistettava perusteellisesti, eikä se ole ainoastaan uuden komission tehtävä, vaan myös te neuvostossa ja me parlamentissa vastaamme siitä. Emme halua heikompaa komissiota vaan vahvemman komission. Uuden komission on pystyttävä muuttumaan sellaiseksi, mikä sen on oltava, nimittäin eurooppalainen hallitus.
<P>
Kun komissiolle annetaan tehtäviä, on myös huolehdittava siitä, että se saa käyttöönsä varat tarvittavaa henkilökuntaa varten, jotta se voi myös toteuttaa nämä tehtävät. Kun tarkastelen Berliinin rahoitussopimusta, saan sen vaikutelman, että neuvosto on jo täysin ymmärtänyt tämän. Me parlamentissa emme muuten ole vieläkään täysin ymmärtäneet, miksi komissiolle on myönnettävä varat niiden velvollisuuksien täyttämiseksi, jotka me sille annamme.
<P>
Suosionosoituksia
<P>
Berliinissä tehdyt Agenda 2000 -asiakirjaa koskevat päätökset ovat kompromissi, mikä on normaalia; ratkaisu on kuitenkin osittain vaikea hyväksyä, koska muutamat kompromissit, jotka tehtiin ja jotka oli tehtävä kansallisten etujen välillä, koituvat nimenomaan Euroopan painolastiksi ja kustannuksiksi. Parlamentti tarkastelee yksityiskohtia kriittisesti seuraavien viikkojen aikana, ja voitte olla varmoja siitä, että löydämme kompromissista vielä aihetta arvosteluun. En halua nyt tarkastella asiaa yksityiskohtaisemmin. Totean ainoastaan, että maatalouden uudistuksia laajennettiin. Teidän on parannettava pian uudistuksia jälkikäteen, ei ainoastaan siksi, että uudistus on riittämätön laajentumisen kannalta, vaan myös seuraavien WTO: n neuvottelujen vuoksi.
<P>
Toiseksi: uudet rahoitusnäkymät edellyttävät toimielinten välistä sopimusta. Emme halua avata Berliinin rahoituspakettia, mutta haluamme järjestää muutamat osat niin, että vastaavat paremmin vaatimuksiamme ja painopisteitämme, esimerkiksi pitkäaikaistyöttömyyden vastaisten toimenpiteiden ja aktiivisen työmarkkinapolitiikan tukemisen osalta. Haluamme, että rahoitusnäkymistä tehdään toimielinten välinen sopimus; haluamme sitä todella, mutta emme halua sitä hinnalla millä hyvänsä. Viime kädessä kyse on sopimuksesta, ei käskystä. Tästä huolimatta olette kaiken kaikkiaan käynnistänyt Berliinissä Agenda 2000 -asiakirjalla suurimman EU: n politiikkojen uudistuksen, mihin EU on tähän mennessä ryhtynyt.
<P>
Arvoisa Eurooppa-neuvoston puheenjohtaja: teemme kaikkemme, jotta parlamentissa saavutetaan päätöksen edellyttämä enemmistö ja jotta asiakirja voitaisiin hyväksyä vielä ennen nykyisen vaalikauden loppua. Tiedämme, että Agenda 2000 - asiakirja on vain osa sitä välttämätöntä uudistusta, jolla EU saadaan kuntoon laajentumista varten, ja siksi iloitsen tänään esittämästänne ilmoituksesta, että kesäkuussa Kölnissä sovitaan välttämättömiä toimielinuudistuksia koskevasta toimintasuunnitelmasta. Kannatamme teitä voimakkaasti pyrkimyksessänne saada tämä uudistusprosessi päätökseen vielä, ennen kuin ensimmäinen Itä-Euroopan maa liittyy Euroopan unioniin.
<P>
Odotamme teidän puheenjohtajakaudeltanne vielä jotain muuta. Euroopan unioni onnistui solmimaan yhteistä valuuttaa koskevan vakaussopimuksen, ja se oli hyvä asia. Nyt sen on kuitenkin pystyttävä solmimaan aivan yhtä hyvä sopimus, jolla ihmisille saadaan töitä. Tämän vuoksi me kannatamme teidän tavoitteitanne Kölnin huippukokouksessa.
<P>
Suosionosoituksia
<P>
Kosovo on meille kaikille, etenkin myös minun ryhmälleni, vaikea aihe. Olemme tyytyväisiä siihen, että Berliinin Eurooppa-neuvosto asettui päättäväisesti puolustamaan NATOn sotilasvoimien käyttöä Kosovossa. Se oli myös yhteisen ulko- ja turvallisuuspolitiikan yksi tulikoe, sillä te osoititte toiminnallanne, että Eurooppa on arvoyhteisö eikä ainoastaan talousalue. Ryhmäni enemmistö tukee jäsenvaltioiden kantaa sotilastoimiin. Mielestämme tällaiset toimet ovat välttämättömiä, mutta haluaisin korostaa muutamia näkökohtia, jotka ulottuvat laajemmalle kuin sotilastoimien rajat ja välttämättömyys. On totta, että meidän on estettävä rikollisen Miloseviin, hänen häikäilemättömien sotilaidensa ja hänen murhajoukkojensa toiminta. Tämän verisen vuosisadan lopussa nationalismille ja rasismille ei saa enää antaa mahdollisuutta Euroopassa, ei missään osassa Eurooppaa!
<P>
Kansainvälinen oikeus perustuu kansalliseen itsemääräämisoikeuteen ja alueelliseen loukkaamattomuuteen. Ne ovat arvokkaita, mutta kansallinen itsemääräämisoikeus ja alueellisen koskemattomuus ei saa merkitä yhdellekään Euroopan maalle lupaa alistaa, karkottaa ja tehdä kansanmurha.
<P>
Suosionosoituksia
<P>
Tämän vuoksi meidän on kehitettävä edelleen myös kansainvälistä oikeutta välttämättömien sotilastoimien lisäksi, ja pyydämme teitä tekemään kanssamme yhteistyötä tällä alalla. Balkanin kansat löytävät rauhansa vain eurooppalaisesta näkökulmasta katsottuna. Suhtaudumme tyytyväisesti siihen, että olette tehnyt aloitteen Balkanin maita koskevasta konferenssista, jonka tavoitteena on tämän tuhotun alueen poliittinen, taloudellinen ja yhteiskunnallinen uudelleen rakentaminen. Kannatamme voimakkaasti ehdotuksia, jotka olette esittänyt täällä tänään.
<P>
Sallikaa minun sanoa vielä seuraavaa: kiitämme niiden jäsenvaltioiden sotilaita, jotka ovat osallistuneet NATOn toimintaan. Kiitämme heitä siitä, että he asettavat henkensä alttiiksi lopettaakseen etniset puhdistukset Kosovossa.
<P>
Suosionosoituksia
<P>
Kiitämme myös niitä hallitusten ulkopuolisten järjestöjen miehiä ja naisia, jotka samaten tekevät suuria uhrauksia helpottaakseen pakolaisten ja karkotettujen tilannetta alueella. Myös he ansaitsevat kiitoksemme.
<P>
Suosionosoituksia
<P>
Arvoisa Eurooppa-neuvoston puheenjohtaja, olette ottanut vastuullenne puheenjohtajan toimen yhtenä Euroopan unionin tähän asti vaikeimmista ajoista. Toivotamme teille menestystä, sillä teidän menestyksenne on myös meidän menestyksemme ja Euroopan unionin menestys. Euroopan parlamentti, ja etenkin myös minun ryhmäni, on teidän aina kriittinen, toisinaan jopa hyvin kriittinen, mutta aina luotettava kumppani tulevassa vaikeassa tehtävässänne. Suuret kiitokset!
<P>
Suosionosoituksia

<SPEAKER ID=7 LANGUAGE="DE" NAME="Brok">
Arvoisa neuvoston puheenjohtaja, arvoisa komission puheenjohtaja, olen vakuuttunut siitä, että myös minun ryhmäni tukee teitä, arvoisa neuvoston puheenjohtaja, ihmisoikeuksien täytäntöönpanossa ja ihmisten suojeluun tähtäävissä toimissa. Tiedämme, miten vaikeaa on kantaa vastuu tällaisena hetkenä. Samalla on varmasti välttämätöntä, että kykenemme määrittelemään hyvin sodan tavoitteen ja lopettamaan voimankäytön. Kollega Doris Pack tarkastelee tätä yksityiskohtaisemmin.
<P>
Olen kuitenkin sitä mieltä, että meidän tulisi ymmärtää tämä haasteena käynnistää vihdoinkin toimintakykyinen eurooppalainen ulko-, turvallisuus- ja puolustuspolitiikka.
<P>
Suosionosoituksia
<P>
Arvoisa neuvoston puheenjohtaja, teidän on pantava täytäntöön tätä alaa koskevat Amsterdamin sopimuksen ratkaisevat kysymykset kesäkuun loppuun ulottuvan virkakautenne aikana. Täytäntöönpanoa ei tulisi jättää teknokraattien vastuulle. Tämä mahdollisuus tulisi pikemminkin hyödyntää poliittisesti, jotta toimintakykymme parantuisi ja voisimme tulevaisuudessa harjoittaa sellaista ulkopolitiikkaa, joka estäisi kokonaan Kosovon kaltaisten tilanteiden syntymisen, jotta aseisiin ei tarvitsisi tarttua.
<P>
Suosionosoituksia
<P>
Berliinin osalta uskon, että virheitä ei tehty Berliinissä, vaan jo ennen Berliiniä. Olen kanssanne samaa mieltä siitä, että Romano Prodin valinta oli hyvä valinta. Jos neuvoston puheenjohtajamaa olisi tehnyt parlamentin kanssa yhteistyötä tässä asiassa jo kuluvan vuoden tammikuussa, emme olisi mahdollisesti ollenkaan joutuneet tällaiseen tilanteeseen.
<P>
Suosionosoituksia
<P>
Kun muistelen muutamia viime vuoden joulukuussa esitettyjä puheenvuoroja, olen halukas vertaamaan Agenda 2000 - asiakirjaa koskevien neuvottelujen tuloksia siihen, mitä te itse tuolloin välttämättä vaaditte Saksan näkökulmasta. En kuitenkaan ole täällä Saksan edustajana, vaan puhun ryhmäni nimissä. Neuvoston puheenjohtajana teidän olisi opittava myös se, että nämä ovat kaksi eri asiaa!
<P>
Hilpeyttä
<P>
Mielestäni meidän ei todellakaan tulisi avata Agenda 2000 -asiakirjaa. Euroopan parlamentti arvostaa kuitenkin suuresti sitä, että saamme liikkumavaran muita politiikkoja varten, että saamme liikkumavaran ulko- ja turvallisuuspolitiikkaa varten, että saamme liikkumavaran, joka esimerkiksi myös mahdollistaa laajentumisen. Maatalouspolitiikan epävarmuus on kuitenkin johtanut siihen, että aikataulut ovat aiheuttaneet uusia huolenaiheita hakijavaltioissa. Meidän olisi tehdä selväksi, että nämä Agenda 2000 -asiakirjan epäselvyydet eivät viivytä laajentumista. Kosovo opettaa meille sen, että meidän olisi hyödynnettävä kaikki mahdollisuudet mahdollisimman nopean laajentumisen varmistamiseksi. Uskon, että se on poliittinen vastuumme.
<P>
Suosionosoituksia
<P>
Teidän on valmisteltava Kölnin huippukokousta. Se on samalla hallitusten välinen kokous. Odotamme jännittyneenä, miten toimenkuva määritetään ja miten Euroopan parlamentti osallistuu tähän hallitusten väliseen kokoukseen. Halusimme osallistua samalla tavoin kuin komissio.
<P>
Euroopan parlamentin puhemiehen osallistuminen jo tämänpäiväiseen epäviralliseen kokoukseen olisi muuten merkinnyt suurta edistystä tässä asiassa. Häntä ei kuitenkaan kutsuttu!
<P>
Suosionosoituksia
<P>
Uskon, että olisi myös järkevää hyödyntää myös Amsterdamin sopimuksen mahdollisuuksia oikeus- ja sisäpolitiikan alalla. Kun otetaan huomioon Kosovon tilanne, enemmistöpäätösten olisi oltava nopeasti mahdollisia pakolaisten maahanmuuttopolitiikkaa koskevissa kysymyksissä. Se voidaan saada aikaan yksinkertaisella neuvoston päätöksellä ja se tulisi tehdä, jotta varmistamme aidon toimintakyvyn.
<P>
Mielestäni on oikein, että työllisyyspolitiikka asetetaan keskeiseen asemaan Kölnin huippukokouksessa. Meidän olisi kuitenkin varmistettava, että kokouksessa keskustellaan sisältöä koskevista kysymyksistä. Meidän olisi tehtävä selväksi, kuka voi harjoittaa todella aktiivista työllisyyspolitiikkaa Euroopassa. Jos solmitaan sellainen työllisyyssopimus, jolla ei ole todellista sisältöä ja jolla herätetään se vaikutelma, että Eurooppa voi ratkaista ongelman, ja jos lopulta käy ilmi, että Eurooppa ei voi ratkaista ongelmaa, koska sillä ei ole tarvittavia välineitä, sillä vahingoitetaan Eurooppaa. Euroopan työllisyyspolitiikka ei saa olla tekosyy sille, että kansalliset työllisyyspolitiikat epäonnistuvat! Kiinnitämme siihen erityistä huomiota Kölnin huippukokouksen arvioinnissa.
<P>
Voimakkaita suosionosoituksia

<SPEAKER ID=8 NAME="Brinkhorst">
 Arvoisa puhemies, arvoisa neuvoston puheenjohtaja, tapaatte tänään hiljattain nimitetyn puheenjohtajan, Romano Prodin. Toivomme, että vahvistatte sen, mitä sanoitte aikaisemmin, että tarvitsemme vahvan Euroopan komission. Hallinnollista ja poliittista kulttuuria on tietenkin uudistettava, mutta tarvitsemme vahvan komission. Kaikista vaikeuksistamme huolimatta haluaisin kiittää puheenjohtaja Santeria siitä, mitä hän on parina viime vuonna tehnyt.
<P>
Euroopan parlamentin on myös oltava täysimääräisesti mukana toiminnassa tulevalla kaudella. Suhtaudumme hieman epäilevästi välikauteen. Ei voi olla niin, että neuvostolla on kolme kuukautta aikaa pohtia kantaansa puheenjohtajan nimitykseen, kun parlamentti saa vain pari kolme päivää.
<P>
Agenda 2000 -paketista sovittiin, kuten sanoitte, erittäin vaikeissa oloissa: taustalla kytivät Kosovon kriisistä johtuneet NATOn pommitukset ja komission eroaminen. Suhtaudumme myönteisesti siihen, että olette pitänyt Euroopan unionin yhtenäisenä hyvin vaikeassa vaiheessa. Vaihtoehtona olisi ollut Euroopan unionin toivottomuus ja avuttomuus. Se ei ole hyväksyttävä vaihtoehto. Tiedämme kuitenkin samanaikaisesti, että sovitun paketin hinta oli varsin korkea. Pakettiin osallistui 11 Euroopan unionin yksittäistä jäsenvaltiota koko Euroopan unionin sijasta. Olemme joutuneet maksamaan sen hinnan, että rahoituksellista liikkumavaraa on leikattu tavalla, jota on mahdoton hyväksyä, sellaisilla aloilla, jotka ovat välttämättömiä Euroopan unionin uudistamiselle ja uusiutumiselle. Kuten Prodi sanoi täällä eilen, meidän on lähdettävä uuteen suuntaan. Euroopan unionin tähän tarkoitukseen tarvittavia taloudellisia varoja on kulutettu huomattavan paljon.
<P>
Kuten muut ovat sanoneet, Euroopan parlamentti haluaa toimielinten välisen sopimuksen, mutta ei millä hinnalla hyvänsä. Tässä yhteydessä haluaisin korostaa, että parlamentti on viime vuosina ollut hyvin tehokas ja hyödyllinen kumppani. Teidän on kuitenkin ymmärrettävä, että meidän on ehdottomasti oltava joustavia, kun määrittelemme liikkumavaran tulevaisuuden tarpeita varten. Tätä taustaa vasten vetoan teihin henkilökohtaisesti, arvoisa puhemies, että pyrkisitte joustavuuden ja jonkinasteisen liikkumavaran edellyttämiin uudistuksiin. Muuten parlamentti pysyy talousarvion osalta pelkkänä kumileimasimena seuraavat 7 vuotta. Mainitsen kaksi esimerkkiä.
<P>
Toinen koskee sitä, mitä sanoitte Kosovosta. Kyllä, parlamentin budjettivaliokunta sopi tosiaan eilen 250 miljoonan euron summasta. Se tarkoittaa samalla sitä, että olemme käyttäneet kaiken ulkopolitiikkaan varatun budjettimarginaalin, josta päätitte Berliinissä. Tämä osoittaa näin ollen, ettei unionin rahoitusrakenne ole vieläkään kunnossa.
<P>
Tätä taustaa vasten haluaisimme, että siirtyisimme kohti sellaista talousarvioesitystä, jonka avulla komissio voisi saada selvempää taloudellista hyötyä. Toivon, että suhtaudutte asiaan joustavammin kuin nyt.

<SPEAKER ID=9 LANGUAGE="ES" NAME="Puerta">
Arvoisa puhemies, Berliinin huippukokous pidettiin vaikeissa olosuhteissa, jotka johtuivat Euroopan unionin syvästä toimielimiä koskevasta kriisistä, komission jäsenten eroamisesta ja Balkanin alueen vakavasta kriisistä. Mitä tulee Agenda 2000: een, hallitusten päämiehet ovat varhain aamulla 26. maaliskuuta saavutetusta sopimuksesta huolimatta antaneet sellaisen vaikutelman, että mielipiteet ovat vastakkaisia ja että asioita ei suunnitella pitkällä aikavälillä. Berliinissä kaikki puolustivat itsepintaisesti omia etujaan, mutta kukaan ei edistänyt unionin yhteistä etua.
<P>
Eurooppa-neuvosto ei anna vieläkään tarpeellisia välineitä. Tavoitteita ei voida asettaa korkealle, koska talousarvio yltää parhaassa tapauksessa vain 1, 27 %: iin yhteisön bruttokansantuotteesta. Ilman suurempaa talousarviota talouspolitiikkoja ei voida koordinoida, työpaikkojen luomista ei voida vauhdittaa eikä solidaarisuutta voida vahvistaa.
<P>
Meidän mielestämme jotkin Berliinin päätelmistä ovat masentavia. Rakenne- ja sisäpolitiikkoihin varatut määrärahat katkaisevat sen kasvusuuntauksen, joka pantiin alulle vuonna 1988 ja joka voimistui vuonna 1993. Myöskään Euroopan unionin laajentumiseen tarkoitettuja toimia ei taata, ja nyt laajentuminen on vaarassa lykkääntyä. Lukuina ilmaistuna Agenda 2000: ssa rakennepolitiikkoja varten ehdotettu 240 000 miljoonan euron summa muuttuukin 213 000 euroksi, ja koheesiopolitiikkojen osalta prosenttiosuus BKT: sta laskee asteittain nykyisestä 0, 46 %: sta 0, 42 %: iin vuoteen 2006 mennessä.
<P>
Mitä tulee maatalouspolitiikkaan, Berliinissä aikaan saatu kompromissi on jatkoa vuoden 1992 uudistukselle, jonka yhtenä seurauksena oli se, että suuri määrä maatiloja hävisi, minkä seurauksena menetettiin työpaikkoja. Tässä tilanteessa olisi ollut tarpeen esittää korjausmekanismeja, mutta näin ei tehty. Pelkäämme erityisesti pienten perheviljelmien puolesta, koska vain osaksi tulotuella korvattava hintojen aleneminen tulee haittaamaan enemmän pieniä ja keskisuuria maatiloja. Myös sitä voidaan kritisoida, että ei olla hyväksytty oikeudenmukaista ja enemmän pientilallisia hyödyttävää mukautusjärjestelmää, jolla voitaisiin korjata nykytilanne, jossa 80 % tuista suunnataan 20 %: lle maanviljelijöistä.
<P>
Toimielimiä koskevan kriisin osalta meidän on oltava tyytyväisiä Romano Prodin nopeasta nimittämisestä komission puheenjohtajaehdokkaaksi Amsterdamin sopimuksen mukaisesti, mutta toteamme, että vuoropuhelu ja yhteisymmärrys Euroopan parlamentin kanssa on puutteellista, jotta voitaisiin laatia uuden komission virkaanastumisaikataulu, jonka avulla voisimme päästä mahdollisimman pian tämän tilapäisen vaiheen yli ja lujittaa samanaikaisesti tämän toimielimen demokraattista legitimiteettiä.
<P>
Mitä tulee Balkanin sotaan, jota koskeva keskustelu käydään myöhemmin, minun on sanottava ennalta Euroopan yhtyneen vasemmiston konfederaatioryhmä - Pohjoismaiden vihreä vasemmisto -ryhmän puolesta, että 15 jäsenvaltiota on antanut oikeutuksen vain NATOn sotilaalliseen väliintuloon Jugoslaviassa heti kun se oli pantu täytäntöön. Epäilemättä NATOn väliintulon taustalla on Miloseviin hallituksen jatkuva Kosovon albaaniväestöön kohdistuva painostus sen jälkeen, kun se oli kumonnut Kosovon itsemääräämisoikeuden, Miloseviin halveksuva suhtautuminen ihmisoikeuksiin ja hänen kieltäytymisensä Rambouillet´n sopimuksen allekirjoittamisesta. Tämä rankka ja katkeamaton sotilaallinen operaatio, jota toteutetaan ilman YK: n tukea, muodostaa kuitenkin vakavaluonteisen kansainväliseen oikeuteen liittyvän puolueellista harkinnanvapautta koskevan ennakkotapauksen ja se aiheuttaa parhaillaan seurauksia, jotka ovat päinvastaisia kuin asetetut tavoitteet: serbikansa tukee Miloseviia NATOn pommitusten seurauksena ja niiden seurauksena syntyneiden viattomien siviiliuhrien vuoksi, myös maan infrastruktuuri tuhoutuu ja samanaikaisesti Kosovon albaanien tilanne vaikeutuu ja heitä ajetaan ulos maasta ennennäkemättömässä etnisessä puhdistuksessa. Tilannetta pahentaa myös Venäjän federaation hermostuttaminen ja vaara Balkanin yleisen tasapainon järkkymisestä.
<P>
Arvoisa neuvoston puheenjohtaja, haluan päättää puheenvuoroni - ja olen siitä todella pahoillani - pahoitellen sitä, että Euroopan unioni ja sen toimielimet ovat alistuneet sotilasjärjestön päätöksiin ja ovat niin monien vuosien ajan vältelleet poliittista vastuuta tällä mantereella. On parempi valmistautua ennalta, jotta ei tarvitse toimia myöhemmin tällä tavoin.

<SPEAKER ID=10 NAME="Collins, Gerard">
 Arvoisa puhemies, haluan toivottaa liittokansleri Schröderin hyvin lämpimästi tervetulleeksi; hän on täällä puheenjohtajamaa Saksan edustajana. Kiitän häntä hyvin vilpittömästi mielestäni hienoimmasta lausunnosta, mitä olen kuullut neuvoston puheenjohtajan esittävän parlamentissa pitkään aikaan. Kiitän häntä siitä, mitä hän sanoi Kosovon kriisistä. Parlamentti osoitti suosionosoituksillaan tyytyväisyytensä lausuntoon. Haluaisin myös kiittää häntä vilpittömästi tähän asiaan liittyvästä Berliinin päätöslauselmasta.
<P>
Tiedän, että puheenjohtaja pitää iltapäivällä kokouksen valtioiden ja hallitusten päämiesten kanssa, ja on tärkeää, että hän selvittää tässä keskustelussa kollegoilleen, että on ensiarvoisen välttämätöntä, että Kosovon albaaneja avustetaan edelleen ja että Euroopan unioni on pääosassa humanitaarisessa avustustoiminnassa. Taloudellisia varoja on asetettava saataville, jotta varmistetaan se, että avustusohjelmia jatketaan ja että pakolaiset saavat tarvitessaan tarkoituksenmukaisia lääkkeitä ja elintarvikkeita.
<P>
Olisimme toivoneet voivamme jättää tämän vuosituhannen päättyessä Euroopassa käytävän sodan haamun taaksemme. Valitettavasti totalitaarinen hirmuvaltias Milosevi valaa öljyä kansanmurhan tuleen ja pahentaa Kosovon albaanien kärsimyksiä. Olen hyvin tiukasti sillä kannalla, ettei Miloseviille pidä jättää pakotietä ja että hänen on jossakin vaiheessa vastattava tuomioistuimen sotarikossyytöksiin.
<P>
Minun on esitettävä yksi kielteinen asia liittokansleri Schröderille. Uskon vilpittömyyteenne, kun sanotte arvostavanne Euroopan parlamentin merkitystä. Uskottavuuttanne horjuttaa kuitenkin hieman se, että puhemiestämme Gil-Roblesia ei ole kutsuttu iltapäivän kokoukseen. Pahoittelen sitä. Virhe on tapahtunut jossakin matkan varrella, ja teidän pitäisi mielestäni pohtia asiaa uudelleen, vielä näinkin myöhäisessä vaiheessa. Tämä on paha virhe, ja se antaa vääränlaisen signaalin.
<P>
Haluaisin erityisesti kiittää Santeria ja ilmaista arvostavani häntä sen upean työn vuoksi, jota hän on tehnyt Euroopan unionin hyväksi 4, 5: n viimeksi kuluneen vuoden aikana. Kiitän häntä hyvin vilpittömästi hänen myötävaikutuksestaan samoin kuin hänen kollegojaan komissiossa. Pahoittelen suuresti sitä, että hän on joutunut olosuhteiden uhriksi tänä erityisenä aikana. Arvoisa puheenjohtaja Santer, kunnioitan ja arvostan suuresti sitä, mitä olette virkakautenanne tehnyt Euroopan hyväksi.
<P>
25.maaliskuuta pidetty Berliinin huippukokous oli hyvä huippukokous. Siellä saavutettiin paljon siinä mielessä, että siellä lyötiin lukkoon EU: n varainkäytön rahoitusnäkymät vuoden 1999 jälkeiselle seitsenvuotiskaudelle. Siitä asti, kun Agenda 2000: n sisältämät unionin politiikkojen uudistusehdotukset julkaistiin maaliskuussa 1998, jotkin tahot tunsivat jatkuvasti, että olisi vaikea päästä koko Euroopan unionin kannalta tasapainoiseen ja tasapuoliseen ratkaisuun. Puheenjohtajamaa Saksa voi lohduttautua sillä, että unionin talousarvion rahoitusnäkymät kaudeksi 2000-2006 herättävät luottamusta ja hyvää tahtoa kaikissa Euroopan unionin jäsenvaltioissa.506 miljardin punnan suuruisen talousarvion avulla voidaan käynnistää eri ohjelmia, joilla luodaan perusta Euroopan unionin lähestyvälle laajentumiselle. Samoin talousarvio takaa yhteisen maatalouspolitiikan kunnollisen rahoittamisen sekä sen, että monia sosiaalisia ja alueellisia avustusjärjestelmiä jatketaan unionin köyhimmissä jäsenvaltioissa vuoden 1999 jälkeen.
<P>
Haluaisin käsitellä joitakin tämänhetkisen yhteisen maatalouspolitiikan näkökulmia. Komission ennen joulua julkaisemassa asiakirjassa " Euroopan unionin tuleva rahoitus" (The future financing of the European Union) ehdotettiin, että yksittäisten jäsenvaltioiden valtiokonttorien pitäisi rahoittaa kenties noin 25 % YMP: stä. Tämä olisi merkinnyt Euroopan unionille askelta taaksepäin. Se olisi ollut eripuraisuutta aiheuttava siirto, koska YMP: n menestys perustuu osaltaan siihen, että sitä hallitaan yhdenmukaisella tavalla koko Euroopan unionin alueella. Se, että osa YMP: tä olisi uudelleen kansallistettu, olisi voinut johtaa vain yhteisen maatalouspolitiikan lopulliseen hajoamiseen ja sirpaloitumiseen.
<P>
Lopuksi haluaisin sanoa liittokansleri Schröderille seuraavaa: puheenjohtajakautenne alkoi suhteellisen heikosti, mutta olette edistynyt viime aikoina huikeasti. Esityslistalla on vielä useita tärkeitä asioita, jotka on saatettava päätökseen ennen puheenjohtajakautenne päättymistä. Onnittelen teitä tähän mennessä saavuttamastanne edistyksestä. Teillä on enää kulkematta kolmasosa matkastanne maaliin. Haluamme teidän ponnistelevan vielä enemmän tästä hetkestä kesäkuun loppuun asti.

<SPEAKER ID=11 LANGUAGE="DE" NAME="Müller">
Arvoisa puhemies, arvoisa neuvoston puheenjohtaja, Kosovon sota asettaa Euroopan jokaisen tapahtuman, myös Berliinin huippukokouksen, eri mittakaavaan. Yhtäkkiä jokainen rauhaan tähtäävä kompromissi on arvoltaan suurempi kuin alun perin odotettiin. Jokaisen rauhaan tähtäävän kompromissin arvo määräytyy kuitenkin vain sen perusteella, miten turvallisesti se johtaa meidät Euroopan unionin uudistuksiin ja laajentumiseen seitsemän seuraavan vuoden aikana. Tästä näkökulmasta Berliinin huippukokous kaikkine päätöksineen oli täydellinen menestys. Haluaisin kuitenkin esittää kolme talousarvioon liittyvää huomautusta.
<P>
Ensinnäkin: rahoituspakettiin pitää olla tyytyväinen sen takia, että te onnistuitte lopullisesti varaamaan varat hakijavaltioita varten. Se oli erityisen tärkeää minun ryhmälleni. 15 jäsenvaltion EU on supistunut, etenkin rakennepolitiikan alalla, ja Berliini on antanut hakijavaltioille hyvin selvän ja luotettavan signaalin.
<P>
Toiseksi: rahoituspakettia on tarkasteltava kriittisesti, sillä mielestäni paketista valitettavasti puuttuu ratkaiseva päätös maatalouspolitiikan uudelleenohjauksesta. Tämä on raskas taloudellinen kuorma, ja se on tarkistettava suunniteltua aiemmin. Saksalais-ranskalainen moottori ei suinkaan käy maidolla. Me kaikki tiedämme sen. Vaalien ja uuden komission valinnan jälkeen tämä aihe kuuluu kieltämättä uudelleen Agendan alaan.
<P>
Kolmanneksi: parlamentin näkökulmasta rahoituspaketin sisä- ja ulkopolitiikkaa, hallintokustannuksia ja haluttua joustavuutta koskevia osia ei voi hyväksyä. Kosovon järkyttävät tapahtumat osoittavat sen, että nimenomaan ulkopoliittiset kustannukset kasvavat seuraavien vuosien aikana ja että tarvitsemme enemmän kuin pelkkiä kauniita sanoja yhteistä ulko-ja turvallisuuspolitiikkaa koskevan aidon aloitteen käynnistämiseksi Euroopassa.
<P>
Pidän itsestään selvänä, että voimme hyödyntää yhä käytettävissä olevan liikkumavaran kolmen toimielimen välisessä vuoropuhelussa, ja pyydän, että kannatatte sitä. Samalla haluaisin yhtyä Collinsin pyyntöön, jotta harkitsisitte vielä kerran päätöstänne siitä, voisiko Gil-Robles kuitenkin osallistua tänään iltapäivällä järjestettävään ylimääräiseen kokoukseen Euroopan parlamentin edustajana.
<P>
Suosionosoituksia

<SPEAKER ID=12 NAME="Lalumière">
 Arvoisa puhemies, arvoisa Eurooppa-neuvoston puheenjohtaja, Berliinin ylimääräinen huippukokous poikkesi tosiaan totutusta useammalla tavalla.
<P>
Huippukokouksen taustalla väijyi Kosovon kauhistuttava murhenäytelmä. Huippukokous seurasi Euroopan unionin ensimmäistä poliittista kriisiä, jonka aikana komissio erosi, ja kokouksessa oli päätettävä Agenda 2000: n suurista, etenkin talousarvioon liittyvistä suuntaviivoista uuden vuosituhannen ensimmäisiksi vuosiksi.
<P>
Arvoisa liittokansleri, onnistuitte saamaan aikaan ratkaisuja kaikissa kohdissa, joita teidän oli määrä käsitellä. Lisäksi Saksa ylitti itsensä ja toimi koko unionin puheenjohtajamaana omat etunsa sivuuttaen. Asiasta vakuuttuneet eurooppalaiset, joihin mekin kuulumme, kiittävät teitä tästä vilpittömästi. Tämä on hyväksi Saksan imagolle ja koko Euroopalle.
<P>
Aikaansaatu kompromissi ei ole kuitenkaan täysin tyydyttävä. Niinpä olemme talousarvion osalta edelleen huolissamme siitä, että määrärahojen ylärajat on saavutettu, vaikka menot kasvavat laajentumisen ja Kosovoon annettavien tukien myötä. Olisimme ainakin toivoneet, että jokaisen laajentumisen yhteydessä olisi otettu käyttöön rahoitusnäkymien automaattinen korjauslauseke.
<P>
Yhteisen maatalouspolitiikan osalta pelkäämme, että lopulta hyväksytty vaatimaton kompromissi ei juurikaan varusta meitä WTO: n tuleviin neuvotteluihin. Rakennerahastojen osalta taas olisimme pitäneet parempana sitä, että unionin ponnistelut taloudellisen ja sosiaalisen koheesion puolesta olisivat olleet enemmän komission anteliaampien ehdotusten mukaisia.
<P>
Näistä varaumista huolimatta olemme kuitenkin loppujen lopuksi tyytyväisiä siihen, että Berliinin huippukokouksessa saatiin liikautettua pääaiheita eteenpäin.
<P>
Toimitte nopeasti komission puheenjohtajan nimittämisessä. Toivokaamme, että prosessi etenee jatkossakin tehokkaasti, hätiköimättä, mutta siten, että Euroopan unioniin pyritään asettamaan uusi ja uudistettu komissio, jolla voi olla todellinen poliittinen rooli.
<P>
Jäljelle jää Kosovo, kaikkein tärkein. Berliinissä ei tietenkään voitu ratkaista tätä murhenäytelmää, mutta se, mitä Berliinissä sanottiin ja mitä te sanoitte tänä aamuna, on oikeansuuntaista. Ajattelen etenkin sitä poliittista roolia, joka Venäjällä voisi ja pitäisi olla. Ajattelen sitä, miten kehotatte maitamme ryhtymään toimiin ja ottamaan välittömästi mutta väliaikaisesti vastaan siirtymään joutuneita ja pakolaisia. Ajattelen eräänlaista Balkanin vakaussopimusta, jolla nämä ihmiset voitaisiin auttaa kurjuudestaan ja eristyneisyydestään.
<P>
Ajatuksenne on hyvä. Arvoisa Eurooppa-neuvoston puheenjohtaja, kun sanotte meille, että Euroopan on ilmaistava ajatuksensa voimakkaasti ja että Euroopan on kunnioitettava niitä arvoja, jotka ovat Euroopan rakentamisen peruskiviä, voimme vain tukea kantaanne ja toivoa, että kaikki kuulevat teitä!

<SPEAKER ID=13 LANGUAGE="DA" NAME="Bonde">
Arvoisa puhemies, arvoisa liittokansleri, Shakespeare sanoi: " Ollako vai eikö olla - siinä vasta kysymys." Neuvosto sanoo nyt, että komissio voi samanaikaisesti olla ja olla olematta. Kansakuntien Eurooppa ja Kesäkuu-liike vaativat, että komissio väistyy nopeasti ja että sen korvaa siivousryhmä, joka voi selvittää asioita ennen uuden komission valitsemista. Kehotamme kansallisia parlamentteja valitsemaan itse oman maansa edustajan Euroopan komissioon. Prodin tai parlamentin enemmistön ei pidä päättää siitä, kuka on komission tanskalainen jäsen. Tanskalaisen jäsenen ei pidä olla EU: n edustaja tanskalaisille vaan tanskalaisten valitsijoiden edustaja EU: ssa ja muutenkin: 1 000 komitean, 10 000 erilaisen lain ja 100 000 hankkeen määrä on liian suuri Brysselistä käsin ohjattavaksi. Karsikaa liiat päältä! Pistäkää EU laihdutuskuurille ja antakaa enemmän vapautta maissamme vallitsevalle demokratialle!

<SPEAKER ID=14 NAME="Parigi">
 Arvoisa neuvoston puheenjohtaja, Italian demokraattinen oikeisto Alleanza Nazionale toivoo, että parlamentin puhemies voisi osallistua teidän koolle kutsumaanne kokoukseen tänään iltapäivällä, ja ilmaisee solidaarisuutensa Naton toimia kohtaan entisessä Jugoslaviassa. Tahtoisimme vain huomauttaa, että jos Naton strategit olisivat viimeisten kymmenen vuoden aikana lukeneet historian kirjoja, he olisivat huomanneet, että etniset puhdistukset ovat olleet eräiden Balkanin kansojen keskuudessa perinne, jonka uhriksi joutui 350 000 italialaista, jotka 55 vuotta sitten karkotettiin väkipakolla ja aseilla uhaten Adrianmeren rannikolta, jossa he olivat aikojen alusta asuneet.
<P>
Agenda 2000: n saattoi syntyessään Euroopan unionissa vaikuttaa pelkältä harhakuvitelmien kirjalta, vaikka se käsittelikin määrätietoisesti yhteisön vaikeimpia ongelmia. Nyt kun hallitusten päämiehet ovat käsitelleet sitä uudelleen Berliinissä, se vaikuttaa kirjalta täynnä pettymyksiä epävarmuuden ja ristiriitaisuuksien ollessa sen tunnusomaisia piirteitä, koska nykyään enemmän kuin ennen siinä näkyvät yksittäisten valtioiden omat epävarmuus ja ristiriidat, varsinkin kun yksittäiset, pääasiassa vasemmiston johtamat, valtiot ovat siirtäneet Agenda 2000: een jo ilmiselväksi tulleen ideoiden puutteensa.
<P>
Maatalouden tasapainokysymykset on ratkaistu mukautuksilla, jotka tuovat mieleen kolehdinkeräyksen kirkossa ja jotka jälleen kerran rankaisevat suurta osaa Etelä-Euroopan maataloudesta. Agenda 2000: sta puuttuu rohkeus käydä käsiksi vakavaan työttömyysongelmaan tehokkailla toimenpiteillä, sillä pienten ja keskisuurten yritysten suurta merkitystä väheksytään edelleen, sekä siihen ajankohtaiseen ongelmaan, että koko Euroopan unioni on jäljessä Yhdysvalloista teknologian kehityksessä.
<P>
Sen, että Agenda 2000: een ei sisälly selkeää eikä strategisesti kelvollista näkemystä laajenemisesta, osoittaa käytännössä Euroopan unionin omien ulkopoliittisten toimien riittämättömyys Balkanin alueella, jonka historia ja kohtalo ovat osa Eurooppaa, lukuun ottamatta kommunisti - toistan, kommunisti - Miloseviin mielipuolisia toimia. Ja sen, että vasemmistohallituksilta, jollaisia valtaosa Euroopan hallituksista on, puuttuu uusia ideoita, osoittaa se seikka, että niiden johtajat, jotka äskettäin kokoontuivat Milanossa, ovat päättäneet kuunnella Clintonin ehdotuksia taloutta ja työllisyyttä koskevissa kysymyksissä osoittaen siten huolestuttavaa tieteellistä, ideologista ja kulttuurista riippuvuutta muiden näkemyksistä. Jos näin jatketaan, jonain päivänä Yhdysvalloista saapuu uutinen: muuan Kristoffer Kolumbus lähti Hustonin lahdelta kolmen purjealuksen voimin ja löysin Euroopan.

<SPEAKER ID=15 LANGUAGE="ES" NAME="Medina Ortega">
Arvoisa puhemies, ensinnäkin haluan onnitella neuvoston puheenjohtajaa Berliinin huippukokouksessa tehdystä suuresta työstä. Aiemmissa puheenvuoroissani sanoin neuvoston puheenjohtajalle, että hänen työnsä oli vaikea ja että puheenjohtajamaa Saksa on osoittanut olevansa taipumaton ja kykeneväinen saattamaan tämän työn päätökseen. On kuitenkin johdonmukaista, että siitä huolimatta parlamentti suhtautuu tietyllä varauksella talousarviota koskevien päätösten sisältöön.
<P>
Euroopan yhteisön käytettävissä olevia varoja on leikattu huomattavasti. Tiedän, että tämä oli puheenjohtajamaa Saksan tavoitteena, mutta se on ristiriidassa Euroopan parlamentin tavoitteen kanssa, ja kuten komission puheenjohtaja totesi, on selvää, että Berliinissä tehtyjen sopimusten toteuttaminen edellyttää uutta toimielinten välistä sopimusta, jossa otetaan huomioon Euroopan parlamentin esille tuomat näkökohdat. Nämä näkökohdat liittyvät joihinkin mainitsemiimme seikkoihin. Esimerkiksi riittävän joustavuuden näkökohta. Mitä tapahtuu, jos syntyy samanlainen kriisi kuin on juuri syntynyt Kosovossa ja johon tarvitaan ylimääräisiä budjettivaroja?
<P>
Niiden otsakkeiden osalta, joita voidaan käyttää työttömyyden vastaisessa taistelussa, on tehty huomattavia supistuksia, ja supistuksia on tehty myös sisäisten politiikkojen, ulkoisen toiminnan ja jopa yhteisön hallinnollisten menojen osalta. Jos lähtökohtanamme on se, että tällä hetkellä yhteisön hallinto on puutteellista, ja jos se on puutteellista juuri sen vuoksi, ettei komissiolle annettu riittäviä välineitä, voidaan kysyä, ovatko tällä hetkellä käytettävissä olevat toimet sellaisia, että ne mahdollistavat komission toimivuuden.
<P>
On myös muita alueita; tarkkaan ottaen laajentumista koskevaa tarkistuslauseketta ei ole lisätty. Tiedämme, että Keski- ja Itä-Euroopan mailla on valtavan suuria tarpeita, ja voidaan kysyä, voidaanko nämä tarpeet täyttää nykyisillä varoilla. Näyttää paremminkin siltä, että tarvitsisimme lisävaroja tätä laajentumista varten, jos se halutaan toteuttaa uusien rahoitusnäkymien aikana, eli vuoteen 2006 mennessä.
<P>
Maatalousalalla ei ole toteutettu, tai ei voida toteuttaa, sellaista perusteellista uudistusta, joka mahdollistaisi maataloutemme kilpailukykyisyyden säilyttämisen ja joka mahdollistaisi myös maaseudun elämänlaadun parantamisen, sillä ei ole tarkoitus, että maaseudun asukkaat pysyvät toisen luokan kansalaisina.
<P>
Suurimmat leikkaukset ovat ehkä kuitenkin kohdistuneet rakennepolitiikkoihin. Komissio - komission jäsen Wulf-Mathies onkin täällä paikalla - oli kohdistanut rakennepolitiikkoihin hyvin niukasti varoja, joita on leikattu sellaisin perustein, jotka ovat ehkä ihan ymmärrettäviä, mutta jotka tulevat vaikeuttamaan Euroopan unionin koheesiopolitiikkojen harjoittamista. Toisin sanoen, on monia alueita ja maita, jotka ovat vähemmän kehittyneitä, joiden on kilpailtava erittäin vaikeissa oloissa saavuttaakseen vakaussopimuksen tavoitteet ja joille tämä tulee olemaan vaikeaa. Yksi esimerkki sellaisesta uudistuksesta, joka voi koitua erittäin haitalliseksi, on se, että syrjäisimpiä alueita koskeva poikkeus vaatimuksesta alittaa 75 %, jotta ne voisivat pysyä tavoitteen 1 alueina, poistettaisiin. Kun tämä poikkeus poistetaan, merkitsee se sitä, että huolimatta niistä valtavista ongelmista, joiden kanssa erittäin syrjäiset alueet kamppailevat, ne ovat samassa asemassa kuin manneralueet.
<P>
Arvoisa puhemies, toisaalta haluan onnitella sosialistiryhmän puolesta puheenjohtajamaa Saksaa, neuvostoa ja jäsenvaltioiden hallituksia päättäväisestä toiminnasta Kosovon kriisin osalta. Kyseessä on uuden kansainvälisen humanitaarisen oikeuden soveltaminen; sellaisen kansainvälisen humanitaarisen oikeuden soveltaminen, joka sai alkunsa vuonna 1945 Yhdistyneiden Kansakuntien peruskirjassa ja Nürnbergin oikeudenkäynnissä. On selvää, ettei ole hyväksyttävää, että hallituksen tai valtion päämies voi aiheuttaa kansalleen sellaisia kärsimyksiä kuin Milosevi parhaillaan tuottaa osalle Jugoslavian kansalaisista eli Kosovon albaaniväestölle.
<P>
Mielestäni Euroopan unionin jäsenvaltiot, jotka toimivat Pohjois-Atlantin liitossa, toimivat tällä hetkellä mielestäni koko ihmiskunnan puolesta. Euroopan parlamentissa, tai ainakin sosialistiryhmässä, kannatamme tällaisia toimia ja toivomme, että näillä toimilla, kenties jonkin sellaisen aloitteen tukemana, jonka Yhdistyneiden kansankuntien pääsihteeri on juuri tehnyt, löydetään ongelmalle nopea ratkaisu, jonka täytyy johtaa Miloseviin vetäytymiseen Kosovon alueelta, Kosovon asukkaiden palauttamiseen tälle alueelle kansainvälisen suojelun alaisina ja mahdollisesti alueen jälleenrakentamiseen ja sen talouden elpymiseen.
<P>
On totta, että Saksan puheenjohtajakautta on enää vähän jäljellä, mutta Euroopan parlamentissa toivomme, että puheenjohtajamaa jatkaa NATOn rauhan saavuttamiseen tähtäävien pyrkimysten kannatusta ja Kosovon albaanien tukemista.

<SPEAKER ID=16 LANGUAGE="FR" NAME="Fontaine">
Arvoisa puhemies, hyvät kollegat, Euroopan unioni, jossa te, arvoisa neuvoston puheenjohtaja, johdatte puhetta, oli asettanut itselleen kunnianhimoisen tavoitteen - ehkäpä liiankin kunnianhimoisen tavoitteen: määrätä kuudeksi seuraavaksi vuodeksi yhteisön talousarviolle uudet rajat, kun otetaan huomioon, että Eurooppa laajentuu ja maailmanlaajuinen kokonaistilanne vaihtelee suuresti.
<P>
Euroopan unionin henki olisi voinut kariutua kansallisiin etuihin. Epäonnistuminen olisi ollut poliittinen onnettomuus kolme kuukautta euron käyttöönoton jälkeen ja kaksi kuukautta ennen parlamentin vaaleja, mutta etenkin keskellä Kosovon murhenäytelmää, johon ei löydetä myönteistä ratkaisua kuin jos 15 valtiomme solidaarisuus ei järky.
<P>
Toteamme nyt, että yhteisön ylin etu vei voiton. Kuten sanoitte, Eurooppa pystyi puhumaan yhdellä äänellä; se osoitti kykenevänsä toimimaan, tärkeimmät asiat säilytettiin ja voimme vain onnitella teitä siitä. Unionimme voimahan piilee unionin kyvyssä hallita solidaarisesti niitä kokonaisvaltaisia tasapainoja, jotka ovat tarpeen markkinoiden toimimisen kannalta, markkinoiden, joiden päämäärä ei ole kylmän taloustieteellinen vaan sosiaalinen ja jopa humanistinen.
<P>
Pidän tänä aamuna puheenvuoron erityisesti henkilönä, joka on saanut tehtäväkseen johtaa puhetta valtuuskunnassa, joka neuvottelee neuvoston kanssa rakennerahastoihin liittyvistä asioista. Olemme arvostaneet kaikissa kokouksissamme ministeri Verheugenin vilpittömyyttä, sydämellisyyttä ja kuuntelukykyä. Meillä onkin nyt sellainen tunne, että meitä on kuultu melko laajalti. Berliinin sopimukseen on sisällytetty osa niistä suuntaviivoista, joita parlamenttimme piti tärkeinä, ja voimme vain kannattaa neuvoston kolmea tältä osin hyväksymää keskeistä tavoitetta: keskittämistä, yksinkertaistamista ja tehokkuutta. Joitakin kysymyksiä ei kuitenkaan ole ratkaistu. Kollegani Arias Cañete, ja esittelijämme, joista mainittakoon Medina Ortega, pitivät tältä osin äskettäin puheenvuoronsa, ja meidän on jatkettava vuoropuhelun käymistä neuvoston kanssa, jotta voisimme päästä asiasta sopuun ennen toimikautemme päättymistä. Se edellyttää kuitenkin sitä, että rahoitusnäkymiä ja uutta toimielimien välistä sopimusta koskevat neuvottelut johtavat parlamentin kannalta hyväksyttävään kompromissiin.
<P>
Arvoisa puhemies, voitte uskoa, että Euroopan parlamentti osoittautuu joustavaksi, mutta se odottaa myös, että neuvosto tunnustaa täysin toimielimemme demokraattisen roolin. Tästä syystä suhtaudumme myönteisesti siihen, että Euroopan parlamentin puhemies voi osallistua tänään iltapäivällä pidettävään epämuodolliseen neuvostoon.
<P>
En epäile, etteikö Prodin nimittäminen uuden komission puheenjohtajaksi - onnistuitte saamaan hänen nimitykselleen valtioiden ja hallitusten päämiesten yksimielisen kannatuksen odoteltaessa parlamentin hyväksyntää, joka on minusta toivottava asia - ole tämän uudistuksen menestymisen kannalta tärkeä tekijä; unionimme menestys riippuu tästä uudistuksesta, unionimme, jonka laajentuminen on ehdoton poliittinen välttämättömyys.

<SPEAKER ID=17 NAME="Neyts-Uyttebroeck">
 Arvoisa parlamentin puhemies, arvoisa neuvoston puheenjohtaja ja arvoisat kollegat, ryhmäni ja minä osoitimme suosiota neuvoston puheenjohtaja ja liittokansleri Schröderille, koska hyväksymme täysin hänen kiihkeän vetoomuksensa siitä, että kansallisesta itsekkyydestä täytyisi päästä eroon ja että eurooppalaista kulttuurin ja sivistyksen mallia levitettäisiin avoimesti ja sitä puolustettaisiin ja että samalla torjuttaisiin kaikenlainen etnonationalismi. Voimme myös ymmärtää, että liittokansleri on hyvin tyytyväinen Berliinin huippukokouksen tuloksiin. Siellä todella tehtiin sopimuksia vaikeista ja aroista asioista. Sopimusten sisältö ei ikävä kyllä vastaa riittävästi neuvoston puheenjohtajan suurta retoriikkaa.
<P>
Annan yhden esimerkin. Neuvoston puheenjohtaja ilmoittaa meille, että Kosovon pakolaisten hyväksi on päätetty antaa 150 miljoonaa euroa. Olemme iloisia siitä. Tämä on kuitenkin räikeästi ristiriidassa Berliinin huippukokouksen 45 johtopäätöksen kanssa, jonka mukaan otsakkeessa " Erityistilanteet vuosina 2000-2006" jaetaan 5 200 miljoonaa ja vielä muutama miljoona euroa lahjaksi itse jäsenvaltioihin. 5 200 miljoonaa euroa annetaan hallituksille jaettavaksi kansalaisille, samalla kun pakolaisten käyttöön tulee tuskin 150 miljoonaa ja kun neuvosto ei viime viikolla onnistunut hyväksymään yksimielistä kantaa pakolaisten vastaanotosta ja kun rahoitusnäkymissä kiireellisiin tapauksiin tarkoitetut määrärahat on leikattu lähes nollaan koko kaudeksi 2000-2006. Berliinin laskuopin kova todellisuus osoittaa Berliinin retoriikan valheelliseksi. Tällaiset ristiriidat aiheuttavat sen, että Euroopan kansalaisten koko usko unioniin uhkaa hiipua.
<P>
Mitä tulee Euroopan komissioon ja sen puheenjohtajaehdokkaaseen, minun ryhmäni on myös sitä mieltä, että neuvosto ei ole kantanut vastuutaan täysimääräisesti. Mielestämme sopimus Romano Prodin ehdokkuudesta on hyvä. Voimme samalla vain todeta, että neuvosto aiheuttaa parlamentille suuria vaikeuksia, jos komission kokoonpanoa ei lainkaan muuteta. Erityisesti emme voi hyväksyä Cressonin komissioon jäämistä. Minun ryhmäni ei aio tehdä hänen kanssaan yhteistyötä, ja neuvomme häntä olemaan enää ilmestymättä tänne. Romano Prodia, jota arvostamme suuresti ja jolta odotamme paljon, pidämme uuden komission muodostajana, ja tämän parlamentin tulee ilmaista mielipiteensä uudesta komissiosta vaalien jälkeen. Mikä tahansa muu tulkinta johtaisi itse asiassa perustuslaillisiin ongelmiin. Haluaisin kuulla neuvoston puheenjohtajalta, onko se tästä näkemyksestä samaa mieltä.

<SPEAKER ID=18 LANGUAGE="FR" NAME="Moreau">
Arvoisa puhemies, Euroopan kansat, jotka ovat saaneet kärsiä nahoissaan sodasta, ovat hyvin huolestuneita Kosovon tapahtumista. Kun ilmaiskut vain pahentavat ongelmia, on pyrittävä kaikin mahdollisin keinoin siihen, että asia ratkaistaan poliittisesti, koska se on ainoa keino tehdä loppu Miloseviin järjestelmän julmuuksista ja kosovolaisiin kohdistetusta väkivallasta sekä torjua nationalistisia pyrkimyksiä.
<P>
Berliinin paketin osalta mainitsitte, arvoisa liittokansleri, että Berliinin neuvostossa päästiin hyvään kompromissiin. Kantani on monivivahteisempi. Vaikka sopimuksen avulla edistyttiinkin jonkin verran, se on joiltakin osin riittämätön, ja siinä on tulevaisuuden kannalta riskinsä. Karkeimmat vaihtoehdot saatiin toki hylättyä, mutta tulevaisuus on vielä täysin avoin. Niinpä maataloushintojen lasku oli vähäisempää kuin mitä komissio vaati, mutta kuitenkin merkittävää, ja etenkin se, että ne korvataan vain osittain. Hintojen lasku vaikuttaa kielteisesti maataloustuloon erityisesti pienillä ja keskisuurilla tiloilla, koska avustusten yläraja on poistettu. Lisäksi sopimuksessa ei anneta meille parhaita mahdollisia edellytyksiä kestää niitä paineita, joita Yhdysvallat kohdistaa meihin WTO: n seuraavissa neuvotteluissa.
<P>
Olen ilahtunut siitä, että rahoituksen solidaarisuuden periaate on säilytetty ja yhteisrahoitus hylätty, ja että etenemme kohti tasapuolisempaa rahoitusta. Neuvosto ei kuitenkaan pyrkinyt etsimään uusia omia varoja, vaikka etenkin komissio esitti joitakin vaihtoehtoja. Miksei taloudellisia siirtoja voitaisi verottaa tavalla, joka olisi oikeudenmukaisempi ja niin, että ne, jotka hyötyvät eniten yhtenäismarkkinoista, osallistuisivat Euroopan rakentamisen rahoittamiseen?
<P>
Lopuksi ja päättääkseni puheenvuoroni olen ilahtunut neuvoston antamista myönteisistä poliittisista merkeistä Etelä-Afrikan ja Palestiinan osalta.

<SPEAKER ID=19 NAME="Kaklamanis">
 Hyvät kollegat, neuvoston puheenjohtaja, Saksan liittokansleri Schröder, esitti meille tänään näkemyksensä, mutta kuitenkaan hän ei ole ymmärtänyt, että sitä, mitä hänen järjen mukaan pitäisi edustaa, eli Eurooppaa, ei nyt ole olemassa. Unelmiemme Euroopan tilalla on nyt USA: n protektoraatti. Tämä on totuus, kova ja epämiellyttävä totuus, ja tästä syystä hän on vaivaantunut.
<P>
Kerroitte meille, että teitä askarruttavia pääkysymyksiä on kolme:
<P>
Komission kriisin kannalta on tietysti myönteinen askel, että puheenjohtajaksi valittiin Prodi. Prodin pitää kuitenkin ymmärtää, että hän ei voi olla komission puheenjohtaja ja pysyä samalla puoluejohtajana Italiassa.
<P>
Arvoisa kansleri, Agenda 2000 tulee uppoamaan ennen neitsytmatkaansa, jos budjetti jää 1, 27 %: iin BKT: stä.
<P>
Euroopan taloudellista laajentumista, työttömyyden torjumista ja kehityspolitiikkaa ei saada onnistumaan pelkillä sanoilla.
<P>
Yllätyin, kun kuulin teidän sanovan Kosovosta puhuessanne, että Jugoslaviaa pommitetaan eurooppalaisen kulttuurin vuoksi. Uskotteko todellakin, että pommitusten kohteena on Milosevi, joka on syyllistynyt moniin suuriin virheisiin? Valitettavasti pommitukset ovat vain vahvistaneet Miloseviia. Pommitukset kohdistuvat kuitenkin kirkkoihin, hautausmaihin, juniin, jotka ovat täynnä siviilejä ja sairaaloihin, eikä näillä pommituksilla ole mitään tekemistä eurooppalaisen kulttuurin ja Euroopan historian kanssa.

<SPEAKER ID=20 LANGUAGE="DE" NAME="Schroedter">
Arvoisa puhemies, arvoisa neuvoston puheenjohtaja, arvoisa komission puheenjohtaja, hyvät kollegat, Berliinin huippukokous on opetus siitä, miten vaarallista yhteisölle on, jos omat kansalliset edut asetetaan etusijalle ja yhteinen kehitys jää toiselle sijalle. Mutta tälläkin kertaa kokous onnistui hyvin. Uudistusta ei tosin saatu aikaan, mutta päätettiin sentään paketista, jonka avulla selviydymme unionissa seuraavista vuosista. Tässä huippukokouksessa Euroopalle annettiin kuitenkin merkittävä tulevaisuuden viesti. Kokouksessa tehtiin sitova päätös varhaisesta laajentumispäivämäärästä. Se on välttämätön signaali hakijavaltioille ja niiden väestölle. Se kannustaa niitä niiden uudistusprosessissa.
<P>
Rauha on arvokas asia. Siksi voin vain toistaa vielä kerran, että Euroopan tulevaisuus on riippuvainen uusien rajat ylittävien suhteiden ja kansallisen etujen etusijan ratkaisemisesta. Berliinin huippukokouksessa annettiin kuitenkin samalla myös toimielinuudistusta koskeva toimintasuunnitelma, jotta unionista tehdään yleensäkin laajentumiskykyinen. Toivon, että neuvosto tunnustaa parlamentin tämän jälkeen tasavertaiseksi ja myöntää tälle lopultakin enemmän toimivaltaa ja aloiteoikeuden. Tämä on vaaditun yksimielisyyden saavuttamisen edellytys. Arvoisa neuvoston puheenjohtaja, kuvitelkaa, että teidän pitäisi antaa 20-25 lahjaa, jotta kaikki olisivat samaa mieltä.
<P>
Euroopan parlamentin oikeuksien lisääminen merkitsee sitä, että Euroopan unioni pääsee lähemmäs kansalaisia ja demokratiaa. Tällainen on tulevaisuus: yhteinen yhteiskunnallinen, ekologinen ja demokraattinen Eurooppa. Me haluamme sitä, ja meidän on saavutettava se!

<SPEAKER ID=21 NAME="Escolá Hernando">
 Arvoisa puhemies, jos minun pitäisi tiivistää yhteen lauseeseen Berliinin sopimus Agenda 2000: n osalta, sanoisin, että Berliini merkitsi voittoa niille, jotka haluavat heikentää Eurooppa-henkeä, koska Berliinin jälkeen Eurooppa-henki on heikentynyt.
<P>
Eurooppa-neuvostossa saavutettu sopimus on seurausta neuvottelusta, joka perustui kansallisten etujen eikä Euroopan rakentamishankkeen puolustamiseen.
<P>
Meidän hallituksemme on panostanut Berliinissä järkevään politiikkaan, lyhyen aikavälin politiikkaan, ja parlamentilla on velvollisuus ponnistella suunnan korjaamiseksi ja Eurooppaan johtavalle tielle palaamiseksi.
<P>
Berliinin henki ei anna meille mahdollisuutta kohdata niitä haasteita, jotka ovat nyt edessämme. Unionin laajentuminen, toimielinten uudistus, koheesiopolitiikat ja solidaarisuus tulevat olemaan vain tyhjiä lauseita ja sanoja, jos emme tue niitä riittävällä talousarviopolitiikalla ja sillä federalistisella hengellä, joka on historian kuluessa mahdollistanut Euroopan unionin etenemisen ja jota ei ollut Berliinissä lainkaan.

<SPEAKER ID=22 LANGUAGE="FR" NAME="Berthu">
Arvoisa puhemies, Berliinin Eurooppa-neuvostossa päästiin vain näennäiseen sopimukseen unionin rahoituspuitteista kaudeksi 2000-2006.
<P>
Todellisuudessa kyse on pinnallisesta kompromissista, jonka tavoitteena on luultavasti vain sivuuttaa esteettömästi parlamentin vaalikausi odotellen, että todelliset ongelmat nousevat tulevaisuudessa esiin.
<P>
Rakennerahastojen osalta kokonaisvaltaisten määrärahojen ja koheesiomenojen ylläpitäminen paljastanee piakkoin, kun soveltamista koskevat yksityiskohdat julkistetaan, että Ranskan kaltaisille maille myönnetty osuus laskee voimakkaasti. Maatalouden määrärahojen ylläpitäminenkin on pelkkää silmänlumetta, koska siihen päästään vain siten, että EMOTR: n ohjausosaston varoja siirretään maatalouden suuntaviivoihin ja että muut kustannukset vähentyvät todellisuudessa voimakkaasti yhteisön suosituimmuuskohtelua supistettaessa.
<P>
Yleisö ei ole vielä ymmärtänyt täysin näitä suuntaviivoja, ja sama pätee epäilemättä moniin ranskalaisiin kansanedustajiin. Niillä ei voida kuitenkaan edes taata rahoitusnäkymien kestävää tasapainoa. Komission puheenjohtaja pyysi jo sitä paitsi äskettäin ylimääräisiä toimintamäärärahoja. Neuvosto on kuitenkin sen verran tietoinen asiasta, että se pyytää päätelmiensä eräässä kohdassa komissiota tarkistamaan yleisesti omien varojen järjestelmää ja sisällyttää pyyntöön kysymyksen - lainaan: " uusien omien varojen luomisesta riippumattomille ammatinharjoittajille" eli suoraan sanottuna uuden yhteisöveron luomisesta. Vaikuttaa selvältä, että Euroopan unioni valmistautuu tukkimaan vuodot luomalla uusia pakollisia veroja.
<P>
Hyväksyvätkö ranskalaiset liberaalit Berliinin kokouksen päätelmät tältä osin? Sen haluaisimmekin tietää.

<SPEAKER ID=23 NAME="Raschhofer">
 Arvoisa neuvoston puheenjohtaja, arvoisat kollegat, Berliinin huippukokous järjestettiin vaikeissa toimielimiä koskevissa ja kansainvälisissä olosuhteissa, minkä vuoksi Agenda 2000 -uudistuspakettiin voitiin kiinnittää vähemmän huomiota, kuin yleisesti olisi ollut välttämätöntä. Taustalla Kosovon kriisi hillitsee kuitenkin nimenomaan muiden politiikan alueiden kiireellisyyttä.
<P>
Agenda 2000 -asiakirjasta: rakennepolitiikan alalla sovittiin menojen vakauttamisesta, joskin rakennetoimenpiteissä päädyttiin suurempiin muutoksiin ja talouden korostamiseen, esimerkiksi koheesiovaroja päätettiin korottaa jopa 3 miljardia euroa. Uuden tavoitteen 2 osalta, jolla pyritään muun muassa edistämään maaseudun kehittämistä, tuen määrää vähennettiin kuitenkin 5 %. En voi välttyä sellaiselta mielikuvalta, että heikommassa asemassa oleviin alueisiin voitaisiin keskittyä, kunhan yli 4 miljardia euroa on jaettu ympäri Eurooppaa taloudellisina makeisina.
<P>
Johtopäätöksissä annetaan kuitenkin vastaus nykyisen viidestätoista valtiosta muodostuvan yhteisön tai laajennetun Euroopan rahoittamista koskevaan kysymykseen. Neuvosto kehottaa siten toisaalta komissiota huolehtimaan voimakkaasti uusien riippumattomien omien varojen luomisesta. Toisaalta määrätään yhtä selvästi rahoitusnäkymien mukauttamisesta, mikä on muuten tehtävä neuvoston määräenemmistöllä. Tämä selkiyttää myös teidän kolleganne Wemheuerin ja komission puheenjohtajan Santerin lausuntoja, sillä he molemmat ovat puhuneet siitä, että uuden uudistuksen pitäisi taas pian seurata nykyistä sopimusta. Tämän vuoksi en ole samaa mieltä muutamien parlamentin kollegojeni kanssa siitä, että Agenda 2000 -asiakirjaa koskeva päätös merkitsisi todellakin suurta edistystä.

<SPEAKER ID=24 LANGUAGE="DE" NAME="Swoboda">
Arvoisa puhemies, arvoisa neuvoston puheenjohtaja, arvoisa komissio, Kosovossa ja NATOn ja Jugoslavian välillä käydään sotaa. Huolimatta siitä, miten sitä tarkastellaan oikeudellisesti, sota on tosiasia. Tavallisesti sota ei ole oikea hetki näkemyseroille, suurelle tunteellisuudelle, viisaalle yhdistelmälle järkeä ja tunnetta. Näitä vaaditaan kuitenkin nykyään, sillä sota-aikana ei pidä vain ajatella rauhaa, vaan sen hyväksi on myös tehtävä työtä. Tässä mielessä olen tyytyväinen siihen, mitä te, arvoisa neuvoston puheenjohtaja, olette täällä sanonut, koska olette pukenut tämän tunteen sanoiksi.
<P>
Sotilaallinen toiminta tuli välttämättömäksi. Se ei tee minua onnelliseksi, se ei tee useita muitakaan meistä onnelliseksi, mutta olisimme vielä onnettomampia, jos meidän olisi katsottava vierestä, miten joukkomurhat jatkuvat ilman, että yrittäisimme keskeyttää ne. Monet meistä olisivat toivoneet, että Yhdistyneet Kansakunnat olisi johtanut tätä toimintaa. Valitettavasti Venäjä ja Kiina estivät sen kuitenkin suhtautumisellaan. Haluaisin silti esittää selvästi ryhmäni nimissä seuraavaa: haluamme pitää kiinni siitä periaatteesta, että Yhdistyneiden Kansakuntien on periaatteessa toteutettava tällaiset toimet, ja meidän on tehtävä kaikkemme uudistaaksemme Yhdistyneitä Kansakuntia niin, että se on myös mahdollista tulevaisuudessa. Tähän liittyy kuitenkin myös se, mitä te sanoitte, arvoisa neuvoston puheenjohtaja, nimittäin, että ihmisoikeuksien kunnioittamisen on mentävä itsemääräämisoikeuden edelle. Tiedämme, että itsemääräämisoikeus oli tärkeä päämäärä historian kehityksessä. Olemme kuitenkin oppineet Euroopassa sen, että on olemassa korkeampia arvoja kuin kansallisen itsemääräämisoikeuden täydellinen ja tinkimätön kunnioittaminen. Meidän on tehtävä se selväksi.
<P>
Suosionosoituksia
<P>
Arvoisa neuvoston puheenjohtaja, sotilastoimilla on selvät inhimilliset tavoitteet, ja pyydän hartaasti, että näitä tavoitteita kunnioitetaan. Emme halua voittaa kansaa vaan hallituksen, Miloseviin ja hänen häikäilemättömät sotilaansa, kuten Klaus Hänsch totesi. Tilanne on nyt valitettavasti se - ja tämä on automaattinen seuraus -, että serbit liitetään yhä tiiviimmin yhteen. Edes harvat opposition edustajat ja etenkään oppositioon kuuluva älymystö ja Serbian arvostelijat eivät hyväksy NATOn toimia ja kokoontuvat yhteen jopa Miloseviin ympärille. Meidän on yritettävä kaikin voimin tehdä selväksi tämä ero omalle kansalleen onnettomuutta aiheuttaneen hallituksen ja kansan välillä, jonka haluamme oleva osa Eurooppaa aivan samalla tavoin kuin minkä tahansa muun tämän maanosan kansan ja kaikkien muiden Balkanin kansojen. Meidän on tehtävä kaikkemme, jotta sotilastoimien siviiliuhrien määrä saadaan pidettyä mahdollisimman pienenä. Tämän on oltava tavoitteemme, eikä ainoastaan humanitaarisista syistä, vaan koska meidän on myös tehtävä juuri tämä ero hallituksen ja väestön välillä.
<P>
Pakolaisten hyväksi on jo tehty paljon. Muutamat asiat on ehkä toteutettu hieman liian myöhään, mutta ei ole mitään järkeä valittaa siitä nyt tässä yhteydessä. On välttämätöntä, että teemme kaikkemme pakolaisten auttamiseksi ja Euroopan väestön sekä hallitusten ulkopuolisten järjestöjen suuren ja mittaamattoman avustusvalmiuden tukemiseksi. Jos sanomme, että ihmisillä on nykyään kova sydän, Kosovo ja Euroopan kansalaisten reaktiot osoittavat, että useilla on myös avulias, inhimillinen sydän, ja meidän on käytettävä sitä hyväksemme. Olen erityisen kiitollinen Boninolle siitä, että hän tukee meitä tässä asiassa niin tarmokkaasti.
<P>
Haluaisin sanoa täysin selvästi, että meidän tulisi ennen kaikkea antaa tukea paikan päällä. Emme saa antaa Miloseviille sellaista mahdollisuutta, että hän saavuttaa suuren voiton ja puhdistaa Kosovon albaaneista niin, että albanialainen väestö, joka on jakautunut kaikkialle Eurooppaan, ei voi enää palata kotimaahansa. Meidän pitää estää häntä saavuttamasta tämän tavoitteen, mutta meidän pitää ennen kaikkea myös auttaa naapurimaita toteuttamaan suurenmoiset toimet tässä vaikeassa tilanteessa, sillä tilanne ei ole helppo Albanialle, Makedonialle eikä Roomalle. Meidän on autettava niitä harjoittamaan humanitaarista pakolaispolitiikkaa.
<P>
Lopuksi, arvoisa neuvoston puheenjohtaja: te viittasitte myös selvästi ja yksiselitteisesti tulevaisuuteen, kutsummepa me sitä nyt sitten Balkanin konferenssiksi tai joksikin muuksi. Meidän on aloitettava jonkinlaisella Marshall-suunnitelmalla tai vakaussopimuksella. Se vaatii rahaa. Sota ja kriisit ja levottomuudet maksavat kuitenkin enemmän, ja ne maksetaan ennen kaikkea myös ihmishenkinä. Sanoitte myös, että siksi 2000-luvun on päästävä voitolle 1800-luvusta. Mielestäni te olette oikeassa. 1800-luku oli vuosisata, jolloin Balkanin kansat eivät olleet ainoat, jotka harjoittivat nationalismia, se oli vuosisata, jolloin eurooppalaiset vallat käyttivät hyväkseen Balkanin kansoja omien etujensa ajamiseksi. Nyt tavoitteena ei ole asettaa vastakkain Balkanin kansaa, toisin sanoen yhden valtion ihmisiä toisen valtion ihmisiä vastaan. Nyt ihmiset on saatettava yhteen, ihmiset on saatettava ponnistellen yhteen, ja heille on myös osoitettava, että on mahdollista elää rinnakkain sodista huolimatta, kuten me Länsi-Euroopassa. Vaikka monet sanovat, että Kosovon albaanit eivät pysty koskaan elämään yhdessä serbien kanssa - heidän on elettävä yhdessä, heidän on elettävä yhdessä samassa maanosassa, samalla alueella, ja Euroopan tehtävänä on oppia omista menneisyyden virheistään, hyvittää omat menneisyyden virheet ja johdattaa Balkanin kansat rauhanomaiseen, nationalismista vapaaseen Eurooppaan.
<P>
Suosionosoituksia

<SPEAKER ID=25 NAME="Pack">
 Arvoisa neuvoston puheenjohtaja, ryhmäni nimissä haluaisin ilmaista täyden tukemme EU-maiden ja NATO-maiden yhteiselle toiminnalle, jonka tavoitteena on yksinomaan estää Kosovon kansanmurha. Kosovon albaanien hätä otettiin lopultakin todesta viime vuonna. Otimme vihdoinkin käyttöön kaikki poliittiset keinot, joilla ei kuitenkaan ollut toiveita onnistua Belgradin teurastajien vuoksi. Bosnia olisi voinut opettaa meille sen.
<P>
Ymmärrän kuitenkin, että demokraattisten valtioiden on vaikea käyttää sotilaallista voimaa, varsinkin koska ne eivät ole saaneet jatkuvasti tietoja Miloseviin hirmuvallasta Kosovossa. Milosevi ei ole lainkaan kiinnostunut maassaan asuvista ihmisistä. Hän halventaa ihmisarvoa! Sen todistavat Kroatian ja Bosnian joukkohaudat. Sen osoittavat Kosovon pakkosiirrot ja monien albaanien lukemattomat raiskaukset ja julmat murhat. Vuosia kestäneen rotusortoa harjoittavan hallinnon aikana Miloseviin käskyläiset tappoivat ja kiduttivat lukemattomia uhreja Kosovossa. Minä itse panin merkille useat näistä Kosovon julmuuksista vuosina 1991-1998, ja arvostelin aina julkisesti, kun länsimaiden poliitikot katsoivat yksinkertaisesti muualle.
<P>
Milosevi ei huolehdi myöskään Serbian kansalaisten hyvinvoinnista, vaikka nämä ovat nääntyneet taloudellisesti ja henkisesti jo vuosien ajan hänen politiikkansa takia. Serbian pommitukset ovat valitettavasti saaneet muutamat Serbian kansalaiset luomaan valheelliset suhteet Miloseviin kanssa. Milosevi on kuitenkin aina käyttänyt nationalismia välineenä oman valtansa ylläpitämiseen. Nationalismi tekee ihmiset kuitenkin tyhmiksi ja johtaa ihmisiä harhaan, minkä olemme todenneet usein tällä vuosisadalla.
<P>
Milosevi ei käynnistänyt helvetillistä koneistoaan kokonaisen kansan tuhoamiseksi vasta NATOn pommihyökkäysten jälkeen. Pommihyökkäykset olivat valitettavasti ainoa johdonmukainen vastaus häneen julmuuksiinsa. Jatkuva toimimattomuus olisi tehnyt länsimaista suuremman syyllisen tapahtumiin kuin kohdistettu pommitus, jolla on toivon mukaan selvä poliittinen päämäärä. Kosovon jakaminen ei voi kuitenkaan missään tapauksessa olla poliittinen ratkaisu. Jos hyväksyisimme sen, rakentaisimme itse alueelle tulipesäkkeen seuraavien 100 vuoden ajaksi. Vuodesta 1990 alkaen olen turhaan yrittänyt avata neuvoston ja komission silmät Miloseviin suunnitelmalliselle menettelytavalle. Miloseviin menettelytapa on esitetty Serbian tiedeakatemian sanu memorandum -asiakirjassa vuodelta 1985. Siinä todetaan myös, että jos Miloseviia ei voida pysäyttää, seurauksena on Kosovon jakaminen, ja tämä jako tehdään kivennäisvaroiltaan rikkaan pohjoisen, niin kutsutun " serbialaisten kehdon" , ja köyhän etelän välillä, jonka olemassaolo tuhoaisi ennemmin tai myöhemmin Makedonian valtion ja saisi samalla koko alueen suuriin vaikeuksiin.
<P>
Mielestäni tällä hetkellä ainoa ratkaisu on Kosovon itsehallinto, jossa sen kansalaiset johdettaisiin mahdollisimman pian kansainvälisten joukkojen suojaan. Tämän Kosovon poliittinen tulevaisuus liittyy tiiviisti yhteen Belgradin hallitusmuutosten ja Serbian demokratisoimisen kanssa. Miloseviin lähipiiriin kuuluvat vastuuhenkilöt ja itse Milosevi on joka tapauksessa saatava Haagin tuomioistuimen eteen. Ryhmäni nimissä haluaisin kannattaa neuvoston puheenjohtajan kaikkia diplomaattisia ponnisteluja. Haluaisin kuitenkin pyytää teiltä, arvoisa neuvoston puheenjohtaja, vielä yhtä asiaa. Pyydän teitä hartaasti ponnistelemaan entistä voimakkaammin Saharov-palkintomme saaneen Ibrahim Rugovan ja hänen perheensä matkustamisen puolesta.
<P>
Suosionosoituksia
<P>
Länsimaat ovat hänelle sen velkaa, sillä ne jättivät hänet vuosiksi yksin pasifistisin mielipiteineen kestämään rotusortoa harjoittavaa hallintoa, ja siksi niiden on vähintään taisteltava nyt sen puolesta, että hän ja hänen perheensä pääsevät lähtemään maasta. Pyydän hartaasti teitä toimimaan tällä tavoin inhimillisyyden puolesta!
<P>
Voimakkaita suosionosoituksia

<SPEAKER ID=26 LANGUAGE="DA" NAME="Haarder">
Arvoisa puhemies, olen samaa mieltä Packin kanssa. Haluaisin sanoa jotain komissiosta ja esiintyneistä ongelmista, joista on moitittu. Haluaisin korostaa, että neuvostolla on suurin vastuu siitä, että asiassa kävi näin huonosti. Neuvosto hyväksyi kerta toisensa jälkeen varainhoidon, jota ei olisi pitänyt hyväksyä. Maaliskuussa neuvosto vähät välitti parlamentin kannasta ja hyväksyi varainhoidon vuodelta 1997 juuri samana päivänä, kun viiden asiantuntijan laatimasta kertomuksesta kävi selvästi ilmi, että varainhoitoa ei olisi saanut hyväksyä ja että parlamentti oli oikeassa. On käsittämätöntä, että neuvosto ei ottanut opikseen parlamentin esittämästä jatkuvasta arvostelusta, jota esimerkiksi puoluetoverini Eva Kjer Hansen useasti esitti täällä istuntosalissa.
<P>
Neuvostolla on nyt päävastuu täysin vanhentuneista ja jäykistä henkilöstösäännöistä. Neuvostolta ei saatu tukea silloin, kun paatuneet ammattiyhdistykset pysäyttivät vuosi sitten komission jäsen Liikasen esittämän tarpeellisen, henkilöstön uudistusta käsittelevän ehdotuksen. Neuvosto voi nyt vaatia, että nämä ehdotukset toteutetaan pilkulleen, kuten myös uudistussuunnitelmat SEM 2000 ja MAP 2000, jotka ovat erittäin tarpeellisia. Neuvoston on nyt vaadittava joustavuutta, asioiden delegointia, useampia määräaikaisia työsuhteita ja helpompaa tapaa päästä eroon vähemmän hyvistä työtovereista. Vain neuvosto voi poistaa kansalliset ja maantieteelliset palkkauspolitiikassa vallitsevat kiintiöt, jotta tulevaisuudessa jokaisessa tilanteessa voitaisiin valita parhaat työntekijät. Neuvosto on haudannut komission aivan liian moniin suuriin ja pieniin ohjelmiin, ilman että sillä on ollut mahdollisuus ohjata niitä. Neuvoston on huolehdittava siitä, että toissijaisuusperiaate ei jää pelkäksi puheeksi. Neuvoston on toteutettava säästöjä ja yksinkertaistuksia, joiden avulla laajentuminen Keski- ja Itä-Eurooppaan on mahdollista, samalla kun menoja koskeva enimmäismäärä jää 1, 25 %: iin. Sen sijaan neuvosto on kuitenkin heikentänyt niitä erittäin tarpeellisia maatalousuudistuksia, joista oli jo päästy yhteisymmärrykseen ministeritasolla.
<P>
Arvoisa neuvoston puheenjohtaja, toivon, että pidätte kaiken tämän mielessä toivon mukaan hedelmällisessä kokouksessanne komission uuden puheenjohtajan kanssa tänään iltapäivällä. Haluan lopuksi kiittää teitä teidän lujuudestanne Kosovon kysymyksessä.

<SPEAKER ID=27 NAME="Novo">
 Arvoisa puhemies, arvoisa neuvoston puheenjohtaja, arvoisat komission jäsenet, hyvät kollegat, komission uuden puheenjohtajan Berliinissä eilen pitämä puheenvuoro näyttäisi osoittavan, että Euroopan yhdentymisen uusliberaalia suuntaa ei ole tarkoitus muuttaa. Tosiasia on, että Berliinissä hyväksyttiin vakaussopimuksesta aiheutuvat leikkaukset sekä taloudellinen perusta, joka on täysin riittämätön yhteisön politiikkojen tarpeisiin ja laajentumisen haasteisiin. Berliinissä päätettiin myös jatkaa kestämättömiä poikkeusratkaisuja omien varojen osalta, eikä keinottelevan pääomaliikenteen verottamisesta tehty minkäänlaista päätöstä. Maatalouden yhteisrahoituksen torjuminen ei merkitse sitä, että sen takia voitaisiin unohtaa YMP: n epätasapaino sekä rikkaimpien ja mahtavimpien etuoikeudet. Aluepolitiikan osalta koheesiorahastojen kaikinpuolinen supistaminen merkitsee Portugalille, joka sattuu olemaan yksi koheesiomaista, vähintään 18 miljardin escudon vuosittaista menetystä. Jos otetaan lisäksi huomioon tuen saantia koskevat uudet rajoitukset, rakennepoliittiset keinot saattavat osoittautua vieläkin niukemmiksi.
<P>
Berliinissä annettiin mahtipontisia julkilausumia ja ennustettiin riemuvoittoa sisäiselle kulutukselle, mutta samalla myös solidaarisuuden puute ja piittaamattomuus yhteenkuuluvuuden tarpeista tulivat vahvasti esiin. Tämä asenne johtaa nykyistäkin pysähtyneempään unioniin, jossa vallitsee yhä pahempi työttömyys, jossa työpaikat ovat entistä huonompia ja jossa sosiaalinen hyvinvointi vähenee entisestään.

<SPEAKER ID=28 LANGUAGE="DE" NAME="Graefe zu Baringdorf">
Arvoisa puhemies, haluaisin sanoa teille, arvoisa neuvoston puheenjohtaja, että mielestäni te piditte kunnioitettavan puheen, jossa te osoititte hyvin paljon hienotunteisuutta ja huomaavaisuutta parlamenttia kohtaan. En ole kuitenkaan täysin tyytyväinen Berliinissä tehtyihin päätöksiin. Maatalouspolitiikka ei ole välttämättä teidän poliittinen alanne, mutta se, mitä te saitte Berliinissä aikaan, ei ollut suuri menestys. Totesitte puheessanne, että markkinoille on annettava selvä signaali. Tämä signaali johtaa väärää suuntaan. Tukijärjestelmän jatkaminen antaa Keski- ja Itä-Euroopan maille seuraavan signaalin: poistukaa markkinoiltanne ja tehkää töitä tukien puolesta. Se on väärä suunta.
<P>
Puhuitte - tosin toisessa yhteydessä - solidaarisuudesta heikompia kohtaan; myös maataloudessa on kuitenkin heikompiosaisia, eikä maataloudessa tehty mitään pienempien hyväksi jättämällä toteuttamatta korvausten asteittaisen vähentämisen tai porrastamalla palkkiot, vaan hinnanalennus ja epätäydellinen tulontasaus koskevat nyt pieniä yrityksiä. En halua enää kuulla teiltä liittokanslerina, miten toimintakykyisiä suuret yritykset ovat, sillä EU: n varat virtaavat suuriin, rationalisoituihin yrityksiin, ja silloin on helppo toimia. Pienet yritykset ovat suuntautuneet markkinoille. Todellinen suoritus näkyy markkinoilla, ja sitä olisi pitänyt vahvistaa. Myönnän, että tästä on määrätty toisessa pilarissa. Se on ainoa valonpilkku maataloudessa.
<P>
Kolmanneksi puhun budjettikurista. Säästäminen sinällään ei ole hyve. Toivon, että olette tästä kanssani samaa mieltä. Uudelleenjärjestely olisi pitänyt toteuttaa perusteellisemmin ja maatalouden määrärahat olisi pitänyt vahvistaa, kuten komissio on ehdottanut. Haluaisin myös kehua vielä kerran tässä yhteydessä Fischleriä. Se, mitä komissio on ehdottanut, olisi ollut viesti myös pienille yrityksille, jotka ovat suuntautuneet markkinoille. Toimielimen on nyt pysyttävä toimintakykyisenä.
<P>
Arvoisa neuvoston puheenjohtaja, pyrkikää toki hallitusten välisessä kokouksessa siihen, että maatalouspolitiikkaan sovelletaan yhteispäätösmenettelyä. On ensisijaisen tärkeää, että parlamentti saa myös tällä alalla oikeuden myötävaikuttaa aidosti sisältöön.

<SPEAKER ID=29 NAME="Blokland">
 Arvoisa puhemies, Berliinin huippukokouksen asialista muuttui alkuperäisestä Kosovon ja Euroopan komission viimeaikaisten tapahtumien vuoksi. Kuitenkin kaikki jo kauan sitten suunnitellut Agenda 2000: ta koskevat kohdat otettiin käsiteltäviksi. On hyvä, että päätöksiä joka tapauksessa tehtiin, vaikka meidän on todettava, että neuvosto on lykännyt monia ongelmia eteenpäin. Siksi on ikävää, että maitoalan uudistukset tulevat voimaan vasta vuonna 2005. Tämä tarkoittaa, että unioni ei ole varmasti tällä alalla ajoissa valmis sallimaan Keski- ja Itä-Euroopan maiden jäsenyyttä. Neuvosto on kuitenkin onnistunut vahvistamaan niukan monivuotisen budjetin tuleviksi vuosiksi. Nämä rahoitusnäkymät tarjoavat hyvän mahdollisuuden neuvoston, komission ja parlamentin välistä toimielinten välistä sopimusta varten.
<P>
Neuvoston nopeus Prodin asettamisessa ehdokkaaksi Euroopan komission puheenjohtajaksi saa hyväksyntämme. Se on kuitenkin vasta ensimmäinen askel. Siksi toistan neuvostolle toiveeni siitä, että uusi Euroopan komissio voisi aloittaa toimintansa mahdollisimman pikaisesti ja vielä ennen eurovaaleja.
<P>
Lähi-itää koskeva julkilausuma on minusta typerä. Arafatin antama Palestiinan valtion itsenäisyysjulistus vaikutti enemminkin poliittiselta painostuskeinolta kuin realistiselta suunnitelmalta. Jos Eurooppa tukee Palestiinan valtiota, saatetaan rauhanneuvotteluissa jälleen painostaa väärällä tavalla. Mitä tällä Palestiinan valtiolla tarkalleen tarkoitetaan?
<P>
NATOn toiminta Kosovossa oli ja on väistämätöntä. Alankomaiden edustajien ryhmä kannattaa varauksitta EU: n Kosovoa koskevaa kantaa.

<SPEAKER ID=30 LANGUAGE="FR" NAME="Martinez">
Arvoisa puhemies, arvoisa liittokansleri, Santer, haluan sanoa teille, Santer, että olemme ilahtuneita nähdessämme teidät jälleen. Teihin on suhtauduttu epäoikeudenmukaisesti, koska jos rehellisyyttä mitataan sillä mittapuulla, jolla sitä vaadittiin komissioltanne, yhdenkään 15 jäsenvaltion hallituksista ei pitäisi enää olla vallassa. Mitä tulee lahjontaan, josta teitä syytetään, kyse on luultavasti ollut 1980-luvun sosialistien rauhanomaisesta lahjonnasta, jota harjoitettiin Gonzalesin hallituksessa, Craxin hallituksessa, Mitterrandin hallituksissa - paitsi luultavasti kollegamme Rocardin hallituksessa - ja Belgiassa van den Broekin hallituksessa; hän on sosialistisen puolueen puheenjohtaja, joka johtaa Flanderin vaaliluetteloa Agusta-jupakasta huolimatta. Eiväthän Cressonin kengät maksaneet tietääksemme 2 000: ta euroa! Teitte luultavasti suurimman virheenne, kun otitte kantaaksenne edeltäjänne, Jacques Delorsin, jättämän taakan, tuon demokraatin, joka ei koskaan asettunut ehdolle yksissäkään vaaleissa paitsi Clichyn kunnallisvaaleissa.
<P>
Arvoisa liittokansleri, Berliinissä, tuossa symbolisessa kaupungissa, jonka nimi karmii toki hieman selkäpiitä ja herättää joitakin mielikuvia, päätettiin, että Cohn-Benditin armeija palaisi ensimmäistä kertaa niille näyttämöille, joilla asiat muistetaan vielä elävästi. Serbiassa kuusi Belgradin katua on nimetty ensimmäisen ja toisen maailmansodan ranskalaisten kenraalien mukaan; se oli silloin, kun serbit taistelivat sankarillisesti akselivaltoja vastaan ja kun oli todellisia pakolaisia ja todellisia leirejä, joita kutsuttiin luullakseni keskitysleireiksi. Eurooppa on menettänyt niin Serbiassa kuin Irakissakin mahdollisuuden harjoittaa todellista riippumatonta ulkopolitiikkaa. Jos halutaan esiintyä suurvaltana, jossa on yhtenäisvaluutta, euro, jonka on määrä haastaa dollari, ja jos pyritään loistavaan BKT: hen, eurooppalaisen perheen asiat hoidetaan Serbiassa eurooppalaisen perheen kesken ilman ulkoista sheriffiä, etenkin kun on kyse loppujen lopuksi islamilaisen puolikuun luomisesta Kosovon, Albanian ja ehkäpä Bosnian kanssa. On totta, että Berliinissä nimitettiin myös herra Prodi, oliivipuun koalition johtaja - oliivipuu, kun sota on syttymässä! Herra Schröder, liitätte saksalaisiin hyviin puoliin brittihuumorin.
<P>
Berliinin toissijaiset aikaansaannokset olivat teknisiä. YMP: stä päästiin ensinnäkin pieneen vaatimattomaan kompromissiin - Ranskan kustannuksella, sitä paitsi: menot jäädytetään, lihan hintoja lasketaan 20 % 30 %: n sijasta, viljatuotteiden hintoja 15 % 20 %: n sijasta, korvaukset ovat vain puolittaisia, ja erityisesti, kuten vuonna 1992, valmistutaan asettumaan samalle kannalle Yhdysvaltojen kanssa maailmanlaajuisissa kauppaneuvotteluissa. Eurooppa on mukautujien maanosa, ja on normaalia, että Jugoslaviaa pommitetaan, tuota mukautumattomien vertauskuvaa. Saksa hävisi myös rakennerahastojen osalta...
<P>
Huudahduksia eri penkeiltä
<P>
Berliinissä sovittiin myös rahoituksesta. Herra Schröder, olette niin valistunut, että tiedätte meidän joutuvan luomaan yhteisöveron...
<P>
Puhemies kiirehti puhujaa päättämään puheenvuoronsa.
<P>
Arvoisa puhemies, minut on keskeytetty lakkaamatta!
<P>
Joudumme hyväksymään joko tuloihin tai yhtiöihin kohdistuvan yhteisöveron, jolleivät vihreät pakota meitä hyväksymään CO2-veroa kaiken sen saastumisen vuoksi, joka johtuu jalostamojen pommittamisesta.

<SPEAKER ID=31 NAME="Myller">
Arvoisa puhemies, Kosovon inhimillisesti järkyttävässä katastrofissa Euroopan unionin on, ennen muuta tilanteen ollessa pakolaisten osalta juuri niin toivoton kuin se on, lievitettävä pakolaisten tai pikemminkin maastakarkoitettujen tilannetta. Myös pakolaisten sijoittamisen alueen ulkopuolelle Euroopan unionin alueelle on oltava vaihtoehtona silloin kun muut vaihtoehdot ovat inhimillisesti huonompia ratkaisuja. Euroopan unionin on pidettävä itsellään asema, jossa EU voi aktiivisesti edistää neuvottelujen käynnistymistä oikeudenmukaisesta rauhasta. Neuvotteluihin on pyrittävä saamaan mukaan myös Venäjä. Kaikki mikä on tehtävissä inhimillisen hädän lievittämiseksi on tehtävä.
<P>
Berliinin ylimääräinen Eurooppa-neuvoston kokous pidettiin ainakin jossakin määrin erikoislaatuisessa tilanteessa. Puuttuihan yhteisöltä toimivaltainen veturi seurauksena komission kuukauden takaisesta erosta. Jäsenvaltioita ja ennen muuta puheenjohtajavaltio Saksaa on onniteltava siitä, että vaikeuksista huolimatta päätökset Berliinissä saatiin tehtyä. Tämähän on seurausta siitä, että päätöksiin todella pyrittiin, mitään ei jätetty sattuman varaan; lähdettiin siitä, että neuvottelut jo ennen ratkaisevia tilanteita hoidettiin hyvin.
<P>
Toki sisällön osalta meillä monella on vaikeuksia hyväksyä Agenda 2000: ta, tai ainakin siihen on huomautettavaa. Useimmat jäsenmaat onnelliseksi tehnyt maatalousratkaisu tarkoittaa myös sitä, että suuret ongelmat lakaistiin maton alle. Mutta joka tapauksessa on sanottava erityisesti maatalouden osalta, että uusia ratkaisuja tarvitaan vielä ennen laajentumista, myöskään WTO: n neuvottelut eivät vielä näillä eväillä onnistu. Hyvää maatalousratkaisussa on ympäristökysymysten entistä parempi integrointi, ja siinähän komissio teki erittäin hyvän pohjatyön. Hyvää on myös se, että loppujen lopuksi pohjoiset maatalousolosuhteet otettiin kohtuudella huomioon ja se, että maatalouden menoautomaattia onnistuttiin ainakin kohtuullisesti tilkitsemään.
<P>
Sen sijaan alue- ja rakennepolitiikan osalta voi sanoa, että suurissa linjoissa pysyttiin paremmin. Tärkeintä on se, että järjestelmää yksinkertaistetaan ja tehostetaan. Nyt parlamentin onkin pidettävä huoli siitä, että ne ongelmat, jotka ovat vielä pöydällä, saadaan yhteistyössä neuvoteltua niin että parlamentti käsittelee koko Agenda 2000: n yhtenä pakettina toukokuussa. Tämä on erityisesti haaste laajentumisen onnistumiselle ja sille, että Euroopan unioni voi jatkaa toimintaansa tehokkaasti. Jos tuon esille joitakin ongelmia alue- ja rakennepolitiikan osalta, pettymys on tietysti se, että tavoite kolme, työllisyysaloite, jäi jälkeen tavoitteista samaan aikaan kun me kuitenkin täällä parlamentissa olemme pitäneet työllisyyskysymyksen ratkaisua koko Euroopan unionin ensisijaisena tehtävänä. Nyt on keskityttävä siihen, että tavoitteissa yksi ja kaksi työllisyys on erittäin merkittävästi ja nykyistä paremmin esillä.
<P>
Komission nimittämisen aikataulun on oltava ripeä, mutta samalla on varmistettava, että ne tavoitteet, jotka parlamentilla on komission uudistamisesta, myös toteutetaan.
<P>
Toivotan onnea Saksan puheenjohtajakauden lopulle. Toivon, että tämä kehitys, joka Berliinistä lähti liikkeelle tällä painolla, myös säilytetään loppuun saakka. Onnittelen vielä siitä, että Agenda 2000 -paketti Berliinissä hyväksyttiin. Tämä antaa hyvät mahdollisuudet Suomen tulevalle puheenjohtajuudelle onnistua omissa suurissa haasteissaan. Hallitus lienee jo kohta valittu.

<SPEAKER ID=32 LANGUAGE="NL" NAME="Oostlander">
Arvoisa puhemies, Miloseviin valtakoneisto on syyllistynyt kymmenen vuoden ajan laajamittaiseen sortoon ja moniin sotiin. Päätepiste on nyt Kosovo, mutta ei tämä siihen lopu. Makedoniaa ja Montenegroa yritetään saada sekasorron valtaan, ja Albanian suuntaan ammutaan jo.
<P>
Kosovon etniset puhdistukset ja joukkomurhat osoittavat, miten Miloseviin valtakoneisto halveksii inhimillisiä arvoja. Jotkut korostavat tätä halveksuntaa pitämällä rinnassaan uhmakkaasti maalitaulua ja samalla vain pilkkaavat niiden NATO-maiden hallitusten humanitaarisia arvoja, jotka pyrkivät mahdollisuuksien mukaan välttämään siviiliuhreja, kuten tiedämme.
<P>
Tällaisen valtakoneiston kanssa ei yksinkertaisesti voi enää käydä vuoropuhelua. Se ei hyväksy niitä arvoja, joista neuvoston puheenjohtajana toimiva liittokansleri juuri oikeutetusti puhui. Tämä valtakoneisto pitäisi yksinkertaisesti korvata toisella, ja kuten järkevä serbialainen piispa sanoi tässä rakennuksessa pari kuukautta sitten, Serbian ja Kosovon välillä ei saada koskaan mitään aikaan, jos Serbiasta ei tule oikeusvaltiota. Jos Serbiasta tulee oikeusvaltio, silloin voidaan odottaa, että vähemmistöjä ja ihmisoikeuksia kunnioitetaan.
<P>
Kosovossa ja sen naapurimaissa vaeltelee nyt lähes miljoona karkotettua. On pyydetty kiireellistä apua, ja siksi kannatamme komission politiikkaa Albanian, Makedonian ja Montenegron auttamiseksi tehokkaasti. Eri jäsenvaltioiden panos on varmasti arvokas ja oleellinen, mutta parlamentti pitää oikeastaan parempana täysin unionin tasolla toteutettavaa politiikkaa. Euroopan unionin hyvät vastaanottomahdollisuudet mahdollisimman lähellä pakolaisten alkuperäistä kotipaikkaa helpottavat avun koordinointia ja lieventävät kustannusten jakamiseen liittyviä ongelmia. Siten voimme välttää kylmää taloudellista itsekkyyttä, jota jotkin hallitukset ovat myös osoittaneet Berliinissä.
<P>
Komissio tarvitsee tietenkin tätä varten riittävästi asiantuntevaa henkilöstöä. Me tuemme Santerin vetoomusta. Makedonian, jolta olemme oikeastaan vaatineet hyvin paljon jo liian kauan, täytyy saada lisää mahdollisuuksia, ja me kannatamme sitä. Lopuksi Montenegro tarvitsee erityisesti myös poliittista tukea, koska juuri siellä asuu serbejä, joilla on avoimet näkemykset Euroopasta. Heistä meidän täytyy pitää kiinni.

<SPEAKER ID=33 NAME="Berès">
 Arvoisa puhemies, arvoisa neuvoston puheenjohtaja, hyvät kollegat; arvoisa puheenjohtaja, menestyksenne Berliinissä liittyy ensinnäkin Agenda 2000: een, koska se oli esityslistallanne.
<P>
Menestys perustuu sellaiseen jäsenvaltioiden väliseen sovitteluun, jonka avulla unionin yhteiset politiikat saatiin pantua kuntoon. Olemme siihen tyytyväisiä, vaikka olemmekin vielä kaukana tavoitteistamme verrattuna Jacques Santerin alun perin muotoilemaan kunnianhimoiseen pyrkimykseen. Olemme nostaneet unionin taas jaloilleen, mutta emme ole antaneet sille välttämättä kaikkia valttikortteja, jotta se voisi käydä laajentumisneuvotteluja täysimääräisesti. Ja tiedämme kaikki, että toiset neuvottelut odottavat.
<P>
Menestyksenne johtuu siitä, että olette kieltäytynyt muista kuin yhteisöllisistä mekanismeista, jotka olisivat muuttaneet unionin itsepalvelumuotoiseksi. Saavutitte tämän kieltäytymällä yhteisrahoituksesta, mikä olisi ollut huono merkki, koska se olisi hajottanut unionin ainoan yhdentyneen politiikan hetkellä, jolloin laajentumisneuvottelut ovat alkamassa.
<P>
Saavutitte tämän kieltäytymällä myös niistä leikkauksista, jotka olisivat vahingoittaneet kaikkia yhteisön solidaarisuuden järjestelmiä. Enemmänkin olisi kenties voitu tehdä oikeudenmukaisten palautusten osalta.
<P>
Maatalousalasta sanon vain pari sanaa: haluan pahoitella sitä, että tukien degressiivisyys ei ole saanut enempää jalansijaa sopimuksessa, koska luulen, että se olisi voinut johtaa tasapainoisempaan ja tasapuolisempaan maatalouteen, jossa autetaan niitä, jotka sitä eniten tarvitsevat.
<P>
Arvoisa puhemies, mainitsitte toimielinten uudistusta koskevan kysymyksen. Prodin nimittämisen myötä kysymys komission uudistuksesta on ilmeisesti noussut esiin. Olemme siitä ilahtuneita. Tämän komission on noudatettava enemmän kollegiaalisuusperiaatetta suorittaessaan tehtäviään. Tämä komissio ei voi toimia feodaalisuhteiden, läänityksien ja erityisalueiden järjestelmän vallitessa.
<P>
Meidän on myös sovitettava yhteen unionin ulkoista toimintaa. Miten voidaan harjoittaa yhteistä ulko- ja turvallisuuspolitiikkaa, kun viisi komission jäsentä on vastuussa alasta?
<P>
On kiire. Kuitenkin koko toimielinten uudistuspaketin osalta on kiire, koska unioni tarvitsee sitä, koska se on tulevien laajentumisten edellytys, ja muistutittekin tästä aivan oikein tänä aamuna. Se ilahduttaa meitä.
<P>
Ja sitten on Kosovon kysymys. Unionin äänen on oltava voimakas tässä kriisissä ja sodassa, koska unionin äänen on kuuluttava Euroopassa. Olemme yksimielisiä tavoitteesta, johon pyrimme eli etnisen puhdistuksen lopettamisesta. Syrjimättömyys on kirjattu perustamissopimuksiimme ja oikeuksiimme. Meidän on toimittava niin, että sitä noudatetaan paitsi rajojemme sisäpuolella niin myös niiden ulkopuolella.
<P>
Tiedämme vain, että emme saavuta rauhaa millä hinnalla hyvänsä. Olemme asettaneet joukkomme liikekannalle. Meidän oli tehtävä niin. Meidän on nyt myös pyrittävä ottamaan Yhdistyneet Kansakunnat ja Venäjä uudelleen mukaan etsimään ratkaisua. Tarvitsemme suojeltua humanitaarista aluetta, jolla oleskelisi välittäjinä toimivia joukkoja. Tarvitsemme Balkanin konferenssia, joka johtaisi Balkanin Euroopan unioniin, ja vakaussopimuksenne on myötävaikutettava asiaan. Meidän on myös pohdittava, mitä seurauksia meille on mahdollisesta eurooppalaisesta puolustusidentiteetistä ja Yhdistyneiden Kansakuntien voimakkaista uudistamisehdotuksista.

<SPEAKER ID=34 LANGUAGE="FR" NAME="Bourlanges">
Arvoisa puhemies, arvoisa Eurooppa-neuvoston puheenjohtaja, luulen, että suurin osa kollegoistamme katsoo, että Eurooppa-neuvosto teki Berliinissä hyvää työtä.
<P>
Teillä oli vaikea esityslista käsiteltävänänne. Raivasitte kentän puhtaaksi. Vastasitte ensin komission eroamisesta johtuneeseen institutionaaliseen kysymykseen nimittämällä Prodin. Säilytitte yhteisen maatalouspolitiikan ennallaan sen uudistamisen sijasta. Teitte Kosovon kysymyksen edellyttämät päätökset ja sitouduitte sellaisiin rahoitusnäkymiin, jotka merkitsevät valintoja, joita voimme kokonaisvaltaisesti vain kannattaa.
<P>
Luulen siis, että Eurooppa-neuvosto on suorittanut tehtävänsä, ja teille, arvoisa liittokansleri, on annettava siitä tunnustusta.
<P>
Haluaisin sanoa muutaman sanan rahoitusnäkymistä, koska luulen, että tämä kohta aiheuttaa meille ongelmia. Eurooppa-neuvosto teki Berliinissä kaksi valintaa. Se valitsi kurinalaisuuden, ja hyväksymme sen; se torjui joustavuuden, ja siitä olemme huolissamme. Valitsitte kurinalaisuuden, ja ymmärrämme valinnan, vaikka tämä kurinalaisuus onkin joskus pelkkää silmänlumetta. Näin on esimerkiksi maatalousalalla, jossa kokonaisvarojen määrä on alhaisempi kuin hyväksyttyjen erityissitoumusten summa. Sama pätee menoluokkaan V, jonka osalta komission puheenjohtaja, herra Santer, muistutti perustellusti, että menoluokan varat eivät riitä kattamaan tarvittavia henkilöstötarpeita.
<P>
Kuitenkin ennen kaikkea: torjuitte kaikesta huolimatta, ja se on tärkeää, torjuitte joustavuuden - parlamentissa sanottiin, että hyväksymme kurinalaisuuden valitsemisen ja että olemme aina tukeneet valintaa. Ilman joustavuutta ette voi kuitenkaan hallita kurinalaisuutta. Miksi? Tarkastelkaamme menoluokkaa IV. Kosovoon liittyvät kustannukset räjäyttävät tämän menoluokan.
<P>
Arvoisa liittokansleri, ottakaa huomioon - ilman sarvia ja hampaita -, että parlamentilla on oikeudelliset ja institutionaaliset keinot ottaa uudelleen haltuunsa tarpeelliseksi katsomansa joustonvara, ja se tekee niin, jollette tee tulevina päivinä elettä parlamentin suuntaan suodaksenne meille sen joustavuuden, jota pidämme paljon tärkeämpänä kuin te, yhtä tärkeänä kuin te pidätte kurinalaisuutta.

<SPEAKER ID=35 NAME="Willockx">
 Arvoisa puhemies ja arvoisat kollegat, tämä keskustelu ja Saksan puheenjohtajakausi tapahtuvat dramaattisessa vaiheessa, kuten jo on sanottu. Olemme joutuneet jälleen Euroopassa vastakkain kiihkomielisen nationalismin, rasismin ja fasismin seurausten kanssa.
<P>
Historia toistaa itseään. Arvoisa neuvoston puheenjohtaja, Saksa puheenjohtajamaana nauttii kunnioitusta tämän vaikean kauden aikana. Jouduttu kuitenkin vastakkain unionin toimielinten päätöksenteon pahimman ongelman kanssa, joka on erityisesti yksimielisyyden vaatimus päätöksenteossa hyvin tärkeillä osa-alueilla. Tämä ei koske ainoastaan yhteistä ulko-ja turvallisuuspolitiikkaa. Tämä koskee myös ulkoministereitä, jotka eivät onnistuneet viime viikolla edes laatimaan humanitaarista vastausta tässä nykyisessä traagisessa tilanteessa, mikä on häpeällistä.
<P>
Arvoisa neuvoston puheenjohtaja, mitä tulee Berliinin huippukokoukseen itseensä, ansaitsette epäilemättä kunnian kaiken kattavasta sopimuksesta. Olette tehneet tietyiltä osiltaan hyvän sopimuksen. Mielestämme tekemänne sopimus on kuitenkin tietyiltä osiltaan huono. Olette tehneet hyvän sopimuksen komission puheenjohtaja Prodin tapauksessa, joka myös osoitti jo eilen tässä parlamentissa, että hän on mies paikallaan. Olette tehneet mielestämme huonon sopimuksen unionin budjetista tulojen osalta. Omia varoja koskeva päätös, siis omia varoja koskeva kompromissi, on mielestäni antautumista jäsenvaltioiden edessä, jotka ovat jo vuosien ajan puhuneet juste retour -periaatteen puolesta. Me olemme puhuneet täällä parlamentissa sen puolesta, että avoimuutta pitäisi olla enemmän ja hyvityksiä vähemmän. Olemme saaneet vähemmän avoimuutta ja enemmän hyvityksiä. Voimme vain pahoitella sitä. Myöskään toimielinten välisen sopimuksen tapauksessa emme ole saaneet hyvitystä, emme laadullista emmekä määrällistä. Esittelijä Colom I Naval, on yhä hyvin maltillinen. Hän mainitsi viime viikolla hyvin kärkevästi, että käsiteltävänä olevat toimielinten välistä sopimusta koskevat ehdotukset ovat ikään kuin provokaatio. Siksi mielestäni tarvitaan vielä valtavia ponnisteluja, jotta lopultakin saataisiin aikaan sopimus.
<P>
Arvoisa neuvoston puheenjohtaja, en väitä, etteikö tämänaamuinen puheenne olisi vaikuttanut minuun kovasti. Tuemme täysin voluntarismianne Kölnin huippukokousta odotellessa. Toivomme, että saatte siellä aikaan selkeän aikataulun uudesta toimielinten välisestä tasosta, joka on oleellinen Euroopan uskottavuuden kannalta. Toivomme myös, että onnistutte tehtäessä konkreettista eurooppalaista työllisyyssopimusta, jonka avulla voimme saada kansalaiset vakuuttumaan uudesta uskosta Euroopan tulevaisuuteen. Kölnin huippukokouksesta täytyy toisin sanoen tulla sisällöllisesti parempi kuin Berliinin huippukokouksesta. Luotamme tässä teidän voimaanne.

<SPEAKER ID=36 LANGUAGE="ES" NAME="Arias Cañete">
Arvoisa neuvoston puheenjohtaja, arvoisat komission jäsenet, hyvät parlamentin jäsenet, kun analysoimme Berliinin Eurooppa-neuvoston tuloksia ja otamme huomioon ne yleisen tason ongelmat, joita Agenda 2000: n loppuun saattamiseen sisältyi, voimme vain onnitella puheenjohtajamaa Saksaa siitä, että se kykeni saamaan aikaan sopimuksen, jota monet pitivät lähes mahdottomana.
<P>
On kuitenkin osoitettava sydämelliset onnittelut myös koko komission jäsenten muodostamalle kollegiolle erinomaisesta Agenda 2000: n valmistelutyöstä ja voimakkaasta työlle omistautumisesta koko Agenda 2000: n käsittelyn ajan.
<P>
Aluepolitiikan osalta Euroopan parlamentti oli tehnyt erittäin selväksi sen, että unionin koheesiopolitiikkoihin kohdistama rahoitusponnistus tulisi vakiinnuttaa vähintään 0, 46 %: iin yhteisön BKT: stä, jos halutaan saavuttaa riittävä kriittinen massa alueellisten erojen pienentämiseksi riittävän nopeasti, kuten todettiin sekä joka kolmas vuosi laadittavassa kertomuksessa että kuudennessa Euroopan alueita koskevassa kertomuksessa.
<P>
Valitettava kiistely talousarvion nettosaldoista ja liian suurista osuuksista yhteisön talousarviosta - kiista, jossa ei oteta huomioon sitä, että koko yhteisön alueen tasapainoinen kehitys johtaa varakkaiden maiden osalta todella suosiollisiin kauppataseisiin - on johtanut koheesiopolitiikan ja jo muutenkin vaatimattomien komission ehdotusten oleellisiin leikkauksiin.
<P>
On kuitenkin kohtuullista myöntää, että vaikka menoja leikataankin, on keskittämistä koskeva periaate kuitenkin jätetty rauhaan, ja yli kahden kolmasosan kohdistaminen rakennerahastoista tavoitteen 1 alueille mahdollistaa koheesioponnistuksen säilyttämisen näillä alueilla saman tasoisena tai suurempana kuin aikaisemmalla ohjelmointikaudella.
<P>
On myös oltava tyytyväisiä siihen, että tavoitteen 3 laaja-alaisuutta on lisätty ja koheesiorahasto on säilytetty, ja että näin hedelmätön ja järjetön väittely on saatu päätökseen.
<P>
Näin ollen on kuitenkin, kuten Bourlanges totesi, oltava huolissaan siitä, ettei vielä olla asetettu rahoitusnäkymiä, joita tarvitaan aluepolitiikkojen, jotka ovat pitkän aikavälin politiikkoja, monivuotisen rahoituskehyksen määrittämiseen.
<P>
Olisi komea päätös Berliinin sopimukselle, jos neuvosto osoittaisi tiettyä joustavuutta, joka mahdollistaisi toimielinten välisen sopimuksen loppuun saattamisen, sopimuksen, joka on hyvin tärkeä yhteisön varojen vakauden takaamiseksi seuraavan vuosisadan ajaksi.

<SPEAKER ID=37 NAME="Schröder">
 Arvoisa puhemies, hyvät naiset ja herrat, ensinnäkin tietysti sydämelliset kiitokset työllemme antamistanne kehuista. On ilahduttavaa, että kovaa työtä ei ainoastaan arvostella, vaan joskus - ainakin tässä parlamentissa - sitä myös kerrankin kehutaan.
<P>
Minun on tietenkin syvennyttävä etenkin niihin kriittisiin huomautuksiin, jotka täällä on esitetty. Teen sen myös mielelläni. Olen ensinnäkin kuitenkin tyytyväinen siihen, että parlamentti on yksimielinen Kosovoa koskevassa kysymyksessä muutamia kriittisiä ääniä lukuun ottamatta. Panin tarkkaavaisesti merkille, miten voimakkaasti Kosovon ihmisoikeusloukkaukset liikuttavat parlamenttia ja miten päättäväisesti parlamentti - ainakin selvä enemmistö - kannattaa länsimaiden näkemystä.
<P>
Tilanteen arvioinnin osalta haluan viitata siihen, mitä parlamentin jäsen Pack totesi asiasta. Mielestäni se oli sekä osuva analyysi että osuva kuvaus niistä vaaroista, jotka voivat syntyä, jos kansainvälinen yhteisö ei toimi jatkossa päättäväisesti löytääkseen poliittisen ratkaisun Kosovon kriisiin yhdistämällä sekä sotilaalliset toimet että luonnollisestikin poliittiset toimet. Jokaiselle on oltava selvää, että syytä ja seurausta ei tule sekoittaa keskenään. Konfliktin syy on Miloseviin laiton politiikka, ja seurauksilla, jotka on tarkoitus saada aikaan esimerkiksi sotilaallisin toimin, pyritään yksinomaan suojelemaan Kosovon ihmisiä ja löytämään poliittinen ratkaisu. Voin korostaa kolme kertaa sitä, mitä täällä sanottiin. Kyse ei ole jonkun rankaisemisesta, vaan kyse on siitä, että jotta ihmisiä ei kuole, estämme määritellyn tavoitteen, humanitaarisen katastrofin, joka kehittyy nopeasti ja joka on täydessä vauhdissa, jotta ihmisiä ei enää kuole.
<P>
Suosionosoituksia
<P>
Olen iloinen voidessani sanoa, että neuvosto ja parlamentti ovat tässä asiassa saumattomasti yhtä mieltä!
<P>
Toiseksi Berliinin tulosten kriittisten huomautusten osalta voin hyvin yhtyä esimerkiksi siihen, mitä Graefe zu Baringdorf totesi maatalouspolitiikasta ja siitä, että emme pystyneet saavuttamaan kaikkia tavoitteita, emme edes niitä, joita erillään tarkasteltuna voidaan pitää erityisen järkevinä, esimerkiksi pienten yritysten vakauttamista nykyistä paremmin. Tämä johtuu myös jäsenvaltioiden erilaisista eduista ja näiden erilaisten etujen toteuttamisesta. Maatalouskysymys on tietenkin, samalla tavoin kuin rakenne- ja koheesiorahastoa koskeva kysymys ja rahoitusta koskeva kysymys, todellinen kompromissi, jolla on kaikki kompromissin hyvät puolet, mutta myös huonot puolet. Jos tämä rauhoittaa teitä, herra Graefe zu Baringdorf: jos olisin voinut tehdä päätöksen yksin, olisin vastannut paremmin toiveisiinne! Se ei ollut kuitenkaan mahdollista, kuten jokainen voi välittömästi ymmärtää - eikä se myöskään ole muuten edes toivottavaa.
<P>
Hilpeyttä
<P>
Toiseksi, rakenne- ja koheesiorahaston osalta: olen pannut merkille, että määrää koskevat toiveet jäivät avoimiksi. Asia ei voisi olla mitenkään toisin, sillä joidenkin jäsenvaltioiden on lahjoitettava varoja koheesio- ja rakennerahastolle - eikä muuten ainoastaan Saksan, jotta asiassa ei synny väärinkäsityksiä -, kun taas toiset jäsenvaltiot hyötyvät molemmista rahastoista.
<P>
Tämä aiheuttaa tietenkin eturistiriitoja, jotka voidaan ratkaista vain kompromissiteitse. Uskon, että molempien rahastojen suuruuden ja järjestelyjen osalta on käynyt selväksi, että olemme päätyneet kokonaisuudessaan järkevään kompromissiin. Parlamentin eduista totean, että joustavuudesta ja vastaavista esitetyistä vaatimuksista käydään vielä neuvotteluja. Uskon, että nämä neuvottelut käydään yhtä päämäärähakuisesti ja tuloksiin suuntautuen. Tämä on joka tapauksessa neuvoston toive, kuten myös jo loppuun saatetut neuvottelut tarvittavan lainsäädännön valmistelemiseksi. Suhtaudun toiveikkaasti siihen, että myös joustavuuden osalta voidaan saavuttaa sellainen järkevä tulos, jota parlamentti toivoo.
<P>
Suosionosoituksia
<P>
Voin vain korostaa sitä, mitä pitemmälle menevistä tavoitteista on sanottu. Nyt meidän on tietenkin saatettava alulle toimielinuudistus. Ennen kaikkea siksi, että toimielinuudistus on rahoitusrakenteen ohella yksi onnistuneen laajentumisprosessin todellisista edellytyksistä. Voimme toteuttaa laajentumisen suunnitellulla tavalla vain, jos onnistumme toteuttamaan toimielinuudistuksen samanaikaisesti jäsenyysneuvottelujen kanssa. Jos toimielinuudistusta ei toteuteta, on mahdoton hallita laajempaa Eurooppaa, joka ei rajoitu Saksan itärajalle. Uskon, että parlamentti tietää sen ja että myös neuvosto tietää sen, ja se on siten yksi niistä hyvin merkittävistä kysymyksistä, joita ei enää ratkaista puheenjohtajakautemme aikana, mutta ratkaisu voidaan saattaa alulle.
<P>
Keskustelun aikana mainittiin kaksi muuta merkittävää tavoitetta, nimittäin yhteisen ulko- ja turvallisuuspolitiikan laadinta ja varmistaminen toimielintasolla ja todella merkittävän ja uskottavan, tätä yhteistä ulkopolitiikkaa edustavan ja sen täytäntöönpanossa avustavan henkilön nimittäminen, ja juuri näitä koskevista henkilöstökysymyksistä haluamme päättää ja niiden sisältöä koskevat kysymykset täytyy saattaa alulle Kölnissä. Tunnemme, että myös parlamentti pitää meitä tästä vastuullisena, ja se on hyvä asia. Haluamme todella tehdä työtä sen hyväksi. On oltava aivan yhtä selvää - ja sanon tämän erityisesti niille, jotka ovat arvostelleet Euroopan työllisyyspolitiikkaa -, että Euroopan työllisyyspolitiikkaa, työllisyyspakettia, jota haluamme hioa, ei tule ymmärtää kansallisen työllisyyspolitiikan korvikkeeksi. Olisi täysin väärin ymmärtää se siten, sillä Euroopan työllisyyspolitiikalla täydennetään järkevästi kansallista työllisyyspolitiikkaa. Tämä on se tavoite, johon me pyrimme.
<P>
Jos onnistuisimme kohdentamaan jäsenvaltioiden suuret varat tarkemmin tämän päämäärän saavuttamiseksi sovittamalla paremmin yhteen kansalliset talousarviot, ja jos lisäksi onnistuisimme kohdentamaan myös eurooppalaiset resurssit tätä päämäärää kohti, uskon, että voisimme todellakin tehdä jotain Euroopan työttömyyden, etenkin nuorisotyöttömyyden, torjumiseksi. Tällöin edistäisimme todella merkittävästi Eurooppaa koskevan ajatuksen parempaa iskostamista etenkin nuorten mieliin verrattuna aiempiin tuloksiin. Haluamme käsitellä tätä aihetta Kölnissä ja saattaa sen alulle.
<P>
Sallinette minun esittää lopuksi muutaman huomautuksen suhteista parlamenttiin: kuten jokainen parlamentin valvoma ja parlamentin valitsema valtion päämies, myös minä kunnioitan tietenkin parlamentin jäseniä. Hallituksena olemme kuitenkin myös riittävän itsevarmoja niin, että hyväksymme ja tunnustamme parlamentin jäsenten oikeudet rakentavan vuoropuhelun rajoissa, mutta viittaamme myös siihen, että meidän on legitimoitava politiikka esimerkiksi menojen osalta, niin kauan kuin merkittäviä muutoksia ei ole tehty. Meidän on selostettava ihmisille, miksi, mitä ja mitä varten heidän on annettava. Tällainen legitimoinnin muoto sallii myös jonkinlaisen itsevarmuuden. Iloitsen rakentavasta vuoropuhelusta parlamentin edustajien kanssa, parlamentin kanssa, jossa kukaan ei lahjoita toiselle mitään mutta jossa kaikki tietävät, että Eurooppa voi menestyä vain, jos toimielimet tulevat toiminta- ja yhteistyökykyisiksi.
<P>
Tässä yhteydessä haluaisin viitata vielä yhteen asiaan, nimittäin siihen muuten olen sitä mieltä -vaatimukseen, jonka olen kuullut esitettävän useissa puheenvuoroissa, toisin sanoen muuten olen sitä mieltä -vaatimukseen, joka koskee puhemiehen kutsumista tänään järjestettävään ylimääräiseen kokoukseen. Olemme keskustelleet kutsusta ohimennen, ja keskustelemme siitä vielä uudestaan. Päätöksellämme on tänään hyvin yksinkertainen ja selkeä syy. Ensinnäkin tapaan kohta puhemiehen ja keskustelen hänen kanssaan, ja toiseksi olemme oikeastaan varanneet tämän ylimääräisen kokouksen keskustellaksemme Prodin kanssa. Parlamenttihan on jo keskustellut Prodin kanssa, ja tämän vuoksi kutsua ei esitetty. Tämän lisäksi on selvää, että tilanteen kehittyminen huomioon ottaen valtioiden ja hallitusten päämiehet eivät voi kokoontua keskustelematta Kosovosta. Meillä on tasan puolitoista tuntia aikaa tätä varten. Näiden seikkojen vuoksi, ei puhemiestä tai varsinkaan parlamenttia koskevien varausten vuoksi, emme tällä kertaa - tästä ei tule pysyvää käytäntöä - kutsuneet kokoukseen parlamenttinne puhemiestä. Jos ette halua hyväksyä sitä, pyydän sille edes teidän ymmärtämystänne ja pyydän teitä uskomaan minua, että tämä ei johdu kunnioituksen puutteesta tai epäkohteliaisuudesta vaan yksinkertaisesti ajan puutteesta.
<P>
Toivon, että onnistuin vastaamaan muutamiin täällä esitettyihin moitteisiin. Kiitän teitä, hyvät naiset ja herrat ja arvoisa puhemies, mahdollisuudesta saada puhua parlamentissa. Se on ollut minulle kunnia, ja kiitän mahdollisuudesta ottaa kantaa teidän esittämiinne ajatuksiin. Toivotan paljon menestystä teille kaikille työssänne ja samalla meille kaikille Euroopassa ja Euroopan puolesta.
<P>
Suosionosoituksia

<SPEAKER ID=38 NAME="Puhemies">
Arvoisa neuvoston puheenjohtaja, kiitän teitä siitä, mitä olette tänään sanonut. Toivotan teille menestystä tänään iltapäivällä järjestettävän epävirallisen tapaamisen neuvotteluihin.

<SPEAKER ID=39 LANGUAGE="EL" NAME="Hatzidakis">
Arvoisa puhemies, tiedetään hyvin, että ennen kuin päästiin Berliinin sopimukseen Agenda 2000: sta, koettiin suuria synnytystuskia, samoin kuin kaikissa Euroopan unionin päätöksissä Maastrichtin jälkeen.
<P>
Mielestäni syy tähän on se, että euroskeptisismiä seurasi poliittisen johdon tasolla eurofobia. Tämän lopputuloksena Euroopan unioni ei varaudu ajamaan tarvittavin poliittisin ja taloudellisin välinein ainakin paperilla esittämiään tavoitteita. Nämä synnytystuskat ovat heijastuneet myös Kosovon kriisiin, jossa yhteisen ulko- ja turvallisuuspolitiikan tehoton toiminta ei kyennyt estämään kriisin kärjistymistä, ja näin Yhdysvalloista tuli jälleen kerran hallitseva voima omalla alueellamme.
<P>
Agenda 2000: een liittyy lisäksi ristiriitoja sanojen ja tekojen välillä. On tietenkin myönteistä, että saatiin aikaan joitakin kompromisseja. Saavutettu kompromissi johtaa kuitenkin pakettiin, joka on huomattavasti pienempi kuin komissio ja parlamentti esittivät.
<P>
Mitä tulee rakennerahastoja koskeviin säännöksiin, tehdyt ratkaisut, jotka koskevat myös kumppanuusperiaatetta, tulosvarausta jne., eivät ole kaukana parlamentin ehdotuksista, mikä on myönteistä. Neljälle köyhimmän maan taloudellisen tuen osalta ratkaisuksi valittiin henkeä kohti laskettujen menojen säilyttäminen vuoden 1999 tasolla. Tämä saattaa tyydyttää Espanjaa, Portugalia ja Irlantia. En voi kuitenkaan ymmärtää, miksi oma maani, Kreikka, tyytyi tähän ratkaisuun, kun tiedetään Kreikan olevan köyhin maa ja ainoa maa, joka kuuluu kokonaan tavoitteen 1 piiriin; en myöskään ymmärrä, miksi Kreikka myöntyi siihen, että Espanjan osuus koheesiorahastosta nousi 55 %: sta 62 %: iin, ja sen oma osuus laski 18 %: sta 17 %: iin. Mutta tämä on, kuten Kiplingkin sanoisi, jo toinen tarina.

<SPEAKER ID=40 LANGUAGE="DE" NAME="Rack">
Arvoisa puhemies, Berliini oli matkan arvoinen, olemme kuulleet sen monta kertaa tänään. Vaatii kuitenkin vielä paljon töitä, ennen kuin Berliinin Eurooppa-neuvoston tavoitteet toteutuvat käytännössä. Tämä koskee etenkin tärkeää tulevaisuuden aihetta " laajentumista" , josta on oikeutetusti keskusteltu täällä tänään yhä uudelleen. Tältä osin mottomme ei ole pelko toisiamme kohtaan vaan lähentyminen. Komissio, neuvosto ja Euroopan parlamentti ovat tehneet esimerkillistä yhteistyötä ja saaneet alulle yhteisöaloitteen Interregin nykyiset ulkorajat ylittävän yhteistyön merkiksi. Monet kiitokset, arvoisa komission jäsen!
<P>
Nyt on huolehdittava siitä, että eurooppalaisten lainsäädäntötekstien ja eurooppalaisten määrärahojen avulla saadaan aikaan rakentava yhteistyö unionin rajan molemmin puolin. Minun maassani Itävallassa, mutta myös muissa hakijavaltioihin rajoittuvissa jäsenvaltioissa, meillä on mahdollisuus muuttaa eurooppalaisen rinnakkaiselon ajatus käytännön toimiksi konkreettisilla hankkeilla. Tehkäämme niin! Eurooppalaiset toimielimet ja Euroopan kansalaiset harjoittavat maassani tällä hetkellä tämäntyyppistä täysin konkreettista yhteistyötä myös eräällä toisella eurooppalaisella alalla, nimittäin Kosovossa olevia ja Kosovosta tulevia pakolaisia koskevassa kysymyksessä.
<P>
Itävallassa tiedotusvälineiden, ORF: n ja lehtien tarmokkaasti tukemat kansalaiset ovat itse aivan henkilökohtaisesti antaneet Euroopalle signaalin osallistumalla esimerkilliseen toimintaan " naapuri hädässä" . Muutamien päivien aikana ihmiset - ja kyse on ensisijassa tavallisista ihmisistä, joilla itsellään on toistuvasti ongelmia tulla toimeen tuloillaan - lahjoittivat yli 100 miljoonaa sillinkiä. Tämä on näkyvä todiste siitä eurooppalaisesta solidaarisuudesta, jota me, Euroopan poliittiset toimijat osoitamme aivan liian usein vain muodollisina sanoina. Euroopan talousarviosta vastaavina viranomaisina meidän, neuvoston ja parlamentin, tulisi ottaa esimerkkiä tästä toiminnasta.
<P>
Suosionosoituksia

<SPEAKER ID=41 NAME="Cunha">
 Arvoisa puhemies, hyvät kollegat, Berliinissä päästiin Agenda 2000: n osalta sopimukseen, joka tosin varmistaa Euroopan unionin toiminnan lyhyellä aikavälillä, mutta ei turvaa sen tulevaisuutta pitkällä ja keskipitkällä aikavälillä.
<P>
Tämä johtuu ensinnäkin siitä, että tuossa kokouksessa ei ollut rohkeutta puuttua vallitsevaan tilanteeseen muuttamalla yhteisön politiikkoja ja niiden vaikutuksia tulonjakoon. Toiseksi siitä, että unionin laajentuminen rahoitetaan rakenne- ja koheesiopolitiikkojen kustannuksella, joita ei siis aiota vahvistaa, sekä siirtämällä rahoitus- ja maatalousuudistuksia tuonnemmas. Kolmanneksi siitä, että kokouksessa ei sovittu mistään erityisestä mekanismista, joka helpottaisi heikoimpien ja haavoittuvimpien talouksien sopeutumista laajentumisen vaikutuksiin, jolloin esimerkiksi minun maani talous joutuu kärsimään. Neljänneksi siitä, että YMP pidetään olennaisilta osiltaan ennallaan, mikä tarkoittaa sitä, että unionin viljelijät tulevat vastaisuudessakin olemaan keskenään eriarvoisessa asemassa ja että WTO: n seuraavaa neuvottelukierrosta ei tulla millään tavoin helpottamaan, jolloin meihin kohdistuu kolmen vuoden kuluttua todella kovia uudistuspaineita ulkopuolelta...
<P>
Tahdon lopuksi vielä todeta, että rakennerahastoja koskeva sopimus ei olisi ollut Portugalin kannalta huono, ellei unioni olisi parhaillaan laajentumassa uusiin maihin. Koska laajentuminen kuitenkin haavoittaa pahiten juuri minun maani taloutta ja koska minkäänlaisia korvaavia toimia ei ole luvassa, tuo sopimus on huono. Ja vielä huonompi on YMP: n uudistus, jossa ei edes oteta millään tavoin huomioon Euroopan unionin heikoimmin kehittyneen maatalouden mahdollisuuksia lisätä kastelumaitaan sekä Alquevan patoa koskevan suurhankkeen toteuttamiseksi että muiltakin osin, sillä sellaisella alueella kuin omani maataloutta on mahdotonta uudenaikaistaa lisäämättä kastelua.

<SPEAKER ID=42 LANGUAGE="DE" NAME="Goepel">
Arvoisa puhemies, Berliinin huippukokouksessa tehty periaatesopimus Agenda 2000 -asiakirjan maatalousalasta on vastoin komission väitettä, jonka mukaan se haluaa tehdä Euroopan maataloudesta kilpailukykyisemmän ja siten selviytymiskykyisen. Neuvosto hyväksyi osittain komission hinnanalennusta koskevan ehdotuksen maidon, viljan ja naudanlihan alalla, mikä tosin johtaa lähentymiseen maailmanmarkkinatasolla, mutta suunnitellut korvausmaksut eivät kata alkuunkaan tulojen menetyksiä. Maitomarkkinoiden kolmivaiheisen uudistuksen on määrä alkaa vasta vuonna 2005, ja sääntelykiintiöt ovat voimassa vuoteen 2008 asti. Olemme tyytyväisiä siihen, että viitemäärät sidotaan vapaaehtoisesti pinta-alaan. Se on yksi vaatimistamme ehdoista. Myös viljan alalla sopimukset ovat ensin voimassa vain vuoteen 2002. Tuolloin tilanne järjestetään mahdollisesti uudelleen. 5 %: n ylimääräisistä hinnanalennuksista keskustellaan parhaillaan, joten korvausta voitaisiin kuitenkin korottaa taas 63: sta eurosta 66: een euroon tonnia kohti. Kenenkään mieleen ei ilmeisestikään ole juolahtanut, että tämä on koskettanut etenkin öljysiementen viljelijöitä. Maatalousministereiden kompromissin jälkeen heille luvattiin 66 euroa, mutta nyt luku on enää 63. Suhtaudumme toisaalta myönteisesti siihen, että viljelykäytöstä poistettavan maan osuudeksi on määritetty edelleen 10 % vuoteen 2006 asti. Agendaa koskevilla päätöksillä ei ratkaista ylijäämää eikä tuloja koskevaa ongelmaa naudanlihan alalla. Emolehmän kasvattajat voittivat, perinteiset karjanruokkijat hävisivät. Niin yksinkertainen vaikutus Agendalla on, arvoisa neuvoston puheenjohtaja!

<SPEAKER ID=43 NAME="Garriga Polledo">
 Arvoisa puhemies, hyvät parlamentin jäsenet, tämä päätöslauselma ja yleensä se strategia, jota budjettivaliokunta on alkanut noudattaa, on vaarallinen tie, joka on vaarassa johtaa todelliseen talousarviota koskevaan selkkaukseen.
<P>
Berliinissä saavutettu rahoitusta koskeva sopimus on nykypäivänä merkittävä tulos, joka on ainutkertainen nykyiset olosuhteet huomioon ottaen, ja sen vuoksi jotkut meistä antavat sille täyden tukensa huolimatta siitä, että vaikka tämä onkin hyvä sopimus, eivät kaikki ole siihen täysin tyytyväisiä.
<P>
Täyttääkseen oikeutetun toiveen jotkut meistä ovat myös valmiita vastustamaan parlamentin talousarviota koskevien toimivaltuuksien lisäämistä, jos tämä merkitsisi rakenne- ja koheesiorahastojen vaarantamista.
<P>
Tämän päätöslauselman antama poliittinen signaali on vaarassa johtaa Berliinin rahoitusnäkymien hylkäämiseen ja myös hyvin epävarmaan vuosittaiseen talousarviomenettelyyn, joka ei takaa rakennerahastoille ja koheesiorahastoille varattuja määrärahoja. Rahoituksen osalta ero meidän ja neuvoston välillä on vain 0, 38 % Berliinissä seitsemäksi vuodeksi hyväksytystä kokonaissummasta.
<P>
Sopimukseen pääseminen - kuten puheenjohtaja Santer muistutti - on aivan lähellä ja sen on tapahduttava ilman suurempia viivytyksiä, viimeistään kesäkuussa.
<P>
Todellinen ongelma on se, että tässä parlamentissa on sellainen poliittinen suuntaus, joka pitää parempana sellaista vuosittaista talousarviomenettelyä, jossa ei olisi rahoitusluokkia ja jossa näin ollen ei olisi vuosittain määrättäviä määräahoja rakennepolitiikkaa varten.
<P>
Voimme ymmärtää näitä perusteluja, vaikka emme niitä hyväksykään, mutta sitä emme voi ymmärtää, että tämän tien valitsevat ne, joiden velvollisuus on puolustaa eurooppalaista taloudellisen ja sosiaalisen yhteenkuuluvuuden mallia.

<SPEAKER ID=44 NAME="Puhemies">
Keskustelu on päättynyt.
<P>
Äänestys toimitetaan klo 12.00.

<CHAPTER ID=3>
Äänestykset
<SPEAKER ID=45 LANGUAGE="EN" NAME="Ehdotus neuvoston asetukseksi lopullista viininviljelyaloista luopumista koskevan palkkion myöntämisestä viinivuosiksi 1988/89-1998/99 annetun asetuksen (ETY) N: o 1442/88 muuttamisesta (KOM(99)0083 - C4-0161/99-99/0053(CNS)) (maataloutta ja maaseudun kehittämistä käsittelevä valiokunta)">

<P>
Ehdotus neuvoston asetukseksi maito- ja maitotuotealan yhteistä markkinajärjestelyä koskevista lisäsäännöistä kulutukseen tarkoitetun maidon osalta annetun asetuksen (EY) 2597/97 muuttamisesta (KOM(99)0063 - C4-0175/99-99/0048(CNS)) (maataloutta ja maaseudun kehittämistä käsittelevä valiokunta)
<P>
EKP: n suositus neuvoston asetukseksi (EY) Euroopan keskuspankin pääoman korottamisen rajojen ja ehtojen asettamisesta (EKP(98)0011 - C4-0103/99-99/0802(CNS)) (talous- ja raha-asioita sekä teollisuuspolitiikkaa käsittelevä valiokunta)
<P>
Ehdotus neuvoston päätökseksi assosiaationeuvostossa vahvistettavasta yhteisön kannasta Tsekin tasavallan assosioitumiseen tutkimuksen, teknologisen kehittämisen ja esittelyn alalla toteutettaviin yhteisön ohjelmiin (1998-2002) sekä tutkimus- ja koulutustoiminnan ohjelmiin (1998-2002) (KOM(99)0046 - C4-0115/99-99/0040(CNS)) (tutkimusta, teknologista kehittämistä ja energia-asioita käsittelevä valiokunta)
<P>
Ehdotus neuvoston päätökseksi assosiaationeuvostossa vahvistettavasta yhteisön kannasta Viron tasavallan assosioitumiseen tutkimuksen, teknologisen kehittämisen ja esittelyn alalla toteutettaviin yhteisön ohjelmiin (1998-2002) (KOM(99)0046 - C4-0116/99-99/0041(CNS)) (tutkimusta, teknologista kehittämistä ja energia-asioita käsittelevä valiokunta)
<P>
Ehdotus neuvoston päätökseksi assosiaationeuvostossa vahvistettavasta yhteisön kannasta Unkarin tasavallan assosioitumiseen tutkimuksen, teknologisen kehittämisen ja esittelyn alalla toteutettaviin yhteisön ohjelmiin (1998-2002) sekä tutkimus- ja koulutustoiminnan ohjelmiin (1998-2002) (KOM(99)0046 - C4-0117/99-99/0042(CNS)) (tutkimusta, teknologista kehittämistä ja energia-asioita käsittelevä valiokunta)
<P>
Ehdotus neuvoston päätökseksi assosiaationeuvostossa vahvistettavasta yhteisön kannasta Latvian tasavallan assosioitumiseen tutkimuksen, teknologisen kehittämisen ja esittelyn alalla toteutettaviin yhteisön ohjelmiin (1998-2002) sekä tutkimus- ja koulutustoiminnan ohjelmiin (1998-2002) (KOM(99)0046 - C4-0118/99-99/0043(CNS)) (tutkimusta, teknologista kehittämistä ja energia-asioita käsittelevä valiokunta)
<P>
Ehdotus neuvoston päätökseksi assosiaationeuvostossa vahvistettavasta yhteisön kannasta Liettuan tasavallan assosioitumiseen tutkimuksen, teknologisen kehittämisen ja esittelyn alalla toteutettaviin yhteisön ohjelmiin (1998-2002) (KOM(99)0046 - C4-0119/99-99/0044(CNS)) (tutkimusta, teknologista kehittämistä ja energia-asioita käsittelevä valiokunta)
<P>
Ehdotus neuvoston päätökseksi assosiaationeuvostossa vahvistettavasta yhteisön kannasta Puolan tasavallan assosioitumiseen tutkimuksen, teknologisen kehittämisen ja esittelyn alalla toteutettaviin yhteisön ohjelmiin (1998-2002) (KOM(99)0046 - C4-0120/99-99/0045(CNS)) (tutkimusta, teknologista kehittämistä ja energia-asioita käsittelevä valiokunta)
<P>
Ehdotus neuvoston päätökseksi assosiaationeuvostossa vahvistettavasta yhteisön kannasta Slovenian tasavallan assosioitumiseen tutkimuksen, teknologisen kehittämisen ja esittelyn alalla toteutettaviin yhteisön ohjelmiin (1998-2002) sekä tutkimus- ja koulutustoiminnan ohjelmiin (1998-2002) (KOM(99)0046 - C4-0121/99-99/0046(CNS)) (tutkimusta, teknologista kehittämistä ja energia-asioita käsittelevä valiokunta)
<P>
Ehdotus neuvoston päätökseksi lisäpöytäkirjan tekemisestä Euroopan talousyhteisön ja Kyproksen assosiaatiosopimukseen Kyproksen assosioimiseksi tutkimusta, teknologista kehittämistä ja esittelyä koskevaan viidenteen puiteohjelmaan (1998-2002) (KOM(99)0057 - C4-0140/99-99/0049(CNS)) (tutkimusta, teknologista kehittämistä ja energia-asioita käsittelevä valiokunta)
<P>
Ehdotus neuvoston päätökseksi assosiaationeuvostossa vahvistettavasta yhteisön kannasta Bulgarian tasavallan assosioitumiseen tutkimuksen, teknologisen kehittämisen ja esittelyn alalla toteutettaviin yhteisön ohjelmiin (1998-2002) sekä tutkimus- ja koulutustoiminnan ohjelmiin (1998-2002) (KOM(99)0084 - C4-0143/99-99/0060(CNS)) (tutkimusta, teknologista kehittämistä ja energia-asioita käsittelevä valiokunta)
<P>
Ehdotus neuvoston päätökseksi assosiaationeuvostossa vahvistettavasta yhteisön kannasta Romanian tasavallan assosioitumiseen tutkimuksen, teknologisen kehittämisen ja esittelyn alalla toteutettaviin yhteisön ohjelmiin (1998-2002) sekä tutkimus- ja koulutustoiminnan ohjelmiin (1998-2002) (KOM(99)0084 - C4-0144/99-99/0061(CNS)) (tutkimusta, teknologista kehittämistä ja energia-asioita käsittelevä valiokunta)
<P>
Ehdotus neuvoston päätökseksi assosiaationeuvostossa vahvistettavasta yhteisön kannasta Slovakian tasavallan assosioitumiseen tutkimuksen, teknologisen kehittämisen ja esittelyn alalla toteutettaviin yhteisön ohjelmiin (1998-2002) sekä tutkimus- ja koulutustoiminnan ohjelmiin (1998-2002) (KOM(99)0084 - C4-0145/99-99/0062(CNS)) (tutkimusta, teknologista kehittämistä ja energia-asioita käsittelevä valiokunta)
<P>
Ehdotus neuvoston päätökseksi Euroopan yhteisön ja Australian tieteellistä ja teknistä yhteistyötä koskevaa sopimusta muuttavan sopimuksen tekemisestä (KOM(99)0024 - C4-0142/99-99/0009(CNS)) (tutkimusta, teknologista kehittämistä ja energia-asioita käsittelevä valiokunta)
<P>
Ehdotus neuvoston asetukseksi (EY) sokerialan yhteisestä markkinajärjestelystä (kodifioitu versio) (KOM(98)0794 - C4-0147/99-98/0370(CNS)) (oikeusasioita ja kansalaisten oikeuksia käsittelevä valiokunta)
<P>
Ehdotus neuvoston päätökseksi pöytäkirjan tekemisestä erityisistä suojelualueista ja biologisesta monimuotoisuudesta Välimerellä sekä edellä mainitun pöytäkirjan liitteiden hyväksymisestä (Barcelonan yleissopimus) (KOM(99)0030 - C4-0166/99-99/0019(CNS)) (ympäristö-, terveys- ja kuluttajansuojavaliokunta)
<P>
Ehdotus neuvoston päätökseksi muutosten hyväksymisestä Välimeren suojelemista pilaantumiselta koskevaan yleissopimukseen sekä aluksista ja ilma-aluksista tapahtuvan jätteen mereen laskemisen aiheuttaman Välimeren pilaantumisen ehkäisemistä koskevaan pöytäkirjaan (Barcelonan yleissopimus) (KOM(99)0029 - C4-0170/99-99/0023(CNS)) (ympäristö-, terveys- ja kuluttajansuojavaliokunta)
<P>
Ehdotus neuvoston päätökseksi Välimeren suojelemista maalta peräisin olevalta pilaantumiselta koskevaan tarkistettuun pöytäkirjaan tehtyjen muutosten hyväksymisestä (Barcelonan yleissopimus) (KOM(99)0028 - C4-0173/99-99/0021(CNS)) (ympäristö-, terveys- ja kuluttajansuojavaliokunta)
<P>
Parlamentti hyväksyi perättäisin äänestyksin komission eri ehdotukset.

<SPEAKER ID=46 NAME="Puhemies">
Pyydämme vahtimestaria poistamaan kyseisen henkilön välittömästi paikalta, jollei hän kuuntele meitä.
<P>
Huomaan, että hän kuuli, mitä sanoimme, ja voin vakuuttaa teille, että hänen henkilöllisyytensä tarkistetaan asianmukaisesti.

<SPEAKER ID=47 NAME="Balfe">
 Arvoisa puhemies, saanen kiinnittää huomionne siihen, että valokuvaaja on edelleen paikalla. Vahtimestari kävi hänen luonaan, mutta valokuvaaja kieltäytyi poistumasta. Pyytäisin, että hänet poistetaan paikalta ja että hänen kulkulupansa poistamista harkitaan tai että sille edes tehdään jotakin. Ei ole hyväksyttävää, että kauko-objektiiveja käyttävät valokuvaajat istuvat yleisölehterillä ja kieltäytyvät poistumasta paikalta.
<P>
Suosionosoituksia

<SPEAKER ID=48 NAME="Puhemies">
Herra Balfe, huomasin tilanteen. Tarkkailin yleisölehteriä toisella silmällä yhtä huolestuneena kuin tekin. Pyydän tätä henkilöä poistumaan paikalta.

<SPEAKER ID=49 LANGUAGE="FR" NAME="Bourlanges">
Arvoisa puhemies, haluaisin vain ehdottaa, että istunnon puhemies palkittaisiin, koska hän lyö äänestysnopeuden osalta kaikki ennätykset. Pidätte mielestäni hallussanne paalupaikkaa Martinin ohella. Kilpailu on kuitenkin avoin kaikille.
<P>
Suosionosoituksia

<SPEAKER ID=50 NAME="Dell'Alba">
 Arvoisa puhemies, äänestin Berliinin neuvostoa koskevaa päätöslauselmaa vastaan sen vuoksi, että täällä hyväksyttiin sellainen tarkistus, jossa lausuttiin - ilman, että se liittyi mitenkään Berliinin huippukokoukseen ja sen tuloksiin -, että parlamentti kieltäytyy tekemästä yhteistyötä komission jäsenen, tässä tapauksessa Cressonin kanssa. Meillä on mielestäni ollut parlamentissa moneen otteeseen tilaisuus ilmaista kantamme, keskustella ja äänestää teksteistä, jotka liittyvät asiantuntijakomiteaan, komission eroamiseen ja niin edelleen.
<P>
Kuitenkin se, että viime hetkellä esitetään tarkistus, joka liittyy Berliinin neuvostoon, maataloushintoihin tai mihin muuhun aiheeseen hyvänsä, on toimielimemme maineen pilaamista, se ei tuota meille kunniaa, se on asenne, joka vaikuttaa minusta perusteettomalta, hätiköidyltä ja aiheettomalta. Toistan, että äänestin tarkistusta vastaan, ja olen siitä ylpeä. Komissio eroaa, ja olemme ottaneet kaikilla tasoilla poliittisesti kantaa tähän asiaan. Paljastamani menettelytapa tuntuu minusta vahingoittavan sitä kuvaa, jonka parlamentti on näinä viime kuukausina antanut komissiosta.

<SPEAKER ID=51 LANGUAGE="FR" NAME="Berthu">
Arvoisa puhemies, unionin kansat eivät epäilemättä ole vielä ymmärtäneet kaikkia Berliinissä 24. ja 25. maaliskuuta pidetyn Eurooppa-neuvoston vaikutuksia; he saavat kuten yleensäkin selville asteittain, mitä seurauksia näillä sopimuksilla on.
<P>
Tarkastelkaamme esimerkiksi maatalouspolitiikkaa. Komission jäsen Fischler luonnehti hyväksyttyjä toimenpiteitä - lainaan: " koko YMP: n historian perinpohjaisimpana uudistuksena, joka on hyvin merkittävä, varsinkin kun se kruunaa vuonna 1992 tapahtuneet suuret muutokset." Tämä perinpohjainen uudistus eli maanviljelijöiden yhdentyminen maailmanmarkkinoihin ja heidän tulojensa aleneminen näkyy itse asiassa sellaisten tarkkojen teknisten toimien kasautumana, joiden yleistä suuntausta asiaan perehtymättömän on vaikea hahmottaa.
<P>
Tällainen hämäryys vaikuttaa meistä hyvin vakavalta, kun otetaan huomioon, että tehtyjen päätösten avulla määritellään monia muita myöhempiä suuntaviivoja; neuvoston päätelmissä mainitaan esimerkiksi, että - lainaan taas: " YMP: n uudistamista koskevat Agenda 2000: n puitteissa tehdyt päätökset ovat olennaisia tekijöitä määriteltäessä komission neuvotteluvaltuuksia tulevia WTO: ssa käytäviä monenvälisiä kauppaneuvotteluja varten."
<P>
Niinpä olisimme huomaamattamme jo päättäneet Euroopan unionin kannasta tulevissa kansainvälisissä neuvotteluissa. Tämä menettelytapa, joka on toki tavanomainen Brysselissä, on aivan uskomaton demokraattisten maiden tavanomaisiin normeihin verrattuna ja etenkin, kun - korostan tätä - kansallisia parlamentteja ei ole vielä mitenkään kehotettu ratifioimaan näitä sopimuksia.
<P>
Tämä on sitäkin ironisempaa, kun tiedämme, että parlamentti järjesti vähän ennen Berliinin neuvostoa julkisen kuulemistilaisuuden, jossa tultiin siihen johtopäätökseen, että monenvälisistä kauppaneuvotteluista käydään liian vähän keskustelua ja että neuvottelujen demokraattinen valvonta on vähäistä.
<P>
Tämä on juuri se tilanne, josta Kansakuntien Eurooppa -ryhmä on varoittanut jo kauan ja joka on johtanut Uruguayn kierroksen tuhoisiin seurauksiin. Samaa menetelmää ei pidä missään tapauksessa käyttää tulevaisuudessa. Tästä syystä vaadimme, että Berliinin kokouksen päätelmät hylätään tältä osin, että neuvoston ja komission neuvotteluvaltuuksista tulevissa WTO: ssa käytävissä neuvotteluissa käydään perinpohjaista julkista keskustelua ja että kansalliset parlamentit äänestävät tästä asianmukaisella tavalla.

<SPEAKER ID=52 NAME="Berès">
 Arvoisa puhemies, huomaan, että PPE-ryhmä on sotajalalla, myös kun on kyse parlamentin eduista! Kun Martens huomautti meille eilen, että kriisi olisi voitu ratkaista pelkästään siten, että Edith Cresson olisi eronnut, Martens on mielestäni ilmiselvästi sotajalalla.
<P>
Parlamentti erehtyi oikeudellisesti, kun se äänesti Berliinin neuvostoon liittyvän päätöslauselman yhteydessä hyväksymänsä tarkistuksen puolesta. Olemme äänestäneet jonkin aivan järjettömän asian puolesta. Komissio eroaa kollektiivisesti, koska se on kollektiivisesti vastuussa. Tämä on sitä vastoin poliittisesti merkittävää. Martens ei halua nähdä, mitä tapahtuu, eikä lukea asiantuntijakomitean kertomusta, jossa ollaan sitä mieltä, että virheet heijastavat selvästi kollektiivista vastuuta.
<P>
Mitä meihin tulee, uskon, että olemme osoittaneet tämän parlamentin kypsyyden, suosineet totuuden selville saamista, antaneet komissiolle mahdollisuuden palauttaa uskottavuutensa ja demokratialle tilaisuuden edistyä. Olen tähän tyytyväinen, mutta pahoittelen parlamentin äänestystä, joka ei tuota sille kunniaa.

<SPEAKER ID=53 LANGUAGE="FR" NAME="Fabre-Aubrespy">
Arvoisa puhemies, haluaisin lisätä kollegani Georges Berthun - joka sai meidät äänestämään Berliinin huippukokousta koskevaa päätöslauselmaa vastaan - laajemmin käsittelemiin erinomaisiin syihin ne tekijät, jotka liittyvät 2 kohtaan eli uuden komission nimittämiseen.
<P>
Tämä on todella ristiriitaista parlamentilta, joka antautuu jälleen kerran aukeassa maastossa jo ennen taistelua. Muistan heidät, jotka vaativat eroavan komission välitöntä korvaamista. Samat henkilöt tyytyvät tällä hetkellä sellaiseen komissioon, joka voisi aloittaa toimintansa tammikuussa 2000 ja jonka nimittämiseen Euroopan parlamentti ottaisi mahdollisesti kantaa.
<P>
Äänestimme samassa istunnossa pöyristyttävän tarkistuksen 2 puolesta, jonka PPE- ja ELDR-ryhmä esittivät viime hetkellä ja jossa vastustetaan sitä, että Cresson pysyy toimessaan, sekä lausutaan, että emme toimi minkäänlaisessa yhteistyössä hänen kanssaan niin kauan kuin hän jatkaa toimessaan; sen sijaan hylkäsimme tarkistukset 16 ja 17, joissa vaaditaan komission korvaamista ja sitä, että komission jäsenet eivät asetu ehdolle parlamentin vaaleissa. Parlamentti ei ole ymmärtänyt asiantuntijakomitean kertomusta, jossa komissio kyseenalaistettiin kollegiaalisena elimenä.

<SPEAKER ID=54 NAME="Burenstam Linder, Carlsson, Cederschiöld, Stenmarck ja Virgin (PPE)">
 Euroopan työttömyyttä ei voi vähentää EU: n tason työmarkkinapolitiikan avulla. Olemme sen vuoksi äänestäneet päätöslauselmaehdotuksen 4 kohtaa vastaan. Sen sijaan, että lisätään aktiivista työmarkkinapolitiikkaa, mikä on Ruotsissa selvästi osoittautunut tuloksettomaksi, vaaditaan työmarkkinoiden sääntöjen purkamista ja työn alempaa verotusta.
<P>
Missään tapauksessa ei kuitenkaan ole syytä keskittää laajennettua työmarkkinapolitiikkaa ylikansalliselle tasolle. Eri jäsenvaltioiden olot eroavat toisistaan, ja työmarkkinapolitiikan toteuttaminen tapahtuu parhaiten yksittäisissä maissa tehtyjen ratkaisujen avulla. Olemme äänestäneet 4 kohtaa vastaan myös siksi, että se edustaa läheisyysperiaatteesta poikkeamista.
<P>
Koska kulujen osalta on harjoitettava suurta pidättyvyyttä, on hyvä, että ministerineuvoston sopimukset perustuvat varovaisuuteen veronmaksajien rahoihin nähden. Muita vapautettavissa olevia resursseja on käytettävä Euroopan unionin itälaajentumisen helpottamiseen. Siten luomme uusia kasvavia markkinoita. Se antaa uusia kannattavia työtilaisuuksia unionin nykyisille jäsenille ja tukee siten työllisyyttä paremmin kuin laajennettu työmarkkinapolitiikka koskaan pystyisi.

<SPEAKER ID=55 NAME="McCarthy">
Äänestin Berliinin huippukokousta käsittelevän päätöslauselman puolesta tukeakseni erityisesti puheenjohtajamaa Saksan saavutusta, sitä, että Agenda 2000: n rakennerahastopaketista päästiin sopimukseen.
<P>
Olen tyytyväinen siihen, että neuvosto on hyväksynyt useita suosituksia, joita esitin yleistä puiteasetusta koskevassa mietinnössäni. Cardiffin huippukokouksesta seurannut sitoumus, jonka mukaan Pohjois-Irlannin rauhanprosessia on tuettava erityisen rauhanaloitteen avulla, oli suuri saavutus.
<P>
Yksi tärkeä asia on vielä selvitettävä neuvoston kanssa sovittelumenettelyssä ennen kuin asialle annetaan suostumus, nimittäin parlamentin esittämä pyyntö yhteisön lisäaloitteista, Urban- ja Crisis-aloitteista. Parlamentti haluaa tietenkin pyrkiä kompromissiin tällä alalla, mutta kompromissin on heijasteltava parlamentin yhteisön aloitteille asettamia prioriteetteja. Saanen jälleen korostaa, että aiomme toteuttaa poliittiset prioriteettimme voidaksemme kantaa vastuumme alueidemme yhteisöihin nähden.

<SPEAKER ID=56 NAME="Malone">
 Pahoittelen sitä, että Eurooppa-neuvosto ei yhtynyt parlamentin pyyntöön Urban-aloitteen palauttamisesta. Tämä aloite on osoittautunut tehokkaaksi aseeksi torjuttaessa kaupunkialueiden taantumista. Urban-aloite pitäisi säilyttää vastapainona Leader-aloitteelle, joka on suunnattu maaseutualueiden kehittämisen edistämiseen.
<P>
Urban-aloitteen palauttaminen olisi erityisen tärkeää kotikaupunkini Dublinin kaltaisille kaupungeille; on todennäköistä, että rakennerahastoja leikataan huomattavasti Dublinin osalta, koska se on menettänyt tavoitteen 1 asemansa.
<P>
Kampanjoin Urban-aloitteen säilyttämisen puolesta, koska sen avulla voitaisiin saada perusrahoitus ehdotukselleni, joka liittyy siihen, että taantuneiden kaupunkialueiden kehittämiseksi luotaisiin erityisiä varoja. Nämä alueet ovat epäedullisessa asemassa sekä absoluuttisesti että suhteellisesti, koska ne sijaitsevat huomattavan vauraiden alueiden lähistöllä.
<P>
Toivon, että Urban-aloite palautetaan tämäniltaisen sovittelumenettelyn ansiosta. Haluan varmistaa, että yleisiä rakennerahastoja käytetään merkittävässä määrin kaupunkialueiden taantumisen aiheuttaman ongelman ratkaisemiseen. Haluaisin pyytää, että Euroopan sosiaalirahaston ja Euroopan aluekehitysrahaston sääntöjä muutettaisiin niin, että näitä varoja voitaisiin suunnata enenevässä määrin niille alueille, joiden taantuminen on tapahtunut äkillisesti, ja haluaisin myös pyytää, että alueellisen tuen suuntaviivoja tarkistettaisiin niin, että valtion tukia voitaisiin maksaa enemmän niille kaupunkialueille, jotka kärsivät äkillisistä haitoista.

<SPEAKER ID=57 NAME="Martin, David">
Äänestän Berliinin huippukokousta koskevan yhteisen päätöslauselman puolesta ja suhtaudun myönteisesti siihen, että Eurooppa-neuvosto toimi nopeasti nimittäessään Euroopan komission puheenjohtajan ja esittäessään suosituksensa.
<P>
Rakennerahastojen osalta Berliinissä saavutettu tulos on osoittanut, miten tärkeänä Eurooppa-neuvosto pitää taloudellisen ja sosiaalisen avun jatkamista samoin kuin sen uudistamista unionissa. 300 miljoonan euron suuruinen rahoitus, joka on luvattu Skotlannin ylämaalle ja saarialueille, on hyvin myönteinen asia. Ylämaan alueella ja saarialueilla on löytynyt käyttöä nykyisen tavoite 1 -ohjelman puitteissa myönnetyille varoille, mutta alueet ovat edelleen epäsuotuisassa asemassa syrjäisen sijaintinsa ja väestön vähäisyyden vuoksi. Alueet pääsevät tästä epäsuotuisasta asemasta, jos rahoitusta jatketaan.
<P>
Huippukokouksen ainoa pettymys oli se, että yhteistä maatalouspolitiikkaa uudistettiin vain rajallisesti. Tarvittaisiin paljon perinpohjaisempaa uudistusta.

<SPEAKER ID=58 NAME="Souchet">
 Berliinin huippukokouksesta seurannut rakennerahastojen uudistus ei paranna mitenkään aluepolitiikan riittämättömyyttä. Uudistus ei edistä taloudellista ja sosiaalista koheesiota. Uudistus johtaa aluepolitiikan erityisen haitalliseen vahingoittumiseen, joka kohdistuu etenkin moniin ranskalaisiin maaseutualueisiin.
<P>
Ainoana tyytyväisyydenaiheena on kalastus. Puututtuani kalatalousvaliokunnan esittelijänä asioihin saimme varat kalastuksen hyväksi suunnattujen rakenteellisten toimien rahoittamiseksi (laivastojen rakenneuudistus...) sellaisilla alueilla, jotka eivät kuulu tavoitteen 1 soveltamisalaan, kuuluivatpa edunsaajat tavoitteen 2 tukikelpoisiin alueisiin tai eivät. Kalatalouden ohjauksen rahoitusvälineelle on varattu yhteensä 0, 39 % rakennerahastojen talousarviosta eli 875 miljoonaa ecua. Tämä poliittinen lopputulos ei ollut itsestään selvä, niin päättäväisen vihamielisesti komissio siihen alkujaan suhtautui.
<P>
Emme todellakaan ole yhtä tyytyväisiä aluepolitiikan alalla.
<P>
Tällä alalla Berliinin Eurooppa-neuvostossa ryhdytään uuteen rahoitukselliseen inflaatioon: 195 miljardia ecua rakennepolitiikkaan, 18 miljardia koheesiorahastoon, 49 miljardia liittymistä edeltäviin välineisiin. Tavoitteen 1 alueet nappaavat leijonanosan, 69, 7 % rakenteellisista varoista tavoitteen 2 kustannuksella (11, 5 %).
<P>
Kaikki kilpailevat kaunopuheisuudessa ja vaativat lisävaroja pohtimatta sitä, miten tehokkaasti varoja käytetään.
<P>
Mitä voidaan sanoa sellaisesta talousarvioon liittyvästä menettelytavasta, jossa kulutukselle asetetaan tavoite ylärajan sijasta ja jossa etsitään hinnalla millä hyvänsä hankkeita, joiden puitteissa pyritään kuluttamaan täydellä teholla myönnetyt määrärahat sen sijaan, että olemassa oleville hankkeille myönnettäisiin varoja? Kuluttamisesta tulee itsetarkoitus ja ohjelman onnistumisen tae.
<P>
Euroopan komission julkaisemat tilastot osoittavat kuitenkin sille, joka viitsii analysoida niitä, että harjoitetulla politiikalla on rajoituksensa:
<P>
Euroopan unionin rikkaimpien alueiden painoarvo on kasvanut vuosina 1986-1996, mikä todistaa rikkauksien ja toiminnan keskittymisestä tietyille alueille: Hampuriin, Brysseliin, Antwerpeniin, Ile-de-Franceen, Darmstadtiin, Ylä-Baijeriin, Bremeniin, Wieniin... ja vähäisemmässä määrin Karlsruheen ja Emilia-Romagnaan.Talous- ja rahaliiton käyttöönotto lisännee niiden alueiden autioitumista, jotka sijaitsevat kauimpana keskuksista ja jotka ovat maalaismaisimpia ja vähiten asutettuja verrattuna unionin keskiakseliin (Benelux-maat, Luoteis-Saksa, Pohjois-Italia, Ile-de-France...).
<P>
Köyhimmät alueet ottavat vähitellen kiinni kehityserojen aiheuttamaa jälkeenjääneisyyttään. 10 köyhimmän alueen keskiarvo oli 41 % yhteisön BKT: stä vuonna 1986. Se oli 50 % vuonna 1996. Edistyminen on erityisen selvää Portugalissa ja Irlannissa.-Vaikka rikkaat ovatkin entistä rikkaampia ja hyvin köyhät vähemmän köyhiä, todellisuudessa on käynyt ilmi, että keskitason alueiden, jotka ovat tavoitteen 2 tukikelpoisia, BKT laskee joskus huomattavastikin, samoin kuin niiden työllisyystaso. Tämä on erityisen selvää Ranskassa: Loiren laakson alueiden BKT on laskenut 95 %: sta 91 %: iin yhteisön keskiarvosta, Poitou-Charentesin alueen BKT on romahtanut 91 %: sta 83 %: iin ja Keski-Ranskan alueiden BKT 103 %: sta 92 %: iin. Tämä suuntaus on yleinen, eivätkä siltä välty sen enempää Rhône-Alpesin alue kuin Alsacekaan. Suuntausta vahvistavat Ruotsi ja Suomi, jotka ovat maita, joiden työttömyysluvut ovat sitä paitsi kasvaneet huolestuttavasti näinä viime vuosina; sama pätee moniin Yhdistyneen kuningaskunnan alueisiin.Näin ollen voi vaikuttaa omituiselta, että tavoite 2, joka on suunnattu niille teollisille ja maaseudun alueille, joilla on meneillään taloudellinen rakennemuutos, uhrattiin neuvotteluissa tavoitteiden 1 ja 3 hyväksi: tavoitteen 2 määrärahat kaudeksi 1999-2006 ovat 22, 5 miljoonaa ecua, summa, joka on kutakuinkin sama kuin kaudella 1994-1999. Tavoitteen 5 b tukikelpoiset maaseudun alueet kuuluvat niihin alueisiin, jotka kärsivät pääasiallisesti tilanteesta; Ranskassa kolmasosa tukikelpoisesta väestöstä ei enää saa rakenteellisia avustuksia siirtymävaiheen jälkeen.
<P>
Tämä ei ole ainoa omituinen piirre rakennerahastojen uudistuksessa. Niinpä monia alueita kohdellaan erityistapauksina, koska ne välttyvät yhteisten päätösten kurinalaisuudelta poliittisen kaupankäynnin avulla. Vain kolme maata pidetään tämän ulkopuolella: Luxemburg, Suomi... ja Ranska. Belgian Hainaut'n tapaus on kuvaava. Alue saa 15 miljoonan ecun verran lisämäärärahoja korvauksena siitä, että se ei ole enää tavoitteen 1 tukikelpoinen, kun taas sen naapuri, Ranskan Hainaut, ei saa mitään; tällaista syrjintää ei voida perustella BKT: llä eikä näiden kahden alueen työttömyysluvuilla.
<P>
Tämä esimerkki havainnollistaa melko hyvin Ranskan asemaa neuvotteluissa. Maatalouskysymyksissä Saksan heikentämää Ranskaa kohdeltiin kaltoin alueellisen kysymyksen osalta, eikä Ranska ole kyennyt suojelemaan asemiaan YMP: n yhteydessä.
<P>
Tällä niin kuin monilla muillakin aloilla Berliinin huippukokous on tappio, tappio Ranskalle ja Euroopalle.
<P>
Happartin mietintö (A4-0168/99)
<SPEAKER ID=59 LANGUAGE="DE" NAME="Raschhofer">
Arvoisa puhemies, puhun Happartin mietinnöstä. Kannatamme mietinnössä esitettyjä hintaehdotuksia, sillä ne ovat välttämättömät maanviljelijöiden tulojen varmistamiseksi lainsäädännöllisistä syistä. Kiinnitän kuitenkin huomiota siihen, että sopimus on riittämätön maanviljelijöiden elinkyvyn varmistamiseksi. Maataloushinnat pysyvät nimittäin ennallaan, kun taas yleinen hintataso nousee jatkuvasti inflaation vuoksi. Tämä merkitsee maatalouden tulojen pienenemistä; Itävallassa maatalouden tulot pienenivät 1, 7 % vuonna 1997, kun taas esimerkiksi teollisuuden tulot nousivat.

<SPEAKER ID=60 NAME="Konrad">
 Arvoisa puhemies, hyvät naiset ja herrat, äänestin mietintöä vastaan, koska mielestäni meidän olisi vielä kerran keskusteltava perusteellisesti maatalouspolitiikasta parlamentissa. Haluaisin suuremmat markkinat.
<P>
Kun otamme huomioon, että OECD: n tietojen mukaan teollisuusmaissa yksi kolmasosa kaikista maatalouden tuloista on peräisin valtion maatalouspoliittisista tuista eikä markkinoilta, ja että Euroopan unionissa jopa 40 % maatalouden tuloista on peräisin veropussista, valtionavuista, uskon, että meidän on tarkasteltava tätä alaa kiireellisesti. Tämä koskee myös hintojen tukemista ja valtiontukea, esimerkiksi sokerin osalta, josta maksamme kaksin- tai kolminkertaisen määrän verrattuna maailmanmarkkinahintoihin ja jota sääntelemme lopuksi vielä tuottajakohtaisilla kiintiöillä.
<P>
Uskon, että me tarvitsemme suuremmat markkinat maataloudessa. Olisin toivonut, että se olisi otettu huomioon mietinnössä.

<SPEAKER ID=61 NAME="Andersson, Hulthén, Lööw ja Sandberg-Fries">
Edellytämme, että komissio noudattaa nyt ministerineuvoston Berliinissä tekemiä yhteistä maatalouspolitiikkaa koskevia sopimuksia. Olemme sen vuoksi sitä mieltä, että parlamentin ei pidä nyt hankaloittaa tilannetta entisestään tekemällä lisää yhteisiä toimia koskevia ehdotuksia. Olemme tässä tilanteessa päättäneet tukea ryhmämme ehdotusta, vaikka pidämmekin kiinni aiemmin esittämästämme yhteiseen maatalouspolitiikkaan kohdistuvasta arvostelusta.

<SPEAKER ID=62 NAME="Blak, Iversen, Kirsten Jensen ja Sindal">
 Tanskalaiset sosiaalidemokraatit ovat tänään äänestäneet Happartin mietintöä vastaan, koska siinä ehdotetaan maataloustuotteiden hintojen nostamista. Emme voi kannattaa hintojen nostamista, sillä olemme juuri hyväksyneet uudistuspaketin, joka alentaa hintoja. Siinä ei yksinkertaisesti olisi mitään järkeä. Meidän olisi pikemminkin laskettava hintoja, erityisesti sokeri- ja sokerijuurikasalalla, jolla ei ole yhteistä markkinajärjestelyä. Maataloustuotteidemme keinotekoisesti nostettuja hintoja on asteittain laskettava, jotta ne saataisiin maailmanmarkkinahintojen tasolle. Se on välttämätöntä laajentumishankkeen kannalta.

<SPEAKER ID=63 NAME="Ephremidis">
Käsissämme oleva teksti on huono ja vaarallinen lopputulos siitä, mitä Agenda 2000 enteili, ja siitä, mitä useimpien maataloustuotteiden tuotekohtaisissa asetuksissa nimenomaisesti säädetään hinnoista ja kiintiöistä, joita ei voida muuttaa ellei itse asetuksia muuteta. Kaikki muu on pelkkää neuvottelujen ja keskustelujen ulkokuorta, mutta todellisuudessa puhutaan vain ennalta ilmoitetun kuoleman ajankohdasta.
<P>
Komission ehdotuksissa kaikkien maataloustuotteiden osalta sanaa " vähennys" taivutetaan kaikissa sijamuodoissa. Maataloutta käsittelevä valiokunta hyväksyi kaikki nämä ehdotukset ja hylkäsi kaikki tarkistukset, joissa ehdotettiin hintojen korotuksia, ja nyt meillä on edessämme vaarallisia ehdotuksia, joissa ei ole mitään tasapainoa inhimillisen tekijän, tuotannon ja maan välillä, edessä on hintojen ja tuotteiden vapauttaminen, joka johtaa maatalousväestön pienenemiseen entisestään, sekä hintojen ja tuotantokustannusten lasku kilpailukyvyn hyväksi. Kyseiset ehdotukset paitsi synnyttävät lisää epätasapainoa tuotantoon, myös asettavat välittömään vaaraan tuotteiden laadun, ympäristön tasapainon, itse maatalouden työllisyyden, sosiaalisen tasapainon ja yhteenkuuluvuuden.
<P>
Vuoden 1992 YMP: n uudistus, kuten esittelijä itsekin panee merkille, johti markkinatilanteen heikkenemisen sekä viljelijöiden tulojen pienemiseen ja jopa pienten ja keskisuurten perhetilojen häviämiseen varsinkin yhteisön eteläisillä Välimeren alueilla, minkä seurausta oli tilojen lukumäärän ja työpaikkojen tuntuva väheneminen, jolloin maatalousalueiden työttömyysluvut ampaisivat korkeuksiin ja maaseudun autioituminen kiihtyi vaaralliseen vauhtiin. Maatalouden keskiansiot koko EU: ssa ovat pienentyneet 3, 9 % vuoteen 1997 verrattuna. Teidän näkemyksenne mukaan niitä pitää pienentää entisestään, ja ne tästä seuraavat uudet ehdotukset maataloustuotteiden hinnoista, jotka ovat Agenda 2000: n hengen ja kirjaimen mukaisia, ovat nykyisen tilanteen jatkamista teknisillä sovellutuksilla ja viljelijätulojen ongelman hoitamista teknokraattisella lähestymistavalla, ja lisäksi ne myös vievät entistä pitemmälle tulojen leikkaukset, joiden lähes julkilausuttuna taka-ajatuksena on viljelijäväestön pienentäminen, viljelijöiden lähteminen pois maatalousammatista.
<P>
Kun hinnat ja tuet on jäädytetty tai ne laskevat tuntuvasti 11 peräkkäisenä vuonna, kun interventioinstituutio rappeutuu tai se poistetaan, ja pienet ja keskisuuret maatilat jäävät välittäjien ja monikansallisten yritysten armoille, kun tuet haihtuvat taivaan tuuliin, jotta voitaisiin maksaa valtavat yhteisvastuusakot ja kun jatketaan avoimesti ja yhä laajemmin pienten ja keskisuurten perheviljelmien epäoikeudenmukaista kohtelua sekä provokatiivisia palkkioita suurtiloille, jotka saavat 80 % yhteisön tuista, julistukset mielenkiinnosta maaseudun suojelua ja kehittämistä kohtaan haiskahtavat farisealaisuudelta ja tekopyhyydeltä, aivan samoin kuin julistukset humaanisesta avusta Kosovon albaniankielisille murhapommitusten myrskysateessa.
<P>
Askel askeleelta valmistellaan uutta feodaalijärjestelmää, uutta torpparijärjestelmää, uudistetaan Varliki-menetelmää (yhteisvastuusakko, muka yhteisrahoitus ym.). Arvoisa puhemies, keskustelulla on väärä otsikko. Kyseessä ei ole hintojen vahvistaminen, vaan hinnattomuuden vahvistaminen pienten ja keskisuurten tilojen kustannuksella, etelän tuottajien kustannuksella, kuluttajien kustannuksella sekä sosiaalisen kudoksen ja ympäristön tasapainon kustannuksella.
<P>
Sanotte, että Jugoslaviaa pommitetaan humaanisista syistä. Tuhoatteko te viljelijät siis ympäristösyistä? Näyttää siltä, että viljelijöiden uurastus ja kamppailu saastuttavat globaalistumisen ja kilpailukyvyn " tervettä ympäristöä" , ja te haluatte heittää heidät takaisin uuden maailmanjärjestyksen kiirastuleen.
<P>
Viljelijät ovat kuitenkin osoittaneet taistelullaan, mielenosoituksillaan kaikissa 15 jäsenvaltiossa ja viimeksi massiivisella yleiseurooppalaisella mielenosoituksellaan Brysselissä ja mielenosoituksillaan jopa jäsenehdokasmaissa - katsokaa Puolaa -, että he eivät aio hyväksyä tällaisia suunnitelmia eivätkä ainakaan palvella niitä. Te kylvätte ukkosta ja niitätte myrskyä. Teidän pitäisi olla vastaamassa viljelijöiden vastaisesta ja rauhan murhaavasta politiikastanne kaikkien kansojen Nürnbergissä.

<SPEAKER ID=64 NAME="Souchet">
 Kollegamme Happartin mietintö on viimeinen mietintö, joka koskee nykyisen YMP: n maataloushintoja. Tämän parlamentin enemmistö on jälleen kerran äänestänyt niitä tarkistuksia vastaan, joissa pyydetään, että rahanarvon heikkeneminen otetaan huomioon hintatason ja korvaustukien määrittämisessä. Rahanarvon heikkeneminen vaikuttaa kielteisesti maanviljelijöiden tulotasoon. Mikä yhteiskuntaluokka hyväksyisi tulojensa vakauttamisen eli itse asiassa leikkaamisen?
<P>
Euron käyttöönotolla 1. tammikuuta tänä vuonna on myös ollut kielteisiä vaikutuksia Euroopan maanviljelijöiden tulotasoon, koska vihreä ecu on aivan yksinkertaisesti kadonnut. Inflaation ja vihreän ecun katoamisen yhteisvaikutus johtaa seuraavana markkinointivuotena siihen, että institutionaaliset hinnat ja korvaustuet laskevat 4 %.
<P>
Kun puhumme maataloudesta yleensä, saamme paljon neuvoja maaseudun kehittämiseen, tuotteiden jäljitettävyyteen ja terveydellisyyteen, ympäristön kunnioittamiseen, eläimien hyvinvointiin ja muihin sellaisiin liittyvistä asioista. Kuitenkin, kun äänestämme niistä taloudellisista tekijöistä, joiden avulla voidaan määrittää maanviljelijöiden tulotaso, päädymme vain leikkaamaan säännöllisesti heidän tulojaan. Ainoa maanviljelijöillemme tarjoutuva keino kohdata tämä tukien ja hintojen leikkaamiseen liittyvä ongelma on pyrkiä tuotannon tehostamiseen, joko laajentamalla viljelmiä tai ryhtymällä harjoittamaan sellaista viljelyä, joka ei ole yhteydessä maaperään. Miten voidaan olla huomaamatta, että on ristiriitaista ottaa käyttöön tiukkoja normeja, jotka liittyvät ympäristöön, terveyteen tai eläimien hyvinvointiin, ja vähentää samaan aikaan säännöllisesti yhteisön etuuskohtelun periaatteen merkitystä? Eurooppalaiset tuotantohinnat ja velvollisuudet edellyttävät eurooppalaisia hintoja. Niiden ammattimaisten ja poliittisten vastuuhenkilöiden, jotka haluavat puolustaa Euroopan maataloutta, pitäisi noudattaa tätä toimintasuuntaa.

<SPEAKER ID=65 NAME="Titley">
Äänestän tänään sen puolesta, että oikeudenmukaisia maataloushintoja sovelletaan niin maalaismarkkinoilla kuin valintamyymälöissäkin. Labour-puolueen muodostama hallitus on koko ajan noudattanut tällaista politiikkaa. Esimerkiksi äskettäisessä Berliinin huippukokouksessa Labour-puolue piti huolen siitä, että ryhdytään sellaisiin yhteisen maatalouspolitiikan uudistuksiin, joiden avulla brittiläiset kuluttajat säästävät noin miljardi puntaa vuodessa samalla kun maataloustuloja suojellaan.
<P>
Labour-puolueen muodostama hallitus auttoi myös Isoa-Britanniaa saamaan reilumman osan EU: n alueellista tukea Berliinin huippukokouksessa. Labour-puolue varmisti sen, että Merseysiden alue säilytti rakenteelliset varansa, mutta lisäksi se takasi uusia rakenteellisia varoja Etelä-Yorkshiren, Länsi-Walesin ja Cornwallin alueille. Lisäksi Labour-puolue onnistui myös neuvottelemaan erityisiä määrärahoja Skotlannin Ylämaan alueelle ja Pohjois-Irlannille.
<P>
Kaikki tämä saavutettiin samalla kun EU: n talousarviota vakautettiin. Labour-puolueen johtama hallitus puolusti menestyksellisesti Isolle-Britannialle kuuluvia EU: n talousarvion palautuksia. Labour-puolue varmisti myös, että EU: n talousarvio pysyttelee 1, 27 %: n rajoissa BKT: stä vielä ensi vuosisadalla.
<P>
Konservatiivipuolue on aina epäonnistunut EU: n huippukokouksissa; tunnetuin tapaus oli se, kun puolue pyysi, että Jacques Santer valittaisiin Euroopan komission puheenjohtajaksi. Labour-puolueeseen voidaan sitä vastoin luottaa siinä, että se tuo voiton kotiin.
<P>
Jové Peresin mietintö (A4-0164/99)
<SPEAKER ID=66 NAME="Konrad">
 Arvoisa puhemies, hylkäsin kaikki kolme maatalousmietintöä ja pidän itsestään selvänä, että tämä lausunto koskee niitä kaikkia.
<P>
Fantuzzin mietintö (A4-0173/99)
<SPEAKER ID=67 LANGUAGE="DE" NAME="Schierhuber">
Arvoisa puhemies, olen tyytyväinen maataloustuotteiden tiedotus- ja myynninedistämistoimenpiteiden suunniteltuun käyttöönottoon kolmansissa maissa, sillä mielestäni tämä väline on ehdottoman välttämätön, jos haluamme edelleen pitää puolemme kansainvälisessä kilpailussa. On välttämätöntä, että EU harjoittaa aktiivista vientipolitiikkaa, joka ei rajoitu vientitukiin ja jolla voi olla myönteinen vaikutus jo nyt sovellettavien vientitukien lisäksi myös maataloustuotteiden myyntiin. Tämän asetuksen tärkeyden vuoksi haluaisi korostaa sitä, että ennakoitujen varojen ja rahoitusmenetelmien on oltava riittävät. Jotta tämä vientipolitiikan väline voisi toimia todella tehokkaasti, sen käyttöön on asetettava oma talousarvio. Minusta on tärkeää, että toimenpiteet ovat käytännöllisiä, ja siksi vastustin voimakkaasti uuden hallintokomitean perustamista.

<SPEAKER ID=68 NAME="Souchet">
 On valitettavaa, että komissio odotti yli kaksi vuotta ennen kuin se esitteli asetusehdotuksen maataloustuotteita koskevista tiedotus- ja myynninedistämistoimista kolmansissa maissa. Maatalousneuvosto pyysi nimittäin jo vuoden 1997 alussa komissiota tarkastelemaan mahdollisuutta ottaa käyttöön horisontaalinen tukikehys maataloustuotteiden viennin edistämiseksi.
<P>
Haluaisin ensinnäkin korostaa sitä, miten vähäiset komission ehdottamat määrärahat ovat: vain 15 miljoonaa euroa vuodessa. Haluaisin verrata tätä Etelä-Afrikan kanssa tehtyyn vapaakauppasopimukseen. Korvatakseen sen, että eurooppalaiseen alkuperänimitykseen liittyviä sanoja ei käytetä (portviini, sherry...), komissio myönsi Etelä-Afrikan viranomaisten kanssa käymissään neuvotteluissa 15 miljoonan euron suuruiset määrärahat, joilla on tarkoitus helpottaa Etelä-Afrikan viininviljelyn tuotteiden pääsyä Euroopan markkinoille.
<P>
Tämän myynninedistämisrahaston kattamien toimien osalta tuimme tietenkin tarkistusta, jonka tavoitteena on poistaa tuet " yhteisön korkeimman tason edustajien vierailukäynneiltä" . Miksi komission jäsenten tai komission pääjohtajien matkoja kolmansiin maihin pitäisi tukea eurooppalaisin varoin? En ole sitä mieltä, että komission jäsenen tehtävä olisi verrattavissa kauppamatkustajan työhön.
<P>
Lopuksi ryhmämme äänesti tarkistusta 23 vastaan, jonka parlamenttimme enemmistö valitettavasti hyväksyi. Tarkistuksessa täsmennetään, että komissio teettää tutkimuksen siitä, onko mahdollista poistaa vientikorvaukset ja käyttää siten säästetyt varat osittain myynninedistämistoimiin. Maatalousmarkkinoiden maailmanlaajuistamisen puolustajat vetävät jälleen kerran maton yhteisön etuuskohtelun periaatteen alta sellaisen tekstin välityksellä, joka voisi olla suotuisa Euroopan maataloudelle.
<P>
Viceconten mietintö (A4-0166/99)
<SPEAKER ID=69 NAME="Caudron">
Olen tyytyväinen nähdessäni, että parlamentin sitkeys kantoi hedelmää. Komissio on pitäytynyt lujasti kannassaan siitä asti, kun noin vuosi sitten alettiin keskustella komission ehdotuksesta, joka liittyi vakaviin sairauksiin. Tämä johti sovittelukomitean kokoukseen, jossa parlamentin ehdottamat pääasialliset tarkistukset saivat lopulta myönteistä vastakaikua neuvostossa. Tästä syystä olen erittäin tyytyväinen.
<P>
Harvinaiset sairaudet, joihin lääkärit, tutkijat ja yhteiskunta ovat pitkään suhtautuneet välinpitämättömästi, ovat viime aikoina tulleet yleiseen tietoisuuteen, ja niistä on vihdoin tullut todellinen kansanterveydellinen panos. Ne on asetettava etusijalle Euroopan yhteisön kansanterveyden alan politiikassa.
<P>
Komission ehdottama toimintaohjelma kohdistuu harvinaisiin sairauksiin; komissio lähtee siitä toteamuksesta, että jos tähän alaan liittyvälle työlle ei anneta alkusysäystä Euroopan tasolla, työt eivät edisty ikinä. Koska nämä sairaudet ovat harvinaisia, niiden ehkäisemiseen tai hoitamiseen tarkoitettujen lääkkeiden myynti ei nimittäin korvaisi niiden kehittämisen ja markkinoinnin aiheuttamia kustannuksia. Näistä lääkkeistä, joita kutsutaan tästä syystä orpolääkkeiksi, on sitä paitsi tehty asetusehdotus, jonka toivoisin tulevan hyväksytyksi mahdollisimman pian.
<P>
Kun otetaan huomioon, että kaikkia potilaita on kohdeltava samanarvoisesti, on siis ryhdyttävä kaikkiin tarpeellisiin toimiin tutkijoiden työn helpottamiseksi ja kannustamiseksi sekä tarkoituksenmukaisten lääkkeiden saattamiseksi markkinoille. Vaikuttaa selvältä, että yhteisön taso on tehokkain taso. Ainoastaan ylikansallisen yhteistyön avulla voidaan hyödyntää koordinoidusti asianmukaisia toimia ja tietoja ja järkeistää kustannuksia. Tästä syystä Euroopan parlamentti vaati - ja sai tahtonsa läpi - sellaisia toimia, jotka liittyvät eurooppalaisen tietoverkoston perustamiseen, eri jäsenvaltioiden vapaaehtoisjärjestöjen väliseen yhteistyöhön, ammattilaisten koulutukseen ja asiantuntijoiden verkostoitumisen edistämiseen.
<P>
Oli sitä vastoin mahdotonta horjuttaa neuvoston kantaa kokonaisrahoitukseen, jonka kaksinkertaistamista Euroopan parlamentti vaati.
<P>
Se on tietenkin hyvin valitettavaa. Yhteisessä lausumassa komission ehdotuksesta uuden puiteohjelman hyväksymiseksi kansanterveyden alalla vakuutetaan kuitenkin, että " talousarvioon liittyvät seuraukset otetaan asianmukaisesti huomioon" . Kyse on kompromissista. Euroopan parlamentti valvoo, että sitä noudatetaan.
<P>
Ghilardottin mietintö (A4-0186/99)
<SPEAKER ID=70 NAME="Andersson, Hulthén, Lööw, Palm, Sandberg-Fries, Theorin ja Wibe">
 Mietintö, jossa käsitellään ehdotusta neuvoston direktiiviksi työntekijöille tiedottamista ja heidän kuulemistaan koskevista yleisistä puitteista Euroopan yhteisössä, on hyvä mietintö. Direktiivin avulla vahvistetaan yhtä työntekijöiden tärkeimmistä oikeuksista. Se ei ole tärkeää vain sosiaalisen vuoropuhelun vahvistamisen kannalta, vaan sen avulla voidaan myös lisätä työntekijöiden ja työnantajien välistä luottamusta yrityksissä.
<P>
Olisimme toivoneet, että direktiivin soveltamisalan raja, toisin sanoen, että direktiiviä sovelletaan yrityksiin, joissa on töissä vähintään 50 työntekijää, olisi ollut erilainen. Mielestämme mitään rajaa ei saa olla, vaan korostamme sen sijaan, että kaikilla työntekijöillä on oikeus tiedottamiseen ja kuulemiseen. Ehdotettua rajaa voidaan kuitenkin pitää hyväksyttävänä, kun otetaan huomioon, että kyse on vähimmäisdirektiivistä, jolloin jäsenvaltioiden on mahdollista soveltaa niille paremmin sopivia sääntöjä.

<SPEAKER ID=71 NAME="Blak, Iversen, Kirsten Jensen ja Sindal">
Tanskalaiset sosiaalidemokraatit eivät ole tänään äänestäneet työntekijöille tiedottamista ja heidän kuulemistaan koskevan direktiiviehdotuksen puolesta. Emme voi äänestää ehdotuksen puolesta, koska se nykyisessä muodossaan saattaa vaikuttaa erityiseen tanskalaiseen neuvottelumalliin, jossa työntekijöille tiedottamista ja heidän kuulemistaan säännellään työmarkkinaosapuolien laatimissa yritysneuvostoja käsittelevissä sopimuksissa.
<P>
Emme kuitenkaan ole äänestäneet mietintöä vastaan, koska työntekijöiden tiedottaminen ja heidän kuulemisensa ovat osa EU: n sosiaalista ulottuvuutta, jota ei saa vastustaa, koska meidän on suhtauduttava solidaarisesti työntekijöihin EU: ssa ja uusissa jäsenvaltioissa, joissa ei vielä ole hyvin toimivia työntekijöille tiedottamista ja heidän kuulemistaan koskevia järjestelyjä. Toivomme sen vuoksi, että neuvosto löytäisi sellaisen ratkaisun, joka tyydyttää työntekijöille tiedottamisen ja heidän kuulemisensa tarpeet korkeatasoisesti koko EU: ssa, samoin kuin myös tarpeen siitä, että jäsenvaltiot voivat säilyttää aiemmat hyvin toimivat järjestelynsä.

<SPEAKER ID=72 NAME="Cars">
 Äänestin lopullisessa äänestyksessä mietintöä vastaan, koska mietinnössä käsiteltävät asiat kuuluvat mielestäni jäsenvaltioille, toisin sanoen niissä on sovellettava toissijaisuusperiaatetta.

<SPEAKER ID=73 NAME="Caudron">
Haluan ilmoittaa olevani osaltani erittäin tyytyväinen neuvoston direktiiviehdotukseen ja Ghilardottin mietintöön.
<P>
Tässä ehdotuksessa on nimittäin keskeistä, että työntekijöillä on laillinen oikeus saada tietoa ja etenkin tulla kuulluiksi niiden päätösten osalta, jotka liittyvät hallintoon ja organisaatioon siinä yrityksessä, johon he sitoutuvat. Tämän oikeuden ja todellisuuden välinen kuilu on nimittäin syvä, ja työntekijöitä kohdellaan liian usein pelkkinä pelinappuloina, joista voidaan määrätä taloudellisten suhdanteiden mukaan.
<P>
Euroopassa työntekijät haluavat kuitenkin todella saada äänensä kuuluviin ja esittää roolia yrityksensä toiminnassa. Se on eurooppalaisen sosiaalisen mallimme ominaispiirre, ja sitä on suojeltava hinnalla millä hyvänsä. Lakien on heijasteltava työntekijöiden vaatimuksia. Komission ehdotus noudattaa tätä edellytystä. Ehdotuksen tavoitteena on taata vähimmäisvaatimukset tiedottamiselle ja kuulemiselle. Vaikka se onkin ammattiliittojen vähimmäisvaatimus ranskalaisen ilmaisun mukaan, on otettava huomioon, ettei kyse ole kuin ensimmäisestä vaiheesta työntekijöiden roolia vahvistavassa pitempiaikaisessa strategiassa.
<P>
Kilpailukyky ja sosiaalinen vuoropuhelu eivät ole keskenään ristiriidassa, päinvastoin! Yhdyn täysin ajatukseen, jonka mukaan tarvittavat uudistukset hyväksytään paremmin - vaikka ne johtaisivatkin työpaikkojen menettämiseen tai työntekijöiden uudelleen sijoittamiseen -, jos yrityksen johto on osannut perustella toimenpiteensä ja kuunnella työntekijöiden huomautuksia. Näitä määräyksiä on sovellettava mahdollisimman monessa yrityksessä. 50 työntekijän vähimmäismäärä on tyydyttävä. Sen ei pidä kuitenkaan tarkoittaa sitä, että pienissä yrityksissä ei tarvitse ottaa huomioon henkilökonnan kantoja. On pyrittävä määrittelemään sellaisia kannustusjärjestelmiä, joilla tätä vuoropuhelua voidaan edistää.
<P>
On ilmeistä, että kun pyritään laajentamaan näiden määräysten soveltamisalaa, ei voida hyväksyä komission ehdottamia poikkeuksia niiden yritysten hyväksi, joiden päämäärä on poliittinen, ideologinen tai uskonnollinen. Näiden määräysten kunnollinen soveltaminen edellyttää tietenkin asianmukaisten rangaistusten määrittämistä.
<P>
Ghilardotti jatkoi samasta aatepiiristä ja vakuutti perustellusti, ettei ole enää hyväksyttävää, että luottamusmiehiä rangaistaan heidän tehtäviensä vuoksi; minä en väitä vastaan.
<P>
Jos aiotaan välttää se, että Eurooppa pysyy työntekijöiden mielissä tunnistamattomana sosiaalisena objektina, meidän on löydettävä keinot, joilla takaamme heille perusoikeudet.

<SPEAKER ID=74 NAME="Haarder, Kjer Hansen ja Riis-Jørgensen">
 Äänestämme kansallisten yritysten työntekijöille tiedottamista ja heidän kuulemistaan käsittelevää mietintöä vastaan. Ehdotus on päivänselvä esimerkki toissijaisuusperiaatteen kunnioittamisen puutteesta. Ensiksikään ehdotuksessa ei ole yhtään rajat ylittävää näkökohtaa ja toiseksi tämä asia on jo säännelty " yhteistyösopimusten" avulla useimmissa jäsenvaltioissa, myös Tanskassa. Asia on säänneltävä kansallisesti ja työmarkkinaosapuolten toimesta. Näin otettaisiin huomioon toissijaisuusperiaate ja EU: ssa vallitsevat kansalliset erot ja perinteet.

<SPEAKER ID=75 NAME="Lindqvist (ELDR), Gahrton, Holm, Lindholm ja Schörling (V)">
Lakkautettujen ja uudelleen sijoitettujen yritysten määrä on kasvanut. Ruotsissa yrityksiä on lakkautettu, koska EU: n tuki on edullisempaa muissa maissa. Se ei ole EU: n tuen tarkoitus. Lakkauttamiset ja uudelleen sijoittamiset vaikuttavat yrityksen työntekijöihin. On tärkeää, että voidaan ajoissa tiedottaa henkilöille, joihin sellaiset päätökset vaikuttavat.
<P>
Yksittäisissä jäsenvaltioissa tiedottamista säännellään sopimusten ja lainsäädännön avulla, Ruotsissa sääntely tapahtuu myötämääräämistä työelämässä koskevalla lailla (MBL).
<P>
Ehdotetun direktiivin tarkoituksena on lisätä suuria yritysmuutoksia koskevaa tiedotusta työntekijöiden ja yritysten välisiä neuvotteluja koskevien sääntöjen avulla. On oikeutettua kysyä, onko tätä säänneltävä EU: n tasolla. Direktiivi on kuitenkin muotoiltu vähimmäisdirektiiviksi, jolloin jäsenvaltiot tai työmarkkinaosapuolet voivat vapaasti säilyttää sääntönsä tai ottaa käyttöön sääntöjä, jotka ovat tiukempia tiedotusvelvoitteen osalta.

<SPEAKER ID=76 LANGUAGE="DE" NAME="Rübig">
Äänestin mietintöä vastaan, koska oikeusperusta on ristiriidassa sen kanssa.
<P>
Mietintö kokonaisuudessaan: vastaan.

<SPEAKER ID=77 NAME="Theonas">
 Kannatamme kaikkia ehdotuksia ja toimenpiteitä, jotka johtavat tiedottamisen, valvonnan ja työntekijöiden roolin vahvistamiseen yrityksissä, mutta tämä ei tarkoita sitä, että meillä olisi harhaluuloja tämänkaltaisten lainsäädännöllisten toimenpiteiden merkityksestä siinä arkitodellisuudessa, joka määrittelee järjestelmän, jossa elämme.
<P>
Tästä näkökulmasta olemme samaa mieltä tarpeesta luoda pakollinen ja tehokas lainsäädännöllinen väline, joka määrää kuulemaan työntekijöitä ja tiedottamaan mahdollisimman aikaisin kysymyksistä, jotka koskevat yrityksen menestystä ja odotuksia, työllisyyttä, työsuhteita ja yleensä ottaen kaikkia kysymyksiä ja suunniteltuja päätöksiä, joilla on välitön vaikutus työntekijöiden etuihin ja näin ollen heidän elämäänsä ja hyvinvointiinsa.
<P>
Vastustamme kuitenkin jyrkästi komission suuntaa näissä menettelyissä, koska komissio on käsittänyt kysymyksen tiedottamisesta ja kuulemisesta olevan väline, jolla vahvistetaan työntekijöiden mukautumiskykyä, tai kuten direktiiviehdotuksen perusteluosassa sanotaan, sitä pidetään edellytyksenä rakenteellisten uudistusten onnistumiselle ja yritysten mukautumiselle talouden globalisoitumisen luomiin uusiin olosuhteisiin erityisesti uusien työn organisointitapojen kautta.
<P>
Meidän kannaltamme mikä tahansa tiedotus-, kuulemis- tai osallistumismenettely on yksi keinoista, joita työntekijöillä pitää olla käytettävissään roolinsa ja vaikutusvaltansa tukemiseksi ja joiden tavoitteena on tuloksellinen esiintyminen ja työntekijöiden etujen vahvistaminen, eikä tietenkään työntekijöiden saattaminen osallisiksi päätöksistä, joita tehdään ilman heitä. Mihin suuntaan näitä mekanismeja käytetään, riippuu tietysti työntekijöistä itsestään, mutta suuressa määrin myös heidän edustajiensa laadusta ja asennoitumisesta. Osoituksena siitä, että jos nämä mekanismit toimivat oikein, niillä voi olla merkitystä työntekijöiden etujen tuloksellisessa puolustamisessa, on työnantajien jyrkkä reaktio komission asiakirjaan - joka on joka tapauksessa ponneton ja suppea -, ja suureen joukkoon työllisyys- ja sosiaaliasiain valiokunnassa ja täysistunnossa esitettyjä tarkistuksia, joilla yritetään antaa esitykselle sisältöä.
<P>
Meidän mielestämme tämä direktiivi ei voi olla tehokas, jos se koskee vain 3 %: ia yrityksistä, kuten komissio itsekin tunnustaa. Meidän mielestämme direktiivin soveltamisen raja pitäisi laskea 5 työntekijään, jotta katettaisiin myös pienet pk-yritykset, jotka muodostavat ylivoimaisen enemmistön yrityksistä. Joissakin kansallisissa lainsäädännöissä tämä on jo voimassa työväenliikkeen painostuksen ansiosta.
<P>
Me emme voi hyväksyä tietojen luottamuksellisuuden ja salassapitovelvollisuuden nimissä tehtyjä rajoituksia, jotka käytännössä johtavat, jos ne lopulta pannaan täytäntöön, siihen, että oikeus tiedonsaantiin ja kuulemiseen poistetaan. Lisäksi tiedottamisen ja kuulemisen ajankohtaa ja laajuutta koskevien määräysten pitää olla erityisen ankaria, tiedottamisen ja kuulemisen pitää tapahtua ajoissa ennen päätöksen tekemistä, jotta työntekijöillä olisi aikaa puuttua asiaan ja sisällyttää päätökseen kaikki muutokset, jotka voivat vaikuttaa heidän työsuhde- ja sosiaaliturvaoikeuksiinsa. Tyypillisiä esimerkkejä ovat suunnitelmat, jotka koskevat rakenneuudistuksia, fuusioitumisia ja yhteistyötä, sijoituksia, tuotannon siirtoja, kokonaisten yritysten tai tuotantolaitosten tai niiden osien sulkemista ja muutoksia työsuhteissa, sekä yleensä ottaen yrityksen strategiaa, tilannetta ja kehitystä.
<P>
On myönteistä, että työllisyys- ja sosiaaliasiain valiokunta yrittää merkittävällä tavalla parantaa komission tekstiä. Nämä parannukset koskevat direktiivin soveltamisalueen laajentamista, tiedottamisen ja kuulemisen sisältöä ja laajuutta, sitä, että jäsenvaltioilta poistetaan mahdollisuus rajoittaa direktiivin soveltamisala vain suuriin yrityksiin (eli niihin, joissa on vähintään 100 työntekijää), ja työntekijöiden edustajien turvan vahvistamista. Tämän lisäksi haluamme korostaa, että meille on ensisijaisen tärkeää, että noudatetaan komission ehdotuksessa olevaa määräystä siitä, että päätöksillä, joita tehdään silloin, kun työnantaja rikkoo tiedottamis- ja kuulemisvelvollisuuksiaan, ei ole oikeudellisia seuraamuksia, ja ettei hyväksytä tarkistuksia, joissa vaaditaan tämän määräyksen poistamista, sillä siinä tapauksessa direktiivi jäisi pelkiksi tyhjiksi sanoiksi. Oikeudellisten seuraamusten puuttumisen pitää kuitenkin koskea kokonaisuudessaan päätöstä, joka on tehty silloin, kun ei ole noudatettu tiedottamis- ja kuulemisvelvollisuutta, eikä vain sitä osaa, joka koskee työsuhteita ja työmarkkinasopimuksia, jotta vahvistettaisiin ehkäisykeinoja direktiivin kiertämistä vastaan.

<SPEAKER ID=78 NAME="Thors">
En ole voinut tukea mietintöä lopullisessa äänestyksessä, koska direktiivi puuttuu radikaalisti kansallisiin järjestelmiin, jotka koskevat työntekijöille tiedottamista, vaikka ylikansallisiin sääntöihin oikeuttavia syitä ei olekaan tarpeeksi. Koska emme ole käyneet keskusteluja seurauksista, direktiivillä olisi radikaaleja seurauksia työoloihin. Näistä syistä en ole voinut tukea ehdotusta, vaikka se sisältääkin useita hyviä asioita. Muun muassa julkisen sektorin työntekijöille tiedottamista olisi syytä lisätä.
<P>
Ghilardottin (A4-0186/99) ja Chanterien (A4-0184/99) mietinnöt
<SPEAKER ID=79 NAME="Konrad">
 Arvoisa puhemies, haluaisin antaa sosiaalipolitiikkaa käsitteleviä Ghilardottin ja Chanterin mietintöjä koskevan äänestysselityksen. Uskon, että meillä on täysi syy miettiä kerrankin perusteellisesti, missä määrin me haluamme käsitellä tiettyjä politiikan alueita Euroopan tasolla.
<P>
Äänestin molempia mietintöjä vastaan, koska olen sitä mieltä, että meidän ei esimerkiksi pitäisi luoda sosiaaliliittoa Euroopan unionin sisälle. Meidän ei pitäisi pyrkiä veroliittoon. Tarvitsemme valtioiden vaikutusta kansallisvaltioille kuuluvalla alalla; mutta emme tarvitse sitä samanaikaisesti Euroopan tasolla. Työmarkkinapolitiikka on järjestettävä kansallisella tasolla. Molempien mietintöjen mukaan työmarkkinoita olisi säänneltävä Euroopan laajuisesti muun muassa niin, että kuulemista koskevat oikeudet taataan kaikkialla Euroopassa tai työaikaa valvotaan, kuten Chanterin mietinnössä ehdotetaan.
<P>
Uskon, että meillä on täysi syy seurata tätä alaa koskevia kansallisia säännöksiä. Kaikkea ei tarvitse käsitellä Euroopan tasolla. Emme tarvitse kopiota kansallisvaltiosta Euroopan tasolla. Siksi vastustan näitä mietintöjä, jotka koskevat aihetta " sosiaalipolitiikka" .
<P>
Chanterien mietintö (A4-0184/99)
<SPEAKER ID=80 NAME="Caudron">
Näiden kollegojemme Chanterien ja McMahonin esittelemien mietintöjen pääasiallisena ansiona on palauttaa työajan lyhentäminen pohdintoihimme, vaikka tänään ei aiotakaan keskustella sen eduista työttömyyden torjunnassa.
<P>
Näin ollen meille esitellyt ehdotukset johtavat tosiaankin huomattavaan parannukseen niiden ammattien osalta, jotka ovat tähän asti jääneet olemassa olevien eri määräysten ulkopuolelle. Tässä mielessä yhdyn Raphaël Chanterien ehdotukseen, jossa jäsenvaltioiden mukauttamiselle direktiivin uusiin määräyksiin asetettava määräaika pyritään rajoittamaan neljään vuoteen.
<P>
Samoin voin Hugh McMahonin tavoin vain kannattaa ajatusta itsenäisten kuljettajien sisällyttämisestä direktiiviin maantieliikenteen alalla työskentelevien työajan järjestämisestä. Liian monet esimerkit osoittavat, että liian pitkä ajoaika lisää merkittävästi liikenneonnettomuuksien riskiä.
<P>
Toisaalta panen tyytyväisenä merkille, että mietinnössä otetaan huomioon alihankintasopimuksien määrän huomattava lisääntyminen, mikä sallii liiallisten vapauksien ottamisen voimassa olevaan lainsäädäntöön verrattuna.
<P>
Lopuksi uskallan toivoa, että jäsenvaltiot tosiaan täyttävät työajan ja ajoajan valvontaa koskevat pyynnöt, mutta suhtaudun asiaan tietyllä tavalla huolestuneena.
<P>
Olen monesti esittänyt komissaareille kysymyksiä maantieliikenteen työajoista samoin kuin joidenkin merenkulkualan yritysten työllistämisehdoista; niinpä valvon tulevaisuudessa erityisesti sitä, että näitä uusia direktiivejä tosiaankin sovelletaan.
<P>
Taloudellinen Eurooppa on toteutumassa. Vaikka maanmiehemme ovatkin ymmärtäneet jotkin tähän vaiheeseen liittyvät velvollisuudet, on tullut aika rakentaa sellainen kansalaisten Eurooppa, jossa sosiaalialalla on oltava merkittävä asema. Ilman sosiaalialaa kyseenalaistetaan itse Euroopan ajatus!

<SPEAKER ID=81 NAME="Theonas">
 Osoituksena sosiaalisen suojelun vahvistamisesta EU: ssa komissio esittelee ehdotuksen työaikadirektiivin laajentamiseksi aiemmin poikkeuksen muodostaneille aloille, ja se koskee noin 6: ta miljoonaa lähinnä liikenteen työntekijää. Valitettavasti me emme kuitenkaan voi olla komission kanssa ehdotuksesta samaa mieltä, toisaalta siksi, että vuoden 1993 direktiivi oli sinänsä riittämätön ja jäi jälkeen useimmista kansainvälisistä lainsäädännöistä, toisaalta siksi, että ehdotus on osa laajempaa pakettia, jolle on ominaista työntekijöiden erottelu sekä perusteettomat poikkeukset ja rajaukset.
<P>
Aivan aluksi vastustamme kaikkea työntekijöiden erottelua riippumatta siitä, ovatko he liikkuvia työntekijöitä tai ei. On totta, että liikkuvien työntekijöiden osalta esiintyy joitakin alakohtaisia erityispiirteitä, mutta tämä voidaan ratkaista osittaisilla erityisjärjestelyillä, joihin ei missään nimessä liity alhaisempi suojelutaso. Todisteena näiden järjestelyiden omavaltaisesta luonteesta on se, että komissio itse ehdottaa, että direktiivi kattaisi nykyisin ulkopuolisten alojen koko ei-matkustavan henkilökunnan samoin kuin rautatiealan matkustavan henkilökunnan. Näyttää siltä, että liikkuvat työntekijät muilla aloilla, jotka eivät kuulu yleisen työaikadirektiivin soveltamisalaan, noudattavat muita erityisjärjestelyitä, jotka edellyttävät raskaampia ehtoja. Tyypillinen esimerkki on ajoneuvoliikenteen liikkuvien työntekijöiden työaikaa koskeva direktiiviehdotus, joka sallii jopa 60 tunnin viikkotyöajan.
<P>
On selvää, että jo voimassa olevan yleisen työaikadirektiivin lähestymistapa, jolle on tyypillistä viikoittaisen työajan joustavuus - mikä antoi Kreikan hallitukselle mahdollisuuden hyväksyä lakiluonnoksen sellaisesta työaikajärjestelystä, joka sallii 48 tunnin viikoittaisen työajan -, kuvaa myös komission nykyistä kantaa. Sekä viimevuotisessa valkoisessa kirjassa että tässä ehdotuksessaan komissio korostaa tarvetta toimiin, jotka " sallivat yrityksille riittävän joustavuuden" ja jotka eivät " aseta yrityksille perusteettomia rasitteita" , kuten työlainsäädännön suojamääräyksissä niin elegantisti sanotaan.
<P>
Pelkäämme pahoin, että direktiivin soveltamisalueen laajentamisen pohjalta valmistellaan koko direktiivin muuttamista huonompaan suuntaan, ja sillä annetaan entistäkin laajemmat mahdollisuudet työaikajärjestelyihin. Tyypillinen esimerkki on määräys keskimääräisen viikoittaisen työajan vertailujakson pidentämisestä normaalista 4 kuukaudesta 12 kuukauteen, kun kyseessä ovat liikkuvat työntekijät ja työntekijät, jotka työskentelevät pääasiassa avomerellä. Lisäksi liikkuvat työntekijät rajataan kategorisesti päivittäisiä lepoaikoja koskevien artiklojen määräysten (eli työaikataulujen) ulkopuolelle siitä huolimatta, että direktiivi sallii jopa 13 tunnin päivittäisen työajan, sekä niiden artiklojen ulkopuolelle, jotka koskevat taukoja ja viikkolepoa, minkä tuloksena sallitaan jopa 7 päivän työviikko, samoin kuin sen artiklan ulkopuolelle, joka koskee yötyön kestoa ja asettaa sille ehdottoman 8 tunnin ylärajan. Samaan aikaan ei ole olemassa mitään konkreettista määräystä, jolla asetettaisiin joku määrällinen raja. Kun nyt on tilaisuus puhua totuuden sanoja, poistetaan määräys, joka määrittelee sunnuntain ensisijaisesti viikon lepopäiväksi. Meidän mielestämme on selvää, että ei voida puhua mistään suojelun laajentamisesta, vaan lainsäädännöstä, joka kattaa työsuhteiden ja työaikojen säätelyn purkamisen, joka näkyy erityisen selvästi liikenteen alalla, jossa saatetaan päätökseen markkinoiden vapauttaminen ja kilpailukyvyn vahvistaminen.
<P>
Työllisyys- ja sosiaaliasiain valiokunnan mietinnössä esitetään joitakin myönteisiä tarkistuksia, jotka pääasiassa rajoittavat sallittuja poikkeuksia, mutta siinä kuitenkin säilytetään ennallaan liikkuvia työntekijöitä koskevat perusrajaukset. Samalla hyväksytään se näkemys, että työmarkkinaosapuolten väliset sopimukset voivat luoda poikkeuksia viikoittaisen työajan vertailujaksoon, vaikka se rajoittaa asianomaisen määräyksen soveltamisaluetta. Työmarkkinaosapuolten väliset sopimukset - riippumatta siitä, millä tasolla ne on solmittu - eivät kuitenkaan saa missään tapauksessa johtaa työntekijöiden aseman heikentymiseen eivätkä ne saa rikkoa työlainsäädännön perusmääräyksiä kuten esimerkiksi työajan arviointia koskevia määräyksiä vastaan, jotka ovat perinteisesti luonteeltaan pakollisia. Muutoin yksi työmarkkinoiden välisen sopimusoikeuden perusperiaatteista on se, että sopimuksia ei voida enää yhdenmukaistaa ylemmällä lainsäädännöllä, tai että niiden sisältö ei voi enää suosia työntekijöitä.
<P>
Tätä vasten on selvää, että tämä lainsäädännöllinen toimenpide ei ratkaise useimpia niistä ongelmista, jotka se väittää yrittävänsä ratkaista, vaan eri alojen erityispiirteiden nimissä se virallistaa työntekijöiden luokittelun ja valmistelee maaperää laajemmalle muutokselle, jolla muutetaan työaikadirektiiviä huonompaan suuntaan.
<P>
Omasta puolestamme tuomitsemme aluksi vuoden 1993 direktiivin ja vaadimme sen muuttamista sellaiseen suuntaan, että edistettäisiin 35 tunnin viikoittaista työaikaa palkkojen pienentymättä, vahvistettaisiin 5 päivän työviikko ja 7 tunnin päivittäinen työaika, rajoitettaisiin tuntuvasti ylityötunteja, poistettaisiin ylityöt, asetettaisiin tiukat rajat yötyölle sekä eri alojen ominaispiirteitä huomioon otettaessa rajattaisiin poikkeukset minimiin ja asetettaisiin niille tiukat ehdot. Joka tapauksessa työaikalainsäädännön keskeinen tavoite ei voi olla vain työntekijöiden terveyden ja turvallisuuden suojelu, vaan koko väestön suojelu, työttömyyden vähentäminen, täystyöllisyyden tavoitteen edistäminen, nykyteknologian tarjoamien mahdollisuuksien hyödyntäminen inhimillisellä tavalla ja rikkomusten välttäminen muun muassa käyttämällä muita kuin näitä alistetun työvoiman sopimuksia.
<P>
McMahonin mietintö (A4-0187/99)
<SPEAKER ID=82 NAME="Fayot">
Kaikki tietävät, että maantieliikenne on yksi niitä aloja, joilla sosiaalista Eurooppaa ei ole olemassa. Koska työnantajien ja työntekijöiden välillä ei ole sopimusta, tämän sosiaalisen Euroopan kannalta on siis myönteistä, että komissio on kantanut vastuunsa ja ehdottanut direktiiviä, josta puhumme tänään.
<P>
Esittelijä ja sosiaaliasiain valiokunta ovat yhdessä työntekijöiden ammattiliittojen kanssa hyväksyneet komission tekstin suuret suuntaviivat mutta ovat parannelleet sitä joidenkin sosiaalisten näkökulmien osalta:
<P>
48 tunnin viikko on vähimmäisnormi kaikille EU: n kuljettajille, -työ voi kestää 60 tuntia, jos 48 tunnin keskiarvo pysyy viitejaksona, -direktiivi kattaa myös itsenäiset kuljettajat, ja työaika on sama varsinaisille palkansaajille ja itsenäisille kuljettajille.Muissa määräyksissä tarkastellaan maantieliikennettä lähemmin: esimerkiksi yötyö määritellään tarkemmin.
<P>
Yleiseltä kannalta on toivottava, että liikenneasioita käsittelevässä neuvostossa päästäisiin sopimukseen siitä, että teillä vallitseva turvallisuus ja kuljettajien sosiaalinen hyvinvointi taataan ja että sosiaalista polkumyyntiä torjutaan tehokkaasti alalla, jolla sosiaalisen Euroopan luominen on kestänyt jo liian kauan.

<SPEAKER ID=83 NAME="Lis Jensen ja Krarup">
 Tämä ehdotuksen lähtökohtana on laajentaa vuoden 1993 työaikadirektiiviä niin, että se kattaa aikaisempaa useampia palkansaajaryhmiä. Vuoden 1993 työaikadirektiivin ja esillä olevan ehdotuksen periaatteet ovat samat. Vuoden 1993 työaikadirektiivi on aiheuttanut monia ongelmia Tanskan ammattiyhdistysliikkeelle. Ensiksikään EU: n direktiivi ei yleisesti mitenkään paranna voimassa olevissa sopimuksissa määriteltyä tanskalaisten palkansaajien oikeusasemaa. Tanskan viranomaiset ovat lisäksi vaatineet, että direktiivi toteutetaan liittämällä se nykyisiin sopimuksiin. Se on mielestämme järjetöntä, ja se - sen ohella, että EU puuttuu (yhä useammin) tanskalaisiin sopimuksiin - heikentää vapaita neuvotteluja.
<P>
Olemme täysin tietoisia siitä, että ehdotuksen tietyt kohdat voivat merkitä edistystä niissä EU-maissa, joissa ammattiyhdistykset eivät ole niin vahvoja, että ne voisivat vaatia sopimusten tekemistä tilanteen parantamiseksi. Tanskassa saatujen kokemusten perusteella - ja koska EU: n on kunnioitettava vapaita neuvotteluja - emme kuitenkaan voi äänestää tällaista EU: n sääntelyvallan laajentamista käsittelevän ehdotuksen puolesta.

<SPEAKER ID=84 NAME="Ryynänen, Thors, Väyrynen ja Virrankoski">
Äänestimme kuljetusalan työaikoja koskevaa Hugh McMahonin mietintöä vastaan, koska emme voi hyväksyä sitä, että itsenäiset kuljettajat otetaan työaikasääntelyn piiriin. Tämä aiheuttaisi Suomen olosuhteissa äärimmäisen hankalia järjestelyjä ja vaikeuttaisi vakavasti koko suomalaisen pienyrittäjyyteen perustuvan kuljetusjärjestelmän toimivuutta. Samasta syystä emme voi hyväksyä mietintöön sisältyneitä yötyölle asetettuja rajoituksia.

<SPEAKER ID=85 NAME="Schlechter">
Euroopan parlamentilla on nyt lopultakin mahdollisuus keskustella neuvoston direktiivistä ajo- ja työaikojen lakisääteisestä järjestämisestä ja hyväksyä se muutamin parannusehdotuksin.
<P>
Tämä direktiivi, joka olisi pitänyt säätää viimeistään vuonna 1993, on siis nyt toivottavasti viimeisellä tiellään, ja on toivottavaa, että se säilyy muuttumattomana tulevissa ministerineuvoston neuvotteluissa.
<P>
Vuonna 1993 kaikki liikenteen alat jätettiin työaikaa koskevista yleisistä säännöistä annetun direktiivin 93/104 ulkopuolelle. Tällä direktiivillä on tarkoitus korjata tuolloin tehdyt laiminlyönnit.
<P>
Kuka vielä muistaa, miten kiivaasti direktiivistä 3820/85 keskusteltiin, sillä ammattiliittojen mielestä siinä ei menty tarpeeksi pitkälle, kun taas työnantajien mielestä siinä mentiin aivan liian pitkälle, koska sillä puututtiin liikaa yritysten toimintaan?
<P>
Tänään voidaan sanoa: vaikka direktiivillä 3820/85 ei säännelläkään kaikkea sitä, mitä olisi voitu odottaa, oli hyvä, että se oli ylipäänsä olemassa ja että sillä pyrittiin tuomaan järjestystä ammattiin, jonka työoikeusehdot olivat jääneet Emile Zolan Germinalin tasolle.
<P>
Nykypäivänä voidaan kuitenkin kysyä, miten oli mahdollista, että liikkuvat työntekijät, toisin sanoen kaikki liikenteen alalla työskentelevät, suljettiin yleisten sosiaalisten säännösten ulkopuolelle valvottujen työ-, lepo- ja ajoaikojen osalta.
<P>
Kun työehtosopimusneuvottelut suojelusta epäonnistuivat uudelleen, komissio katsoi, että sen oli pakko edetä asiassa lakialoitteen avulla.
<P>
Näin ollen kaikkien ammattikuljettajien viikoittaiseksi työajaksi on määrätty 48 tuntia. Viikoittaista työaikaa voidaan tosin pidentää 60 tuntiin edellyttäen, että keskimääräistä viikoittaista 48 tunnin enimmäistyöaikaa ei ylitetä neljän kuukauden jaksolla. Tältä osin ehdotettiin tosin 4 kuukauden määräajan lyhentämistä kuukauteen, mutta enemmistö hylkäsi ehdotuksen, vaikka se herättikin jonkin verran myötätuntoa.
<P>
On myös harmillista, että yötyön määrityksessä ei käytetä kaikilla muilla ammattialoilla yleisesti käytettävää mallia klo 22.0-6.00 välisenä aikana tehtävästä työstä. Voidaan todellakin kysyä, miksi kuljetustyöntekijöiden osalta yötyöksi lasketaan vain työ, joka tehdään klo 24.0-5.00, vaikka monet kuljetustyöntekijät työskentelevät koko yön. Tämän vuoksi yöllä työskentelevät kaukoliikenteen kuljettajat ja taksikuljettajat jäävät ilman hyvin ansaittua korvausta.
<P>
Uudella direktiivillä parannetaan eniten ajo- ja työaikoja. Komissio on lopultakin ymmärtänyt, että korvaamalla käsite ajoaika käsitteellä työaika parannetaan tieliikenneturvallisuutta ja kuljettajien työehtoja sekä yhdenmukaistetaan yritysten välisiä kilpailuehtoja. Ennen otettiin huomioon vain pelkkä ajoaika, mutta nyt ammattikuljettajien osalta otetaan huomioon työn aloittamis- ja lopettamisajankohta, toisin sanoen kaikki toiminnot, kuten ajo, lastaus ja purku, ajoneuvon tekninen huolto, tullin kanssa tehtävään yhteistyöhön kuluva aika ja niin edelleen.
<P>
On kuitenkin huolehdittava siitä, että tieliikenteen sosiaalialan määräysten tarkastusta ja valvontaa koskevat käytännön ongelmat ratkaistaan.
<P>
Vuonna 2000 käyttöön otettava ajopiirturi on hyvä lähtökohta tätä varten. Sillä ei voida tarkastaa omatoimisesti ainoastaan 4 kuukauden vaan myös koko vuoden aikana tehdyt työtunnit. Sitä voitaisiin mahdollisesti käyttää jopa todisteena siitä, että ammattikuljettajat työskentelevät huomattavasti useampia tunteja kuin muiden alojen työntekijät ja siksi heillä on myös oikeus ammattiliittojen vaatimaan 55 vuoden eläkeikään.
<P>
Olkoon tilanne mikä hyvänsä, uuden direktiivin voimaantulo merkitsee suuria parannuksia, mikäli sitä noudatetaan, vaikka sen jälkeen onkin tehtävä vielä paljon.
<P>
Bloklandin mietintö (A4-0183/99)
<SPEAKER ID=86 NAME="Breyer">
 Arvoisa puhemies, äänestimme mietinnön puolesta, sillä suhtaudumme myönteisesti vaarallisen ja vaarattoman jätteen poltosta annettujen direktiivien yhdistämiseen. Meistä oli tosin hyvin valitettavaa, että parlamentti ei seurannut vihreiden ehdotusta pyrkiä nollarajaan veteen joutuvien dioksiinipäästöjen osalta. Tiedämme, että dioksiini on vaarallisin ihmisen koskaan valmistama kemikaali. Uusien tieteellisten tulosten vuoksi myös Maailman terveysjärjestö on huomauttanut tästä ihmisille erittäin haitallisen aineen aiheuttamasta ongelmasta ja alentanut sitä koskevia raja-arvojaan.
<P>
Tämän vuoksi ei ole ymmärrettävää, että parlamentti ei ole jo noudattanut komission vanhaa ehdotusta. Minusta näin suuri dioksiinimäärä kuormittaa vettä niin paljon, että se merkitsee suorastaan terveydellistä tuhoa. Minusta on täysin vastuutonta, jos parlamentti ei seuraa näitä ehdotuksia, sillä sehän merkitsee taipumista teollisuuden painostukseen. Minusta sitä on vaikea ymmärtää etenkin, kun kyse on Seveson-myrkkyihin kuuluvasta dioksiinin kaltaisesta vaarallisesta aineesta.
<P>
Olisi ollut tärkeää, että parlamentti, joka äänesti ilmaan joutuvien dioksiinipäästöjen vähentämisen ja raja-arvojen alentamisen puolesta, olisi äänestänyt myös vettä koskevien raja-arvojen puolesta. On täysin käsittämätöntä, miksi veteen joutuvien dioksiinipäästöjen raja-arvojen sallitaan olevan viisi kertaa korkeammat kuin ilmaan joutuvien dioksiinipäästöjen raja-arvot. Nimenomaan vesi on elintarvike numero yksi, eikä ole mahdotonta, että suotovesi joutuu pohjaveteen ja ilmassa olevat päästöt laskeutuvat veteen. Siksi meistä on hyvin valitettavaa, että veteen joutuvia vaarallisia aineita koskevien päästöarvojen puolitusta aina nollatasolle asti ei hyväksytty. Ehdotimme tältä osin myöhäistä vuosilukua, nimittäin vuotta 2020. Se olisi ollut käytännöllistä teknisestä näkökulmasta. Valitettavasti emme onnistuneet asettamaan kuluttajien suojelua etusijalle.

<SPEAKER ID=87 NAME="Grossetête">
Haluan tänään ilmoittaa hämmästelleeni Bloklandin ja Euroopan komission puolustamaa strategiaa, jonka tavoitteena on yhtenäistää komission direktiiviehdotus, joka liittyy vaarattoman jätteen polttoon, ja direktiivi 94/67, joka liittyy niin sanotun vaarallisen jätteen polttoon. Tämä yhtenäistämishanke on monessa mielessä huolestuttava.
<P>
Ensinnäkin direktiiviä 94/67 sovelletaan sen 13 ja 18 artiklan nojalla 1. heinäkuuta 2000 alkaen käytössä oleviin jätteenpolttolaitoksiin. Se tarkoittaa sitä, että nämä laitokset ovat tehneet sijoituksia, joiden tavoitteena on tehdä näistä laitoksista täysin tekstin sisältämien normien mukaisia viimeistään tuona ajankohtana. Nyt, juuri ennen kuin näitä normeja sovelletaan koko yhteisön alueella, niitä onkin pidettävä vanhentuneina. Vakavasti puhuen taloudelliset toimijat tarvitsevat edes vähimmäismäärän pysyvyyttä ja oikeudellista turvaa.
<P>
Toiseksi yhtenäistäminen johtaa - sillä perustellulla verukkeella, että se yksinkertaistaa yhteisön lainsäädäntöä ja tekee siitä helppolukuisempaa - todellisuudessa siihen, että ympäristönsuojelun taso laskee, koska yhtenäistämisellä kannustetaan sekoittamaan laitoksissa vaaralliset ja vaarattomat jätteet. Tämän avulla voitaisiin epäilemättä käyttää täydellä teholla jätteenpolttolaitoksia, jotka ovat tällä hetkellä vajaakäytössä monissa jäsenvaltioissa. Sijoitusvirheiden korjaaminen ei voi kuitenkaan tarkoittaa vaarallisia jätteitä koskevien turvallisuusnormien höllentämistä.
<P>
On nimittäin ehdottomasti säilytettävä selvä ero näiden kahden jätelajin välillä, joiden laadussa ja myrkyllisyydessä olevat erot perustelevat erityisten teknisten ominaispiirteiden määrittelemisen. On aiheellista ottaa tämä huomioon jätehuollon jokaisessa vaiheessa: kun jätteet kootaan ja vastaanotetaan, kun niitä varastoidaan laitoksissa, kun niitä käsitellään, kun palamisjätteitä käsitellään ja niin edelleen. Näin ollen, jos jätteiden erillisen käsittelyn periaatetta noudatetaan, ilmaistu lainsäädännön yksinkertaistamista koskeva tavoite menettää suuresti merkitystään.
<P>
Sitä vastoin voidaan vain kannattaa ajatusta niiden taloudellisten vääristymien lieventämisestä, jotka aiheutuvat ilmaan ja vesiin joutuville päästöille asetettujen normien eroista, mutta sen ei pidä tapahtua sen edistyksen kustannuksella, joka saavutettiin vaarallisia jätteitä koskevan direktiivin 94/67 ansiosta.
<P>
Parlamenttimme hyväksyi yhtenäistämisen, äänestin siis näin muutettua ehdotusta vastaan.

<SPEAKER ID=88 NAME="Des Places">
 Äänestimme kaikkia niitä tarkistuksia vastaan, joissa on kyse vaarallisia jätteitä koskevan direktiivin 94/67 ja vaarattomia jätteitä koskevan direktiiviehdotuksen yhtenäistämisestä. Ympäristövaliokunnan ehdottamassa menettelytavassa on useita vaaroja.
<P>
On mahdollista, että vaarallisten jätteiden polttoon sovellettavia sääntöjä lievennetään, mikä tarkoittaa epäsuorasti sitä, että näitä jätteitä voidaan polttaa vaarattomien jätteiden käsittelylaitoksissa.
<P>
Vaarattomia jätteitä koskevan direktiivin soveltamisen osalta näiden kahden tekstin yhtenäistäminen voi johtaa siihen, että päästöjen uusien, direktiivissä 94/67 määriteltyjen raja-arvojen hyväksyminen viivästyy.
<P>
Valvonnan osalta on syytä pelätä, että vaarallisten jätteiden polttoa tai rinnakkaispolttoa edeltävät valvontatoimenpiteet poistetaan. Tätä valvontaa, jota erityislaatuisten jätteiden tuottajat harjoittavat täysimääräisesti, ei voida rinnastaa siihen valvontaan, jota harjoitetaan, kun vaarattomia jätteitä otetaan vastaan vaarattomien jätteiden käsittelylaitoksissa.
<P>
Mitä tulee käsittelytapojen väliseen tasapainoon, tämä direktiivien yhtenäistäminen saattaa suosia jompaakumpaa tapaa joidenkin muiden tapojen kustannuksella huonosti mukautettujen raja-arvojen vuoksi, vaikka meidän pitäisi soveltaa neljää polttotapaa: vaarattomiin jätteisiin erikoistunutta polttoa, vaarallisiin jätteisiin erikoistunutta polttoa, rinnakkaispolttoa (polttoa sementtiuunissa) ja polttoa mukautetuissa polttolaitoksissa. Meidän on varottava suosimasta jotakin käsittelytapaa jonkin toisen tavan kustannuksella, koska ympäristön ja energia-asioiden tila vastaa tiedostettuja tarpeita.
<P>
Lopuksi - eikä tämä kohta ole merkitykseltään vähäisin - saattaa olla, että käsittelykulut kallistuvat kohtuuttomasti entisestäänkin ilman, että siitä olisi merkittävää ympäristöllistä hyötyä, kun niille saastuttaville aineille, jotka eivät liity jätteiden polttoon (esimerkiksi rikkidioksidi tai typpioksidi), asetetaan raja-arvot, jotka on mukautettava samalla kertaa käsittelylaitosten tyyppiin mutta myös niiden käsittelykykyyn.

<SPEAKER ID=89 NAME="Theonas">
Tämä ehdotus (jolla korvataan 8 artikla) on oleellinen täydennys nykyiseen direktiiviin 94/67/EY kriittisessä ympäristöasiassa. Siinä määritellään konkreettiset rajat käsiteltyjen jätevesien saastuttaville aineille, jotka syntyvät palamiskaasujen puhdistamisesta, sekä konkreettiset valvonta- ja seurantamenettelyt.
<P>
Omaksuttu periaate on oikea. Ei voida sallia, että saaste siirretään yhdestä ympäristöstä (tässä tapauksessa ilmasta) toiseen (tässä tapauksessa veteen ja maaperään). Ei voida siis sallia sitä, että toisaalta säädetään ankaria pitoisuusrajoja saastuttaville aineille polttolaitoksen kaasupäästöissä (jolloin pakokaasuja puhdistamalla otetaan talteen suuria saastemääriä) ja toisaalta ohjataan suuri osa näistä saasteista (puutteellisen puhdistuskäsittelyn avulla) käsiteltyjen päästöjen vastaanottajiin.
<P>
Pidämme tärkeänä korostaa seuraavia asioita:
<P>
1.Ehdotuksen ajatusmaailma osoittaa jälleen yhdestä näkökulmasta vaarallisten ja muiden jätteiden polttokäsittelyn sisäisen ristiriidan. Siis mitä enemmän yritetään vähentää ilman saastumista (ottamalla talteen pakokaasuista suuria määriä myrkyllisiä aineita), sitä vaikeampaa on suojella vettä ja maaperää saastumiselta, ja tarvitaan tietenkin myös sitä suurempia taloudellisia voimavaroja.2.Koska vieläkin ollaan epävarmoja polttolaitosten käsiteltyjen pakokaasujen saasteiden vaarallisuudesta, myös tästä näkökulmasta jätteiden poltto on epäluotettava menetelmä ympäristön ja ihmisten terveyden suojelun kannalta. Tätä epävarmuutta kuvaa hyvin se, että mietinnön perusteluissa pannaan merkille valtavia poikkeuksia taloudellisesti kehittyneiden maiden säätämille päästöjen ylärajoille, joiden maa- tai yksikkökohtaiset erot ovat jopa tuhatkertaisia.3.Myös yllä mainittu tukee useiden tiedemiesten ja kaikkien kansalaisjärjestöjen näkemystä vaarallisten jätteiden polttamisen rajoittamisesta tai sen lopettamisesta. Näin ollen ensisijaiseksi menetelmäksi varmistuu ehkäisyperiaate, eli se, että vaarallisia jätteitä ei tuoteta tai että niiden tuottamista rajoitetaan.4.Kaikki yllä mainittu pätee täysin myös vaarattomien kiinteiden jätteiden polttamiseen seuraavissa raskauttavissa tapauksissa (vaadimme siis vastaavaa sääntelyä): a) Polttolaitosten potentiaali on hyvin suuri, jolloin myös pakokaasujen tuotanto on hyvin suuri.b) Polttamalla syntyy myrkyllisiä aineita " tyhjästä" , kun vaarattomiin jätteisiin (tähän sisältyvät myös yhdyskuntajätteet) sisältyy mitättömän pieniä määriä myrkyllisiä jätteitä, mutta niiden polttaminen synnyttää kaikki yllämainitut ongelmat (syntyy dioksiineja, furaaneja, raskasmetalleja, suspendoitua kiintoainesta jne.).-Lienemannin mietintö (A4-0180/99)
<SPEAKER ID=90 NAME="Souchet">
 Ympäristöä koskevan yhdenmukaisen ja tehokkaan strategian tulee koostua lainsäädännön ja taloudellisten ja verotuksellisten välineiden yhdistelmästä sekä rahoitusvälineiden käytöstä.
<P>
Life on yhteisöjen ainoa rahoitusväline, joka on kokonaan tarkoitettu koko Euroopan unionin kattavan ympäristöpolitiikan tukemiseen ja joka kattaa unionin naapurimaiden kanssa tehtävän ympäristöyhteistyön. Life eroaa rahoittamiensa toimien kautta muista tutkimuksen ja kehittämisen välineistä sekä rakenteellisista välineistä, jotka myös tukevat ympäristöön liittyviä toimia.
<P>
Asetusehdotuksessa, josta äänestämme tänään, esitellään Life-välineen kolmas vaihe, joka koostuu kolmesta temaattisesta osasta:
<P>
Life-Luonto-rahoitusvälineellä yhteisrahoitetaan luonnon säilyttämiseen tähtääviä hankkeita, jotka edistävät luonnonmukaisten elinympäristöjen ja eri eläinlajien kantojen suojelua (budjettikohta B43200).
<P>
Life-Ympäristö-rahoitusvälineellä yhteisrahoitetaan uusia ympäristötoimia, demonstraatiohankkeita ja valmistelevia hankkeita, joiden avulla ympäristönäkökohdat sisällytetään maankäytön suunnitteluun ja teolliseen tuotantotoimintaan ja joiden avulla parannetaan jätteiden käsittelyä sekä vähennetään tuotteiden ympäristövaikutuksia (budjettikohta B4-3201).
<P>
Life-Kolmannet maat-rahoitusvälineellä yhteisrahoitetaan teknisiä tukihankkeita, joilla luodaan kapasiteettia ja hallinnollisia rakenteita, joita tarvitaan ympäristöalalla sekä kehitettäessä ympäristöpolitiikkaa ja toimintaohjelmia sellaisissa naapurimaina olevissa yhteisön ulkopuolisissa maissa, jotka eivät ole jäsenehdokkaita (budjettikohta B7-810).
<P>
Kansakuntien Eurooppa -ryhmän jäsenet äänestivät niiden tarkistusten puolesta, joissa suositellaan Life-ohjelman toteuttamista ja soveltamista. Haluamme sitä vastoin korostaa, että niissä toimissa, joihin ryhdytään Life-ohjelman tuella, on otettava huomioon yhteisön ympäristöpolitiikka. Äänestimme siis sitä tarkistusta vastaan, jossa tämän politiikan kehittyminen tehdään riippuvaiseksi Life-ohjelman tuloksista. Jos näin olisi, ohjelmaan varatut taloudelliset varat olisivat täysin riittämättömiä, erityisesti Euroopan unionin laajentuessa KIE-maihin.
<P>
Istunto keskeytettiin klo 13.50 ja sitä jatkettiin klo 15.00.

<CHAPTER ID=4>
Kosovon tilanne
<SPEAKER ID=91 NAME="Puhemies">
Esityslistalla on seuraavana neuvoston ja komission julkilausumat Kosovon tilanteesta.

<SPEAKER ID=92 NAME="Van den Broek">
Arvoisa puhemies, koska Kosovo on mielissämme päivin ja öin, minulla ei ole mitään sitä vastaan, että joudun yllättäen tekemään joitakin alustavia huomautuksia, kun otetaan huomioon, että puheenjohtajamaa Saksa ja komission puheenjohtaja antoivat tänä aamuna myös aikaa tälle hyvin tärkeälle asialle. Olen varma siitä, että sekä neuvosto että komissio ovat takanani, kun sanon, että olemme hyvin tietoisia tilanteen vakavuudesta, siitä inhimillisestä murhenäytelmästä, joka on kehittymässä, ja siitä, ettei minkään pidä estää meitä tarkastelemasta ja pohtimasta jatkuvasti sitä, kuinka tästä hirvittävästä tilanteesta päästään poliittisesti tyydyttävään ratkaisuun.
<P>
Se ei ilmeisestikään ole helppoa. Meidän pitäisi olla tyytyväisiä siihen, että länsiliitto, johon Euroopan unioni kuuluu - ja laajasti ottaen myös Venäjä -, on onnistunut ylläpitämään yhtenäistä suhtautumistapaa siihen, mitä voidaan pitää sivistymättömyytenä, jollaista ei enää pitäisi maanosassamme olla. Tästä syystä on äärimmäisen tärkeää, että tätä yhtenäisyyttä ylläpidetään. Komissio on osaltaan tukenut puheenjohtajamaata kaikissa sen ponnisteluissa ja aloitteissa sekä pyrkinyt osoittamaan, että vaikka emme olekaan sitä mieltä, että tämä murhenäytelmä pitäisi ratkaista sotilaallisin keinoin, ne estävät ainakin presidentti Miloseviia määräämästä sotilaallista ratkaisua ja käyttämästä sotilaallista voimaansa Kosovon albaaneja vastaan. Se ei ole hyväksyttävää.
<P>
Puheenjohtajamaa Saksa on viime viikkoina tehnyt lujasti työtä muiden eurooppalaisten, amerikkalaisten ja venäläisten kumppanien kanssa selvittääkseen, miten yhtäältä sotilaallista ratkaisua voitaisiin toisesta näkökulmasta täydentää poliittisten aloitteiden avulla. Parlamentti on tietoinen siitä, että Yhdysvaltain ulkoministeri Albright ja Venäjän ulkoministeri Ivanov pitivät Oslossa eilen tärkeän kokouksen, jossa he pyrkivät pääsemään sopimukseen suunnitelmasta, josta hallitustemme päämiehet keskustelevat tänään Yhdistyneiden Kansakuntien pääsihteerin kanssa. Tämän myötä voidaan päästä yksimielisyyteen sellaisesta turvallisuusneuvoston päätöslauselmasta, jossa Miloseviille tehdään selväksi, että häneltä odotetaan ennen kaikkea ryhtymistä toimiin, joiden nojalla pakolaiset - meidän pitäisi ehkä puhua karkotetuista ihmisistä - voisivat palata turvallisesti Kosovoon. Tähän voitaisiin päästä siten, että Milosevi vetäisi joukkonsa ja puolisotilaalliset yksikkönsä pois; se takaisi asianmukaisella tavalla näiden ihmisten turvallisuuden sillä perusteella, että hän hyväksyy kansainvälisen sotilaallisen läsnäolon paikan päällä.
<P>
Olemme komission jäsen Boninon kanssa yrittäneet tukea aktiivisesti Kosovon naapurimaita, joihin satojentuhansien pakolaisten tulva kohdistuu voimallisimmin. Tästä syystä panimme hyvin tyytyväisinä merkille ulkoministerineuvoston yksituumaisen tuen: se lupasi maanantaina 250 miljoonaa euroa näille maille. 150 miljoonaa euroa tulee ECHOsta, ja tarkoituksena on, että kansalaisjärjestöt käyttävät nämä varat, Yhdistyneiden Kansakuntien pakolaisjärjestö etunenässä. Ne hallitukset, jotka joutuvat pääasiassa käsittelemään pakolaisongelmaa, voisivat ryhtyä loppujen 100 miljoonan euron avulla toimiin estääkseen maiden vakauden horjumisen tämän odottamattoman ja laajamittaisen tulvan vuoksi. Ajattelemme ensisijaisesti Albaniaa mutta myös entisen Jugoslavian tasavallan Makedoniaa, ja pyrimme auttamaan myös Montenegroa, jossa yritetään hallita kymmenientuhansien siirtymään joutuneiden ihmisten laajamittaista tulvaa.
<P>
Toivon, että voimme pian esittää lopulliset ehdotukset parlamentille. Olen jo ottanut yhteyttä budjettivaliokunnan puheenjohtajaan, jotta voisimme järjestää 100 miljoonan määrärahat; varat on saatava talousarviosta muita tärkeitä meneillään olevia ohjelmia vahingoittamatta, ja nämä ohjelmathan hyödyttävät itse asiassa usein samoja maita, joita haluamme auttaa 100 miljoonan euron suuruisilla lisämäärärahoilla.
<P>
Emme keskustele asiasta viimeistä kertaa, sillä prosessi jatkuu. Voin päättää alustavat huomautukseni vain sanomalla, että toivomme kaikki suuresti, että Milosevi tulisi järkiinsä. Ulkomaailma ei ole määräämässä sotilaalliseen ratkaisuun turvautumista vaan vastustaa painokkaasti ja mielestämme vakuuttavasti julmuuksia, etnistä puhdistusta ja pakkosiirtoja, joita Kosovon asukkaisiin kohdistetaan. Emme säästele ponnistelujamme, jos voimme lievittää heidän ahdinkoaan. Koska komission jäsen Bonino on paikalla, oletan, että hän ottaa tarkemmin kantaa humanitaarisiin ponnisteluihin. Tällaisia ovat alustavat huomautukseni.
<P>
Suosionosoituksia

<SPEAKER ID=93 NAME="Verheugen">
 Arvoisa puhemies, arvoisat parlamentin jäsenet, Euroopan neuvoston puheenjohtajan, liittokansleri Schröderin tänään jo esittämien ajatusten lisäksi haluaisin korostaa, että Euroopan unioni on osoittanut suurta päättäväisyyttä ja hyvää toimintakykyä Kosovoa ja Kosovon ympäristöä koskevassa nykyisessä vaikeassa kriisissä. Se on osoittanut päättäväisyytensä Kosovon tapahtumien poliittisessa arvioinnissa - kuten tiedätte, näin ei aina ole ollut - ja toimintakykynsä asianosaisille ihmisille välttämättömän avun antamisessa, alueen valtioille välttämättömissä vakauttamistoimissa ja sen periaatteen lujittamisessa, jonka mukaan politiikka on etusijalla sotaan nähden. Me emme saa asettaa politiikkaa yksinkertaisesti syrjään ja antaa aseiden puhua, vaan politiikan on aina oltava etusijalla. Pitää olla ehdottoman varmaa, että poliittisilla aloitteilla voidaan edistää aseiden käytön lopettamista.
<P>
Komission jäsen Bonino ja minä olimme tasan 14 päivää sitten Tiranassa ja Skopjessa. Komission jäsen Bonino kertoo tästä varmasti vielä myöhemmin. Haluan vain sanoa, että tämä matka oli meille molemmille varmastikin jotain sellaista, joka poikkesi täysin tavallisesta poliittisesta rutiinista. Ainakin minä - ja varmasti myös Bonino - olin syvästi järkyttynyt näkemästäni, ja olen nähnyt jo paljon vastaavaa - Etelä-Afrikan kidutuksen uhreja, Somalian nälkäänäkeviä, Afrikan karkotettuja -, mutta en ole koskaan aiemmin nähnyt niin laajoja, niin raakalaismaisia, niin järjestelmällisiä ihmisoikeuksien loukkauksia, kuin näin puheena olevalla alueella, ja tämä tapahtuu keskellä Eurooppaa, kotiovemme edessä! Siksi mielestäni on aivan välttämätöntä, että pidämme kiinni tavoitteesta pysäyttää nämä epäinhimilliset toimet. Tällaista ei pidä enää suvaita Euroopassa tämän vuosisadan lopussa!
<P>
Suosionosoituksia
<P>
Samalla on välttämätöntä kehittää poliittinen suunnitelma ongelman ratkaisemiseksi. Puheenjohtajamaa Saksa ponnistelee tällä hetkellä hyvin voimakkaasti tämän puolesta. Olen hyvin tyytyväinen voidessani sanoa teille, että kansainvälisellä tasolla on laajasti hyväksytty seuraavanlainen menettely: Jugoslavian hallitukselle tarjotaan 24 tunnin tulitaukoa heti, kun se alkaa poistaa joukkojaan ja puolisotilaallisia yksiköitään. Tätä tulitaukoa pidennetään, jos se jatkaa joukkojen poistamista, ja kun joukot ovat vetäytyneet ja muut ehdot on täytetty, rauhanjärjestelyjen täytäntöönpano voidaan aloittaa yhä vielä sen perusteella, mistä Rambouillet'ssa neuvoteltiin.
<P>
Tämä vastaa kuitenkin vain siihen välittömään kysymykseen, mitä me teemme, kun sotiminen on loppunut? Kauaskantoisempi kysymys on: miten voimme kehittää sellaisen politiikan, jolla varmistetaan lopullisesti koko alueen vakaus ja rauha? Olemme keskustelleet tältä osin koko alueen kattavasta vakaussopimuksesta. Meidän on ymmärrettävä se keskipitkän ja pitkän aikavälin prosessiksi, jonka lopussa toteutetaan uudelleenjärjestely, ei kuitenkaan siten, että rajoja muutetaan tai varsinkaan että ihmiset suostutellaan jättämään kotimaansa, vaan tämän prosessin lopussa on otettava käyttöön poliittinen suunnitelma, joka sallii alueen kansojen tehdä yhteistyötä ja elää rauhanomaisesti keskenään.
<P>
Nykyisessä tilanteessa on ratkaisevaa, että me Euroopan unionina ja kansainvälisenä yhteisönä emme anna päättäväisyytemme horjua. Siksi meidän on pidettävä kiinni mainitsemistamme ehdoista, jotka koskevat sotilaallisen toiminnan lopettamista. Nämä ehdot ovat sellaiset, että Milosevi voi hyvin helposti täyttää ne. Hänen ja yksinomaan hänen vastuullaan on huolehtia siitä, että hänen maataan ei enää tuhota ja että hänen maansa ihmisten olomassaolon perustaa ei enää vaaranneta.
<P>
Haluaisin myös korostaa vielä kerran: kansainvälinen yhteisö ei käy sotaa Serbiaa tai Serbian kansaa vastaan. Tavoitteena ei ole vallata alueita, hallita ihmisiä tai luoda etupiiri. Kyse ei ole myöskään raaka-aineista tai öljystä tai muusta, vaan kyse on perusluonteisista ihmisoikeuksista eikä mistään muusta! Kyse on siitä, että Euroopan ihmisoikeusjulistukset eivät ole tyhjä fraasi, vaan että...
<P>
Välihuomautuksia
<P>
Siinä ei ole mitään järkeä, että te huudatte välihuomautuksia, koska minä en ymmärrä teitä. En ymmärrä teidän kieltänne. Siinä ei ole mitään järkeä. En ymmärrä, mitä te sanotte!
<P>
Meidän on tehtävä selväksi, että myös me olemme valmiit tekemään uhrauksia yhteisten vakaumustemme hyväksi ja estämään päättäväisesti niiden toimet, jotka yrittävä tuhota rikollisin keinoin kaiken sen, mitä me olemme saavuttaneet Euroopassa sivilisaation kehittymisen myötä!
<P>
Suosionosoituksia

<SPEAKER ID=94 NAME="Puhemies">
Kiitän teitä, arvoisa neuvoston puheenjohtaja.

<SPEAKER ID=95 LANGUAGE="EN" NAME="Titley">
Arvoisa puhemies, Israelissa vietettiin eilen juutalaisten joukkomurhan muistopäivää. Vuosipäivä muistuttaa meitä voimakkaasti siitä, että olemme sitoutuneet " ei koskaan enää" -periaatteeseen, joka oli Euroopan unionin perusperiaate. Meidän ei pidä koskaan enää sulkea silmiämme kansanmurhilta, meidän ei pidä koskaan enää sallia etnisiä puhdistuksia eikä meidän pidä koskaan enää tehdä myönnytyksiä raa'alle diktaattorille. Tämän parlamentin ja kansainvälisen yhteisön on tehtävä selväksi, että Miloseviin etnisen vihan kampanjan, joka alkoi kymmenen vuotta sitten, on päätyttävä siellä, missä se alkoikin - Kosovossa! Meidän on sanottava hänelle, ettei hän voi seuraavan vuosituhannen kynnyksellä perustella tämänhetkistä joukkomurhaa tapauksilla, jotka sattuivat vuonna 1389. Emme anna hänen vetää itseämme takaisin keskiajan julmuuksiin.
<P>
Välihuomautuksia
<P>
Onnittelen puheenjohtajamaa Saksaa sen horjumattomasta päättäväisyydestä ja johtamistaidosta tässä konfliktissa. Tiedämme kaikki, mitä valtavia vaikeuksia tämä on aiheuttanut Saksalle, ja tunnustan erityisesti Saksan liittokanslerin ja ulkoministerin rohkeuden ja osoitan sille kunnioitukseni. Onnittelen myös komissiota siitä, miten nopeasti se on vastannut humanitaariseen kriisiin huolimatta tämänhetkisistä vaikeuksistaant.
<P>
Sosialistiryhmä on vakuuttanut jatkuvasti, että sotilaallinen toiminta on viimeinen vaihtoehto niiden sotilaallisen toiminnan uhkien vuoksi, joita joudumme tällä hetkellä todistamaan. Kuitenkin, kun kaikki neuvottelumahdollisuudet oli käytetty - ja kaikki neuvottelumahdollisuudet käytettiin - sotilaallinen toiminta oli väistämätöntä, ja tämän parlamentin pitäisi tukea sitä.
<P>
Sotilaallisen toiminnan on jatkuttava, kunnes Kosovon albaanit voivat rauhassa palata koteihinsa. Meidän ei pidä antaa Miloseviille minkäänlaista voittoa tai sallia sitä, että hän jatkaa peliään kansainvälisen yhteisön kanssa. Meidän on hoidettava päättäväisemmin siirtymään joutuneiden ihmisten ongelmaa. He eivät ole pakolaisia vaan heidät on ajettu pois kodeistaan.
<P>
Meidän on myös otettava opiksi näistä tapahtumista. On aivan selvää, että meidän on luotava eurooppalainen puolustusidentiteetti, ja tästä syystä St. Malon aloitteelle on saatava nopeasti jatkotoimenpiteitä.
<P>
On yhtä selvää, ettei unionilla ole eurooppalaisen puolustusidentiteetin edellyttämiä resursseja: emme voi ryhtyä toimiin ilman Yhdysvaltain ja NATOn tukea. Joten jos uskomme todella rauhantekoon ja rauhanturvaamiseen, jäsenvaltioiden on oltava valmiit hyväksymään tavoitteidemme mukaiset puolustusmäärärahat. Puheet eivät riitä! Meidän on sijoitettava rahamme sinne, missä niitä tarvitaan!
<P>
Viimeinen asia, joka meidän on opittava: Venäjän ja Yhdysvaltojen merkitykseen on kiinnitetty paljon huomiota. Koko murhenäytelmässä on korostunut erään toisen Euroopan maan merkitys, ja se maa on Turkki. Turkki on selvästi ratkaisevassa asemassa tämän maanosan rauhan ja vakauden kannalta. Euroopan unionin on otettava vakavasti vastuunsa Turkkiin nähden ja varmistettava, että Turkki tuntee kuuluvansa eurooppalaiseen perheeseen.

<SPEAKER ID=96 NAME="Lambrias">
 Arvoisa puhemies, tarvitaan paljon aikaa, jotta voitaisiin todella arvioida Euroopan kanta Kosovon tragediaan, eikä se ole mahdollista ainakaan keskellä pommitusten jylinää ja pakolaisten valitusta.
<P>
Sotilaat jatkavat turhaa taisteluaan kolmatta viikkoa tuhoisana maniana jatkuvien ilmahyökkäysten tehokkuuden puolesta. Tavalliset kansalaiset kuitenkin ihmettelevät, miksi Eurooppa on jälleen antanut amerikkalaisille Naton välityksellä johtavan roolin.
<P>
Meidän ei pidä unohtaa, että McNamaralta vei vuosikymmeniä tunnustaa, että valtava väliintulo Vietnamiin oli rikollinen virhe. Meidän pitäisi muistaa, että kuten nyt Miloseviia kutsutaan Kosovon teurastajaksi, myös Saddam Husseinia kutsuttiin Bagdadin teurastajaksi, mutta valtavasta Persianlahden hyökkäyksestä huolimatta Saddam on yhä hengissä ja hallitsee, kun taas Irakin lapset kuolevat nälkään ja tauteihin.
<P>
Nyt kun on päädytty umpikujaan ja toiminta on saavuttanut huippunsa, ei ole enää tilaa maltillisille vastauksille. Tunnetaan kuitenkin suurta ahdistusta niistä hirvittävistä vaaroista, jotka uhkaavat ellei löydetä poliittista ratkaisua. Uhkana on koko Balkanin vakauden horjuminen, jos syntyy maahyökkäyksiä ja jollei rajojen loukkaamattomuutta varjella silmäteränä, vaarana on YK: n roolin mitätöityminen rauhan ja kansainvälisen laillisuuden varjelijana.
<P>
Arvoisa puhemies, toivokaamme, että tänään iltapäivällä Brysselissä neuvosto viimeinkin kantaa todellisen vastuunsa ja alkaa NATOn uskottavuuden sijasta suojella rauhaa Euroopassa ja kaikkien Euroopan kansojen yhteistyötä.

<SPEAKER ID=97 LANGUAGE="DE" NAME="Pack">
Arvoisa puhemies, halusin vain sanoa, että kunnioitan Lambriasin kantaa. Hän ei kuitenkaan ilmaissut Euroopan kansanpuolueen ryhmän kantaa. Ilmaisin sen tänä aamuna neuvoston puheenjohtajan läsnä ollessa.
<P>
Suosionosoituksia
<P>
Haluaisin antaa tämän tiedoksi. Se on myös merkittävä pöytäkirjaan!

<SPEAKER ID=98 NAME="Puhemies">
Osasin odottaa, että tämä olisi puheenvuoronne ydin ja sisältö, rouva Pack, mutta tämä ongelma olisi pitänyt ratkaista aikaisemmin ryhmän keskuudessa. Lambrias käytti puheenvuoronsa Euroopan kansanpuolueen nimissä. Tämä ei ole puhemiehistön ongelma, vaan tässä tapauksessa poliittisen ryhmän ongelma.

<SPEAKER ID=99 NAME="La Malfa">
 Arvoisa puhemies, monet meistä ovat tänä vuonna tavanneet Ibrahim Rugovan. Euroopan pääkaupunkeihin ja Brysseliin suuntautuneiden lukuisien vierailujensa aikana Rugova sanoi meille monesti ja aina vain ahdistuneempana, että Kosovossa oli kehittymässä murhenäytelmä ja että Miloseviin väkivaltaisuudet johtaisivat siihen, että Kosovon väestö ja etenkin sen nuoriso joutuisi aseellisiin taisteluihin.
<P>
Valitettavasti emme ottaneet näitä kauheita varoituksia huomioon. Halusimme kenties tehdä niin, mutta emme onnistuneet siinä. Hallitustenvälisiin sopimuksiin pääseminen - YK on hyvä esimerkki, mutta niin ovat eurooppalaiset mekanismitkin - kestää hyvin kauan, mikä tarkoittaa sitä, että menettelytavat sanelevat päätöksemme, eivät historian luomat todelliset tarpeet tai tosiasiat.
<P>
NATOn väliintulon olisi pitänyt tapahtua jo kauan sitten, ja onnittelen PPE-ryhmän kollegojamme siitä, että he torjuivat selkeästi tämän lausunnon, jonka en voi kuvitella edustavan kollegojemme kantaa. NATOn väliintulo ei aiheuttanut etnistä puhdistusta. Se ei villinnyt Miloseviia. Se osoitti vain, että Milosevi on sotarikollinen.
<P>
Kunnioitamme niiden kantaa, jotka eivät tosiaankaan haluaisi, että aseita käytetään. Kunnioitamme paavin kaltaisten katolisen kirkon johtajien kantaa, mutta jollemme käytä voimaa Miloseviia vastaan, väkivaltaisuudet jatkuvat ja leviävät. Tarvitsemme yhteistä kantaa ja päättäväisyyttä. Tästä syystä ELDR-ryhmä olisi pitänyt parempana sitä, että Euroopan parlamentti olisi pohtinut tarvittaessa maavoimien käyttöä. Muun osalta olemme täysin yhteisen julkilausuman sekä sen kannalla, mitä liittokansleri Schröder sanoi tänä aamuna.

<SPEAKER ID=100 LANGUAGE="FR" NAME="Pasty">
Arvoisa puhemies, hyvät kollegat, Kosovon kriisiä, joka hallitsee nykyään kaikkia Euroopan uutisia siinä määrin, että se tekee muista keskustelun aiheista vähäpätöisiä, on tarkasteltava kolmelta kannalta: sotilaalliselta, humanitaariselta, poliittiselta ja diplomaattiselta kannalta.
<P>
Rambouillet'n konferenssin, jossa kaikki konfliktin osapuolet eivät päässeet yksimielisyyteen, poliittinen ja diplomaattinen epäonnistuminen asetti asiat uuteen tärkeysjärjestykseen, ja sotilaallinen toiminta ohjaa nyt muuta toimintaa. On selvää, että tämä johtuu pelkästään Slobodan Miloseviin käyttäytymisestä. Hänen ei pidä hetkeäkään epäillä NATOn liittoutuneiden päättäväisyyttä: sotilaallinen toiminta päättyy vasta, kun kaikkien Kosovon asukkaiden turvallisuus taataan tosiasiallisesti Jugoslavian federaation rajojen sisäpuolella ja kun kaikki pakolaiset, jotka ovat joutuneet etnisen puhdistuksen uhreiksi, pääsevät palaamaan maahansa. Yhdistyneiden Kansakuntien pääsihteeri Kofi Annan muistutti äskettäin sopivaan aikaan tästä vaatimuksesta, josta ei neuvotella. Lähes kaikissa Euroopan maiden yleisissä mielipiteissä tuetaan tätä vaatimusta.
<P>
Tämä diktaattori, entinen jugoslavialainen kommunisti, joka kieltäytyy sokeasti katsomasta totuutta suoraan silmiin, on lähtenyt itsetuhoiselle tielle niin itsensä kuin koko Serbian kansankin kannalta, jonka kunnioitusta herättävää vilpitöntä isänmaallisuutta käytetään väärin. NATO ja liittoutuneet, jotka jatkavat sotilaallista painostustaan, joutuvat kohtaamaan vertaansa vailla olevan humanitaarisen katastrofin. Pakolaistulva ylikuormittaa Kosovon naapurimaiden vastaanottokyvyn ja uhkaa horjuttaa niiden poliittista tasapainoa. Vaikka Yhdistyneiden Kansakuntien pakolaisasioista vastaavan komissaarin virasto, joka on sotkeutunut byrokratiaansa ja joka on lamaantunut kenties siksi, että se ei kykene irrottamaan nopeasti tarvittavia varoja, on osoittanut riittämättömyytensä, kansalaisjärjestöjen ja kansainvälisen Punaisen Ristin toiminta on ollut todella merkittävää.
<P>
Kun otetaan huomioon tarpeiden laajamittaisuus ja kiireellisyys, humanitaarisia toimia on sovitettava yhteen. Nyt vaikuttaa siltä, että kaikkein haavoittuvimmassa asemassa olevien pakolaisten, naisten, lasten ja sairaiden, vastaanottamiseen suhtaudutaan Euroopassa ja Atlantin tuolla puolen levollisemmin kuin aluksi. Tätä vastaanottoa ei pidä tietenkään nähdä Slobodan Miloseviin Kosovossa käynnistämän etnisen puhdistuksen tosiasiallisena hyväksymisenä, mutta pakolaisten vastaanottaminen on epäilemättä tarpeen, jotta voitaisiin helpottaa Albaniaan kohdistuvia paineita, koska on selvää, että Kosovosta karkotetut eivät pääse välittömästi palaamaan täysin turvallisissa oloissa kotimaahansa.
<P>
Kriisin lopullinen päättyminen edellyttää nimittäin ehdottomasti poliittista ja diplomaattista ratkaisua. Venäjä vaikuttaa väistämättömältä kumppanilta, kun pyritään löytämään tällainen kestävä ratkaisu Kosovon kriisiin. Venäjä on jo ponnistellut diplomaattisella tasolla huomattavasti puhumalla järkeä jugoslavialaiselle diktaattorille, ja Venäjän merkitys on suuri neuvoteltaessa rauhasta ja sen takaamisesta etenkin siksi, että se osallistuu sellaisten välitysjoukkojen toimintaan, jotka ovat saaneet toimivaltuutensa Yhdistyneiltä Kansakunnilta.
<P>
Ibrahim Rugova, jolle Euroopan parlamentti myönsi muutama kuukausi sitten Saharov-palkinnon, on merkittävässä roolissa Kosovon sisäisissä asioissa. Jotta jugoslavialainen diktaattori - jonka panttivankina Rugova on tällä hetkellä - ei kohtelisi häntä kuin esinettä, meidän on vaadittava, että hänen liikkumisvapautensa palautetaan, jotta hän voisi tavata ne viranomaiset, joita konflikti suoranaisesti koskettaa, ja parlamenttimme pitäisi tehdä aloite siitä, että hänet kutsutaan ulkoasiainvaliokuntaan ilmaisemaan kantansa.
<P>
Euroopan unionin, joka ei ole sen enempää Kosovossa kuin Bosniassakaan kyennyt ehkäisemään konflikteja - vaikka ne ovatkin olleet täysin ennakoitavissa -, on välttämättä otettava opiksi näistä epäonnistumisista ja kehitettävä itselleen vihdoinkin todella uskottava yhteinen ulko- ja turvallisuuspolitiikka. Vaikka kaksi eilispäivän vihollista ovatkin tehneet sovinnon Euroopan unionin avulla, sen on toimittava tulevaisuudessa esimerkkinä Balkanilla, ja meidän on vakuutettava korkealta ja kovaa, että demokraattinen ja rauhoittunut Serbia, jonka osa Kosovokin on, kuuluu täysimääräisesti Euroopan kansakuntien joukkoon. Meidän on lähetettävä tällainen toivon viesti serbialaisille ystävillemme, joita kyyninen diktaattori riistää tällä hetkellä, diktaattori, joka johtaa heidän kansakuntaansa kohti kollektiivista itsemurhaa eikä suinkaan kohti sitä maineikasta tulevaisuutta, jota hän on heille väläytellyt voidakseen paremmin palvella omia rikollisia pyrkimyksiään.

<SPEAKER ID=101 LANGUAGE="FR" NAME="Wurtz">
Arvoisa puhemies, mielestäni on oikein ja rohkaisevaa, että miljoonat eurooppalaiset ryhtyvät toimimaan kosovolaisten inhimillisiä kärsimyksiä seuratessaan.
<P>
Euroopan on avustettava pakolaisia, tarjottava turvapaikkoja niille, jotka niitä anovat, varmistettava, että heillä on oikeus palata kotimaahansa, edistettävä heidän asettumistaan uudelleen kotiseudulleen ja heidän olojensa rauhoittumista eurooppalaisten välitysjoukkojen avulla, vaadittava Kosovolle merkittävää autonomista asemaa sekä kutsuttava koolle Euroopan laajuinen konferenssi, jossa käsitellään rauhaa, turvallisuutta ja jälleenrakentamista Balkanilla. Nämä ovat ehdotuksemme, joista jotkin on esitetty jo kauan sitten.
<P>
Tuomitsen jyrkästi Miloseviin politiikan. Pidän etnistä puhdistusta ja väestön pakotettua maastamuuttoa kauhistuttavana tekona ja rikoksena. Olivatpa serbit siitä vastuussa, kuten aikaisemmin Bosniassa ja nyt Kosovossa, tai sen uhreja, kuten muinoin Kroatian Krajinassa, kuulun niihin, joiden mielestä itsemääräämisoikeus on tärkeä asia kansainvälisissä suhteissa, mutta se ei anna vallanpitäjille oikeutta tehdä mitä hyvänsä kansalleen tai jollekin vähemmistölle.
<P>
Tämä ei ole syynä siihen, että olemme eri mieltä. Syynä on sodan arkipäiväistäminen ongelmanratkaisukeinona, koska siinä ei oteta huomioon sen raskaita inhimillisiä, aineellisia ja poliittisia seurauksia. Syynä on se, että kieltäydytään näkemästä, että pommitusten vaikutukset ovat aivan päinvastaiset kuin niille virallisesti asetetut tavoitteet. Syynä on joidenkin länsimaisten piirien Kosovon vapautusarmeijan UCK: n kanssa pelaaman hämärän ja vastuuttoman pelin hyväksyminen. Syynä on YK: n syrjäyttäminen ja Venäjän kaltaisten kumppanien häikäilemätön sivuuttaminen; nyt on huomattu, että ne ovat molemmat välttämättömiä, jotta kriisistä voitaisiin päästä. Kaikkiin näihin strategisiin virheisiin on lyöty leima, NATOn ja amerikkalaisten vallanpitäjien leima, näin ennen Washingtonin huippukokousta, jonka tarkoituksena on vahvistaa heidän ylivaltaansa Euroopassa kylmän sodan jälkimainingeissa.
<P>
Tästä syystä olen vakuuttunut siitä, että Eurooppa on joutunut tässä asiassa ansaan ja että sen kannattaisi tehdä kaikkensa päästäkseen tästä odottamattomasta umpikujasta. Tältä osin seuraan hyvin kiinnostuneena ja tarkkaavaisesti niitä eurooppalaisia diplomaattisia aloitteita, joihin on ryhdytty.
<P>
Tällä tiellä on edettävä. Meidän on tiedettävä, että kaikki ne järjestöt, jotka taistelevat urheasti Jugoslavian kansalaisyhteiskunnassa ihmisoikeuksien ja Kosovon itsemääräämisoikeuden puolesta sekä Miloseviin hallintoa vastaan, ovat hiljattain esittäneet yhteisen vetoomuksen, jossa sanotaan - lainaan: " NATOn sotilaallinen väliintulo on horjuttanut kaikkia saavuttamiamme tuloksia ja vaarantanut jopa maamme kansalaisyhteiskunnan olemassaolon."
<P>
Meidän on myös osattava kuunnella niitä, jotka ovat korottaneet äänensä - ETYJin parlamentaarisen edustajakokouksen kristillisdemokraattisesta varapuheenjohtajasta Monsignor Bottazziin, Helmut Schmidtistä Mario Soaresiin, Ruotsin, Itävallan, Saksan, Italian ja Ranskan ensirivin poliittisista johtajista moniin eurooppalaisten edistysmielisten suuntausten henkilöihin -, jotta pommitukset lopetettaisiin ja jotta ryhdyttäisiin laajamittaiseen poliittiseen taisteluun oikeudenmukaisen ja kestävän rauhan aikaansaamiseksi maanosamme sydämessä.

<SPEAKER ID=102 NAME="Aelvoet">
 Arvoisa puhemies, arvoisa neuvoston puheenjohtaja ja arvoisat kollegat, sodan aikana vallitsevana realiteettina on rintamien realiteetti, jonka muodostavat ja jota pitävät yllä suljetut ryhmittymät. Jokainen poikkeava sana on petturuutta ja täytyy kitkeä pois. Keskustelulle jää vähemmän tilaa, ja sodan aikana keskustelun puuttuminen on vaarallista, arvoisat kollegat. Älkäämme kuitenkaan uskoko, että kaikki järkevät ja humaanit perustelut sisällytetään yhteen analyysiin ja yhteen lähestymistapaan.
<P>
Kuka täällä voi väittää, että NATOn hyökkäykset ilman YK: n lupaa eivät aiheuta mitään ongelmia kansainvälisen oikeuden ja kansainvälisten suhteiden kannalta? Kuka täällä voi sanoa, että YK: n jakautuminen ei saa aikaan tyhjiötä, sillä YK ei ole yhtäältä näyttänyt vihreää valoa toimille mutta se ei ole toisaalta tuominnutkaan hyökkäyksiä? Luonnollisestikaan tällaisessa tyhjiössä ei tapahdu pitkään aikaan mitään, tai sitten tyhjiön täyttää toinen toimija, tässä tilanteessa NATO, jolla on sekä humanitaarisia että sotilaallisia strategisia tavoitteita. Tässä yhteydessä neuvoisin teitä kaikkia lukemaan tänään Süddeutsche Allgemeine Zeitungissa ilmestyneen Brezinskin kirjoittaman artikkelin, jossa tätä asiaa käsitellään hyvin selkeästi.
<P>
Kuka täällä voi sanoa varmuudella, että Kosovon kansan rikollinen kohtelu, joka todellakin alkoi paljon ennen NATOn iskuja, loppuisi yhtäkkiä kuin ihmeen kaupalla? Mutta kuka voi väittää, että hyökkäysten myötä kosovolaisten sortaminen ja alistaminen ei olisi lisääntynyt dramaattisesti? Kuka pystyy muuten unohtamaan sen, että valtavaa kansanvaellusta ja karkotusta on täysin aliarvioitu ja että vastaanotto on järjestetty hämmästyttävän huonosti? Eikä havaita, että jatkuvat tuhopommitukset eivät vaikuta pelkästään valtakoneistoon vaan myös ennen kaikkea kansaan ja sen elinehtoihin pitkällä aikavälillä?
<P>
Tässä tilanteessa on nyt kuitenkin kaikkein tärkeintä palata poliittisiin keinoihin. Meidän täytyy luopua sotilaallisista tavoitteista ja siirtyä uudelleen poliittisiin tavoitteisiin. Siksi vihreät ovat iloisia siitä, että Saksa puheenjohtajana ja Joschka Fischer pyrkivät niin kovasti rauhansuunnitelman aikaan saamiseen. Olemme syvästi vakuuttuneita siitä, että kestävää poliittista ratkaisua ei voida saavuttaa ilman YK: n kytkemistä mukaan ja ilman Venäjän osallistumista. Olemme sitä mieltä, että neuvoston täytyy laatia ehdot siitä, että pommituksia rajoitetusti lykkäämällä valmistellaan tietä sellaisen tulitauon hyväksymiselle, johon tietenkin liittyy tiettyjä ehtoja, jotka myös Kofi Annan on ilmoittanut.
<P>
Olen erittäin tyytyväinen siihen, että Euroopan kansalaiset ilmoittavat niin jalomielisesti olevansa valmiit vastaanottamaan Kosovon pakolaisia. Kansalaisten eettinen päätös on selkeä signaali hallitusten päämiehille siitä, että heidän on käytettävä hyväkseen korkeaa asemaansa eikä vetäydyttävä häpeällisesti syrjään.

<SPEAKER ID=103 LANGUAGE="FR" NAME="Dupuis">
Arvoisa puhemies, voimme luullakseni todeta, että loppujen lopuksi Münchenin henki on muutaman päivän ajan leijaillut hieman vähäisemmässä määrin parlamentissamme. Näin ei ollut vielä kuukausi sitten. Lopultakin kohtaamme tilanteen sen kehityttyä emmekä teeskentele, kuten Aelvoet sanoi, olevamme huomaamatta, että Kosovon tilanne ei ole aiheuttanut YK: n ongelmia ja että ne olivat olemassa ennen Kosovon kysymystä. Tiedämme, että turvallisuusneuvostossa on käytössä veto-oikeus, ja tiedämme, että jotkin valtiot turvautuvat siihen lakkaamatta tyrehdyttääkseen kaikenlaiset aloitteet, jotka ovat lähtöisin kansainväliseltä yhteisöltä. Rouva Aelvoet, NATOn väliintulolle ei ollut vaihtoehtoja. Olen samaa mieltä siitä, että se on surullista, mutta todellinen tilanne on tällainen.
<P>
Haluaisin sanoa Pastylle, että pidän häntä optimistina. Se, että Miloseviia pidetään itsetuhoisena, on hänelle vieläkin liian suuri kunnianosoitus. Se tarkoittaa, että kieltäydytään ymmärtämästä, että hänen politiikkansa, jota hän johtaa vielä nytkin ja joka perustuu hänen aloitteisiinsa, on tieteellistä politiikkaa.
<P>
Suhtaudun hyvin epäilevästi Saksan hankkeeseen. Milosevi käyttää Saksan hanketta hyväkseen vetääkseen joukkonsa pikkuhiljaa haluamaansa paikkaan ja päästäkseen lopulta tilanteeseen, josta olemme varoittaneet jo elokuusta lähtien: Kosovon jakoon, josta hän selviytyy voittajana, jakoon, jonka avulla hän voi vallata 40 % tai 50 % Kosovon alueesta, jolla sijaitsee sattumoisin muutama luostari mutta etenkin vauraampia alueita, kuten kaivoksia. Hän valtaa tämän osan ja kieltäytyy siitä hetkestä lähtien perääntymästä, jolloin kansainvälinen yhteisö, joka on kyllästynyt pitkiä viikkoja kestäneisiin interventioponnisteluihin, allekirjoittaa, kuten Daytonissakin, Miloseviin voiton. Kansainvälinen yhteisö myöntää hänelle, kuten Daytonissa, puolet Bosnian alueesta, 50 % Kosovon alueesta, joka on tietysti puhdistettu täysin kaikista kosovolaisista.
<P>
Tällainen vaara uhkaa meitä. Minusta meidän on pidettävä se tarkasti mielessä. Tiedämme mitkä ovat Miloseviin älylliset ja rikolliset voimavarat. Tiedämme, että hän kykenee mihin vain. Sen hän on jälleen todistanut. Minulle hänen ei tarvinnut enää todistaa sitä, mutta luulen, että se oli monille kollegoille tarpeen, jotta heidän silmänsä aukeaisivat. Luulen, että meidän on pidettävä ne edelleen avoimina ja tehtävä odotellessa työtä sen eteen, että hänet voitaisiin asettaa syytteeseen Haagin tuomioistuimessa, koska hän ei ole enää pitkään aikaan ollut poliittinen keskustelukumppani. Kansainvälisen yhteisön on tosiaan aika huomata tämä.
<P>
Suosionosoituksia

<SPEAKER ID=104 NAME="Souchet">
 Arvoisa puhemies, arvoisa neuvoston puheenjohtaja, NATO ryhtyi itse itsensä valtuuttaen ja Yhdistyneet Kansakunnat sivuuttaen sotilaallisiin toimiin, joiden tarkoituksena on tehdä loppu sellaisesta etnisen puhdistuksen politiikasta, jota on mahdoton hyväksyä. Toteamme nyt, että nämä toimet ovat kiistatta kiihdyttäneet ja laajentaneet etnistä puhdistusta; alkuperäiset iskut, joiden piti Vedrinen ja Cookin mukaan kestää vain muutaman päivän ajan, muuttuivat nopeasti suoranaiseksi sodaksi, joka kohdistuu eurooppalaiseen kansakuntaan, jonka taloudellinen infrastruktuuri pyritään tuhoamaan järjestelmällisesti ja jonka siviiliväestöä auttamattomasti pommitetaan, eikä nyt tiedetä, mihin asti tätä eskalaatiota jatketaan, jos Jugoslavian viranomaiset eivät anna voimankäytön edessä periksi.
<P>
Alun perin ilmaistu tavoite oli saavuttaa voimankäytöllä se, mihin arveltiin olevan mahdotonta päästä neuvotteluteitse: toteuttaa Rambouillet'n suunnitelma eli saavuttaa olennainen itsemääräämisoikeus Kosovolle siten, että Jugoslavian täysivaltaisuutta kunnioitetaan ja huomattavien NATO-joukkojen valvonnassa. Serbien ja albaanien välisestä vihamielisyydestä on nyt tullut lähes parantumatonta, minkä vuoksi Rambouillet'n hahmotelman mukainen kansojen tuleva yhteiselo ei vaikuta enää realistiselta.
<P>
Näiden poikkeamien ja tämän umpikujan edessä kaikki tuntevat nyt selvästi, ettei sotavoimien eskalaatioon ole ratkaisua ja ettei pidä kuunnella vastuuttomia sotahulluja, jotka toivovat maajoukkojen sotatoimia ja/tai Kosovon vapautusarmeijan UCK: n miliisien aseistamista. Kaikki tuntevat selvästi, että YK: n sivuuttaminen ja Venäjän syrjäyttäminen olivat virheitä ja että nämä tahot on pikaisesti yritettävä saada takaisin peliin. Kaikki ymmärtävät, että on tarpeen tarttua jokaiseen tilaisuuteen ja mahdollisuuteen aloittaa vuoropuhelu uudelleen, jotta päästäisin poliittiseen ratkaisuun. Nyt on asetettava etusijalle kaikki se, jonka avulla voitaisiin siirtyä mahdollisimman nopeasti sodan leimaamasta ajatusmallista rauhanomaiseen ajatusmalliin, kaikki se, mikä edesauttaa pakolaisten mahdollisimman nopeaa palaamista omille mailleen turvallisissa oloissa. Se, mikä on tuhottu, on rakennettava uudelleen.
<P>
Puheenjohtajamaan laatima rauhansuunnitelma, jonka esittelitte juuri, arvoisa puheenjohtaja, tekee onneksi vihdoinkin lopun sotilaallisesta kilpatarjonnasta. Rauhansuunnitelma osoittaa tien, joka ei missään tapauksessa voi olla sotavoimien eskaloitumisen tie, jota meidän on vastustettava kaikin voimin. Arvoisa puhemies, ennen sellaisen kaunaisuuden muodostumista, joka voisi jakaa Euroopan perinpohjin uudelleen, rauhaan pyrkimiseen on uhrattava yhtä paljon energiaa kuin sodan sytyttäminen on vaatinut.

<SPEAKER ID=105 LANGUAGE="FR" NAME="Antony">
Arvoisa puhemies, hyvät kollegani, puolustin täällä vuonna 1991 kroaattien ja sloveenien oikeutta itsenäisyyteen Delorsille ja Mitterrandille, jotka kannattivat Miloseviin kommunistista Jugoslaviaa. Miloseviin puna-armeija pommitti tuolloin Dubrovnikia ja teurasti joukoittain ihmisiä Vukovarissa parlamentin suhtautuessa asiaan täysin välinpitämättömästi. Viiden vuoden ajan olen Chrétienté-Solidarité-liikkeen mukana auttanut yli 300: aa Bosnian kroaattilasta. Niinpä minun onkin nyt erityisen helppo ilmaista täydellinen ja tasapuolinen solidaarisuuteni niille serbikansan lapsille, jotka ovat joutuneet täydellisistä täydellisimpien teknologisten julmuuksien uhreiksi.
<P>
Kosovo ei ole sama asia kuin Kroatia. Se ei ole serbeille pelkkä maakunta vaan heidän kansakuntansa kehto. Eikä NATO pommita Miloseviin järjestelmää vaan vanhan eurooppalaisen ja kristityn kansakunnan koko maata, koko kansaa ja koko tulevaisuutta. Jonakin päivänä historioitsijat joutuvat selittämään, miksi NATO ei ole tähän päivään mennessä osallistunut muihin kuin tähän sotaan. NATO, joka luotiin vuonna 1949 suojelemaan Eurooppaa Neuvostoliiton laajentumispyrkimyksiltä, ei puuttunut asioihin berliiniläisten puolesta vuonna 1953, unkarilaisten puolesta vuonna 1956 eikä tsekkiläisten puolesta vuonna 1968. NATO on näin ollen Yhdysvaltojen ainoa väline. Yhdysvallat ei lähtenyt vastustamaan Tiibetin eikä Kambod&#x017E;an kansanmurhaa sen enempää kuin Libanonin joukkomurhiakaan. Timorin ja Sudanin kristittyjä vainotaan tällä hetkellä täysin rankaisematta. Eikä NATO välitä lainkaan kurdien tilanteesta Turkissa tai Kabylian asukkaiden asemasta Algeriassa, jossa Kansallisen vapautusrintaman FLN: n tapaa tappaa järjestelmällisesti naisia ja lapsia jatketaan edelleen.
<P>
Miksi sitten tämä sota Serbiaa vastaan? Kosovon asukkaiden puolestako? Vielä mitä! Hekin ovat Clintonin mielipuolisuuden uhreja, Clintonin, joka tukee UCK: ta, joka on kommunistijärjestö ja kurdien PKK: n kaltainen terroristijärjestö, sitä ei pidä unohtaa. NATOn interventio ei ole vitsausta pahempi parannuskeino. Se on vitsausta paljon pahempi vitsaus. NATO, joka pommittaa Serbiaa ja halveksii sen täysivaltaisuutta ja jopa YK: n sääntöjä, noudattaa viidakon lakia. NATO rikkoo myös sodan lakeja käyttämällä mitä karkeimpia temppuja tietojen vääristelyyn ja kansojemme aivopesuun. Serbejä vastaan käydään sotaa, mutta heiltä kielletään heidän moraalinen oikeutensa puolustautua ja ottaa vankeja. Heidän pitäisi jopa asettaa demokraattisesti - lainaan: " televisionsa ja radionsa heitä vastaan hyökänneiden käyttöön" . Historia ei ole ennen nähnyt tällaista omahyväisyyttä ja halveksintaa vastustajaa kohtaan. Se ei ole kunniaksi aikakaudellemme. Serbit ovat syypäitä kaikkeen. He uskaltavat olla myöntämättä, että pommitukset tekevät heille hyvää, koska iskut ovat ainoastaan kirurgisia. Heitä halutaan hoitaa, ja nämä roistot vain vastustelevat! Serbit ovat mustia, pikimustia. NATOn puleerattu valkeus on verrattavissa humanisti Clintonin hampaiden ja hyvän omantunnon valkeuteen.
<P>
Mutta ironia sikseen: Clinton, satojentuhansien irakilaislasten kylmäverinen murhaaja, on taas kerran syyllistynyt rikokseen. Hänen rikoksensa kohdistuvat ihmisyyttä vastaan. Toivokaamme, että hänen sotansa, jonka hyväksytte orjallisesti, ei johda traagisen tapahtumaketjun myötä kolmanteen maailmansotaan ja ihmiskuntamme loppuun.
<P>
Suosionosoituksia

<SPEAKER ID=106 NAME="Puhemies">
Rouva Müller, kertokaa mihin työjärjestyksen artiklan nojalla halusitte pyytää minulta puheenvuoroa.

<SPEAKER ID=107 NAME="Müller">
 Viittaan työjärjestyksen siihen artiklaan, jonka perusteella te olette velvollinen huolehtimaan siitä, että Yhdysvaltain presidenttiä murhaajaksi nimittävä parlamentin jäsen asetetaan vastuuseen.

<SPEAKER ID=108 NAME="Puhemies">
Arvoisat kollegat, ette missään tapauksessa saavuta päämääräänne huutamalla sinä aikana, kun kolleganne käyttää puheenvuoroaan. Vähän aikaa sitten eräiden kollegojen puhuessa Le Pen kommentoi neuvoston puheenjohtajan ja komission jäsen van den Broekin puheenvuoroja. Moitin häntä, mutta uskon tehneeni väärin, ja väärin tekivät muutkin, jotka Antonyn puheenvuoron aikana korottivat ääntään. Siitä ei ole mitään hyötyä. Tiedämme mitä ajatuksia tässä istuntosalissa esitetään. Kunnioittakaamme niitä, vaikka emme olisikaan niistä yhtä mieltä.

<SPEAKER ID=109 LANGUAGE="ES" NAME="Barón Crespo">
Arvoisa puhemies, aivan aluksi haluan osoittaa kunnioitusta serbialaiselle demokraatille, toimittaja Slavko Curuvijalle, joka maksoi demokratian puolustamisesta hengellään viime sunnuntaina, jolloin hänet surmattiin sen jälkeen, kun hän oli sanonut julkisesti, ettei Milosevi pystynyt takaamaan rauhaa, vaan että hän pystyi ainoastaan synnyttämään kriisin. Mielestäni tänään on osoitettava kunnioitusta myös niille serbeille, jotka taistelevat omassa maassaan ja oman henkensä uhalla rauhan ja vapauden puolesta.
<P>
Arvoisa puhemies, nyt sanon vain kaksi asiaa. Toinen on se, että tänä aamuna liittokansleri Schröder totesi aivan järkevästi, että Euroopan unionin on oltava arvojen yhteisö, eikä vain talous- ja markkinayhteisö. Näillä arvoilla, joita puolustamme, kunnioitetaan ihmisoikeuksia, kunnioitetaan oikeutta elämään - joka on kaikkein oleellisin - jota loukataan tällä hetkellä Kosovossa järjestelmällisesti, mutta entisen Jugoslavian hajoamisprosessin aikana olemme jo vuosien ajan kokeneet tämän saman yhä uudelleen Sloveniassa, Bosniassa, nyt Kosovossa ja ehkä tulevaisuudessa Montenegrossa.
<P>
Tämä on todellakin jotain, mitä me eurooppalaiset emme voi suvaita. Sen vuoksi meidän on tuettava päättäväisesti - ja mielestäni nyt vielä enemmän - komissiotamme, joka tekee hyvää työtä. Meidän on myös korostettava sitä, että emme ole esittämässä ainoastaan sotilastoimia, vaan että ehdotamme vakavasti - liittokansleri Schröder toisti sen tänään - kokonaissuunnitelmaa Balkanin tilanteen ratkaisemiseksi, jotta alue voisi myös tulla osaksi sitä prosessia, joka on antanut länsieurooppalaisille mahdollisuuden jättää taakseen vuosisatoja heitä vaivanneista raakuuksista ja yhteenotoista.
<P>
Arvoisa puhemies, tämän vuoksi on mielestäni oikein kannattaa tätä suunnitelmaa ja kannattaa sitä myös päättäväisesti, jotta maasta paenneet voisivat palata koteihinsa. Tämä ei onnistu ainoastaan päätöslauselmien avulla, se tehdään väliintulojoukkojen avulla. Totean myös, että sitten, kun Amsterdamin sopimus tulee voimaan, nämä tehtävät on sisällytetty unionin toimina niin sanottuihin " Petersbergin tehtäviin" . Niitä on sovellettava.

<SPEAKER ID=110 NAME="Soulier">
 Yksi kerta ei tee vielä tapaa - kiitos, Bonino, ja kiitos, van den Broek, että puutuitte nopeasti asiaan.
<P>
Haluaisin vain muistuttaa, että keskuudessamme oli neljä kuukautta sitten mies, jolla oli omituinen huivi ja joka sai Saharov-palkinnon, palkinnon ajatuksenvapaudesta. Velvollisuutenamme on suojella tätä miestä, koska jollemme tee niin, ei ole mitään hyötyä myöntää tätä joulukuisin jaettavaa kunnianosoitusta, joka on eräänlainen ajatusten Nobel-palkinto.
<P>
Haluan täällä huomauttaa tämän miehen eriskummallisesta tilanteesta. Häntä pidetään pasifistina. Hän ei ole ampunut laukauksia. Hän ei ole ollut yllyttämässä kansannousuun, mistä jotkut hänen aseistautuneet maanmiehensä voisivat jopa moittia häntä. Milosevi, joka ei voinut syyttää häntä mistään ja jonka vilpittömyyttä jotkut läsnä olevat kollegat ovat julistaneet, väittää nyt suojelevansa Rugovaa Pristinassa serbeiltä, jotka voisivat uhata hänen henkeään.
<P>
Euroopan parlamentin on puututtava asiaan. Ensinnäkin, kuten ehdotin päätöslauselmassa, meidän on kutsuttava Rugova jälleen luoksemme Brysseliin tai Strasbourgiin puhumaan meille, kertomaan meille, millainen tilanne on, etenkin, koska se on kitkerä. Renate Flottau sen sanoi: Rugovan on jotakuinkin vaikea ymmärtää, että kaikki ne vaikenevat, jotka ovat liehitelleet häntä vuosien ajan, jotka ovat myöntäneet hänelle kunnianosoituksiaan, jotka ovat otattaneet itsestään valokuvia hänen seurassaan joukkoviestimiä kosiskelevalla tavalla ja jotka seuraavat nyt voimattomina, miten serbidiktaattori nöyryyttää häntä.
<P>
Pelkäänpä, että hän tarkoittaa meitä, ja haluaisin tehdä hänelle ehdotuksen. On totta, että ohjesääntömme ovat raskaat. Euroopan parlamentti ei ole julistanut sotaa. Parlamentti ja sen jäsenet voivat puhua vapaasti. Kirjoitin muutama päivä sitten Serbian asiainhoitajalle Brysselissä kertoakseni hänelle, että ihmisoikeuksien alivaliokunnan - tällä hetkellä valtakirjattomana - puheenjohtajana olen valmis lähtemään toisten kollegojen kanssa Belgradiin tai Pristinaan. Euroopan parlamentin on harkittava valtuuskunnan lähettämistä - se voi käydä nopeastikin - tapaamaan Rugovaa Pristinaan ja tuomaan hänet takaisin luoksemme. Ja haluan sanoa tämän Miloseviille: " Koska ette voi moittia häntä mistään, teillä on symbolinen tilaisuus osoittaa, että valmistelette paluuta rauhaan. Palauttakaa Rugova meille."

<SPEAKER ID=111 LANGUAGE="EN" NAME="Spencer">
Arvoisa puhemies, olen samaa mieltä siitä, mitä Soulier juuri sanoi. Puhun kuitenkin työjärjestyksen eri kohdasta: haluan kysyä, voitteko kertoa meille, mitä puheenjohtajamaa Saksalle on tapahtunut. Olisin luullut, että kun maanosassa soditaan, puheenjohtajisto olisi voinut osoittaa meille huomaavaisuutta pysymällä täällä keskustelun loppuun saakka.

<SPEAKER ID=112 NAME="Puhemies">
En osaa vastata kysymykseenne, parlamentin jäsen Spencer. Tietojeni mukaan neuvoston puheenjohtaja osallistui keskusteluun loppuun asti.

<SPEAKER ID=113 NAME="Van Bladel">
 Arvoisa puhemies, olen yhtä mieltä siitä, mitä neuvosto mainitsi tänään Kosovon tilanteesta, ja myös siitä, mitä komission jäsen sanoi. Olkaamme kuitenkin rehellisiä. Länsimaat saa laskun ponnettomasta asenteestaan, joka niillä oli 90-luvun alussa sotilaalliseen puuttumiseen Balkanin julmuuksiin. Itsenäisten valtioiden, paitsi Bosnian, tunnustaminen oli itsessään osittain sen etnisen jaottelun hyväksymistä, jota kohtaan tunnemme samalla vastenmielisyyttä. Tämä on jälleen edessä Kosovon yhteydessä. Jugoslavian romahduksesta on opittu vähän. Serbian opposition hyväksi on tehty vähän, samoin kuin Rugovan hyväksi. Vaikka Rugova sai Saharov-palkinnon, osa tästä parlamentista rohkaisi UCK: ta pyrkimyksissään.
<P>
Arvoisa puhemies, olen vakuuttunut NATOn kannattaja, mutta NATOn kyynisen tekniset tiedotustilaisuudet peittävät sen, että olemme juuttuneet tilanteeseen, jonka seurauksista emme voi olla täysin tietoisia. Siksi haluan kysyä, arvoisa puhemies, kuinka voimme estää sen, että Milosevi vetää kaatuessaan mukanaan Montenegron, Makedonian ja Albanian. Kuinka NATO pääsee tästä ansasta ilman maajoukkoja? Kosovon itsenäistymispyrkimykset ovat päässeet valloilleen. Rambouillet'n yksipuoliset lupaukset ovat vanhentuneet. Kuinka neuvosto voi estää Suur-Albanian muodostumisen? Nämä kysymykset ovat tärkeitä. Samalla meillä on velvollisuus ottaa vastaan pakolaisia ja korjata hyväsydämisesti vahingot, myös Miloseviin jälkeiselle Serbialle.
<P>
Lopuksi, olen täysin samaa mieltä kollega Soulierin kanssa. Toivon, että Venäjän diplomatia auttaa meidät pois ongelmista ja saattaa Rugovan tänne, jotta hänen strategiastaan voidaan keskustella henkilökohtaisesti hänen kanssaan ja jotta sitä voidaan sovittaa neuvoston laatimaan vakaussopimukseen.

<SPEAKER ID=114 LANGUAGE="EL" NAME="Theonas">
Arvoisa puhemies, samaan aikaan sekä surullisena että vihaisena minun on pakko todeta, että Euroopan unionista tulee tästä päivästä lähtien osasyyllinen kaikkien niiden epäinhimillisten ja tekopyhien Yhdysvaltojen ja Euroopan johtajien kanssa, jotka yrittävät tulella ja raudalla pelastaa menetettyä uskottavuuttaan.
<P>
Edessämme oleva yhteinen päätöslauselma on häpeällinen Euroopan parlamentille jo pelkästään siitä syystä, että se on jätetty. Jos se hyväksytään, se on häpeä vuosikymmeniksi. Jos Euroopan parlamentti haluaisi tehdä tehtävänsä, sen pitäisi esittää Euroopan kansojen nimissä vain yksi hätähuuto: Lopettakaa heti sota! Kunnioittakaa rauhaa! Antakaa Jugoslavian johdon ja Kosovon albaniankielisten laillisen johdon ratkaista ongelmansa keskenään! He ovat osoittaneet pystyvänsä siihen! Älkää estäkö heitä enempää! Muuten kehottakaa Titleyn tavoin Turkin armeijaa keskeyttämään " hurskas" työnsä Kurdistanissa, jossa se teurastaa ja tuhoaa kurdeja, ja menemään Kosovoon pelastamaan puolustamanne ihmisoikeudet.

<SPEAKER ID=115 LANGUAGE="FR" NAME="Cohn-Bendit">
Arvoisa puhemies, hyvät naiset ja herrat, kun joku sanoo, ettei halua sotaa, luulen, että kaikki osoittavat suosiotaan. Kun joku sanoo vihaavansa sotaa, luulen, että kaikki osoittavat suosiotaan. Mutta kun joku ei sano vihaavansa etnistä puhdistusta ja vastustavansa sitä, silloin on jotakin pielessä. Ja kun sanotaan, että serbien ja Kosovon asukkaiden on selvitettävä ongelmansa - Milosevi on selvittänyt ongelmia jo kymmenen vuoden ajan, hän on sanonut jo kymmenen vuoden ajan, mitä hän haluaa tehdä. Hän sanoi kaiken Mustarastaiden niityllä vuonna 1989 pitämässään puheessa. Kun olin nuori, minulle opetettiin, että on opittava lukemaan kirjoja. Luimme, mitä Hitler kirjoitti, ja hän teki sen, mitä kirjoittikin. Mustarastaiden niityllä luimme ja kuulimme, mitä Milosevi on kirjoittanut; hän teki, mitä sanoi, hän teki, mitä kirjoittikin. Hän halusi puhdistaa Kosovon, jotta serbit voisivat jälleen vallata Kosovon, sellainen on tilanne. Tässä tilanteessa on yritetty neuvotella, on tehty virheitäkin. Kaikki ovat tehneet virheitä. Rugova, jolle myönsimme täällä palkinnonkin, yritti rauhanomaista vastarintaa. Se ei toiminut. Tämä on kauhistuttavaa, pommitukset eivät kiihdyttäneet puhdistusta, etninen puhdistus oli alkanut ennen pommituksia.
<P>
Nyt olen ylpeä Saksan hallituksesta. Olen ylpeä Saksan ulkoasiainministeristä, joka yrittää tällä hetkellä löytää diplomaattista ja poliittista ratkaisua konfliktiin. Poliittisen ja diplomaattisen ratkaisun eli sodan päättymisen ei pidä kuitenkaan koskaan tarkoittaa etnisen puhdistuksen jatkamista. Emme luoneet Eurooppaa toisen maailmansodan tuhkasta, jotta voisimme nyt kokea sodan murhenäytelmän, tämän uskomattoman murhenäytelmän; en olisi koskaan uskonut, että poikani näkisi Euroopassa sodittavan vielä nykyään. Meillä ei ole oikeutta lopettaa jotakin pelkuruuden vuoksi ja sallia etnistä puhdistusta. Hitlerin aseita olivat erottelu ja karkotukset. Haluamme, että serbit pääsevät Eurooppaan ja pysyvät siellä, että Serbia pääsee Eurooppaan ja pysyy siellä, mutta ilman etnisiä puhdistuksia.

<SPEAKER ID=116 NAME="Puhemies">
Spencer, hyvät kollegat, ilmoitan teille, että neuvoston puheenjohtaja käy parhaillaan epävirallista keskustelua varapuhemies Fontainen kanssa rakennerahastoista ja palaa istuntosaliin kello 17.30 vastatakseen kysymyksiin.

<SPEAKER ID=117 NAME="Maes">
 Arvoisa puhemies, valitettavasti NATOn pommitukset eivät ole tähän mennessä lopettaneet etnisiä puhdistuksia, vaan päinvastoin. Kosovolaisia on karkotettu dramaattisissa oloissa heidän kotimaastaan, tai he ovat nyt pakolaisina omassa maassaan. He ovat sellaisen totalitaarisen ja etnosentrisen nationalismin uhreja, jonka me tuomitsemme. Samalla en voi tuomita Naton toimia, koska voin todeta, kuten Cohn-Bendit juuri sanoi, että Eurooppa on katsellut entisen Jugoslavian hajoamista voimattomana kymmenen vuoden ajan ja että silloin kun Milosevi kymmenen vuotta sitten lakkautti Kosovon autonomisen aseman, asiaa tuntevat tahot ennakoivat, mitä tulevina vuosina tapahtuu. Me emme tehneet silloin mitään.
<P>
Arvoisa puhemies, meidän täytyy kuitenkin palata poliittisiin puitteisiin. Tarvitaan hyväksyttävissä olevat juridiset puitteet, joissa myös Yhdistyneet Kansakunnat, ETYJ ja myös Venäjä toimivat mukana. Toivomme, että kosovolaiset voivat palata pian Kosovoon, mutta ilman poliittista ratkaisua sen täytyy tapahtua sotilaallisen suojan turvin, kuten yhteisessä päätöslauselmassamme on todettu.
<P>
Haluamme kuitenkin viitata siihen, että olisimme pahoillamme, jos tässä sotilaallisessa suojassa lähdettäisiin ainoastaan NATOn säännöistä. Yhdymme niihin, jotka toivovat eurooppalaisia näkymiä Itä- ja Etelä-Euroopan kansoille, jotta ihmisoikeudet ja kansojen oikeudet voisivat kulkea käsi kädessä rauhan ja kehityksen kanssa.

<SPEAKER ID=118 LANGUAGE="IT" NAME="Muscardini">
Arvoisa puhemies, toivomme, että seuraava komissio ja seuraava parlamentti tekisivät tiiviimpää yhteistyötä ja muistuttaisivat neuvostoa, jonka tämänpäiväinen poissaolo on hyväksyttävää, että se on vain yksi kolmesta yhteisön toimielimestä eikä niistä tärkein.
<P>
Emme uskoakseni ole tässä istuntosalissa oikeistolaisia tai vasemmistolaisia edustajia, sodanlietsojia tai pasifisteja. Olemme - ja toivon meidän todella olevan sitä - vain miehiä ja naisia, jotka yrittävät muistaa, että kansainvälisiä oikeuksia ei ole olemassa, jos emme ensin kunnioita ihmisoikeuksia. Voimme siis vain jakaa itsemme kahteen kategoriaan: niihin, jotka toimivat hyvässä uskossa, ja niihin, jotka toimivat pahassa tarkoituksessa; niihin, jotka taistelevat periaatteiden puolesta tietäen, että joskus niiden vuoksi on tartuttava voimakeinoihin, sillä voima ja sota eivät itsessään ole hyvä tai paha, vaan välttämättömiä toimia ja välttämättömiä ratkaisuja, kun kysymyksessä on ihmisten elämän ja arvokkuuden puolesta taisteleminen.
<P>
Joka tapauksessa meidän on huomattava se, mikä Rambouillet'ssa tuli useamman kerran esille, eli että Euroopassa ei ole poliittista unionia. Jos poliittinen unioni olisi luotu muutama vuosi sitten, emme ehkä nyt olisi ajautuneet tämänhetkiseen tragediaan. Jos Eurooppa ei olisi ollut läsnä Rambouillet'ssa ainoastaan neljän suuren valtion voimin vaan poliittisena unionina ja jos ennen Rambouillet'ta, ainakin vuodesta 1992 lähtien, Eurooppa olisi poliittisena unionina lähettänyt painavan viestin - painavan ja selkeän viestin - Miloseviille, ehkä emme olisi joutuneet kokemaan kaikkia niitä sotia, niitä hävityksiä ja niitä tragedioita, joiden keskellä nyt elämme. Mutta näin on tapahtunut myös eräiden hallitusten ja poliittisten voimien tahdosta: Euroopan unionia ei tässä asiassa ole emmekä voi muuta kuin odottaa NATOn edustavan sellaista, mitä me emme kykene edustamaan. Toivokaamme siis tulevaisuutemme tähden, että Eurooppa osaisi muotoilla itselleen poliittisen olemuksen, osaisi tehdä työtä Balkanin vakaussopimuksen eteen, osaisi antaa pakolaisille varmuuden siitä, että he voivat palata kotiseuduilleen, eli toivoa tulevaisuudesta, ja että se osaisi antaa niille, jotka tekevät työtä asian eteen - esimerkkinä naapurialueet, kuten Puglian maakunta - konkreettista eikä vain sanallista solidaarisuutta.
<P>
Haluaisin kiittää komission jäsen Boninoa ja Arcobaleno-järjestöä sanoilla, jotka ovat peräisin antiikin Roomasta: " Parcere victis, debellare superbos " (säästetään voitetut, kukistetaan valtaa pitävät). Ja Milosevi on kukistettava, muuten sodanlietsojat ja häikäilemättömät ihmiset jatkavat hyväntahtoisten ihmisten ja voimattomien kansalaisten oikeuksien polkemista.
<P>
Esittäisin lopuksi toiveen, arvoisa puhemies: jos Euroopan parlamentti kutsuisi koolle erityisistunnon ja menisimme kaikki yhdessä Albanian ja Kosovon rajalle, se saattaisi olla myönteinen signaali tämän vaalikauden päätteeksi, joka ei synnyttänyt poliittista unionia mutta ainakin loi meidän edustajien keskuudessa halun olla kansaa lähellä.

<SPEAKER ID=119 NAME="Puhemies">
Kiitän ehdotuksestanne, mutta tahtoisin lisätä, että meidän olisi lähdettävä sinne ilman aseita, muuten saattaisimme itse joutua osallistumaan konfliktiin.

<SPEAKER ID=120 NAME="Vecchi">
 Arvoisa puhemies, se, mitä Kosovossa näinä viikkoina tapahtuu, on suurin tragedia ja verilöyly, mitä Euroopassa on nähty toisen maailmansodan loppumisen jälkeen.
<P>
Tämän traagisen Balkania järisyttävän tilanteen aikana on välttämättömämpää kuin koskaan, että politiikalle palautetaan, tai yritetään palauttaa, sille kuuluva rooli.
<P>
Muutamien tuntien päästä käytävän Eurooppa-neuvoston kokouksen aikana saatetaan vahvistaa sekä Euroopan unionin että Yhdistyneiden Kansakuntien osallistuminen konfliktiin poliittisella tasolla. Se että unionin valtioiden päämiehet kokoontuvat yhdessä YK: n pääsihteerin Kofi Annanin kanssa, on merkki eurooppalaisesta aloitteesta - kuten neuvosto täällä ilmoittikin - mikä saattaisi mahdollistaa rauhanneuvottelujen uudelleen käynnistämisen, jos Jugoslavian puolelta tulee positiivisia merkkejä.
<P>
Ei ole epäilystäkään siitä, että joka tapauksessa perusedellytys liittoutuneiden pommitusten lopettamiseksi Serbiassa on, että Jugoslavia lopettaa välittömästi kaikki sotilaalliset toimet Kosovossa ja että Serbian joukot vetäytyvät alueelta, että Kosovon väestöön kohdistuvat sorto- ja karkotustoimet lopetetaan. On myös tärkeää, että kaikki Euroopan maat pitävät vahvasti yhtä näissä kysymyksissä ja periaatteissa. Seuraavien tuntien aikana näemme Euroopan ja Yhdistyneiden Kansakuntien ehdotusten yksityiskohdat. Kaikki riippuu tietenkin Jugoslavian vastauksesta.
<P>
On tärkeä muistuttaa, että vaikka Euroopan maiden ja Atlantin liiton on säilytettävä lujuutensa ja yhtenäisyytensä, poliittisen ratkaisun tie on jätettävä avoimeksi. NATOn sotilaalliset toimet eivät yksinään ole ratkaisu ongelmaan: ne ovat olleet ja ovat edelleen välttämätön ratkaisu yritettäessä lopettaa Kosovon albanialaisväestöön kohdistuvat toimet, jotka täyttävät kaikki kansanmurhan piirteet.
<P>
Viime päivien tapahtumat tuovat selvästi esille sen, että konkreettisen ulkopolitiikan ja Euroopan turvallisuuden rakentamista on nopeutettava huomattavasti ja että unionin on otettava käyttöön kaikki välineet, niin poliittiset kuin konkreettisetkin, jotta se voi taata rauhan, turvallisuuden ja ihmisoikeuksien kunnioittamisen sekä omilla rajoillaan että muualla maailmassa.
<P>
Voidaksemme hahmotella ratkaisun vaikeaan Balkanin ongelmaan on lisäksi välttämätöntä, että unioni kehittää strategian, suunnitelman, jolla luodaan tuon alueen pitkän aikavälin poliittisen ja taloudellisen vakauttamisen prosessi, johon liittyvät myös tiiviimmät suhteet unioniin.
<P>
Nyt maksamme ehkä kaikki siitä, että emme Euroopassa ottaneet ajoissa esille yhdentymisen mahdollisuutta myös Balkanin alueen osalta. Samanaikaisesti tulee voimakkaasti esille tarve koko Euroopan, Venäjä mukaan lukien, osallistumisesta kokonaisvaltaiseen yhteistyösuunnitelmaan sellaisen tulevaisuuden rakentamiseksi, joka takaa rauhan, kehityksen ja tasapainon koko maanosassa.
<P>
Poliittisten ja diplomaattisten aloitteiden lisäksi on välttämätöntä koordinoida ja lisätä humanitaarista apua pakolaisille ja niille, jotka ovat kärsineet Jugoslavian sortotoimista. Koko Eurooppa on osoittanut suurta myötätuntoa tämän tarpeen edessä. Esimerkiksi Italian hallituksen käynnistämä Arcobaleno-ohjelma on saanut osakseen kansalaisyhteiskunnan ja kansan suuren osan hyväksynnän ja konkreettisen tuen, mikä on todiste Italian erinomaisesta paneutumisesta asiaan.
<P>
Uskomme myös - sen lisäksi mitä tähän asti on tehty ja mikä on erittäin tärkeää - että neuvoston, komission ja jäsenvaltioiden hallitusten sekä koko kansainvälisen yhteisön on vahvistettava ja parannettava alueen väestölle suunnattuja avustustoimia. Tämä on nykypäivän todellinen ja erittäin vaikea koetus Euroopan nykyisyyden ja tulevaisuuden rakentamisessa.

<SPEAKER ID=121 LANGUAGE="IT" NAME="Bianco">
Arvoisa puhemies, nyt ei ole kyse meidän päättäväisyydestämme taistelussa Miloseviia vastaan, jonka on tietenkin säilyttävä ennallaan - sillä tiedämme, että tuo serbidiktaattori voi käyttää hyväkseen jokaista heikkoa kohtaa - vaan ongelma, joka meillä on edessämme on se, miten hoitaa tilanne, jossa sotilaalliset toimet eivät näytä johtavan mihinkään, sillä pommitukset eivät voi jatkua loputtomiin eikä niillä voida saattaa päätökseen tilannetta, jonka on johdettava rauhaan. Väliintulo on hyväksyttävää sellaisen diktaattorin mielipuolisten tekojen lopettamiseksi, joka on aiheuttanut raa'an ja epäinhimillisen tilanteen, mutta jos pommitukset eivät johda ratkaisuun, minusta tuntuu että looginen politiikka edellyttää neuvotteluja - jos Dupuis ei ehdota maajoukkojen väliintuloa, mikä tähän mennessä on ollut poissuljettu ajatus - koska meidän on vältettävä mahdollinen sota, joka joko voitetaan tai hävitään.
<P>
Kuten puheenjohtaja Verheugen sanoi, tarkoituksemme ei ole ollut aloittaa sotaa Serbiaa vastaan, yritämme ainoastaan palauttaa nämä kansat niille alueille, joilta heidät on karkotettu. Meidän on siis toimittava, jotta Kofi Annanin ja YK: n toimet voitaisiin toteuttaa, jotta Venäjä osallistuisi konfliktin ratkaisemiseen ja jotta Rugovasta voisi tulla keskusteluosapuoli.
<P>
Siirryn nyt viimeiseen asiaan, arvoisa puhemies. Puolustamme kansaa, joka on vaarassa jäädä vaille omaa maata. Kyse on hätätilasta, ja meidän on oltava kiitollisia komission jäsen Boninolle ja komission jäsen van den Broekille heidän panoksestaan, mutta sen merkitys jää pieneksi ja tilanne uhkaa räjähtää. Italiassa, kuten Vecchi muistutti, kansalaisyhteiskuntamme keräys on tuottanut 30 miljardia liiraa, käytettävissä on siis 150 miljoonaa euroa: haluaisimme tietää tarpeiden tarkan laajuuden. Meitä kiinnostaa myös se, että neuvosto ja neuvoston puheenjohtaja ovat hyväksyneet vakaussopimusta koskevan pyynnön, joka esitettiin edellisessä istunnossa. Tätä suunnitelmaa meidän on noudatettava, koska haluamme, että rauha voittaa, emme voittaa sotaa.

<SPEAKER ID=122 NAME="Marset Campos">
 Arvoisa puhemies, parlamentin jäseninä meillä on velvollisuus edistää ja puolustaa kansainvälistä oikeutta, joka on paras ihmisoikeuksien puolustaja. Tämän vuoksi ihmettelen, miksi ennen 24. maaliskuuta Haagin tuomioistuimessa ei ollut nostettu minkäänlaista syytettä Miloseviia vastaan?
<P>
Me - yhtynyt vasemmisto - olemme nostaneet Pinochetia vastaan syytteen, jota parhaillaan käsitellään, ja jos meillä olisi todisteita ja todistajia, nostaisimme syytteen myös Miloseviia vastaan.
<P>
14.Joulukuuta 1974 hyväksytyn YK: n päätöslauselman 3314/29 1, 3 ja 5 artiklan mukaan NATOn hyökkäys ja Solanan päätös merkitsevät sotarikosta.Parasta humanitaarista apua puolustamillemme Kosovon albaaneille on rauhan aikaansaaminen nyt, heti. Euroopan unionin on saatava jälleen kuuluviin vuoropuhelua ja neuvottelua puoltava äänensä, joka puolustaa politiikkaa pohjoisamerikkalaista väkivaltaa vastaan, ja tämän vuoksi sen on edistettävä rauhaa YK: n ja ETYJin kanssa.

<SPEAKER ID=123 LANGUAGE="FR" NAME="Carrère d'Encausse">
Arvoisa puhemies, maanosassamme soditaan jälleen ensimmäistä kertaa puoleen vuosisataan, emmekä tiedä, miten kauan sota tulee kestämään ja miksi sitä käydään, mutta sodat päättyvät aina.
<P>
Kun otetaan huomioon aika, joka minulla on käytössäni, en puhu sodan syistä tai tavoitteista enkä siitä, kuka siitä on vastuussa. Haluan vain luoda katsauksen tulevaisuuteen, sodan tuolle puolen, eurooppalaiseen maisemaan, josta tulee rakennetun rauhan näyttämö, ja rauhan tavoitteisiin. Osa maanosaa, se osa, jossa soditaan, on vastedes sellaisten pahojen henkien kynsissä, joiden luulimme kadonneen. Pandoran lipas, josta henget ovat päässeet, paljastaa hirvittävän sisältönsä: ensinnäkin ihmisten kurjuuden, kaikkien niiden ihmisten, joita sota koskettaa. Tämä tarkoittaa kotoaan karkotettuja albaaneja mutta yhtä lailla serbejä, joita ei pidä sekoittaa Miloseviiin; he vapisevat pommitusten tähden ja seuraavat kauhistuneina maansa talouden tuhoutumista.
<P>
Toinen paha henki on Euroopan jakautuminen. Se on jälleen ajankohtainen. Maanosan yhdentymistoiveet käyvät kuolinkamppailuaan. Ne ovat saaneet antaa tilaa aikaisemmalle tilanteelle, jossa ovat vastatusten voimakas ja yhdentynyt Eurooppa - meidän Eurooppamme -, joka kykenee päättämään tulevaisuudestaan. Toisella puolella on toisenlainen Eurooppa, jonka on alistuttava kohtaloon, jota se ei voi vielä valita. Tästä jakautumisesta on näkyvillä entistä enemmän merkkejä. Ukraina on päättänyt ryhtyä uudelleen ydinvoimasuurvallaksi. Vaikka Venäjän, Valko-Venäjän ja Jugoslavian yhdentymishanke onkin vailla tulevaisuutta, se on selvä merkki. Slaavilainen Eurooppa on järjestäytymässä 15 jäsenvaltion Eurooppaa vastaan. Millainen tappio tämä onkaan meille kaikille!
<P>
Vielä yksi paha henki: nationalismi, joka ei koskaan oikein hävinnyt vaan joka on saanut uutta pontta ja laajenee. Älkäämme unohtako, että vähän aikaa sitten serbien enemmistö piti Miloseviia diktaattorina. Nyt nämä samat serbit kerääntyvät hänen ympärilleen puhtaan kansallisesta refleksistä. Nationalismin uusi tuleminen näkyy myös uudenlaisena kiinnostuksena etnisiin ja uskonnollisiin eroihin. Millaista taantumista! Sodan jälkeen serbien ja albaanienhan on kuitenkin opittava uudelleen elämään yhdessä ja unohdettava vihansa ajan myötä. Minkäänlaisten välitysjoukkojen avulla ei päästä tähän tulokseen. Ihmiset päättävät asiasta. Tällä sodalla on idässä ollut se hyvin vakava seuraus, että totalitaarisen järjestelmän kasvatit ovat saaneet jälleen vaikutusvaltaa niiden kustannuksella, jotka halusivat demokratiaa ja uudistuksia. Tällä hetkellä on oltava Venäjällä hyvin rohkea, jos haluaa jarruttaa tätä poikkeamaa ja Valko-Venäjällä, jos haluaa edelleen vastustaa Lukasenkoa. On muitakin esimerkkejä.
<P>
Lopuksi Serbia ei ole ainoa epävakaa maa vaan niitä ovat kaikki Balkanin maat, joissa suhtaudutaan entistä epäluuloisemmin rajojen oikeutukseen ja mahdollisuuteen elää rauhassa erilaisten kansojen kanssa. Tähän Euroopan häiriintyneeseen todellisuuteen, joka muodostaa puitteet tulevalle rauhalle, tarvitaan välittömiä vastauksia. Ensinnäkin on palattava kiireellisesti poliittisiin ratkaisuihin. Sota ei ole koskaan itseisarvo. Se on valtioiden välisten poliittisten suhteiden poikkeuksellinen väline.
<P>
Toiseksi keskusteluun on viivyttelemättä palautettava kaksi tekijää, jotka on väärin perustein suljettu siitä pois: Yhdistyneet Kansakunnat, joka on oikeuden symboli, ja Venäjä, jolla on vielä suuri vaikutusvalta Balkanilla, ehkä jopa toiset alueen valtiot, joista voisi sikäli olla hyötyä, että ne voisivat joukkoineen osallistua sellaisiin välitysjoukkoihin, joita Miloseviin olisi vaikeampi sivuuttaa kuin NATOa. Onko tätä kokeiltu?
<P>
Lopuksi 15 jäsenvaltion Euroopan on ryhdyttävä maanosassaan etsimään neuvottelutietä ja jarruttamaan Balkanin yleistä epävakautumista. Euroopan, maanosan ja siellä asuvien kansojen tulevaisuus riippuu tästä. Aikaa on vähän, pitäkäämme kiirettä!

<SPEAKER ID=124 NAME="Gahrton">
 Arvoisa puhemies, aika ajoin keskusteluissa väitetään, että me rauhanliikkeen jäsenet, jotka vaadimme, että NATOn on lopetettava pommitukset, pelaamme samaa peliä kuin Milosevi, että me kannatamme passiivista Münchenin taktiikkaa ja että meillä ei ole vaihtoehtoja. Se ei tietenkään pidä paikkaansa. Tuomitsemme täysin Jugoslavian hallituksen rikollisen puhdistuspolitiikan ja olemme sitä meiltä, että Milosevi olisi asetettava tuomioistuimen eteen. Mielestämme maailmanyhteisöllä on velvollisuus puuttua tilanteeseen ihmisoikeuksien puolustamiseksi. Olemme sitä meiltä, että ratkaisun on perustuttava kaikkien Kosovon albaanien oikeuteen palata kotiin, jakamattomaan ja autonomiseen Kosovoon, YK: n tai ETYJin suojeluksessa Kaakkois-Euroopan vakaussopimuksen puitteissa.
<P>
Olemme kuitenkin sitä mieltä, että NATOn suorittamat pommitukset ovat väärin ja että ne ovat osoittautuneet epäonnistuneiksi! Siksi on annettava tilaa väkivallattomille vaihtoehdoille. Se vie aikaa ja vaatii kärsivällisyyttä. Nelson Mandela neuvotteli vuosikausia. Dalai Lama ei vaadi 40 vuoden maanpaon jälkeen mitään ilmapommituksia - hän vaatii saada neuvotella sellaisen hallituksen kanssa, jonka tämä parlamentti on tuominnut, koska se rikkoo ihmisoikeuksia. Miksi hylkäsimme pasifisti Rugovan ja tuemme sissiliikettä, josta emme tiedä paljoakaan? Olen täysin samaa mieltä Soulier'n kanssa.
<P>
Mitä NATO tarjoaa tällä hetkellä? Kolmen viikon pommitusten jälkeen NATO esittää 300: n uuden sotilaslentokoneen käyttöönottoa, reserviläisten mobilisointia ja tämän sotilasoperaation jatkamista - tätä NATO tarjoaa - sotilasoperaation, joka Kansainvälisen rauhan viraston mukaan " has so far done nothing but accelerate the repression, unite the Serbian nation around Milosevi and alienate the Russians" (on tähän mennessä vain kiihdyttänyt sortoa, yhdistänyt Serbian kansan ja Miloseviin ja vieraannuttanut venäläiset).
<P>
YK on myös joutunut naurunalaiseksi. Lainaan Ruotsin entistä pääministeriä Ingvar Carlssonia, joka yhdessä YK: n Commission on Global Governance -toimielimen toisen puheenjohtajan, Shridath Ramphalin, kanssa kutsui The Guardian -lehdessä 2. huhtikuuta NATOn pommituksia " hyökkäykseksi" ja kysyi: " What if in a virtuous rage China invades Taiwan?" (Mitä jos omahyväisessä raivossa oleva Kiina hyökkäisi Taiwaniin?). On luotu vaarallisia ennakkotapauksia, ja kaikkien pitäisi olla siitä tietoisia.
<P>
Olettakaamme kuitenkin, että NATO on tosissaan! Sanokaamme, että kaikki syytökset siitä, että NATO on kyyninen, ovat vääriä, että sen rauhanretoriikka on vakavasti otettavaa! Eikö silloin kuitenkin olisi paikallaan tunnustaa, että kentällä vallitseva todellisuus osoittaa pommitusten epäonnistuneen , että ne on lopetettava? Vai aiotaanko osoittaa, että operaatio on onnistunut - vaikka potilas kuolisikin?

<SPEAKER ID=125 LANGUAGE="DE" NAME="Sichrovsky">
Arvoisa puhemies, eräässä tämänpäiväisessä saksalaisessa päivälehdessä todetaan, että sota on aina seurausta politiikasta, joka ei ole saavuttanut tavoitettaan. Tämän vuoksi kenraalit saavat puuttua tilanteeseen vasta, kun poliitikot ovat epäonnistuneet. Mitä sotilasjohto sitten tekee, kun se saa poliitikoilta tehtävän voittaa sota käymättä sotaa? NATOn välttämättömästä sotilaallisesta toiminnasta on tällä hetkellä vastuussa sellaisten poliitikkojen muodostama ryhmä, jotka aikoinaan esiintyivät äänekkäästi rauhanliikkeissä pasifisteina ja sotien vastustajina ja jotka nyt antavat toimeksiannoksi sodan haluamatta liata käsiään.
<P>
Toimeksiannon ja keinojen välillä vallitsee tässä selvä ristiriita. Jos rauha halutaan saavuttaa poliittisin keinoin, sotilasvoimien on vetäydyttävä. Jos rauha halutaan saavuttaa sotilaallisin keinoin, poliitikkojen on vetäydyttävä. Tällä hetkellä molempien vastuualueita laajennetaan taitamattomasti, eikä kaksi puolikasta suinkaan muodosta yhtä kokonaisuutta. Vastuun ihmisten hädästä kantaa hyökkääjän lisäksi myös se, joka on kykenemätön toteuttamaan oikeat menettelyt oikeaan aikaan.

<SPEAKER ID=126 NAME="Wiersma">
 Arvoisa puhemies, puhun ryhmäni nimissä ja aloitan heti tärkeimmällä asialla. Tuemme NATOn toimia Kosovossa. Sotilaalliset toimet olivat valitettavasti väistämättömiä, kun ajatellaan Miloseviin reaktioita. Nämä toimet ovat tarpeen, jotta Kosovon albaaneille voidaan saada aikaan kestävä tilanne. Euroopan parlamentti ei saa jättää tänään asennettaan epäselväksi. Luonnollisesti lähtökohdaksi jää poliittisen ratkaisun löytäminen, mutta sen on tapahduttava Rambouillet'n pohjalta niin, että paikalla käytetään kansainvälistä sotilaallista läsnäoloa ja että pakolaiset palaavat takaisin autonomiseen ja demokraattiseen Kosovoon. Se voisi muistuttaa suurelta osin kansainvälistä hallintoaluetta sen jälkeen, mitä Rambouillet'sta lähtien on tapahtunut. Niin täytyy tehdä. Siihen tarvitaan asevoimia. Mielestäni niiden on oltava mahdollisimman eurooppalaiset, niin että myös Venäjä on mukana. Tässä on loppujen lopuksi kysymys eurooppalaisesta kriisistä. Edellytetään vahvoja valtuuksia ja tehokasta komentojärjestelmää. EU ei ole kuin NATO. EU on sotilaallisesti syrjässä, ja siihen sopii tietty vaatimattomuus. Kaikki aikomukset eurooppalaisen turvallisuuspolitiikan saavuttamiseksi ovat tähän mennessä osoittautuneet harhakuvitelmiksi. Euroopan unionilla on toista kertaa toissijainen rooli siitä huolimatta, mitä Amsterdamin sopimuksessa todetaan. Tämä ei kuitenkaan missään tapauksessa tarkoita, että EU: lla ei olisi minkäänlaista roolia. EU on poliittisesti NATOn toimien takana, kuten Saksan liittokansleri tänä aamuna jälleen painotti. EU: n täytyy ottaa kärkiasema pakolaisten vastaanotossa aloittaen kyseiseltä alueelta ja myöhemmin sen ulkopuolelta. Albania ja Makedonia tarvitsevat apua. EU: n täytyy ottaa vastuu Kosovon jälleenrakentamisesta, kuten se on tehnyt myös Bosniassa. EU: n täytyy katsoa eteenpäin ja estää kolmannen Balkanin konfliktin syntyminen, sillä myös Kosovon jälkeen jäljellä on runsaasti konfliktin aineksia. Kyseisen alueen vakautta ei saa pitää ainoastaan sotilaallisena kysymyksenä. Investoinnit yhteistyöhön, sosioekonomiseen kehitykseen ja demokraattisen yhteiskunnan laatuun ovat vähintään yhtä tärkeitä. Tämän pitäisi olla sisältö eteläisen Balkanin vakautussopimukselle, jonka yhteydessä Euroopan unionin täytyy ottaa kärkiasema Amsterdamin sopimuksen puitteissa esimerkiksi yhteisen strategian pohjalta. Tällaiseen lähestymistapaan tai vakautussopimukseen täytyy kytkeä näkymät yhä tiiviimmästä yhteistyöstä EU: n kanssa, sillä yhteistyö ja integraatio ovat nyt ja tulevaisuudessa paras rauhan takaamisen väline, joka Euroopalla on tarjottavana.

<SPEAKER ID=127 LANGUAGE="DE" NAME="Von Habsburg">
Arvoisa puhemies, olen kuunnellut hyvin tarkkaavaisena tätä keskustelua. Yhä uudestaan sanotaan asioita, joilla ei ole mitään tekemistä todellisuuden kanssa. Puhutaan neuvottelujen käynnistämisestä uudelleen. Kuinka kauan on jo neuvoteltu saavuttamatta yhtään mitään, paitsi aina vain huonompi tilanne? Meidän on lopultakin suhtauduttava tilanteeseen realistisesti ja todettava: jos haluamme olla uskottavia, meidän on oltava uskottavia demokratian aatteessamme. Se tarkoittaa, että kansat eivät ole valtioita varten, vaan valtiot ovat kansoja varten. Jos siis odotamme kosovolaisilta, että he palaavat taas niiden herruuteen, jotka karkottivat heidät kotimaastaan ja tappoivat heidän perheensä, vaadimme jotakin, mitä ihminen ei pysty täyttämään.
<P>
Meidän olisi oltava lopultakin ehdottoman realistisia ja asiallisia. Mahdollisten maajoukkojen lähettämisestä puhutaan yhä uudelleen. Minusta se olisi suuri virhe, sillä eurooppalaiset maajoukot ovat jo usein epäonnistuneet tällä alueella. Kosovolaisethan ovat kuitenkin kotimaassaan. Itse totesin Kroatiassa - ja vierailin usein Kroatiassa sodan aikana -, että kroaatit olivat menestyksekkäitä silloin, kun heillä oli jokseenkin samanlaiset aseet kuin serbeillä. Kroaatit ajoivat serbit alueeltaan, sillä omaa maataan puolustavat ihmiset ovat paljon vahvempia kuin hyökkääjät, joilla on aina huono omatunto saapuessaan.
<P>
Lopuksi totean vielä jotain rohkaisevaa: ihmiset kysyvät aina, miten serbeille lopulta käy? Ensinnäkin: Milosevi ei ole Serbia. Serbit eivät ole yhtä kuin Milosevi, samoin kuin saksalaiset eivät olleet yhtä kuin Hitler. Meidän on kuitenkin lopultakin ymmärrettävä, että emme voi solmia Miloseviin kanssa rauhaa, koska hän toistaa rikoksensa yhä uudelleen. Toiseksi: meidän kaikkien on pyrittävä siihen, että seuraamme realistista eikä harhakuvitelmiin perustuvaa politiikkaa.

<SPEAKER ID=128 NAME="Alavanos">
 Arvoisa puhemies, toivoisin, että sallisitte minun omistaa minuutin puheenvuoroni hiljaisuudelle kunnioittaaksemme niitä kymmentä kuolonuhria NATOn lentokoneiden pommittamassa junassa, joiden joukossa oli lapsia, viattomia Serbian kansalaisia, jotka surmattiin ortodoksien pääsiäisen aikoihin.
<P>
Parlamentti piti minuutin hiljaisuuden.

<SPEAKER ID=129 NAME="Spencer">
Arvoisa puhemies, jos puheenjohtajamaa Saksa olisi paikalla, sanoisin sille, että tilanteen kauhisteleminen ei riitä. Meidän on otettava opiksemme viime kuukausien tapahtumista. Sanoin tässä parlamentissa nelisen kuukautta sitten, että Euroopassa taisteltaisiin, että Eurooppa olisi oikeassa ja että tärkeintä olisi saada Milosevi vakuuttuneeksi aikomuksistamme käydä taistoon. Eikä vain ilmassa. Tällaista on rajoitetun osallistumisen kosmeettinen vilpillisyys. Tällainen on se ylimielinen olettamus, jonka mukaan voittoja voi saavuttaa ottamatta riskejä tai voimaa voi käyttää ilman, että ruumispusseja tarvitaan.
<P>
Kun sanoimme Miloseviille, ettemme käytä maavoimia, kerjäsimme serbien raakaa ja ennustettavaa vastausta Kosovon kuolemankentillä. Tällä viikolla miljoona ihmistä maksaa kalliin hinnan siitä vaikeasta läksystä, joka meidän kaikkien ja ensisijaisesti - joko tämän maanosan tai Amerikan - "kolmannen tien" hallitusten on opittava, nimittäin se, että kun on kyse sodasta ja rauhasta, " kolmatta tietä" ei ole. Siitä ei ole mitään hyötyä, että Bianco sanoo, ettei tätä sotaa käydä serbejä vastaan. Tämä nimittäin tuntuu sodalta serbejä vastaan.
<P>
Niinpä sanon neuvostolle, että jos haluatte neuvotella Miloseviin kanssa kansainvälisten joukkojen rauhanomaisesta tulosta maahan, teidän on ensinnäkin saatava hänet vakuuttuneeksi siitä, että olemme viime kädessä valmiit käyttämään joukkoja hyväksemme ja hyökkäämään Kosovoon. Ette voi saada ensimmäistä ilman jälkimmäistä, kun olette tekemisissä Miloseviin kanssa.
<P>
Rambouillet on kuollut ja kuopattu. Meidän on pitkällä aikavälillä tarkasteltava itsenäistä Kosovoa, siis todella itsenäistä Kosovoa, uudenlaisella Balkanin alueella, uudenlaisessa Euroopassa, johon kuuluu demokraattinen Serbia. Olette neuvostossa vasta alkaneet pohtia tällaista ajattelumallia. Pyydän teitä nopeuttamaan tätä prosessia.

<SPEAKER ID=130 NAME="Ripa Di Meana">
 Arvoisa puhemies, vetoamalla humanitaarisen väliintulon periaatteeseen väitetään, että Kosovon sota on oikeutettu. Jotta tämä periaate, joka tällä hetkellä on vielä epäselvä, ei johtaisi mielivaltaiseen ja valikoivaan voimankäyttöön, siitä on tultava maailmanlaajuinen oikeus ja sen toteuttaminen on annettava tehtäväksi yhdelle organisaatiolle: Yhdistyneille Kansakunnille.
<P>
Tätä periaatetta on kuitenkin toteuttanut sotilasliittoutuma, mikä on osoitus raa'asta voimankäytöstä.
<P>
Kolmen viikon sotimisen jälkeen humanitaarinen tilanne on jyrkästi huonontunut Kosovossa, jossa Miloseviin etnisten puhdistusten lisäksi sataa NATOn köyhdytettyä uraania sisältäviä ohjuksia. Kun Kosovon kansa palaa alueelleen, se joutuu vuosisatojen ajan suojautumaan maaperän radioaktiivisuudelta.
<P>
Tämä on kaikkea muuta kuin sivilisaation malli, liittokansleri Schröder! Eettinen sota on eettisen valtion tytär.
<P>
Ajattele, Eurooppa! Eurooppa, joka olet läpi historian ollut oikeuden kehto, hylkää tämä sotilaallisen tien hairahdus, joka ilmiselvästi loukkaa kansainvälistä oikeutta ja kansallisen suvereeniuden periaatetta, joka sitä säätelee, ennen kuin tämä kaikki kääntyy valtioitamme vastaan.

<SPEAKER ID=131 LANGUAGE="SV" NAME="Theorin">
Arvoisa puhemies, ei saa olla epäilystäkään siitä, että etnistä puhdistusta ja albaaniväestöön kohdistuvia massiivisia julmuuksia ei voi hyväksyä. Ei myöskään saa olla epäilystäkään siitä, että EU haluaa kantaa vastuun valtavista pakolaisvirroista, niin humanitaarisesti kuin taloudellisestikin. Lisäksi ei saa olla epäilystäkään siitä, että maailman ihmisoikeuksia koskevat normit ovat kansallisvaltioiden itsenäisyyttä tärkeämmät. Kansainvälisiä lakeja ei kuitenkaan saa sivuuttaa. Jos ne lait eivät ole oikeita, niitä on muutettava - ei rikottava.
<P>
Asiasta tekee vakavan se, että Eurooppa on mennyt kompastellen sotaan, joka on aiheuttanut miljoona pakolaista, eikä ole esitetty mitään politiikkaa, jonka avulla kriisistä voitaisiin selvitä. Tätä mieltä asiasta on eräs eversti, jolla on monien vuosien kokemus hajonneen Jugoslavian kriiseistä: " Joko toimittiin tyhmästi, kun tämä sota päätettiin aloittaa tai sitten tehtiin erityisen kyynisiä päätöksiä - että pakolaisvirrat ja ihmistragediat olivat tässä tilanteessa hinta, joka kannatti maksaa."
<P>
EU: n tärkeimmän tehtävän pitää nyt olla poliittisen ratkaisun laatiminen, etnisen puhdistuksen lopettaminen, pakolaisten tukeminen, verenvuodatuksen lopettaminen ja toimiminen niin, että pakolaisten mahdollisuudet palata koteihinsa tulevat todellisiksi. Sen vuoksi EU: n ei pidä vain suhtautua myönteisesti Kofi Annanin tekemään aloitteeseen toimia sovittelijana ja ratkaista konflikti, vaan sen on myös aktiivisesti tuettava tätä aloitetta.
<P>
EU: n tehtävänä on myös palauttaa YK: n merkitys kansainvälisen oikeusyhteiskunnan tärkeimpänä elimenä. EU: n on sen vuoksi vaadittava sellaisen YK: n turvajoukon perustamista, johon kuuluu myös venäläisiä rauhanturvajoukkoja, jotta Kosovon albaanit voisivat palata kotimaahansa. Sen vuoksi EU: n on toiminnallaan vaikutettava siihen, että YK: n erityinen Jugoslavian asioita käsittelevä tuomioistuin aloittaisi mahdollisimman pian tutkimukset, jotka koskevat sodan lakeja vastaan tehtyjä rikkomuksia, mutta sen on toiminnallaan myös vaikutettava siihen, että pysyvä kansainvälinen tuomioistuin ratifioidaan, jotta saisimme välineen, joka voi tulevaisuudessa toimia sodan lakeihin kohdistuvia rikkomuksia vastaan.
<P>
EU: n tehtävänä ei voi olla NATOn sotilaallisten aloitteiden hyväksyminen. EU: n tehtävänä on laatia rakentavat ratkaisut tähän ja muihin konflikteihin - poliittisesti, diplomaattisesti ja taloudellisesti.

<SPEAKER ID=132 NAME="Sjöstedt">
 Arvoisa puhemies, päävastuu tästä konfliktista on tietenkin Serbian hallituksella. Kosovon albaaniväestöön kohdistunutta terroria ei voi millään puolustella. Milosevi on johtanut maansa katastrofista toiseen. Se ei kuitenkaan automaattisesti tarkoita sitä, että NATOn pommitukset olisivat ratkaisu tai että ne tarjoaisivat myönteisen ratkaisun.
<P>
On melko selvää, että NATO on kyennyt aloittamaan sodan, eikä oikein tiedetä, kuinka lopettaa se. Se käy kaikkein selkeimmin ilmi siitä, että maajoukkojen lähettämistä epäröidään. On myös selvää, että NATOn pommitukset ovat kiihdyttäneet meneillään ollutta etnistä puhdistusta. Lisäksi on ilmiselvää, että NATOn pommituksista on hyötyä kaikkein inhottavimmille poliittisille voimille, ei vain Serbiassa, vaan osittain myös Venäjällä.
<P>
Ratkaisuja on vain yksi: asian voi ratkaista vain YK. Ainoa ratkaisu on tulitauko. Kyseeseen voi tulla vain poliittinen ratkaisu. Kyseeseen voivat tulla vain neuvottelut.

<SPEAKER ID=133 LANGUAGE="ES" NAME="Terrón I Cusí">
Arvoisa puhemies, haluan käyttää nämä kaksi minuuttia puhuakseni aiheesta, joka liittyy yksinomaan Kosovon kriisiin: kyseessä on humanitaarinen kriisi, josta kärsivät sadat tällä hetkellä alueella olevat pakolaiset.
<P>
Ensinnäkin haluaisin esittää kiitokseni komissiolle, Boninolle, niille kansalaisjärjestöille ja humanitaarisille avustusjärjestöille, jotka ovat toimineet alueella, ja antaa tunnustusta näiden tekemälle tärkeälle työlle.
<P>
Arvoisa puhemies, samanaikaisesti ihmettelen kuitenkin, kuinka kauan aiomme suhtautua Euroopan unionissa tällaisiin tilanteisiin niin kuin ne olisivat onnettomuuksia, jotain, joka on tapahtunut ilman että tiedämme miksi, aivan kuin olisi tapahtunut maanjäristys.
<P>
Mikään ei ollut niin selvästi nähtävissä kuin tämä humanitaarinen kriisi, jota Balkanilla joudutaan kestämään, ja me toimimme edelleenkin, reagoimme edelleenkin aivan kuin pyörremyrsky olisi piiskannut aluetta tai aivan kuin maanjäristys olisi murskannut yhden eurooppalaisen maan ytimen. Minun mielestäni tämä on huolestuttavaa.
<P>
Arvoisa puhemies, eilen kävimme parlamentissa keskustelua yhdeksästä oikeus- ja sisäisiä asioita käsittelevästä mietinnöstä; yksi näistä asioista liittyi pakolaisten integroitumiseen; toinen Euroopan unionin poliittiseen strategiaan siirtolais- ja turvapaikka-asioissa.
<P>
Muistan aikaisemmin käytyjä keskusteluja, paljon vanhempia, joissa käsiteltiin komission tekemää ehdotusta yhteiseksi toiminnaksi siirtymään joutuneiden henkilöiden väliaikaiseksi suojelemiseksi; ehdotus on peräisin vuodelta 1997 ja sen esitteli Gradin. Sitä ei ole hyväksytty, meillä ei ole käytettävissämme tätä välinettä, joka antaisi nyt mahdollisuuden toimia tässä tilanteessa aivan eri tavalla.
<P>
Miksi emme ole ratifioineet Amsterdamin sopimusta? Meillä on hyvin perusteltu väite esitettävänä kansalaisillemme: hyvät jäsenet, meillä ei ole oikeudellista välinettä, meillä ei ole rahoitusvälineitä toimiaksemme tässä tilanteessa, koska Amsterdamin sopimusta ei hyväksytä ennen toukokuuta.
<P>
Toivottavasti tämä saa meidät ajattelemaan, toivottavasti nämä toimet pannaan täytäntöön ja että seuraavalla - ennakoitavissa olevalla - kerralla, kun joudumme vastaavaan tilanteeseen, meillä on paremmat mahdollisuudet toimia sen hyväksi.

<SPEAKER ID=134 NAME="Malone">
 Arvoisa puhemies, olen, kuten kaikki muutkin, hyvin huolissani etenkin tiedotusvälineiden tämänpäiväisistä tiedonannoista, joiden mukaan kenraali Mladiille ja monille muille on nyt annettu vapaat kädet jatkaa hirmutekojaan Kosovossa. Nämä ihmiset ovat liikkuneet useita vuosia vapaasti Bosniassa huolimatta Bosnian vakautusoperaation SFORin joukkojen läsnäolosta, ja he ovat pysyneet vapaalla jalalla huolimatta heitä vastaan esitetyistä vakavista syytöksistä.
<P>
Meidän on myös oltava huolestuneita konfliktin laajentumisesta Kosovon ulkopuolelle ja Albaniaan. Serbien on heti lopetettava tunkeutumisensa Albaniaan. Puheenjohtajamaa Saksan edustajan ja, tosiaan, komission jäsen van den Broekin pitämien puheenvuorojen vilpittömyys teki minuun erityisen vaikutuksen. Suhtaudun myönteisesti täällä ehdotettuun kolmivaiheiseen rauhansuunnitelmaan.
<P>
Yhdistyneiden Kansakuntien ottaminen mukaan konfliktiin olisi toivottu edistysaskel. Odotan innokkaasti lisätietoja tästä suunnitelmasta, ja toivon, että se voi muodostaa perustan mielekkäille neuvotteluille.
<P>
Olemme kaikki hyvin huolissamme tiedotusvälineiden Kosovosta antamista tiedonannoista, erityisesti niistä, joiden mukaan raiskauksia käytetään sota-aseena. Tässä toistetaan halveksittavalla tavalla niitä kaikkein inhottavimpia rikoksia, joihin Jugoslaviassa on ryhdytty tämän vuosikymmenen aiempien konfliktien aikana.
<P>
Presidentti Miloseviin hirmuvallan ja hyväksikäytön leimaama valtakausi on kestänyt kymmenen vuotta. Hän on osoittanut toistuvasti voivansa leikitellä etnisillä peloilla, ja hänen järjestelmänsä on perustunut sekä laajentumispolitiikkaan että hirmuvaltaan. Tämän hirvittävän 20 päivää kestäneen pommituskampanjan ratkaisu edellyttää selvästikin neuvotteluja. Emme voi sivuuttaa kertomuksia vakavista ihmisoikeusrikkomuksista. Haluamme rauhaa - kyllä, mutta emme hinnalla millä hyvänsä. Vaikenen lopuksi puheajakseni, kuten vieressäni istuva kolleganikin teki.

<SPEAKER ID=135 LANGUAGE="EN" NAME="Newens">
Arvoisa puhemies, Kosovon albaaneihin kohdistettu kauhistuttava kohtelu on tuomittava ankarasti ja sitä on vastustettava leppymättömästi, mutta rauhantarkkailijoiden poisvetäminen ja NATOn pommihyökkäysten aloittaminen ei ollut oikea tapa. Pommitukset eivät ole lopettaneet tappamista vaan lisänneet sitä. Pommitukset eivät ole tehneet loppua tuhoisasta humanitaarisesta tilanteesta vaan pahentaneet sitä. Pommitukset eivät ole jouduttaneet poliittista ratkaisua vaan hidastaneet sitä. Pommitukset ovat lujittaneet Miloseviin suosiota serbien keskuudessa ja heikentäneet oppositiota.
<P>
Ajatus, jonka mukaan NATOn pommitukset olivat oikeutettuja ilman, että YK on mukana, koska kaksi turvallisuusneuvoston pysyvää jäsentä olisi estänyt ne, on paha isku YK: lle ja hyvin vaarallinen ennakkotapaus. Pommitukset on saatava loppumaan. Sellaisesta sovittelusta, joka perustuisi Yhdistyneiden Kansakuntien turvallisuusneuvoston päätöslauselmiin sekä Yhdistyneiden Kansakuntien rauhanturvajoukkoihin, joihin kuuluisi myös venäläisiä joukkoja, tehtyjä ehdotuksia on tuettava varauksettomasti. Tarvitaan ennen kaikkea välitöntä tulitaukoa, jotta voitaisiin keskittyä siirtymään joutuneiden ihmisten kauhistuttavaan ahdinkoon ja heidän kotiin palaamiseensa.

<SPEAKER ID=136 NAME="Iversen">
 Arvoisa puhemies, kuvat Kosovon järjestelmällisestä etnisestä puhdistuksesta ovat jälleen kerran ikävä todiste siitä, että elämme koko maailmanhistorian verisintä vuosisataa. Pariisin edustalla Rambouillet'ssa pidettyjen rauhanneuvottelujen aikana kävi vähitellen täysin selväksi, että Jugoslavian presidentin, Miloseviin, väki oli neuvottelupöydän ääressä vain leikillään. Samanaikaisesti voitiin rauhanneuvottelujen suojassa jatkaa puhdistusta Kosovon albaanien keskuudessa. Puhdistukset jatkuivat Rambouillet'ssa käytyjen rauhanneuvottelujen aikana. Sillä hetkellä 60 000 Kosovon albaania oli pakenemassa, ja viime vuosina useat sadat tuhannet albaanit ovat jo joutuneet pakenemaan. Sen vuoksi NATO vastasi Miloseviille käyttämällä sotilaallista voimaa, jota se oli uhannut käyttää, jos neuvottelut eivät johtaisi tuloksiin. Milosevi oli tietoinen mahdollisista seurauksista. Hän ei kuitenkaan uskonut, että länsi käyttäisi tällaisia keinoja kertoakseen hänelle, että neuvotteluja on käyty - että on käyty valtavasti neuvotteluja, mutta Milosevi ei ole halunnut neuvotella. Hänen on nyt ryhdyttävä neuvottelemaan, sillä pommituksia jatketaan niin kauan, kunnes hän istuutuu neuvottelupöydän ääreen.

<SPEAKER ID=137 LANGUAGE="EN" NAME="Donner">
Arvoisa puhemies, Bosnian esimerkki on osoittanut, ettei rauhaa voida turvata ilman pakkokeinoja. Tämä on yksinkertainen tosiasia. Tämä tarkoittaa konkreettisesti sitä, että Kosovossa tarvitaan sotavoimia, aseita, tykistöä ja muita varusteita - ja vielä kauan -, kuten Bosniassakin. Yksikään SFOR-joukkoihin kuuluva ei ole kuollut Bosnian taisteluissa, mutta sen sijaan liikenneonnettomuuksissa: aseidenkäytön uhka on riittänyt.
<P>
Koko rauhanturvaamisen käsitettä on muutettava ja muotoiltava uudelleen. Tämän olemme oppineet operaatiosta, joka oli alusta alkaen huonosti suunniteltu, mutta joka saattaa johtaa Kosovon vapautumiseen aseidenkäytön uhalla. Muunlaiset toimet eivät ole mahdollisia näissä surullisissa oloissa.

<SPEAKER ID=138 NAME="Howitt">
 Arvoisa puhemies, kiitän teitä siitä, että annoitte minun puhua tässä hyvin vakavansävyisessä keskustelussa, joka koskee Kosovon sotaa, poikkeuksellisesti yhden ainoan pakolaisen puolesta, joka asuu vaalipiirissäni Essexissä ja joka pelkää joutuvansa palaamaan kotiin keskelle konfliktia. Tällä miehellä on Isossa-Britanniassa laillinen pakolaisen asema, mutta hän on halunnut helpottaa tilannettaan hankkimalla työpaikan, jossa joutuu matkustelemaan muissa EU: n valtioissa. Viivästykset tarpeellisten viisumien myöntämisessä jäsenvaltioiden Lontoon-suurlähetystöistä uhkaavat nyt kuitenkin hänen työsuhdettaan, josta hänen maahanmuuttajan asemansa on vuorostaan riippuvainen.
<P>
Voi vaikuttaa omituiselta, että tämä yksittäinen tapaus otetaan esiin, kun koko Eurooppa on kääntänyt katseensa Kosovon raja-alueilla oleskeleviin satoihintuhansiin pakolaisiin. Humanitaarisen huolenpitomme on kuitenkin ulotuttava jokaiseen yksittäiseen pakolaiseen niin kauan kuin heidän turvallisuutensa on uhattuna, oleskelivatpa he missä tahansa.
<P>
Kun otetaan huomioon, että kysymykseni on liitetty tähän keskusteluun, voisivatko komission jäsen Bonino vastauksessaan ja muistiinpanoja tekevä neuvoston edustaja sitoutua tutkimaan tätä yksittäistä tapausta sekä jäsenvaltioiden väliseen maahanmuuttoon liittyvien menettelytapojen poikkeamia, jotka uhkaavat tämän pakolaisen asemaa? Älkää lähettäkö tätä miestä takaisin sotaan tai mahdolliseen kuolemanvaaraan.

<SPEAKER ID=139 NAME="Bonino">
komissio. (IT) Arvoisa puhemies, arvoisat jäsenet, minusta vaikuttaa siltä, että tässä keskustelussa yhtä poliittista ryhmää lukuun ottamatta parlamentti on yksimielisesti tuominnut massakarkotuksen, jota Milosevi on harjoittanut jo pitkään. Minusta vaikuttaa myös siltä, että täällä on ilmaistu erilaisia näkemyksiä siitä, mitä asialle tulisi tehdä.
<P>
Haluamme kaikki rauhaa, ehkä Miloseviia lukuun ottamatta. Ja tämä meidän on pidettävä mielessä: jos on olemassa joku, joka on kymmenen vuoden ajan noudattanut yltiönationalistista suunnitelmaa, jonka historia on osoittanut häviöön johtavaksi, mutta veriseksi ja raa'aksi menetelmäksi ja joka on vaatinut miljoonien kroatialaisten ja bosnialaisten hengen, hän on nimenomaan Milosevi, joka on halunnut ja käyttänyt sotaa hyväkseen kymmenen vuotta. Selvä, kaikki paitsi hän haluavat rauhaa, ja se on tärkeä sanoa ääneen. Ongelma on se, miten pakottaa tämä herra kymmenen vuoden jälkeen ratkaisuun, järkevään tilanteeseen. Uskon, että kymmenen vuoden jälkeen voimankäyttö oli ainoa ratkaisu. Ja sanon tämän en vain yhden toimielimen jäsenenä, vaan myös väkivaltaa vastustavana henkilönä. Mutta asiaan liittyy muutakin. Kymmenen vuoden ajan - toistan kymmenen vuoden ajan - Miloseviin kanssa on käyty neuvotteluja, pidetty konferensseja ja vastakonferensseja, solmittu puolittaisia ja kokonaisia sopimuksia: kertaakaan emme ole päässeet lopulliseen tulokseen; jokainen sopimus on vain valmistanut meitä seuraavaa verilöylyä varten.
<P>
Uskon, että maissamme on tapahtunut jonkinlainen muistinmenetys. Onko tosiaan mahdollista, etteivät sellaiset nimet kuin Osiev, Vukovar, Srebrenica, Biha ja Sarajevo sano enää mitään kenellekään?
<P>
Suosionosoituksia
<P>
Onko mahdollista, että kaikki tämä ei olekaan tapahtunut? Että olemme unohtaneet sen? Olenko väärässä vai tekö juuri halusitte tehdä jotain Sarajevon häpeälliselle tilanteelle, sanoa: " Meidän ei koskaan enää pidä nähdä sellaista halpamaisuutta ja häpeää, jonka Sarajevo salli tapahtuvan" ?
<P>
Kerrankin, arvoisat kollegat ja parlamentin jäsenet, kerrankin kun pelissä ei ole öljy, eivät timantit eikä liioin alueen valloittaminen, kerrankin, kun pelissä on kokonaisen kansan oikeus asua kodissaan nauttien rauhasta ja arvokkuudesta, ja kerrankin, kun käytetään voimakeinoja, huomaamme yhtäkkiä, että se ei toimikaan. Mitä varten? Halutaanko Rambouillet 45? Tätä meidän olisi hyvä kysyä itseltämme, ja siihen olisi erityisen hyvä vastata. Toivon, että saamme aikaiseksi hyödyllisen konferenssin, tilanteen, jossa tehdään todellisia, mutta myös tarkistettuja ja tarkistettavissa olevia sitoumuksia. En haluaisi meidän joutuvan taas kerran puolittaisen sopimuksen kaltaiseen ansaan, joka ehkä valmistelisi verilöylyä Montenegrossa.
<P>
Suosionosoituksia
<P>
Haluaisin painottaa tässä keskustelussa yhtä asiaa: edessämme on Kosovon ja kokonaisen kansan hajoaminen ja tuhoaminen. Eikä se alkanut 24. toukokuuta, arvoisat kollegat. Elokuussa - jolloin ajatuksemme olivat ehkä hieman toisaalla, olimme lomalla - Kosovon alueella oli 400 000 ihmistä joutui pakenemaan kodeistaan ja vaeltamaan vuorille. Kyseessä olivat juuri ne samat ihmiset, joita pidettiin vankeina ja jotka Milosevi on viime viikkojen aikana sysännyt ihmistulvana kohti Albaniaa ja Makedoniaa, ja toivomme, ettei hän päätä sysätä samanlaista tulvaa Montenegroa kohti.
<P>
Haluaisin myös korostaa, että jopa humanitaarisesta näkökulmasta katsottuna yhdelläkään humanitaarisella järjestöllä ei ole mandaattia, henkisiä voimavaroja ja riittäviä valmiuksia selvitä 500 000 ihmisen tulvasta muutamassa päivässä. Haluaisin erityisesti korostaa sitä, että komissio on toki eronnut ja erotettu virastaan, ottanut vastaan lahjuksia ja mitä muuta vielä, mutta ehkä pitäisi ymmärtää, että joudumme työskentelemään hieman erikoislaatuisessa institutionaalisessa tilanteessa, jonka kuitenkin olemme uskoakseni hoitaneet niin hyvin kuin olemme voineet toimivaltamme puitteissa. Toistan, että nykyään ei ole yhtäkään humanitaarista järjestöä, joka pystyisi perusteellisesti huolehtimaan 500 000 ihmisen tulvasta muutamassa päivässä.
<P>
Humaanitaarisesta näkökulmasta katsottuna on lisäksi kaksi huolen aihetta: ensiksikin, mitä tapahtuu Kosovon alueella, missä Kosovon kansa on vailla minkäänlaista apua, suojelua ja todistajia? Toinen kysymys: Montenegro. Jos 100 000 karkotettua työnnetään Montenegroa kohti, siitä seuraa - se on selvä - toinen epätasapainon tragedia.
<P>
Lyhyesti kolme asiaa humanitaarisesta näkökulmasta. Tämä kriisi osoittaa meille ensisijaisesti sen, että vaikeissa tilanteissa, kuten hirmumyrsky Mitchin aikana Keski-Amerikassa, avustajien on joskus mahdoton puuttua tilanteeseen ilman sotilaallisia apukeinoja. Tietenkin olisi ollut asianmukaisempaa voida käyttää Länsi-Euroopan unionin apua, mutta toistaiseksi se vaikuttaa minusta lähinnä keinotekoiselta organisaatiolta, joten ymmärrän Ogataa, joka kirjoitti Natolle pyytäen teknisiä apuvälineitä ainakin ihmisten kuljettamista ja pakolaisleirien pystyttämistä ja niin edelleen varten. Mutta meidän on muistettava, että kuten hirmumyrsky Mitchin tapauksessa, tässäkin tilanteessa sotilaalliset rakenteet ovat toisinaan, kun on kyse ihmisten auttamisesta, ehdottoman välttämättömiä, vaikkapa vain logistisessa mielessä. Toiseksi, kollega van den Broek puhuikin jo suuria pakolaismääriä vastaanottavien maiden tukemisesta. Välitämme varmasti Gradinille tiedon, jotta aiemmin mainitun yksittäisen tapahtuman tilanne tarkistettaisiin. Lopuksi viimeinen toivomus: toivon, että koko solidaarinen ponnistus, myös yleisen mielipiteen keskuudessa, järjestettäisiin kurinalaisesti ja järjestelmällisesti. On olemassa riski, että harvat käytössä olevat satamat ja lentokentät tukkeutuvat kuin pullonkaula. Lisäksi on parempi ostaa tavaraa paikan päällä, eli raha on parempi apu kuin elintarvikepaketit. Olisi hyvin tärkeää, että joku auttaisi meitä välittämään tämän viestin.
<P>
Viimeiseksi tahtoisin kiittää jäsenvaltioita aloittaen Italiasta, joka reagoi avuntarpeeseen nopeasti ja välittömästi, mutta myös muita jäsenvaltioita, joiden toiminta on huomattavaa. Kuten tiedätte, talousarviomme käytettävissä olevat varat ovat 150 miljoonaa euroa; tällä hetkellä kahdenvälisen yhteistyön, jäsenvaltioiden kahdenvälisten lahjoitusten suuruus on 177 miljoonaa euroa. Meidän on mielestämme huolehdittava siitä, että näillä summilla saadaan aikaan asianmukainen yhteisvaikutus.
<P>
Arvoisat kollegat, toivon, että erityisesti tämä toimielin osaisi pitää yllä, jatkaa ja välittää johtajuuden vaikutelman myös yleiselle mielipiteelle, jotta osattaisiin tehdä ero hyökkääjien ja hyökkäyksen uhrien välille, hyökkääjien ja viattomien uhrien välille, joissa on myös serbejä. Tahdon täsmentää, että humanitaarinen apu kohdistetaan myös serbialaisille Punaisen Ristin välityksellä: meidän osaltamme syrjintää ei ole. Toivon, että osaamme yhdessä kohdata tämän kovan ja vaikean taistelun, joka on toivon mukaan taistelu sen puolesta, että kansallinen suvereenius ei tarkoita omistamista ja että yksittäisen ihmisen oikeuksissa saavutettaisiin edistystä.

<SPEAKER ID=140 NAME="Morris">
 Arvoisa puhemies, olemme kuulleet, että konfliktissa käytetään köyhdytettyä uraania sisältäviä ammuksia. Köyhdytetty uraani on radioaktiivista ja erittäin myrkyllistä. Se ei tietenkään tunne rajoja, kun tuuli päättää puhaltaa. Voisimmeko saada pikaisesti komissiolta samoin kuin ministerineuvostolta kertomuksen siitä, käytämmekö me köyhdytettyä uraania sisältäviä pommeja? Ympäristön saastumiselle ei loppujen lopuksi ole aikarajaa.

<SPEAKER ID=141 NAME="Puhemies">
Kiitoksia, arvoisa komission jäsen Bonino.
<P>
Olen ottanut vastaan kahdeksan työjärjestyksen 37 artiklan 2 kohdan mukaista päätöslauselmaesitystä.
<P>
Keskustelu on päättynyt.
<P>
Äänestys toimitetaan huomenna torstaina klo 11.30.

<CHAPTER ID=5>
Toinen BSE-seurantaa koskeva puolivuotiskertomus
<SPEAKER ID=142 NAME="Puhemies">
Esityslistalla on seuraavana Bögen laatima ympäristö-, terveys- ja kuluttajansuojavaliokunnan mietintö (A4-0083/99) komission tiedonannosta neuvostolle, Euroopan parlamentille, talous- ja sosiaalikomitealle ja alueiden komitealle: Toinen BSE-seurantaa koskeva puolivuotiskertomus (KOM(98)0598 - C4-0686/98).

<SPEAKER ID=143 NAME="Böge">
Arvoisa puhemies, arvoisa komission jäsen, hyvät kollegat, kolme kirjainta BSE merkitsivät menneisyydessä, ennen kuin Euroopan parlamentti puuttui asiaan, huonon hallinnon, virhearvioiden ja huolimattomuuden kiinnostavaa sekoitusta sekä komissiossa että muutamissa jäsenvaltioissa. Muutamien jäsenvaltioiden joidenkin levottomuutta herättävien uusien lukujen perusteella melkeinpä voisi puhua päättymättömästä tarinasta. Älkäämme kuitenkaan joutuko pakokauhun valtaan! Suuri osa niistä ongelmista, joita me emme ole vielä tähän päivään ratkaisseet, on oikeastaan perintöä vuotta 1996 edeltäneeltä ajalta. Me emme saa unohtaa tämänpäiväisessä keskustelussamme sitä, että me olemme saaneet paljon aikaiseksi viime vuosina BSE-tautia käsittelevän väliaikaisen tutkintavaliokunnan ja seurannasta vastaavan väliaikaisen valiokunnan toimilla, sillä lukuisat BSE: tä käsittelevän tutkintavaliokunnan esittämät Euroopan parlamentin suositukset on pantu täytäntöön. Olen vakuuttunut siitä, että yhdessä komission ja yksiköiden kanssa valitsemamme tie on ollut onnistunut. Toisaalta palautimme luottamuksen eurooppalaisten toimielinten sisäiseen yhteistyöhön; toisaalta herätimme myös uudestaan eurooppalaisten kuluttajien luottamuksen eurooppalaisten toimielinten toimintakykyyn.
<P>
Minulle on tärkeää kiittää tässä yhteydessä sydämellisesti sekä teitä, arvoisa komission jäsen Bonino, että pääosasto VI: n pääjohtaja Reichenbachia ja pääjohtajan sijaista Heinea siitä, mitä te olette saaneet aikaan tilanteessa, joka oli seurausta menneisyyden virheistä. Uskon, että te olette kaikki myötävaikuttaneet merkittävästi siihen, että tällä eurooppalaisten toimien alalla on jälleen voitu herättää luottamusta.
<P>
Lopputuloksena olemme saavuttaneet myönteisiä tuloksia tulevaisuuden kannalta, parantaneet ennalta ehkäisevän kuluttajansuojan laatua eikä ainoastaan BSE: n osalta. Euroopan tuomioistuimen oikeuskäytäntöä on tällä välin parannettu. Uskon, että yksiköiden uudelleenorganisoinnilla aikaansaadut parannukset, lainsäädännön uudet aloitteet, kuten myös keskustelu tieteellisen vuoropuhelun avoimuudesta ovat tärkeitä elementtejä, joilla on vaikutusta niin Euroopan unionissa kuin tulevaisuudessa kansainväliselläkin tasolla. Tarkoitan tällä hormoneja ja BST: tä koskevia keskusteluja.
<P>
Saamme edelleen päänsärkyä siitä, että muutamat jäsenvaltiot eivät ole aina yhteistyöhaluisia ja -kykyisiä yhteisön säännöstön täytäntöönpanossa. Seuraavassa hallitusten välisessä kokouksessa on tehtävä pitemmälle meneviä aloitteita, jotta varmistetaan, että komissio voi puuttua nopeammin toimiin viivyttelevien, sopimuksia rikkovien jäsenvaltioiden osalta, saattaa nopeammin alulle sopimuksen rikkomista koskevat menettelyt, kuten myös langettaa nopeammin rangaistuksia viivästymisen vaaran uhatessa. Tämä on hyvin tärkeää!
<P>
Haluaisin myös esittää vielä yhden asian kokeita koskevasta keskustelusta: uskon, että ne kokeet, joista keskustelemme tänään, eivät nykytilanteen perusteella voi antaa täydellistä takuuta siitä, että ollaan turvassa BSE-taudilta tai tautivapaita. Siksi meidän on edettävä myös tässä asiassa maltillisesti eikä meidän tule ylireagoida.
<P>
Yhteenvetona haluaisin sanoa, että olemme osoittaneet, miten vahvistaa ennalta ehkäisevää kuluttajansuojaa Euroopan unionissa. Komissio on hoitanut tehtävänsä erinomaisesti. Suhtautukaamme kaikki BSE-kriisiin varoituksena tulevaisuuden varalle!

<SPEAKER ID=144 NAME="Puhemies">
Kiitoksia, herra Böge.

<SPEAKER ID=145 NAME="Roth-Behrendt">
 Arvoisa puhemies, olemme keskustelleet tästä aiheesta parlamentissa suunnilleen kaksi ja puoli vuotta. Olemme nyt töiden loppuvaiheessa. Meillä on tietenkin vielä avoimia kysymyksiä ja ongelmia, mutta en haluaisi tarkastella niitä tänään keskustelun ja puheenvuoroni päätteeksi. Minulle on tärkeää se, mitä me olemme oppineet BSE-kriisistä ja mitä se on opettanut meille Euroopan unionin tulevien politiikkojen kannalta? Miten voimme estää sen, että mitään vastaavaa ei enää koskaan tapahdu? Minusta on mielenkiintoista tietää, voiko tällainen katastrofi tapahtua uudelleen, kyllä vai ei? Tämä on oikeastaan tilanteemme tällä hetkellä.
<P>
Ovatko tietoisuutemme - tietoisuudellamme tarkoitan parlamentin, nykyisen komission ja uuden komission tietoisuutta - ja poliittinen tyylimme nyt merkittävästi erilaisia kuin 3, 5 tai 15 vuotta sitten? Ehdoton avoimuus on tietenkin tärkeää tässä yhteydessä. On esimerkiksi oltava itsestään selvää, että tieteellinen neuvonta ja tieteellinen valvonta, tutkimus, sekä tarkastukset ja valvonta on toteutettava ja hyväksyttävä, vaikka tulos olisikin epämiellyttävä. On myös tärkeää - myös Böge sanoi tämän äsken -, että ennalta ehkäisevä kuluttajansuoja ja ennaltaehkäisyn periaate ovat kaikkien muiden politiikan alojen ylin periaate. Se voi olla usein hankalaa, sitä se on ollut myös menneisyydessä. Se voi olla hankalaa maatalouspolitiikan kannalta. Se voi olla hankalaa myös talouspolitiikan tai ulkomaankaupan kannalta, se häiritsee valtavasti politiikan alueita!
<P>
Pystymme estämään BSE: n kaltaiset ongelmat tulevaisuudessa vain, jos komissio ja Euroopan parlamentti puolustavat ennaltaehkäisyn periaatetta ja kannattavat sitä epävarmoissa tilanteissa. Tämä tarkoittaa johdonmukaisesti sitä, että myös Maailman kauppajärjestön kanssa käytävissä neuvotteluissa ennaltaehkäisyn periaate on asetettava esteettömän maailmankaupan edelle.
<P>
Kysymys, onko Yhdysvaltain kasvuhormoneja sisältäviä lihatuotteita saatavana tulevaisuudessa myös Euroopan unionissa, muodostuu meille hyvin pian koetinkiveksi tässä asiassa. Pysyykö komissio tässä asiassa kovana, kivenkovana? Tulemme vielä näkemään sen! Bonino on osoittanut BSE: tä koskevissa toimissaan suurta järkähtämättömyyttä ja laatua. Olemme tunnustaneet sen, ja myös Böge tunnusti sen äsken.
<P>
Minun ja ryhmäni mielestä uutta komissiota on arvioitava sen perusteella, asettaako se kuluttajansuojan ja ennalta ehkäisevän terveydensuojan esteettömän kauppapolitiikan edelle. Olen varma, että voimme antaa luottamuksemme uudelle komissiolle vain tällä ehdolla, sillä vain siinä tapauksessa voimme toivoa, että BSE: n kaltaista katastrofia ei enää koeta.
<P>
Näemme seuraavien kuukausien aikana, onko tilanne tämä. Näemme, mitä nimiä uuteen komissioon suunnitellaan ja miten eronnut komission puheenjohtaja toimii. Prodi ei maininnut sanallakaan ennalta ehkäisevää kuluttajansuojaa, ennaltaehkäisyn periaatetta tai vastaavaa eilen parlamentille pitämässään puheessa. Toivomme, että nämä ajatukset ovat edes hänen mielessään! Me emme tiedä sitä. Näemme sen tulevaisuudessa. Olen kuitenkin vakuuttunut siitä, että me itse Euroopan parlamentissa tekisimme virheen, jos tukisimme häntä tai uutta komissiota, jos se ei sano hyvin selvästi, päättääkö se epäilyttävässä tilanteessa kaupan vai maatalouden puolesta. Myös meidän on täytettävä tehtävämme; siksi esitämme aina komissiolle kysymyksiä.
<P>
Tulevaisuudessa tehtävämme on tutkia tarkkaan ja haastatella uutta komissiota - kuka tahansa siihen kuuluukin - ennen kuin se asetetaan virkaan. Mitä se päättää tietyssä tilanteessa? Jos suhtaudumme asiaan vakavasti, saamme antaa tälle komissiolle luottamuksemme vain, jos vastaukset ovat tyydyttäviä. Silloin meillä on ehkä vielä toivoa siitä, että ennalta ehkäisevällä kuluttajansuojalla on todellakin tärkeä asema komissiossa, jotta BSE: n kaltaista ei enää koeta.

<SPEAKER ID=146 LANGUAGE="EN" NAME="Whitehead">
Arvoisa puhemies, haluaisin onnitella yhteisesittelijöitä, suositella tätä mietintöä ja sanoa sivumennen, että se antaa mielestäni oikeutuksen yhteyskomitealle, jota ylläpidimme jonkin aikaa, samoin kuin niille kahdelle päävaliokunnalle, jotka tukevat sitä, mitä esittelijät sanoivat.
<P>
BSE-tauti oli murhenäytelmä Isolle-Britannialle samoin kuin Euroopalle. Sitä se on edelleenkin. Omassa maassamme kokemiemme kärsimysten jälkeen olemme huolissamme siitä, että tauti riehuu yhä joissakin muissa Euroopan maissa. Isossa-Britanniassa teurastettiin 2, 5 miljoonaa nautaeläintä, ja jouduimme esittämään noin 2 000 sivun pituisen kuvauksen siitä, miten tautia on maassamme torjuttu, vaikka sitä ei olekaan saatu hävitettyä. Jokapäiväiseen elämäämme kuuluu CJD-taudin uuden muodon - johon esittelijät viittaavat - uhrien aiheuttama ongelma.
<P>
Ja nyt olemme kuitenkin tilanteessa, jossa komissio kohdistaa sopimusten rikkomista koskevia menettelyjä 13 jäsenvaltioon niiden oman kertoman mukaan. Tilanne on pöyristyttävä. Parlamentin velvollisuutena on varmistaa, että ne turvatoimet, joihin meidän on pitänyt ryhtyä, ovat nyt yleisenä käytäntönä kaikkialla Euroopan unionissa. Parlamentin on tuettava komissiota painostettaessa neuvostoa tältä osin. Neuvoston asenne on kahtena viime vuonna ollut epätyydyttävä. Yhteen kohdistuva uhka kohdistuu kaikkiin. Kaikkien turvallisuus riippuu siitä, kohdistuuko kehenkään uhkia. Kun tarkastelemme Euroopan tämänhetkistä tilannetta, huomaamme, että se ei yksinkertaisesti ole tyydyttävä.
<P>
Roth-Behrendt sanoi, että ennalta varautumisen periaatteen on oltava oikea lähestymistapa. Olen samaa mieltä. Ennalta varautumisen periaate ei ole mitään joutavaa ylellisyyttä vaan ehdottoman tarpeellinen. Parlamentin pitäisi sanoa se ministerineuvostolle korkealta ja kovaa.

<SPEAKER ID=147 LANGUAGE="EL" NAME="Trakatellis">
Arvoisa puhemies, tämä mietintö on jatkoa parlamentin pyrkimykselle panna täytäntöön suosituksia, joiden lähtökohtana on BSE-tauti. Lisäksi työmme koskee myös Euroopan unionin terveyspolitiikan tilanteen seuraamista.
<P>
Myönnämme tietenkin, että on otettu joitakin edistysaskelia pantaessa täytäntöön rakenneuudistuksia ja toimenpiteitä, joilla täydennetään komission yksiköiden henkilöstöä, samalla kun lainsäädäntötyö on erotettu neuvoa-antavien, tieteellisten sekä valvovien komiteoiden ja yksiköiden toiminnasta. Näin on vakiinnutettu tieteellisten komiteoiden riippumattomuus, tietoja pystytään arvioimaan paremmin ja BSE-tautiin liittyvän työskentelyn avoimuutta lisätään. Valvonnan osalta monissa jäsenvaltioissa on ollut viivästyksiä, ja mielestämme tätä valvontaa pitäisi tiivistää. Samalla pitää vahvistaa yhteistyötä ja tietojen vaihtoa komission ja jäsenvaltioiden välillä. On olemassa suuri tarve säätää puitteet eläinten ruokinnalle ja eläinkulkutautien torjunnalle, samalla kun vaaditaan hyvin rationaalista antibioottien ja eläinten kasvua nopeuttavien aineiden arviointia.
<P>
Lisäksi meidän on korostettava sitä, että yhteisön määräysten sisällyttäminen jäsenvaltioiden lainsäädäntöihin on viivästynyt huomattavasti, ja vielä pitää sanoa, että tämän eläinkulkutaudin historia on paljastanut paitsi laiminlyöntejä myös sen, että Euroopan toimielinten toiminnassa on institutionaalisia aukkoja, joista tärkein on se, että parlamentti ei voi harjoittaa täyttä valvontaa. Tästä syystä vaadimme, että koko maatalouspolitiikassa otettaisiin käyttöön yhteispäätösmenettely. Amsterdamin sopimuksen myötä yhteispäätösmenettely on jo voimassa eläinlääkintää sekä kasvien terveyttä koskevissa toimenpiteissä, ja me vaadimme sen laajentamista koko maatalouspolitiikkaan.
<P>
Arvoisa puhemies, ihmiselämässä terveys on yksi tärkeimmistä asioista, ja mielestäni Euroopan kansalaisten terveyden suojelun pitää olla ensimmäinen asia Euroopan unionin tärkeysjärjestyksessä, ja näin ollen sen pitää saada vastaava ensisijainen asema eurooppalaisessa todellisuudessa.
<P>
Haluaisin lausua suurkiitokset kahdelle esittelijälle, Bögelle ja Roth-Behrendtille, erinomaisesti tehdystä työstä.

<SPEAKER ID=148 NAME="Kofoed">
 Arvoisa puhemies, arvoisa komission jäsen, hyvät naiset ja herrat, haluan ensiksi kiittää kahta esittelijää, jotka ovat laatineet erittäin tasapainoisen mietinnön, joka antaa erinomaisen kuvan tilanteesta. " Ei niin huonoa, ettei jotakin hyvääkin" , sanotaan ja se pätee tähänkin asiaan, sillä BSE-tauti muodosti todellisuudessa syyn komission siivoamiseen. BSE-taudin ansiosta saimme paljastettua monia puutteita komission toiminnassa ja meille selvisi, että komissio ei ole täyttänyt velvollisuuksiaan. Olemme mielestäni saavuttaneet erinomaisia tuloksia ja haluaisin kiittää komissiota siitä, että se noudatti valiokunnan suosituksia. Komission vastuunjako ei ollut tyydyttävä, mutta siihen on tullut parannuksia. Onnistuimme myös pääsemään yhteisymmärrykseen siitä, että tiedekomitea pidettäisiin erillään muista elimistä. Mielestäni se on aivan välttämätöntä. Onnistuimme myös tekemään tiedekomiteasta riippumattomamman, myös parlamentaarisesta valvonnasta. Tiedekomitean on oltava suljettu, jotta tiedemiehet eivät joudu poliittisen painostuksen kohteeksi, kun heiltä pyydetään lausuntoja. On ehdottoman tärkeää, että tieteellinen perusta on kunnossa, jotta voimme tehdä oikeita päätöksiä.
<P>
Lopuksi haluan sanoa, että BSE-tauti on onneksi talttumassa. Olemme kutakuinkin selvillä siitä, milloin se häviää kokonaan. Muutamia uusia tapauksia tulee kuitenkin vielä ilmenemään. Creutzfeldt-Jakobin tauti on myös luultavasti talttumassa. Mitä voimme oppia kaikesta tästä? Toimet, joihin olemme ryhtyneet, näyttävät toimivan, ja sen vuoksi uskon, että voimme jatkossa välttyä tällaiselta tilanteelta. Meillä on nyt toimiva koneisto. Voimme mielestäni olla melko tyytyväisiä. Emme voi antaa kuluttajille 100-prosenttista takuuta. Meillä on kuitenkin entistä paremmat mahdollisuudet selvitä tällaisista ongelmista.

<SPEAKER ID=149 LANGUAGE="PT" NAME="Novo">
Arvoisa puhemies, arvoisa komission jäsen, hyvät kollegat, kuten hyvin tiedetään, Portugalissa ilmenneet BSE-tapaukset johtivat päätökseen kieltää naudanlihan vienti Portugalista. Päätökseen vaikuttivat muun muassa eräät aikoja sitten tapahtuneet laiminlyönnit sekä eräät viimeaikaiset tapahtumat, joiden yhteydessä vastuuhenkilöt ovat toimineet taitamattomasti. Tästä huolimatta Euroopan parlamentin velvollisuutena on hyväksyä sellaiset poliittiset ehdotukset, jotka myötävaikuttavat tilanteen ratkaisemiseen kaikissa jäsenvaltioissa.
<P>
Sen vuoksi esitimme tarkistuksen, jonka tarkoituksena on lisätä Portugalin hallituksen ja komission välistä yhteistyötä, jotta tuo tauti saataisiin hallintaan ja vientikielto voitaisiin poistaa määräajassa. Esitimme tuota samaa tarkoitusta varten myös toisen tarkistuksen, jonka mukaan olisi luotava erityisiä mekanismeja portugalilaisten tuottajien kärsimien vahinkojen tasoittamiseksi. Tuo tauti on kyettävä torjumaan, ja Euroopan parlamentin sekä koko Euroopan unionin yleisen mielipiteen on saatava kaikki mahdollinen tieto sen tämänhetkisestä tilanteesta. Juuri tähän pyrimme kolmannessa esittämässämme tarkistuksessa. Hyvät kollegat Böge ja Roth-Behrendt, onnittelen teitä työstänne ja toivon, että kaikki esittämämme tarkistukset voidaan hyväksyä. Niiden avulla mietinnöstä tulee tasapainoisempi ja oikeudenmukaisempi.

<SPEAKER ID=150 NAME="Dell'Alba">
 Arvoisa puhemies, tahtoisin esittää kiitokseni tämän mietinnön laatijoille ja sen lisäksi komissiolle ja erityisesti komission jäsen Boninolle siitä esimerkillisestä yhteistyöstä, jonka olemme onnistuneet saamaan aikaiseksi tässä asiassa, kun parlamentin rakentavan eikä hajottavan vastauksen ansiosta olemme tunnistaneet ja sen jälkeen vuosien saatossa yrittäneet ratkaista parhain mahdollisin tavoin tämän ongelman.
<P>
Olemme erottaneet eri sektorit ja saavuttaneet huomattavaa edistystä. Nykyään tunnustamme - ja se on syytä tehdä tarmokkaammin - että komission toiminta kohtaa yhä jäsenvaltioiden vastustusta. Se, että 15 valtiosta 13 ei sovella täysin suosituksia, joita niiden pitäisi soveltaa, tarkoittaa sitä, että meidän on jatkettava työtä komission kanssa tältä näkökannalta, jotta kuluttajien kunnioittamisen ja suojelemisen politiikka tässä kysymyksessä olisi todellakin unionin politiikka.

<SPEAKER ID=151 LANGUAGE="FR" NAME="Des Places">
Arvoisa puhemies, kun otetaan huomioon laiminlyönnit, joihin yhdet jos toisetkin ovat syyllistyneet, toimenpide oli vaikea, koska taudin hävittäminen ei tosiaankaan ole onnistunut joissakin valtioissa ja koska kuluttajat ja kasvattajat ovat huolissaan, vaikka he eivät sanokaan sitä suoraan.
<P>
Tästä syystä haluan onnitella kollegojani Roth-Behrendtiä ja Bögeä heidän suosituksensa laadukkuudesta sekä esitellä heille jättämieni tarkistusten pääasiallisen sisällön.
<P>
24 kohdan osalta olemme sitä mieltä, että on tärkeää täsmentää, että ennalta varautumisen periaatetta sovelletaan myös teurastamoissa säilytettäviin raatoihin ja eläimiin sekä siellä tehtäviin terveystarkastuksiin. Euroopan parlamentin on otettava kantaa tähän kohtaan, jotta karjan ja loppujen lopuksi myös kuluttajien terveys voidaan taata.
<P>
Vihreän kirjan " Elintarvikelainsäädännön yleisperiaatteet" 26 kohdan osalta on tarpeen käsitellä tätä ongelmaa yleisesti ja kiinnittää huomiota erityisesti muihin alueisiin, kuten eläinten ruokintaan ja ihmisten elintarvikkeisiin samoin kuin kasvien suojeluun. Kaikki päätökset olisi tehtävä tieteellisten todisteiden perusteella mutta myös, kun riskit on arvioitu yhteisön tasolla. Eurooppalaisten kuluttajien terveyden suojelun periaate on kokonaisvaltainen eikä alakohtainen. Sitä ei pidä unohtaa.
<P>
Lopuksi 29 kohdan osalta, joka liittyy antibioottien käyttöön lihantuotannossa, on totta, että se voi johtaa lisääntyvään vastustuskykyyn ihmisillä. Vastustuskyky antibiooteille ei liity yksinomaan niiden käyttöön lihantuotannossa. Olemme tyytyväisiä siihen, että neljää antibioottia ei saa enää käyttää rehuseosten lisäaineina, mutta toivon, että lisätoimiin ryhdytään tutkimustulosten valossa pyrittäessä suojelemaan tehokkaasti kansanterveyttä.

<SPEAKER ID=152 NAME="Graenitz">
 Arvoisa puhemies, myös minä haluaisin yhtyä molemmille esittelijöille, Bögelle ja Roth-Berendtille, esitettyyn kiitokseen, kuten myös komission jäsen Boninolle ja hänen virkamiehilleen esitettyyn kiitokseen. BSE-tautia käsittelevän tutkintavaliokunnan työn ja komission toteuttamien uudelleenjärjestelyjen ja muutosten avulla olemme jo valmistautuneet siihen, mitä seuraavaksi pannaan täytäntöön Amsterdamin sopimuksella, nimittäin ennalta ehkäisevä terveyden- ja kuluttajansuoja, ja se on hyvin tärkeä elementti unionin kestävän kehityksen varmistamiseksi.
<P>
Uskon, että ennaltaehkäisyn periaatetta, jota olemme nyt vahvistaneet lainsäädännössämme, on noudatettava edelleen ja että on välttämätöntä sisällyttää unionin nykyiset avoimuutta ja vallanjakoa koskevat periaatteet myös kansainvälisiin sopimuksiin, jotta voimme vaatia ennalta ehkäisevää terveyden- ja kuluttajansuojaa sekä unionin kansalaisille unionissa että muista maista unioniin lopulta päätyvien tuotteiden osalta. Mielestäni parlamentin täytyy vaatia komissiolta tällaista avoimuutta myös sellaisten neuvottelujen valmistelujen yhteydessä, jotka koskevat tällaisia kansainvälisiä sopimuksia. Meidän on siis saatava enemmän tietoa: millaiset nämä valmistelevat toimet ovat, kuka tekee nämä valmistelut, mitä tavoitteita tässä yhteydessä viime kädessä seurataan, miten nämä tavoitteet voidaan saavuttaa tai onko ne jo saavutettu?
<P>
Haluaisin vielä pahoitella syvästi yhtä asiaa: elintarvikelainsäädännön tulevaisuutta koskevan vihreän kirjan esittelijänä olisin odottanut, että olisimme ponnistelleet voimakkaammin myös tähän suuntaan. Toivon, että otamme kuitenkin käyttöön nykyaikaisen elintarvikelainsäädännön vielä, ennen kuin unioni laajenee.

<SPEAKER ID=153 LANGUAGE="DE" NAME="Schierhuber">
Arvoisa puhemies, arvoisa komission jäsen, hyvät naiset ja herrat, osoitan tänään kiitokseni aivan erityisesti Bögelle ja Roth-Behrendtille heidän todella johdonmukaisesta työstään BSE-tautia käsittelevässä tutkintavaliokunnassa ja myös sen jälkeen. BSE-skandaali syöksi koko Euroopan unionin syvään kriisiin. Meille tehtiin selväksi, että myös nykypäivän ihmisillä on rajoja, jotka heidän on otettava huomioon. Luonnolla on omat lakinsa, ja meidän on voitava ja saatava toimia vain niiden rajoissa niin, että varmistamme ihmiskunnan hyväksi tehtävän kehityksen. Valitettavasti vielä ei ole ratkaistu kriisiä, johon tämä vastuuton toiminta meidät syöksi, ja tiedämme sen todellisen laajuuden todennäköisesti vasta vuosikymmenten kuluttua.
<P>
En halua jättää tänään käyttämättä hyväkseni tilaisuutta kertoa, että kunnioitan puheenjohtaja Jacques Santerin johtamaa komissiota siksi, että sillä oli rohkeutta ja kestävyyttä paljastaa jäsenvaltioiden vastustuksesta huolimatta ne häpeämättömät virheet, joiden juuret ulottuvat 80-luvun puoliväliin. Vaikka tämä skandaali on paljastettu jo kauan sitten ja se on jo hävinnyt melkein täysin tiedotusvälineistä, haluaisin kuitenkin huomauttaa, että me emme saa unohtaa BSE: n aiheuttamaa murhenäytelmää. Tämän vuoksi on hyvin tärkeää, että myös seuraava komissio esittelee aina toimensa parlamentille. Emme saa vaarantaa etenkään ihmisten terveyttä. Valittuina edustajina olemme velvollisia toimimaan ihmisten puolesta. Sanon hyvin usein, arvoisa komission jäsen, että olen syvästi huolissani, sillä mielestäni emme voi vielä nykyään arvioida, kuinka laajat jälkiseuraukset BSE: llä sekä Creutzfeldt-Jakobin taudilla on seuraavien vuosien aikana.

<SPEAKER ID=154 NAME="Nicholson">
 Arvoisa puhemies, haluaisin onnitella molempia esittelijöitä. Molemmat ovat toimineet erittäin rakentavasti BSE-kriisin alusta alkaen; tämä on näkynyt tavassa, jolla he ovat esittäneet mietintönsä ja analysoineet ongelmaa. BSE-tauti on valitettavasti yhä olemassa, ja meidän on myönnettävä se. Meidän on myös myönnettävä, että kuluttajien luottamusta on kokenut pahan kolauksen, ja luottamus on palautettava. Olemmekin jo edistymässä siihen suuntaan, mutta meidän on vielä tehtävä työtä asian eteen.
<P>
Meidän on kaikkialla unionissa myönnettävä se tosiasia, että jos olisimme ruokkineet eläimiämme oikein, BSE-kriisiä ei olisi koskaan ollutkaan. Olemme omassa vaalipiirissäni, Pohjois-Irlannissa, ryhtyneet nyt harjoittamaan erittäin ankaraa valvontaa. Se on kallista ja vaalipiirini ahtaalla olevat naudankasvattajat joutuvat maksamaan valvonnasta; he totta puhuen kyseenalaistavat osan tästä valvonnasta. He ovat loppujen lopuksi kuitenkin valmiit sietämään sitä, koska he tietävät, että se palauttaa kuluttajien luottamuksen.
<P>
Vaikka harjoitammekin Euroopan unionissa ankaraa valvontaa, sama ei päde siihen ruokaan, joka tulee Euroopan unioniin muista maista, Yhdysvalloista tai muualta. Minun on sanottava komission jäsenelle, että siihen asti, kunnes olemme pureutuneet tähän ongelmaan ja kohdanneet sen reilusti, Euroopan karjankasvattajat eivät luota siihen, että Euroopan unioni pystyy kohtaamaan haasteen, joka meitä nyt odottaa. Se on seuraava haaste, johon meidän on vastattava, ja meidän on tehtävä se. Yhdistyneessä kuningaskunnassa tehdään paraikaa tarkastuksia, ja toivon, että ne johtavat tietokantoihin perustuvaan järjestelmään.
<P>
Selvittäessään asiaa Böge sanoi, että meitä on nyt varoitettu vastaisen varalle. Meidän kaikkien, jotka olemme tänään läsnä, pitäisi muistaa, mitä olemme joutuneet viime vuosina kokemaan BSE: n vuoksi; ottakaamme opiksi tästä varoituksesta ja toimikaamme sen mukaisesti.

<SPEAKER ID=155 NAME="Myller">
Arvoisa puhemies, Euroopan unionia vaivanneen ja vaivaavan BSE-kriisin käsittely täällä parlamentissa on ollut hyvä esimerkki siitä, miten parlamentti on kyennyt todella tarttumaan asiaan, joka huolestuttaa Euroopan kansalaisia. Kiitokset tästä ripeydestä kuuluvat ennen muuta tämän mietinnön esittelijöille, se on jo useaan kertaan todettu. Heti kun kriisi tuli parlamentin tietoon, perustettiin väliaikainen tutkintakomitea, jonka työn tuloksena komissio joutui tarkistamaan perusteellisesti yhteisön politiikkaa elintarviketuotannon alalla elintarviketurvan ja kuluttajansuojan osalta.
<P>
On tärkeää, että Euroopan parlamentti edelleen seuraa aktiivisesti sitä, miten tehdyt päätökset vaikuttavat ja valvoo, että jäsenmaat toimivat oikein. Mielestäni olisi kuitenkin tehtävä tietty porrastus niiden jäsenmaiden välillä, joissa ei ole esiintymisriskiä tämän taudin suhteen ja niiden, joissa on. Maissa, joissa riskiä ei ole, toimenpiteiden pitäisi olla kevyempiä kuin niissä, joissa riski on.

<SPEAKER ID=156 NAME="Otila">
Arvoisa puhemies, Euroopan unioni korostaa maatalousuudistuksessaan ympäristöystävällisten tuotantomenetelmien huomioimista ja tuotteiden laadun nostamista. Agenda 2000 -paketin yhteydessä ei kuitenkaan painotettu riittävästi ympäristönäkökohtia. BSE-kriisi, sikaruttotapaukset ja resistiivisten salmonellakantojen syntyminen kertovat omaa huolestuttavaa kieltään unionin maatalouspolitiikan pohjan murtumisesta. Maatalous- ja elintarviketuotantoon on kiinnitettävä enemmän huomiota. Kuluttajien on saatava parempi varmuus tuotteiden turvallisuudesta. Ylimielisyyteen ei ole varaa.
<P>
BSE-tautien tieteellinen tuntemus on yhä vielä perin heikkoa. Pitkän aikavälin vaikutusten tutkiminen on työlästä ja hidasta. Johtopäätöksiä suuntaan tai toiseen ei pidä tehdä hätäisesti. Hullun lehmän tauti nousi otsikoihin jo viitisen vuotta sitten. Herää kysymys, olisiko tänä aikana ollut jo enemmän saavutettavissa tutkimuksen saralla. Onko kriisin hallintaan käytetyt voimavarat hyödynnetty parhaalla mahdollisella tavalla?
<P>
Puutteellinen tietämys BSE-tautien syntytekijöistä ja vaikutuksista ihmisiin tulee unionille kalliiksi. Kokonaisuudessaan BSE-kriisi maksaa unionille useita miljardeja euroja. Yhä edelläänkään ei ole selvää, mitkä toimenpiteet on järkevää ja tarpeellista tehdä eikä miten laajalle toimenpiteet pitää kohdistaa. Riskimateriaalin muun muassa nautojen ja lampaiden aivojen sekä selkäytimen poistamisen osalta toimenpiteiden on eri maissa voitava poiketa toisistaan.
<P>
BSE-kriisiä ei ole vielä voitettu. Kuluttajien luottamus eurooppalaisiin maataloustuotteisiin on varmistettava. Komissio on toteuttanut suuren osan BSE: tä koskevista suosituksista, joiden tarkoituksena on parantaa kuluttajien terveyttä ja suojelua. Nykyiseen tilanteeseen ei kuitenkaan ole syytä olla tyytyväinen. Uusia tapauksia on tämänkin kevään aikana tullut esiin liian monta.

<SPEAKER ID=157 LANGUAGE="IT" NAME="Santini">
Arvoisa puhemies, arvoisa komission jäsen, en kiistä sitä, että puhuessani nyt todennäköisesti viimeisen kerran tämän vaalikauden aikana tunnen tämän asian vuoksi lievää ahdistusta. On melkein kuin vielä jonkin verran sairas lapsi hylättäisiin keskelle katua, ja minä siis mietin, kuka tästä lähtien pitää hänestä huolta. Onnistummeko löytämään seuraavan vaalikauden aikana - toivon, että onnistumme - tilalle kaksi samanlaista ajokoiraa kuin Böge ja Roth-Berendt? Kollegamme Roth-Berendt ei ole paikalla, mutta toivon, että sana " ajokoira" ei loukkaa häntä. Kaksi ajokoiraa, jotka pitivät pintansa silloinkin, kun aihe ei ollut enää niin ajankohtainen, jolloin se oli helpompi unohtaa kuin jatkaa työtä tuhansissa kokouksissa.
<P>
Pohdin asiaa, vaikka kahden valiokunnan, tutkimus- ja valvontavaliokunnan, avulla olemme saaneet monia vastauksia tekemiimme kysymyksiin, kysymykset eivät ole loppuneet. Mietinkin esimerkiksi sitä, kuka jatkaa tästä lähtien välttämätöntä tutkijoiden ja tieteen painostusta, sillä odotamme edelleen monia vastauksia tekemiimme kysymyksiin. Ja edelleen: jatketaanko Yhdistyneessä kuningaskunnassa valvontaa ja tarkastuksia taudin epidemiologisella tasolla ja ennen kaikkea satamissa, joista saattaa edelleen löytyä jokin elintarvikeaine, joka ei ole täysin puhdas? Kysyn myös, riittääkö kuluttajan opaskirja, jonka viimeinen painos on tosin korjattu ja tarkastettu, saamaan toimemme kohteena olevat ihmiset ymmärtämään, miten toimia.
<P>
Haluaisin vielä esittää yhden kysymyksen parlamentille ja niille, jotka tässä salissa istuvat seuraavan vaalikauden aikana. Kuka tulee suojelemaan kuluttajia? Tehdäänkö se yhtä päättäväisesti kuin me suojelimme heidän oikeuksiaan? Perheet, jotka ovat kärsineet Creutzfeldt-Jakobin taudin uudesta muunnoksesta, ovat osaksi saaneet korvauksia, mutta älkäämme unohtako erään professorin hirvittävää ennustusta, joka kuului: " Pitäkää varanne, sillä taudin itämisaika on 15 vuotta!" . Emme siis saa luovuttaa, emme edes asian tässä mielessä.
<P>
Lopuksi, toisessa puolivuotiskertomuksessa sanottiin ja tehtiin melkein kaikki. Se, mitä puuttuu, on jatkotoimet elintarvikeoikeutta koskevan vihreän kirjan pohjalta. Vielä yksi kysymys: kuka ottaa asian hoitaakseen? Työniloa!

<SPEAKER ID=158 NAME="Corrie">
 Arvoisa puhemies, kiitän myös esittelijöitä. Olen erityisen kiinnostunut tästä keskustelusta, koska kasvatan Skotlannissa nauta- ja lammaskarjaa. Koska suuri osa tuloistani perustui elävän rotukarjan vientiin, on taloudellisten etujeni mukaista, että Yhdistyneestä kuningaskunnasta peräisin olevan naudanlihan vientikielto kumotaan. Karjankasvattajana olen seurannut sitä tuhoa, mitä BSE on aiheuttanut, ei ainoastaan brittiläisille karjankasvattajille vaan myös kaikille alaan liittyville teollisuudenhaaroille, kuten kuljetusalalle, huutokauppakeskuksille, teurastamoille ja muulle johdannaisteollisuudelle. Ison-Britannian maatalous on nyt kriisissä kaikilla aloilla.
<P>
Vaikka suhtaudunkin myönteisesti mietintöön sikäli, että se antaa meille mahdollisuuden tarkastella tilannetta uudelleen, on joitakin kohtia, joita haluan kommentoida. Ensinnäkin on erittäin valitettavaa, että BSE: tä pidettiin alusta alkaen brittiläisenä eikä eurooppalaisena ongelmana. Koska Manner-Eurooppaan vietiin kymmeniätuhansia tonneja saastunutta rehua, ongelma laajentui väistämättä koskemaan koko Eurooppaa.
<P>
Olen tyytyväinen siihen, että komissio suhtautuu niin tiukasti ruoan turvallisuuteen koko Euroopan nautakarjateollisuuden osalta, koska tämä on ainoa tapa varjella yleistä luottamusta. On sääli, että jotkin kansallisvaltiot eivät pidä asiaa yhtä tärkeänä.
<P>
Koska olen tiiviisti tekemisissä teollisuuden kanssa, voin vakuuttaa parlamentin jäsenille, että on ponnisteltu suuresti sen eteen, että brittiläinen naudanliha olisi turvallista käyttää. Vaikka jonkin karjan joukosta - pääasiassa lypsykarjasta - löytyy vielä joitakin BSE-tapauksia, jotka johtuvat siitä, että karjaa ruokitaan saastuneella rehulla, suurimmasta osasta nautakarjaa ei ole koskaan löytynyt yhtään tautitapausta, kuten ei oman karjanikaan joukosta, ja kuitenkin joudumme kaikki kärsimään. Nyt on ryhdytty tekemään paperityötä ja ylläpitämään rekistereitä, jotta lihan alkuperä voitaisiin jäljittää eläimen syntymästä kaupassa olevaan lihapalaan asti. Tämä tietää suurta lisätyötä karjankasvattajille, mutta se on vaivan arvoista, jotta markkinat saadaan avattua. Tarkastajat seuraavat markkinoiden ja teurastamojen toimintaa jokaisella tasolla, ja tämän seurannan osuus on tällä hetkellä noin 75 % kokonaiskustannuksista, joilla pyritään varmistamaan, että sääntöjä noudatetaan.
<P>
Brittiläisen luuta sisältävän lihan vientikielto on typerä ja tarpeeton, ja se pitäisi kumota. Suhtaudun kuitenkin myönteisesti tähän mietintöön.

<SPEAKER ID=159 NAME="Puhemies">
Tahtoisin kiittää puhemiehistön puolesta Roth-Behrendtiä, joka jätti oman puheenvuoronsa käyttämättä, jotta keskustelulle jäisi enemmän aikaa. Komission jäsen Boninolla on nyt puheenvuoro.

<SPEAKER ID=160 NAME="Bonino">
Arvoisa puhemies, annan hyvin lyhyen poliittisluonteisen vastauksen. Ensinnäkin kiitän esittelijöitä, ja sitten tahtoisin sanoa kaikille teille, että tavallaan tämä on meidän viimeinen keskustelumme, tämän parlamentin viimeinen ja ehkä myös tämän komission viimeinen, ja jollakin tavalla tulen kaipaamaan sitä. Tulen kaipaamaan sitä, koska sen lisäksi mitä olemme yhdessä saavuttaneet - ja se näkyy mietinnössä selkeästi - olemme uskoakseni ennen kaikkea kehittäneet työmenetelmän - en usko sen olleen helppoa teille, eikä, sallikaa minun sanoa tämä, myöskään meille - menetelmän, josta käy kuitenkin selkeästi ilmi jokaisen velvollisuudet ja joka ei siis aiheuta sekaannusta eri toimielimissä vaan auttaa ymmärtämään, että erilaiset osapuolet voivat tehdä yhteistyötä.
<P>
Uskon, että erityiskysymysten lisäksi tämä on tärkein oppimamme asia. Uskon myös, että tulevan komission ja tulevan parlamentin on suojeltava tätä pientä metodologista perintöä, joka liittyy näiden kahden toimielimen välisiin suhteisiin, niin avoimuuden kuin vaikeuksienkin osalta, mutta myös tieteellisen osaamisen osalta. Eräät asiat - BSE: tä lukuun ottamatta, jonka osalta on vielä ongelmia ratkottavana, kuten Santini ja Imbeni muistuttivat - käsittelevät monimutkaisia aiheita, kuten esimerkiksi hormonit, joihin Roth-Berendt viittasi, tai geenimanipuloidut tuotteet: elintarviketurvallisuuden kannalta nämä ovat siis monimutkaisia asioita, kuka ne eteensä saakin.
<P>
Viimeinen kohta, jota haluaisin korostaa on ennaltaehkäisyn periaate. Uskon, että on tärkeää aloittaa myös ja ennen kaikkea eurooppalaiselta tasolta jatkaen sitten kuitenkin kansainvälisellä tasolla. Toivomme pääsevämme yhteisymmärrykseen 19. huhtikuuta, jotta ennaltaehkäisyn periaate voitaisiin sisällyttää Codex alimentarius -menettelykäsikirjaan. Jos onnistumme selviämään myös tästä vaiheesta, siitä tulee uskoakseni tärkeä tekijä, ei tietenkään ainoastaan unionin sisällä vaan myös tämän periaatteen aseman vahvistamisessa kansainvälisellä tasolla.
<P>
Tämä on tavallaan perintö, jonka te jätätte tulevalle parlamentille ja jonka me jätämme tulevalle komissiolle. Toivon kuitenkin todella, että erityisongelmista huolimatta työmenetelmästämme tulisi yhteistä omaisuutta. En tee tätä koskaan, mutta te sallinette minun tämän kerran kiittää komissiota ja kabinettiani, jotka yhdessä teidän kanssanne ovat osoittaneet suurta kärsivällisyyttä, mutta mielestäni myös suurta sinnikkyyttä.

<SPEAKER ID=161 NAME="Puhemies">
Kiitoksia, arvoisa komission jäsen Bonino.
<P>
Haluaisin myös kertoa puhemiehistön puolesta, että olemme aina kuunnelleet teitä täällä hyvin tarkkaavaisesti. Kiitämme teitä Euroopan parlamenttia koskevista ystävällisistä sanoista ja toivotamme teille mitä parhainta onnea poliittisella urallanne ja tulevassa toiminnassanne.

<CHAPTER ID=6>
Kyselytunti (neuvosto)
<SPEAKER ID=162 NAME="Puhemies">
Esityslistalla on seuraavana neuvostolle osoitetut kysymykset (B4-0157/99).
<P>
Haluan toivottaa tervetulleeksi neuvoston puheenjohtaja Verheugenin ja ilmoittaa teille heti aluksi, että Verheugenin on lähdettävä tänään klo 18.50 hänen paluumatkaansa liittyvistä pakottavista syistä. Näin ollen olisi sopivaa, että yrittäisimme keskittyä kysymyksiin, jotta niitä voidaan esittää mahdollisimman monta ja että Verheugen voisi vastata niihin. Joka tapauksessa olen jo pyytänyt häneltä lupauksen, että seuraavalla istuntojaksolla hän jäisi 10 minuuttia pitemmäksi ajaksi hyvittääkseen ne 10 minuuttia, joiden vuoksi hänen on itsestään riippumattomista syistä poistuttava tänään klo 18.50. Olen ilmoittanut tästä parlamentille.

<SPEAKER ID=163 NAME="Puhemies">

<P>
Kysymys nro 1 Patricia McKenna (H-0222/99):
<P>
Aihe: Euroopan keskuspankki ja rahajärjestelmä Voiko neuvosto osoittaa, millä tavoin uusi euro-valuutta on aiottu laskea säännöllisin väliajoin liikkeelle sen jälkeen, kun jäsenvaltioiden valuutat on korvattu? Tapahtuuko tämä laskemalla liikkeelle euro-obligaatioita vain liikepankeille, mikä itse asiassa velkaannuttaa rahajärjestelmää lisää, vai laskemalla liikkeelle euro-valuuttaa vapaasti, mikä taas ei kasvata velkaa, vai kuitenkin jonkinlaisena molempien vaihtoehtojen yhdistelmänä, varsinkin kun järjestelmän ja siihen liittyvien lähentymiskriteerien sekä vakaussopimuksen virallisena päätavoitteena on vähentää velkaa?
<P>
Voiko neuvosto ilmoittaa parlamentille, mitkä EU: n jäsenvaltioiden keskuspankit ovat täysin yksityisomistuksessa, mitkä osittain yksityistettyjä ja mitkä kokonaan julkisessa omistuksessa? Voiko neuvosto ilmoittaa myöskin, pitäisikö sen mielestä osittain tai täysin yksityisomistuksessa olevien keskuspankkien olla Euroopan keskuspankkijärjestelmän keskeisiä osapuolia, ja jopa EKP: n osittaisia omistajia (kummatkin näistä on perustettu Euroopan yhteisöjen perustamissopimuksin)? Tällöin yksityisillä rahoitusosapuolilla olisi hallinnollista valtaa Euroopan rahajärjestelmässä, mikä ei ehkä johtaisikaan päätavoitteeseen eli rahaliiton vakauteen.
<P>
Pyydän Verheugenia vastaamaan McKennan kysymykseen.

<SPEAKER ID=164 NAME="Verheugen">
neuvosto. (DE) Arvoisa puhemies, Madridin Eurooppa-neuvoston joulukuussa 1995 antamien suositusten mukaan osallistuvat jäsenvaltiot laskevat liikkeeseen julkisen kaupankäynnin kohteena olevan uuden valtionvelan 1. tammikuuta 1999 alkaen euroyksikön määräisenä. Samaan aikaan ne laskevat liikkeeseen suurimman osan jäljellä olevasta valtionvelasta euroyksikössä neuvoston 3. toukokuuta 1998 antaman asetuksen N: o 974/98 mukaisesti. Siirtymäkauden aikana 1. tammikuuta 1999-31. joulukuuta 2001 yksityiset arvopapereiden liikkeeseenlaskijat laskevat liikkeeseen jäljellä olevat arvopaperit euroyksikössä edellä mainitun neuvoston asetuksen mukaisesti. Uudet arvopaperit voitte antaa euroyksikössä. Siirtymäkauden päätyttyä valtion ja yksityisten liikkeeseenlaskijoiden kaikki uudet arvopaperit lasketaan liikkeeseen euroyksikössä tai kansallisessa valuuttayksikössä. Kaikki jäljellä olevat velat, jotka lasketaan liikkeeseen kansallisessa valuuttayksikössä, joka on tuolloin jo poistettu käytöstä, voidaan käsitellä ja suorittaa vain euroyksikössä vuodesta 2002.
<P>
Neuvoston 3. toukokuuta 1998 tekemän päätöksen 317/98 mukaan Euroopan rahaliittoon osallistuvien jäsenvaltioiden keskuspankkien lainsäädännöt ovat yhdenmukaiset EU: n sopimusmääräysten kanssa ja niillä taataan Euroopan rahaliittoon osallistuvien jäsenvaltioiden keskuspankkien täysi riippumattomuus.

<SPEAKER ID=165 LANGUAGE="EN" NAME="McKenna">
Kun puhumme koko kysymyksestä, joka liittyy valuutan liikkeelle laskemiseen ilman lainoja, perusväite on, että se johtaa inflaatioon. Liikepankit moninkertaistavat liikkeelle lasketun rahavarannon ainakin 10-15-kertaiseksi, ja tästä syystä valtiot joutuvat ottamaan lainaa, toisin sanoen, jotta pankit voisivat saada suuria voittoja. Kun otetaan huomioon, että koko tämän hankkeen tarkoituksena oli taata lainojen pienentäminen tai poistaminen, se ei tule käsittääkseni onnistumaan - oletteko samaa mieltä?

<SPEAKER ID=166 NAME="Verheugen">
 Arvoisa puhemies, arvoisa parlamentin jäsen, en yhdy tähän näkemykseen. Yksityisten velkaantumisen suuruus ja valtion velkaantumisen suuruus ovat taloudellisen kehityksen kaksi täysin eri indikaattoria. Valtion velkaantumisen suuruus voi olla pikemminkin kriittinen indikaattori ja yksityisten velkaantumisen suuruus voi olla merkki kasvavista investoinneista. Teidän on pidettävä nämä kaksi asiaa tiukasti erillään. Meitä kiinnostaa kuitenkin teidän kysymyksenasettelussanne yksinkertaisesti se, mistä alkaen tällaiset velkakirjat ovat voimassa euromääräisinä. Vastasin tähän kysymykseen.

<SPEAKER ID=167 LANGUAGE="SV" NAME="Sjöstedt">
Minulla on lisäkysymys. Minähän olen kotoisin Ruotsista. Kuten neuvosto varmasti tietää, maassani käydään parhaillaan keskusteluja siitä, pitäisikö maan osallistua yhtenäisvaluuttaan; olen osallistunut useisiin eri kokouksiin, joissa on keskusteltu tästä asiasta.
<P>
Minulle esitetään usein kysymys, johon en osaa vastata. Sen vuoksi ajattelin, että voisin ehkä saada teiltä apua. Joku tuntuu aina kysyvän, mitä tapahtuu, jos jokin maa haluaa luopua yhtenäisvaluutasta. Jos huomataan, että yhtenäisvaluutan sosiaaliset ja taloudelliset vaikutukset ovat kielteisiä, onko mitään oikeudellista mahdollisuutta luopua yhtenäisvaluutasta ja ottaa jälleen käyttöön kansallinen valuutta ja keskuspankki?

<SPEAKER ID=168 NAME="Verheugen">
 Arvoisa parlamentin jäsen, se on mielenkiintoinen kysymys. En vastaa teille lainsäädännöllisestä vaan poliittisesta näkökulmasta. Se, mitä ehdotitte kysymyksessänne, ei ole mahdollista. Siitä ei ole määrätty sopimuksessa. Yhteiseen valuuttaan sitoutunut maa ei voi enää päästä sen käytöstä pois.

<SPEAKER ID=169 NAME="Puhemies">

<P>
Kysymys nro 2 Alexandros Alavanos (H-0224/99):
<P>
Aihe: Philoxenia-ohjelman täytäntöönpano Euroopan parlamentti, komissio ja talous- ja sosiaalikomitea ovat jo esittäneet myönteisen kantansa monivuotisen Philoxenia-nimisen ohjelman perustamiseen, jolla pyrittäisiin edistämään Euroopan matkailua. Ottaen huomioon matkailun merkitys työpaikkojen luomisen ja eurooppalaisen kulttuurin levittämisen kannalta sekä kyseisen ohjelman hyväksymisen jatkuva lykkääntyminen matkailuasiain ministerineuvostossa neuvostolta kysytään: Koska ohjelman lopullinen hyväksyminen on suunniteltu tapahtuvaksi, voiko neuvosto vakuuttaa Euroopan parlamentille ja komissiolle, että ohjelma voidaan panna täytäntöön niin pian kuin mahdollista, ja onko neuvostossa tullut esiin ohjelman lopullisen hyväksymiseen liittyviä ongelmia?
<P>
Herra Verheugen, pyydän teitä vastaamaan Alavanosin kysymykseen.

<SPEAKER ID=170 NAME="Verheugen">
Minun on valitettavasti sanottava teille, että tästä aiheesta on keskusteltu useita kertoja neuvoston elimissä ja perustavia mielipide-eroja ei valitettavasti ole voitu ratkaista, vaikka puheenjohtajamaa Itävalta on ponnistellut voimakkaasti sen puolesta. Vaikka puheenjohtajamaa ehdotti ohjelman pysyvän talousarvion leikkaamista, muutamat valtuuskunnat ovat ilmaisseet epäilyksensä. Tilanne on valitettavasti se, että en tällä hetkellä osaa sanoa, hyväksyykö neuvosto komission ehdotuksen ja jos, niin milloin.

<SPEAKER ID=171 NAME="Alavanos">
 Neuvoston puheenjohtajan vastaus oli minulle pettymys, koska hän niin kärkevästi kiirehti sanomaan, että hän ei osaa kuvitella, milloin tämä raportti saadaan aikaan. Haluaisin esittää hänelle seuraavat kysymykset:
<P>
Ensiksi, onko vielä Saksan puheenjohtajakauden aikana mahdollisuutta saada ehdotus hyväksyttyä?
<P>
Toiseksi, mitä tulee matkailukysymyksen ajankohtaiseen puoleen, onko neuvosto lainkaan paneutunut Jugoslavian ja Kosovon kriisin seurauksiin, jotka näkyvät matkailussa monilla Balkanin alueilla, joiden joukkoon kuuluu mahdollisesti myös Pohjois-Kreikka, ellei kriisi lopu pian? Onko neuvosto myöskään harkinnut mahdollisuutta ryhtyä joihinkin toimiin matkailuyritysten tukemiseksi?

<SPEAKER ID=172 NAME="Verheugen">
Arvoisa parlamentin jäsen, ymmärrän teidän pettymyksenne, mutta puheenjohtajamaa voi kertoa teille vain sen, mitä jäsenvaltiot ovat valmiit tekemään, ja tässä tapauksessa asia on nyt niin, että useilla jäsenvaltioilla on hyvin periaatteellisia epäilyksiä tätä Euroopan matkailua edistävää ohjelmaa kohtaan - ne eivät halua ohjelmaa lainkaan. Toiset jäsenvaltiot taas eivät halua ohjelmaa tässä muodossa. Neuvostossa ei päästä yksimielisyyteen tästä kysymyksestä, ja siksi olen erityisen pahoillani joutuessani sanomaan teille, että mielestäni ei ole pienintäkään mahdollisuutta siihen, että tästä aiheesta tehtäisiin ainakaan myönteinen päätös Saksan puheenjohtajakauden aikana.

<SPEAKER ID=173 NAME="Puhemies">

<P>
Kysymys nro 3 Nikitas Kaklamanis (H-0227/99):
<P>
Aihe: Ecevitin Öcalanin pidätyksen jälkeen esittämät lausunnot Turkin pääministerin Bülent Ecevit (joka antoi vuonna 1974 määräyksen hyökätä Kyproksen tasavaltaa vastaan, joka on YK.n jäsenvaltio ja nykyään ehdolla EU: n jäseneksi) antoi turkkilaisille ja ulkomaalaisille toimittajille heti PKK: n johtajan Abdullah Öcalanin pidätyksen jälkeen lausunnon, jonka mukaan Turkki ei tule hyväksymään yhdenkään Euroopan maan neuvoja Öcalanin oikeudenkäynnin suhteen.
<P>
Kuinka EU: n puheenjohtaja suhtautuu tällaisen maan pääministerin esittämään lausuntoon, maan, joka jatkuvasti kieltää kurdien Demokraattisen puolueen osallistumisen vaaleihin ja joka on syyllistynyt ennenkuulumattomiin rikoksiin alueellaan eläviä kansoja vastaan?
<P>
Herra Verheugen, ehdotan, että vastaatte Kaklamanisin kysymykseen.

<SPEAKER ID=174 NAME="Verheugen">
 Arvoisa parlamentin jäsen, 22. helmikuuta tänä vuonna antamassaan lausunnossa Euroopan unioni otti huomioon Turkin hallituksen lupauksen siitä, että Abdullah Öcalan saa oikeudenmukaisen oikeudenkäynnin. Euroopan unioni odottaa, että tämä tarkoittaa oikeudenmukaista ja asiallista käsittelyä sekä julkista ja oikeusvaltioperiaatteen mukaista oikeuskäsittelyä riippumattomassa tuomioistuimessa, hänen valitsemaansa oikeusapua ja kansallisten tarkkailijoiden pääsyä oikeuskäsittelyyn.
<P>
Euroopan unioni korostaa vielä kerran torjuvansa jyrkästi kuolemantuomion. Samalla Euroopan unioni vahvistaa tuomitsevansa kaikentyyppisen terrorismin. Oikeutetussa terrorismin vastaisessa taistelussa on otettava kaikilta osin huomioon ihmisoikeudet, oikeusvaltioperiaate ja demokraattiset säännöt. Hyvä parlamentin jäsen tietää varmasti demokraattisen puolueen vaalikiellosta, että Turkin perustuslakituomioistuin on hylännyt yksimielisesti 8. maaliskuuta 1999 syyttäjäviraston johtajan hakemuksen määrätä osallistumiskielto tälle puolueelle.

<SPEAKER ID=175 LANGUAGE="EL" NAME="Kaklamanis">
Arvoisa neuvoston puheenjohtaja, koska tänä aamuna kuulin kansleri Schröderin sanovan, että Naton pommitukset Jugoslaviassa tapahtuvat ihmisoikeuksien ja albaanivähemmistön puolustamisen nimissä, koska uskon, että tekään ette hyväksy sitä, että ihmisoikeudet ovat olemassa tapauskohtaisesti tai à la carte, ja koska eilen Turkin sanomalehdissä kirjoitettiin, että kansainvälisten tarkkailijoiden läsnäoloa Öcalanin oikeudenkäynnissä ei sallita eikä aiota sallia, haluaisin, että kertoisitte minulle konkreettisesti, mitä neuvosto aikoo siinä tapauksessa tehdä Turkin kaltaiselle suljetulle maalle. Toiseksi olen saanut vaikutelman, että te ette tiedä, että jälkeenpäin on tehty päätös, joka lopullisesti kieltää ADEP-puolueen osallistumisen vaaleihin ja riistää 20 miljoonalta kurdilta ihmisoikeuden tuoda vaaleissa esiin poliittisen tahtonsa. Mitä aiotte tehdä?

<SPEAKER ID=176 NAME="Verheugen">
 Arvoisa parlamentin jäsen, neuvosto käyttää kaikki poliittiset ja diplomaattiset mahdollisuutensa tehdäkseen selväksi Turkin hallitukselle, mitkä Euroopan ihmisoikeusstandardit ovat, ja että se odottaa Turkin noudattavan eurooppalaisia ihmisoikeusstandardeja kaikissa yksittäistapauksissa ja kaikissa tilanteissa.

<SPEAKER ID=177 LANGUAGE="EL" NAME="Ephremidis">
Haluaisin kysyä neuvoston edustajalta seuraavaa:
<P>
Ensiksikin, uskooko hän todellakin omien sekä parlamentin kokemusten pohjalta, että Turkin nykyinen hallinto hoitaa oikeudenkäynnin oikeusvaltion periaatteiden mukaisesti? Uskooko hän aidosti näin, ja mihin hän tukee tämän uskonsa?
<P>
Toiseksi, miksi hän heti ottaa sivusta kysymykseen mukaan terrorismin, riippumatta siitä, onko sitä vai ei? Antaako tämä kenties Turkille välittömästi verukkeen kohdella vangitsemaansa Öcalania miten tahtoo? Tämäkö on puolustus, antaako tämä verukkeen Turkin viranomaisille?

<SPEAKER ID=178 NAME="Verheugen">
 Arvoisa parlamentin jäsen, ratkaisevaa ei ole se, mitä minä uskon. Edes se, mitä neuvosto uskoo Turkin hallituksen tekevän, ei ole ratkaisevaa, vaan ratkaisevaa on se, että käytämme vaikutusmahdollisuuksiamme saavuttaaksemme yhteisen tavoitteemme, eli tässä tapauksessa oikeudenmukaisen ja oikeusvaltion periaatteiden mukaisen käsittelyn. Olen jo sanonut teille, että käytämme näitä vaikutusmahdollisuuksia miltei päivittäin.

<SPEAKER ID=179 NAME="Puhemies">

<P>
Kysymys nro 4 Maj Britt Theorin (H-0228/99):
<P>
Aihe: Länsi-Sahara Länsi-Saharan asukkailla on muiden siirtomaavallan alla eläneiden kansojen tapaan itsemääräämisoikeus ja oikeus itsenäisyyteen. Marokko estää kuitenkin tämän toiminnallaan, sillä se on pitänyt Länsi-Saharaa miehitettynä jo 24 vuoden ajan vastoin YK: n määräyksiä ja kansainvälistä oikeutta. Marokko on viivästyttänyt, estellyt ja jarruttanut YK: n rauhansuunnitelman toteutumista. Tästä huolimatta EU on myöntänyt Marokolle huomattavaa taloudellista tukea.
<P>
Miten EU: n Marokolle myöntämä tuki sopii neuvoston mielestä yhteen sen kanssa, että Marokko pitää Länsi-Saharaa miehitettynä? Millä tavoin neuvosto aikoo edistää YK: n rauhansuunnitelman toteutumista?
<P>
Arvoisa neuvoston puheenjohtaja, ehdotan, että vastaatte Theorinin kysymykseen.

<SPEAKER ID=180 NAME="Verheugen">
Arvoisa parlamentin jäsen, neuvosto on jo sitoutunut tiiviisti Yhdistyneiden Kansakuntien käynnissä oleviin toimiin, jotka koskevat kansanäänestyksen järjestämistä Länsi-Saharan alueen itsemääräämisoikeudesta vuosina 1999 ja 2000. Kehitystä on seurattu tarkkaavaisesti jäsenvaltioissa ja Yhdistyneiden Kansakuntien toimien avulla. Etenkin toimivaltainen YUTP-työryhmä on tarkastellut toistuvasti ja säännöllisesti Yhdistyneiden Kansakuntien pääsihteerin aloitteita yhteisen ulko- ja turvallisuuspolitiikan alalla.
<P>
Puheenjohtajamaa antoi 29. joulukuuta 1998 Euroopan unionille lausunnon, jossa kannatetaan rajoittamatta Yhdistyneiden Kansakuntien ponnisteluja oikeudenmukaisen ja kestävän ratkaisun löytämiseksi. Tämän vuoksi Euroopan unioni on pannut kiinnostuneena merkille Marokon hallituksen seuraavat päätökset: ensinnäkin UNHCR: n asema virallistetaan puheena olevalla alueella. Ennakkorekisteröinnit pitäisi nyt voida käynnistää uudelleen Tindoufin leireillä. Toivomme, että UNHCR: n kanssa aloitetaan nyt keskustelut pakolaisten paluuta koskevasta pöytäkirjaluonnoksesta.
<P>
Toiseksi on määrä allekirjoittaa sopimus MINURSO-joukkoja koskevista säännöistä. Tämä päätös mahdollistaa ratkaisua varten tehdyn suunnitelman toteuttamisen edellyttämien voimien järjestelmällisen ja oikea-aikaisen jaon, ja se helpottaa samalla MINURSO: n toimintojen jokapäiväistä toteuttamista. Tämän vuoksi Euroopan unioni ei näe mitään perustetta kyseenalaistaa Euroopan unionin Marokolle myöntämät tuet Länsi-Saharan kehityksen vuoksi.

<SPEAKER ID=181 NAME="Theorin">
 Paljon kiitoksia vastauksesta. Olen ymmärtänyt, että YK: n ja Marokon väliset neuvottelut käynnistyivät jo eilen. Olisi kiinnostavaa kuulla, onko neuvosto saanut niistä mitään tietoa.
<P>
Mielestäni keskeistä ja tärkeää tässä asiassa on se, että me kaikki olemme odottaneet mahdottoman kauan tämän kansanäänestyksen toteutumista ja että me ennen kaikkea olemme painostaneet Marokkoa pitkään. On tietenkin kiinnostavaa tietää, onko EU: n ministerineuvosto valmis käyttämään hyväkseen asemaansa ja valtaansa, vaikka annammekin Marokolle taloudellista tukea, painostaakseen Marokon hallitusta, jotta se ei jälleen kerran tekisi päätöstä kansalaisäänestyksestä ja siirtäisi sitä sitten kauas tulevaisuuteen, vaan että se todellakin toteutettaisiin.
<P>
Eri pakolaisleireillä on noin 160 000 ihmistä ja suurin piirtein yhtä monta sotilasta valvoo näitä pakolaisia. Sen vuoksi on syytä huolehtia siitä, että tämä työ aloitetaan oikeudenmukaisesti ja oikein. Haluaisin kuulla, mitä neuvosto on valmis tekemään.

<SPEAKER ID=182 NAME="Verheugen">
Arvoisa parlamentin jäsen, neuvosto on kanssanne täysin samaa mieltä juuri mainitsemistanne poliittista tavoitteista. Myös me haluamme, että tämä konflikti ratkaistaan lopultakin kansanäänestyksellä ja sitä seuraavilla vapailla valeilla. Neuvosto on itse ryhtynyt muutamiin asiaa koskeviin toimiin ja tukenut joitakin toisia toimia. Se toimii näin myös jatkossa. Harjoitamme jatkossakin välttämätöntä poliittista painostusta, jotta yhteinen päämäärämme saavutetaan ja kehitystä arvioidaan uusien päätösten perusteella. Jos tilanteen kehittyminen edellyttää meidän muuttavan kantaamme ja tekevän uusia päätöksiä, me myös teemme niin.

<SPEAKER ID=183 LANGUAGE="FR" NAME="Pailler">
Arvoisa puhemies, luulen, että joudumme pyytämään neuvostoa - olipa kyse Turkista tai Marokosta - laatimaan tutkielman siitä, mitä ovat diplomaattinen vaikutusvalta, painostustarkoitukset tai -keinot, koska se kaikki vaikuttaa hyvin epäselvältä.
<P>
Alkuperäisessä kysymyksessä pyydettiin selviä asioita. Taloudellinen tuki on ymmärrettävä painostuskeino, jos sanotte meille, että haluatte käyttää sitä, mutta te sanotte, ettette halua. Mitä muita painostuskeinoja sitten ehdotatte? Sitten neuvosto sanoo kaikkien näiden epäselvyyksien jälkeen - se näkyy nyt Kosovon osalta -, että kaikkia diplomaattisia keinoja on kokeiltu.
<P>
Meillä on aihetta epäillä tätä. Mistä vaikutusvaltanne muodostuu? Sen haluaisimme tosiaan tietää. Tilanne on sama kuin Turkin osalta: miten saatte varmuuden ja vaikutusvaltaa, millä keinoin? Talouteen liittyvät keinot vaikuttivat meistä tarkoituksenmukaisilta, mutta jos niitä on muitakin, voisitte hieman eritellä niitä. Nehän eivät toki ole valtionsalaisuuksia.

<SPEAKER ID=184 NAME="Verheugen">
 Toivon, että ymmärsin arvoisaa parlamentin jäsentä väärällä tavalla. Sain kuitenkin melkein sen käsityksen, että hän yllytti minua sanomaan, että voimme toki käyttää sotilaallisia keinoja Marokkoa vastaan toivotun tavoitteen saavuttamiseksi. Toivon, että se oli väärinkäsitys ja että hän ei halunnut vihjata sitä. Tilannehan on täysin päinvastainen. Meillä on useita mahdollisuuksia vaikuttaa Marokkoon ja me myös teemme niin. Marokko osallistuu säännöllisiin vuoropuheluihin ja kuulemismenettelyihin. Marokko on assosioitunut maa, ja se osallistuu Barcelonan prosessiin. Stuttgartissa alkaa nimenomaan huomenna Välimeren alueiden konferenssi, Barcelona II, ja konferenssissa käsitellään luonnollisestikin näitä aiheita. Kuten jo totesin, me käytämme kaikki käytettävissämme olevat poliittiset ja diplomaattiset keinot.
<P>
Neuvosto ei pidä muiden välineiden käyttöä tällä hetkellä tarkoituksenmukaisena. Sanoin sen jo aiemmin.

<SPEAKER ID=185 LANGUAGE="ES" NAME="González Álvarez">
Arvoisa neuvoston puheenjohtaja, me parlamentin jäsenet voimme kenties olla jopa rasittavia, kun olemme niin huolissamme jonkin keskeneräisen ongelman vuoksi, mutta te varmaan ymmärrätte, että aiemmin on ollut tapauksia, joiden kohdalla on ollut parempi katsoa kuin katua.
<P>
Olemme saaneet kuulla, että erityislähettiläs Baker, joka, kuten hyvin tiedätte, on toiminut välittäjänä länsisaharalaisten ja marokkolaisten välillä melko menestyksekkäästi - sekin on surullista, että välittäjä on ollut pohjoisamerikkalainen eikä eurooppalainen - olemme saaneet siis kuulla, että Charles Dunbar, Bakerin erikoisedustaja on heittänyt pyyhkeen kehään, koska hän on sanonut, ettei voi sietää sitä, että Marokon kuningaskunta vastustaa jatkuvasti niitä ehdotuksia, joita Yhdistyneet Kansakunnat tekee jouduttaakseen ja taatakseen Länsi-Saharan autonomista asemaa koskevan oikeudenmukaisen kansanäänestyksen.
<P>
Kysyn painokkaasti: eikö teidän mielestänne olisi parempi, että Euroopan unioni ottaisi käyttöönsä - eikä olisi vain tukijana - myönteisen vaikutusvaltansa Marokkoon nähden ja vaatisi, että tämän puolen vuoden aikana, joka on erittäin tärkeä jakso, saataisiin aikaan se oikeudenmukainen kansanäänestys, jota Länsi-Saharan asukkaat niin hartaasti toivovat? On ikävää, että joudumme vaatimaan tätä näin painokkaasti, mutta olisi huonompi asia, jos meidän pitäisi joulukuussa valitella Euroopan unionin puutteellista vaikutusvaltaa.

<SPEAKER ID=186 NAME="Puhemies">
Rouva González, minustakin on ikävää vaatia teiltä painokkaasti, että teidän täytyy noudattaa puheaikaanne. Olette ylittäneet 30 sekunnilla teille myöntämäni ajan. Näin ollen pyydän, että yritätte noudattaa puheaikaa, sillä siten voidaan esittää useampia kysymyksiä.
<P>
Herra Verheugen, teillä on puheenvuoro vastataksenne Laura González Álvarezin kysymykseen.

<SPEAKER ID=187 NAME="Verheugen">
 Arvoisa parlamentin jäsen, ette tietenkään rasita minua. Voitte uskoa, että suhtaudun ongelmaan aivan yhtä vakavasti kuin te. Haluatte kuitenkin käydä kanssani poliittista keskustelua. En voi käydä kanssanne poliittista keskustelua, sillä voin ainoastaan esittää teille neuvoston kannan. Sen olen jo tehnyt. Toistan vielä kerran: olemme yksimielisiä saavutettavista tavoitteista, ja niiden operatiivisesta toteutuksesta vastaa Yhdistyneet Kansakunnat. Euroopan unioni kannattaa näitä tavoitteita niiden mahdollisuuksien rajoissa, jotka sillä on, ja jos käy ilmi, että tähänastiset poliittiset välineet ovat riittämättömät, meidän on keskusteltava muista välineistä. Tällä hetkellä neuvosto ei kuitenkaan pidä sitä tarpeellisena.

<SPEAKER ID=188 NAME="Puhemies">
Seuraavia kysymyksiä käsitellään yhdessä, koska ne koskevat samaa aihetta:
<P>

<P>
Kysymys nro 5 Francisca Bennasar Tous (H-0235/99):
<P>
Aihe: Saaristoalueet Amsterdamin sopimuksen valossa Amsterdamin sopimuksen 158 artiklan mukaan yhteisö pyrkii vähentämään muita heikommassa asemassa olevien alueiden tai saarien jälkeenjääneisyyttä ja sopimuksen liitteenä olevassa julistuksessa n: o 30 tunnustetaan, että " saaristoalueet kärsivät saaristoasemaansa liittyvistä rakenteellisista puutteista, joiden pysyvyys vaikeuttaa näiden alueiden taloudellista ja sosiaalista kehitystä." Ottaen huomioon, että suurimpia esteitä sille, etteivät saaristoalueet voi kilpailla tasaveroisesti sisämarkkinoilla, ovat henkilöiden ja tavaroiden kuljetukseen ja energian siirtoon liittyvät liialliset kustannukset ja että perustamissopimuksen 129 b artiklassa (uusi 154 artikla) mainitaan erityisesti tarve liittää saarialueet yhteisön keskusalueisiin, mitä erityistoimenpiteitä neuvosto aikoo toteuttaa saaristoalueiden liittämiseksi yhteisön muihin alueisiin, jotta niillä olisi tasaveroiset edellytykset toimia sisämarkkinoilla?
<P>

<P>
Kysymys nro 6 Roy James Perry (H-0241/99):
<P>
Aihe: Saarten Interreg-tukiAikooko neuvosto tukea Interreg-ohjelmasta saarten väliseen yhteistyöhön annettavaa erityistä apua, kuten Euroopan aluekehitysrahastoa koskevassa Varela Suanzes-Carpegnan mietinnössä pyydetään?
<P>
Bennasar Tous on ottanut nimiinsä
<P>
Vincenzo Violan kysymyksen nro 7 (H-0246/99):
<P>
Aihe: EU: n saaristoalueita koskeva integroitu ohjelmaKomission pääosasto XVII on Amsterdamin sopimuksen 154 ja 158 artiklan ja sopimukseen liitetyn julistuksen nro 30 perusteella laatinut tiedonannon uusiutuvien energialähteiden käytöstä EU: n saaristoalueilla. Tätä ennen pääosasto XII oli teettänyt selvityksen tutkimuksesta ja teknologisesta kehityksestä saaristoalueilla ja pääosasto XI oli laatinut jätteiden käsittelyä kyseisillä alueilla koskevat menettelysäännöt. Euroopan parlamentin esittämästä selvästä pyynnöstä huolimatta kyseisiä ehdotuksia ei ole toteutettu EU: n saaristoalueita, joilla asuu 14 miljoonaa kansalaista 12: sta jäsenvaltiosta, koskevassa integroidussa ohjelmassa. Kyseisellä ohjelmalla pyritään varmistamaan saaristoalueiden edellytykset kilpailla yhtenäismarkkinoilla tasavertaisesti manneralueiden kanssa, joilla ei ole vastaavaa maantieteelliseen sijaintiin perustuvaa haittaa.
<P>
Mihin toimiin neuvosto aikoo ryhtyä erityisesti rakennerahastojen uudistamisen ja yhteisön Interreg-aloitteen yhteydessä sen varmistamiseksi, että sen itse Amsterdamin sopimukseen sisällyttämät määräykset toteutetaan käytännössä?
<P>

<P>
Kysymys nro 8 Konstantinos Hatzidakis (H-0260/99):
<P>
Aihe: Toimet unionin saarialueiden tukemiseksiAmsterdamin sopimuksen 158 artiklassa säädetään muun muassa, että yksi unionin velvoitteista on myös sellaisiin toimiin ryhtyminen, joilla pyritään vähentämään heikommassa asemassa olevien alueiden ja saarien jälkeenjääneisyyttä. Lisäksi Amsterdamin sopimukseen liitetyssä julistuksessa n: o 30 tunnustetaan, että saarilla on rakenteellisia ongelmia, jotka johtuvat niiden saaristoasemasta, ja pyydetään unionia ottamaan huomioon nämä ongelmat, ja mikäli on tarpeen, ryhtymään erityistoimiin, jotta nämä alueet voitaisiin yhdentää paremmin oikeudenmukaisin edellytyksin sisämarkkinoihin. Kun otetaan huomioon nämä tosiseikat, voisiko neuvosto kertoa minulle, mihin valmistelutoimiin se on ryhtynyt, jotta Amsterdamin sopimuksen voimaantulon myötä 158 artiklan säännökset sekä kyseisen sopimuksen julistus n: o 30 muunnettaisiin toiminnaksi konkreettisten hankkeiden ja ohjelmien kautta?
<P>
Herra Verheugen, pyydän teitä vastaamaan näihin neljään kysymykseen.

<SPEAKER ID=189 NAME="Verheugen">
Arvoisa parlamentin jäsen, neuvosto on tietoinen saarten erityisen ongelmallisesta tilanteesta, ja se on aina korostanut voimakkaasti poliittisia strategioita, joilla voidaan edistää saarten integroimista yhteismarkkinoihin. Agenda 2000 -ohjelman rajoissa toteutettavan rakenne- ja koheesiorahaston uudistamisen yksi tärkeimmistä tavoitteista on avun keskittäminen erityisesti avun tarpeessa oleville ja köyhimmille alueille. Tässä yhteydessä neuvosto tunnustaa, että aluepolitiikalla on kehitettävä kaikkia mahdollisuuksia rakenteellisten epätasapainojen ja erojen tasaamiseksi ja muita huonommassa asemassa olevien alueiden, myös saarten, taloudellisen ja yhteiskunnallisen muutoksen nopeuttamiseksi. Saarialueiden tukemista jatketaan siten myös tulevalla edistämiskaudella. Euroopan aluerahastoa koskevan erityisen tärkeän asetuksen tarkoista järjestelyistä käydään yhä neuvotteluja Euroopan parlamentin kanssa epävirallisen neuvottelu- ja lainsäädäntömenettelyn rajoissa. Tulen juuri tätä aihetta koskevasta neuvottelumenettelystä, ja voin kertoa teille vasta kolme varttia vanhat uutiset. Näyttää siltä, että parlamentti ja neuvosto voivat kohtuullisen pian päästä sopimukseen yhä avoinna olevista kysymyksistä.
<P>
Haluaisin vielä huomauttaa, että komissio ilmoitti hiljattain, että olisi kiinnitettävä erityistä huomiota siihen, että saarialueet otetaan osaksi yhteisön aloitteen Interreg C: n toimia. Mielestäni myös se vaikuttaa järkevältä, mutta en halua kuitenkaan päättää jatkomenettelystä.

<SPEAKER ID=190 NAME="Bennasar Tous">
 Tämä on ensimmäinen kerta, kun voimme keskustella saaristoalueista neuvoston kanssa. Amsterdamin sopimuksen 158 artikla, joka luo perustan koheesiopolitiikalle, on käännetty virheellisesti joillekin unionin virallisille kielille. Ainoa looginen merkitys tälle artiklalle, kiitos Amsterdamin Eurooppa-neuvoston tekemän lisäyksen, on se, että kaikkia unionin saaristoalueita pidetään muita heikommassa asemassa olevina alueina sen maantieteelliseen sijaintiin perustuvan haitan vuoksi, joka aiheuttaa kustannusten nousua, esimerkiksi kuljetus- ja energia-alalla.
<P>
EAKR: ää koskevassa asetuksessa neuvosto on kuitenkin tulkinnut tuota artiklaa rajoittavasti puhuessaan heikommassa asemassa olevista saarista. Tämä määritelmä ei ole kovin selvä. Ovatko sen perusteena taloudelliset, maantieteelliset vai syrjäytyneisyyttä koskevat näkökohdat? Lisäksi se on minusta virheellinen, koska se on vastoin liitteenä olevaa julistusta nro 30 ja tervettä järkeä.
<P>
Miksi Amsterdamissa olisi pitänyt lisätä viittaus heikommassa asemassa oleviin saariin, kun ne vanhassa artiklassa oli itse asiassa jo sisällytetty heikommassa asemassa oleviin alueisiin? Haluaisiko neuvosto kenties lisätä Euroopan unionin heikommassa asemassa olevien alueiden joukkoon uuden alueiden kategorian, johon kuuluisivat kaikki saaret?
<P>
Miksei neuvosto halua vahvistaa Amsterdamissa esittämäänsä saaristoalueita puoltavaa kantaansa nyt uusissa rakennerahastoja koskevissa asetuksissa?

<SPEAKER ID=191 NAME="Verheugen">
Arvoisa parlamentin jäsen, neuvosto on täysin eri mieltä teidän kanssanne Amsterdamin sopimuksen tulkinnasta. Neuvostolla on erilainen näkemys, ja neuvosto pitää siitä kiinni. Neuvosto kannattaa politiikkaa, jonka mukaan saarialueiden tukikelpoisuuden arvioinnissa on ilman muuta otettava huomioon avun tarvetta koskeva kriteeri.

<SPEAKER ID=192 NAME="Perry">
 Haluaisin painostaa puheenjohtajaa tämän kohdan osalta. Komission Interregiä koskevissa suuntaviivoissa sanotaan nimenomaan, että erittäin syrjäytyneisiin alueisiin ja saarialueisiin on kiinnitettävä erityistä huomiota. Edustan Englannin etelärannikolla sijaitsevaa Wightsaarta, joka on epäilemättä raja-alue ja jonka BKT on 64 % Euroopan keskiarvosta. Voinko palata Wightsaarelle ja kertoa saaren asukkaille, että Interregin uusilla ehdotuksilla tuetaan heidän saarensa kaltaisia saaria?

<SPEAKER ID=193 NAME="Verheugen">
Arvoisa parlamentin jäsen, olen kiitollinen teille tästä tiedosta ja välitän sen edelleen komissiolle. Ei ole minun eikä myöskään neuvoston päätettävissä, mitkä ovat ne Euroopan alueet, joille myönnetään tukea ja minkälaisin perustein. Siitä päättää komissio. Haluan kuitenkin kiinnittää huomionne siihen, että alue, jonka elintaso on alle 75 % Euroopan keskimääräisestä elintasosta, katsotaan jopa rakennerahaston 1 tavoitteen perusteella tukikelpoiseksi alueeksi. Keskustelkaa asiasta komission kanssa, asia ei kuulu neuvostolle.

<SPEAKER ID=194 NAME="Hatzidakis">
 Arvoisa ministeri, sanoimme näin vähän aikaa sitten yksityisesti, nyt meidän on sanottava samoja tai samankaltaisia asioita myös julkisesti.
<P>
Vaikka ette olekaan saariston asukas, saaret eivät ole vain lomia, aurinkoa ja merta varten. Ne ovat alueita, jotka erityisesti talvisin kärsivät eristyneisyyden ongelmista. Tämä on vain yksi saarten haittapuolista, ja se liittyy moniin aloihin.
<P>
Se, mitä haluan korostaa, on, että näette täällä monia parlamentin jäseniä, jotka ovat paneutuneet tähän kysymykseen, ja kuuntelitte aiemmin keskustelua, jota käytiin neuvoa-antavassa komiteassa, jossa esitin Euroopan parlamentin näkemyksiä. Saaret ovat alue, josta meidän pitää huolehtia, ja Amsterdamin päätökset pitää muuttaa teoiksi. Interreg-ohjelma tarjoaa tähän ensimmäisen tilaisuuden. Interreg-ohjelmalle pitää antaa painoarvoa paitsi syrjäisimmillä alueilla myös saarialueilla, ja tähän haluaisimme neuvoston sitoutuvan.
<P>
Arvoisa puhemies, lopuksi pyydän puhemiestä kertomaan, onko neuvostossa joku aikeissa laatia konkreettista saaria koskevaa strategiaa. Vastaus lienee kielteinen, mutta toivon, että tulevaisuudessa saadaan jotain alkuun.

<SPEAKER ID=195 NAME="Verheugen">
Arvoisa parlamentin jäsen, se, mitä neuvosto päätti Berliinissä Agenda 2000 -asiakirjan osalta, on voimassa. Mielestäni Agenda 2000 -asiakirjassa on otettu erinomaisella tavalla huomioon saarialueiden edut ja tarpeet. Muunnamme parhaillaan yhdessä Berliinissä tehdyt poliittiset päätökset asetuksiksi, ja neuvoston mielestä niissä otetaan kaikilta osin huomioon saarialueita koskevat välttämättömyydet.

<SPEAKER ID=196 NAME="Medina Ortega">
 Arvoisa neuvoston puheenjohtaja, kysymykseni koskee tietyn tyyppisiä saaria, niitä, jotka kuuluvat uuden Amsterdamin sopimuksen 299 artiklan 2 kohdan mukaan syrjäisimpiin alueisiin, jotka asetetaan erityisasemaan; kyseessä on kuitenkin kysymys, johon vastaamisessa Verheugenin ei varmaan tarvitse edes tukeutua muistiinpanoihinsa, koska mielestäni hän oli Berliinin Eurooppa-neuvostossa illalla läsnä.
<P>
Agenda 2000 -asiakirjassa oli Euroopan yhteisöjen komission teksti, jonka mukaan nämä syrjäisimmät alueet vapautettaisiin siitä vaatimuksesta, että pysyäkseen tavoitteen 1 alueina niiden bruttokansantuotteen asukasta kohti on oltava alle 75 % yhteisön keskiarvosta.
<P>
Samana iltana Espanjan hallituksen puheenjohtaja vahvisti, että tämä tavoite oli saavutettu, mutta jälkeenpäin, kun tarkastelemme tekstiä, näemme, ettei asia ole näin. Mahtaakohan neuvoston puheenjohtaja muistaa, mitä tuona iltana itse asiassa sovittiin ja mikä on syrjäisimpien alueiden tilanne Berliinin Eurooppa-neuvoston jälkeen, eli kuuluvatko ne tavoitteen 1 alueisiin.

<SPEAKER ID=197 NAME="Verheugen">
Arvoisa parlamentin jäsen, te yliarvioitte kykyni muistaa. En halua nyt sanoa teille mitään virheellistä. Minun on tarkasteltava Berliinin pöytäkirjaa, sillä en muista lainkaan sellaista keskustelua, jota te juuri lainasitte. Voin sanoa teille vain, että se, mitä olen sanonut, koskee myös syrjäisiä alueita - ja niitähän saaret aina ovat. Jos ne täyttävät tukikelpoisuutta koskevan kriteerin, niille myönnetään tukea.

<SPEAKER ID=198 NAME="Puhemies">

<P>
Kysymys nro 9 Roberto Speciale (H-0236/99):
<P>
Aihe: Ihmisillä käytävä kauppa Sudanissa Erään laajalevikkisen italialaisen päivälehden hiljattain ilmestyneessä reportaasissa tuotiin laajalti esille, että Sudanissa ja etenkin maan eteläosassa, käytäisiin kauppaa ihmisillä, joista osa on pääasiassa Dinka- ja Nuba-heimoihin kuuluvia alaikäisiä.
<P>
Onko komissio tietoinen tästä?
<P>
Jos on, onko komissio ottanut yhteyttä alueen viranomaisiin tietojen todenperäisyyden varmistamiseksi ja esittänyt painokkaasti, että Euroopan unioni tuomitsee ehdottomasti tällaisen toiminnan?
<P>
Mihin mahdollisiin vastatoimiin (kaikkien avustus- ja yhteistyöohjelmien peruuttamisesta alkaen) Euroopan yhteisö aikoo ryhtyä tällaisen kaupankäynnin estämiseksi?
<P>
Herra Verheugen, pyydän teitä ystävällisesti vastaamaan Specialen kysymykseen.

<SPEAKER ID=199 NAME="Verheugen">
 Arvoisa puhemies, neuvosto on tietoinen Sudanin kidnappauksista, orjatapauksista, orjakaupasta ja vastaavista vakavista ihmisoikeusrikkomuksista. Eurooppa-neuvosto on jo todennut 14. huhtikuuta 1998 Sudanin ihmisoikeustilanteesta antamassaan lausunnossa, että Sudanissa tapahtuu edelleen vakavia ihmisoikeusrikkomuksia. EU vaatii, että ihmisoikeuksia noudatetaan rajoittamatta kaikissa osissa Sudania, ja se pyrkii sijoittamaan Sudaniin ennen kaikkea ihmisoikeustarkkailijoita. EU vaatii lisäksi, että kansainvälisillä tarkkailijoilla on oltava esteetön pääsy niille alueille, joilla on raportoitu kidnappauksista, orjatapauksista ja orjakaupasta tai vastaavista ihmisoikeusrikkomuksista. Euroopan unioni on esittänyt Geneven 55. ihmisoikeuskomiteassa luonnoksen asetukseksi, jossa mainitaan erikseen orjuutta koskeva ongelma. EU keskustelee myös tulevaisuudessa Sudanin hallituksen kanssa ihmisoikeuskysymyksistä, ja se pyrkii muuttamaan Sudanin hallituksen suhtautumista orjuuteen. Euroopan unionin ja Sudanin taloudellinen yhteistyö on jo keskeytetty humanitaarista apua lukuun ottamatta. Humanitaarisen avun lakkauttaminen koituisi nimenomaan siviiliväestön vahingoksi, eikä sitä tämän vuoksi voida käyttää mahdollisena painostuskeinona Sudanin hallitusta vastaan.

<SPEAKER ID=200 LANGUAGE="IT" NAME="Speciale">
Arvoisa puhemies, tahtoisin kiittää neuvoston puheenjohtajaa hänen vastauksestaan, johon olen hyvin tyytyväinen. Olen iloinen siitä, että neuvosto on tietoinen tilanteesta ja haluaa ottaa siihen kantaa. Toivon näkevämme konkreettisia toimia, muutoksen Sudanin hallituksen asenteessa, mutta ymmärrän myös luonnollisesti hyvin sen, että se ei riipu meistä, vaikkakin se riippuu osin meidän päättäväisyydestämme.
<P>
Tiedän, että Nairobissa pitäisi alkaa lähipäivinä rauhanneuvottelut Sudanin sisäisestä tilanteesta, ja kysyisin neuvoston puheenjohtajalta, voitaisiinko tämä sama kysymys esittää kyseisissä neuvotteluissa, jotta Sudanin hallitus vaistoaisi kansainvälisen yhteisön vahvan painostuksen. Joka tapauksessa kiitän teitä vastauksestanne.

<SPEAKER ID=201 NAME="Verheugen">
 Arvoisa parlamentin jäsen, huomaan, että me olemme täysin samaa mieltä poliittisesta tavoitteesta. En kykene heti vastaamaan konkreettiseen kysymykseenne, voidaanko ihmisoikeuksia koskevat ongelmat ottaa puheeksi Nairobissa käynnistettävissä keskusteluissa. Pyydän teidän ymmärtämystänne sille, että minun on ensin saatava tietoa siitä, mikä on näiden neuvottelujen keskeinen aihe, ja annan teille tämän jälkeen mielelläni kirjallisen vastauksen.

<SPEAKER ID=202 NAME="Puhemies">

<P>
Kysymys nro 10 Jonas Sjöstedt (H-0238/99):
<P>
Aihe: Amsterdamin sopimus Mihin mennessä Amsterdamin sopimus voi neuvoston mielestä tulla voimaan? Mitä esteitä tälle on? Millä tavoin Norjan ja Islannin liittyminen Schengenin sopimukseen vaikuttaa Amsterdamin sopimukseen?
<P>
Herra Verheugen, pyydän teitä vastaamaan Sjöstedtin kysymykseen.

<SPEAKER ID=203 NAME="Verheugen">
Amsterdamin sopimus tulee voimaan 1. toukokuuta 1999, sen jälkeen kun viimeinen ratifiointiasiakirja on talletettu 30. maaliskuuta 1999, kuten sopimuksen 14 artiklassa määrätään. Schengenin säännöstön sisällyttämisestä osaksi Euroopan unionia tehdyn pöytäkirjan 6 artiklan mukaan Islannin tasavalta ja Norjan kuningaskunta osallistuvat Schengenin säännöstön täytäntöönpanoon ja sen kehittämiseen edelleen Luxemburgissa 19. joulukuuta 1996 allekirjoitetun sopimuksen perusteella. Tätä varten sovitaan asianmukaisista menettelyistä sopimuksessa, jonka neuvosto tekee Norjan ja Islannin kanssa Schengenin pöytäkirjan 1 artiklassa mainittujen 13 jäsenvaltioiden yksimielisellä päätöksellä.
<P>
Neuvoston puheenjohtajamaa ja komissio ovat käyneet yhdessä neuvotteluja Norjan ja Islannin kanssa neuvoston hyväksymien suuntaviivojen mukaisesti. Neuvostolle on annettu tietoa neuvottelujen tuloksesta; assosiointisopimus on saatettava voimaan mahdollisimman pian Amsterdamin sopimuksen voimaantulon jälkeen.

<SPEAKER ID=204 NAME="Sjöstedt">
 Haluan ensiksi kiittää neuvostoa vastauksesta ja esittää sitten lisäkysymyksen. Amsterdamin sopimukseen liittyvässä pöytäkirjassa, jossa käsitellään Schengenin säännöstön sisällyttämistä EU: n oikeuteen, lukee, että neuvoston on tehtävä Schengenin säännöstön eri osien oikeudellista perustaa koskeva päätös. Haluaisinkin tietää, kuinka pitkälle tässä työssä on päästy, onko olemassa jokin aikataulu, milloin työn pitäisi olla valmis, ja voidaanko tällä hetkellä sanoa jotain siitä, minkä oikeusperustan Schengenin säännöstön eri osat saavat EU: n oikeuden mukaan.

<SPEAKER ID=205 NAME="Verheugen">
Asia on vielä tarkistettava, sillä minulla ei tietenkään ole tietoa tästä asiasta, mutta sanon teille, että töitä ei vielä ole saatettu loppuun. Kuten ehkä tiedätte, ongelmana on se, että yksi jäsenvaltio on esittänyt koko ongelma-aluetta koskevan hyvin periaatteellisen ehdon, ja tällä hetkellä meidän on ponnisteltava voimakkaasti, jotta tämä jäsenvaltio luopuisi ehdostaan.

<SPEAKER ID=206 NAME="Posselt">
 Suuret kiitokset neuvoston puheenjohtaja, liittokansleri Schröder ilmoitti meille tänään hallitusten välisestä kokouksesta, joka on määrä saattaa päätökseen jo ensi vuonna. Haluaisin vain kysyä, saako tämä hallitusten välinen kokous toimivaltuutensa jo ennen Amsterdamin sopimuksen voimaantuloa ja mitä Amsterdamin sopimuksen konkreettisia osia kokouksessa on tarkoitus käsitellä uudelleen.

<SPEAKER ID=207 NAME="Verheugen">
Ei, sille myönnetään toimivaltuudet Kölnin kokouksessa kesäkuun ensimmäisen viikon aikana, eikä Amsterdamin sopimuksen osia ole tarkoitus käsitellä uudelleen, vaan kyse on muun muassa kuuluisista Amsterdamissa avoimeksi jääneistä asioista, mutta vain muun muassa, sillä kokouksessa käsitellään myös muita asioita.

<SPEAKER ID=208 NAME="Andersson">
 Haluan vain esittää kysymyksen Norjan ja Islannin kanssa tehtävästä sopimuksesta, joka tehdään, ennen kuin Schengenin sopimus liitetään Amsterdamin sopimukseen. Kuullaanko parlamenttia tästä sopimuksesta?

<SPEAKER ID=209 NAME="Verheugen">
Sovellamme tässä yhteydessä Amsterdamin sopimuksen määräyksiä.

<SPEAKER ID=210 NAME="Puhemies">

<P>
Kysymys nro 11 Peter Truscott (H-0242/99):
<P>
Aihe: Jammun ja Kashmirin tilanne Millaisina neuvosto näkee Jammun ja Kashmirin rauhannäkymät? Onko neuvostolla suunnitelmia siitä, miten se voisi tarjota apuaan ja toimia välittäjänä Intian ja Pakistanin kiistassa, jotta Jammun ja Kashmirin kysymys voitaisiin ratkaista?
<P>
Herra Verheugen, teillä on puheenvuoro vastataksenne Truscottin kysymykseen.

<SPEAKER ID=211 NAME="Verheugen">
 Euroopan unioni on jo pitkään ollut huolissaan Kashmirin jännittyneestä tilanteesta, joka uhkaa alueen rauhaa ja vakautta. Tästä syystä Euroopan unioni seuraa alueen kehitystä erityisen tarkkaavaisena. EU katsoo, että Intian ja Pakistanin välinen vuoropuhelu on avain näiden kahden maan välisiä suhteita huomattavasti rasittavan Kashmirin konfliktin ratkaisemiseksi. Euroopan unioni on tämän vuoksi vedonnut yhä uudelleen molempiin osapuoliin, jotta nämä pyrkisivät kaikin voimin pääsemään neuvotteluratkaisuun kaikissa maiden välisissä avoimissa kysymyksissä - etenkin Jammun ja Kashmirin kysymyksessä.
<P>
Lahoressa hiljattain järjestetty Intian ja Pakistanin pääministereiden huipputapaaminen antaa aihetta toivoa, että molemmat osapuolet pyrkivät vakavissaan luomaan hyvät naapuruussuhteet, jotka voisivat johtaa myös Jammun ja Kashmirin rauhannäkymien paranemiseen.

<SPEAKER ID=212 LANGUAGE="EN" NAME="Truscott">
Neuvosto lienee tietoinen siitä, että Intiassa laukaistiin 11. huhtikuuta koemielessä keskipitkän matkan ballistinen ohjus, Agni II, jonka kantomatka on 2 000 kilometriä ja joka voidaan varustaa ydinkärjellä. Kun otetaan huomioon nämä vakavat tapahtumat sekä se, että alueen epävakaus voi lisääntyä entisestään, kaksinkertaistaako neuvosto diplomaattiset ponnistelunsa saadakseen sovinnon aikaan Jammussa ja Kashmirissa?

<SPEAKER ID=213 NAME="Verheugen">
 Voin vastata tähän kysymykseen myöntävästi. Neuvosto seuraa hyvin huolestuneena alueen asevarustelun kehittymistä, ja teidän juuri esittämäänne kysymystä käsitellään hyvin pian poliittisessa komiteassa.

<SPEAKER ID=214 NAME="Puhemies">
Kysymys nro 12 jätetään käsittelemättä, koska sen esittäjä ei ole läsnä.

<SPEAKER ID=215 NAME="Puhemies">

<P>
Kysymys nro 13 Ulla M. Sandbæk (H-0243/99):
<P>
Aihe: Euro ja Joschka Fischerin puhe 12.1.1999 Neuvoston puheenjohtaja sanoi Euroopan parlamentille pitämässään puheessa, että euron käyttöönotto merkitsee suuria mahdollisuuksia ja yhtä suurta riskiä. Tällainen riski muodostuu hänen mukaansa, jos EU ei tämän rohkean askeleen loogisena seurauksena ota yhtä rohkeita askeleita kohti yhdentymisen loppuun saattamista.
<P>
Pyydän neuvoston puheenjohtajaa konkretisoimaan, mitä lisäaskeleita kohti yhdentymistä hän pitää välttämättöminä ja miksi.
<P>
Herra Verheugen, pyydän teitä vastaamaan Sandbækin kysymykseen.

<SPEAKER ID=216 NAME="Verheugen">
Wienissä joulukuussa 1998 kokoontuneen Eurooppa-neuvoston tekemissä johtopäätöksissä korostetaan muun muassa sitä, että euro vahvistaa Euroopan kykyä edistää työllisyyttä, kasvua ja vakautta ja että yhteisvaluutan käyttöönotto lisää taloudellisen yhteensovittamisen tarvetta. Eurooppa-neuvosto painotti etenkin sitä, että taloudellista yhteensovittamista on syvennettävä ja vahvistettava talous- ja rahaliiton onnistumisen varmistamiseksi ja työllisyyttä edistävän kestävän kasvun tukemiseksi.
<P>
Kokouksessa todettiin, että nykyiset taloudelliset haasteet vaativat tarkoituksenmukaisia ja yhteensovitettuja vastauksia budjetti-, raha- ja rakennepolitiikan alalla. Euroopan unioni pyysi lopuksi Ecofin-neuvostoa kertomaan sille Helsingissä talous- ja rahaliiton kolmanteen vaiheeseen liittyvistä talouspolitiikan yhteensovittamisen toimintatavoista.
<P>
Jäsenvaltioiden ja yhteisön vuoden 1998-1999 talouspolitiikan perusperiaatteissa korostetaan vastaavasti, että jäsenvaltioiden talouspolitiikkojen ja etenkin rahapolitiikan ja valuuttapolitiikan, jotka kuuluvat nykyisin yksinomaan yhteisön vastuulle, sekä rakenneuudistusten on oltava määrätietoisia ja niiden on tuettava toisiaan, jotta saavutetaan alhainen inflaatio, joka liittyy olennaisesti kestävään ja työllisyyttä edistävään kasvuun.

<SPEAKER ID=217 NAME="Sandbæk">
 Te olette selvittänyt, että raha- ja valuuttapolitiikkaa on yhteensovitettava, mutta voisitteko erityisesti mainita, minkä talouspolitiikan osien yhdentymistä aiotaan edistää EMUn vuoksi?

<SPEAKER ID=218 NAME="Verheugen">
Neuvosto pitää välttämättömänä parantaa kaikkien makrotaloudellisten alueiden, toisin sanoen raha-, budjetti- ja veropolitiikan, kuten myös suppeassa mielessä taloudellisen sääntelypolitiikan, yhteensovittamista.

<SPEAKER ID=219 NAME="Martin, David">
 Olen varma siitä, että puheenjohtaja on oikeassa sanoessaan, että yhtenäisvaluutta edellyttää taloudellisen yhteistyömme syventämistä. Onko hän kuitenkin samaa mieltä kanssani siitä, että Yhdysvalloissa on selvästi olemassa yhtenäismarkkinat ja että siellä on käytössä yhtenäisvaluutta, mutta se ei ole pitänyt tarpeellisena yhdenmukaistaa verotusta? Niinpä, jotta euron menestys olisi taattu, ei ole tarpeen yhdenmukaistaa suoraa tai epäsuoraa verotusta.

<SPEAKER ID=220 NAME="Verheugen">
Otan sen huomioon ja huomautan, että minä en myöskään puhunut verojen " yhdenmukaistamisesta" . Puhuin " yhteensovittamisesta" .

<SPEAKER ID=221 NAME="Puhemies">
Paljon kiitoksia semanttisesta tarkennuksesta, herra Verheugen.

<SPEAKER ID=222 NAME="Puhemies">

<P>
Kysymys nro 14 José Ignacio Salafranca Sánchez-Neyra (H-0245/99):
<P>
Aihe: Rio de Janeiron huippukokous Euroopan parlamentti on instituutiona myötävaikuttanut Euroopan unionin ja Latinalaisen Amerikan välisten suhteiden kehittymiseen ja on viime vuosina hyväksynyt lisäyksiä tärkeimpiin tämän alueen kanssa tehtävää yhteistyötä koskeviin budjettikohtiin. Parlamentti on osallistunut unionin jäsenvaltioiden ja niiden hallitusten päämiesten niin virallisiin kuin epävirallisiin kokouksiin sekä San Josén ministeritason ja Rion-ryhmän kokouksiin.
<P>
Millä tavoin neuvoston puheenjohtajavaltio on ajatellut Euroopan parlamentin osallistuvan Euroopan unionin jäsenvaltioiden sekä Latinalaisen Amerikan ja Karibian maiden ja niiden hallitusten päämiesten huippukokoukseen Rio de Janeirossa 1. kesäkuuta 1999?
<P>
Herra Verheugen, teillä on puheenvuoro vastaksenne Salafrancan kysymykseen.

<SPEAKER ID=223 NAME="Verheugen">
 Tätä kysymystä käsiteltiin tänään keskipäivällä järjestetyssä kolmen toimielimen välisessä vuoropuhelussa. Tätä aihetta käsitellään miltei jokaisessa neuvoston, parlamentin ja komission välisessä kokouksessa, ja se johtaa aina samaan lopputulokseen. Euroopan parlamentin jäsenten mahdollinen osallistuminen Euroopan unionin, Latinalaisen Amerikan ja Karibian maiden ja niiden hallitusten päämiesten Rio de Janeirossa kesäkuun lopussa 1999 järjestettävään huippukokoukseen on riippuvainen neuvoston 30. lokakuuta 1998 päättämästä menettelystä. Puheenjohtajamaa Itävalta antoi Euroopan parlamentille tietoa tästä menettelystä kolmen toimielimen välisessä vuoropuhelussa 16. joulukuuta 1998 ja, kuten jo mainitsin, se oli tämänpäiväisen kolmen toimielimen välisen vuoropuhelun aiheena.
<P>
Tämä menettely perustuu Strasbourgissa 17. heinäkuuta 1998 järjestetyssä kolmen toimielimen - parlamentin, neuvoston ja komission - edustajien välisessä kokouksessa käytyyn asiaa koskevaan keskusteluun. Neuvosto tarkastelee näin ollen Euroopan parlamentin puhemiehen 11. maaliskuuta 1999 sille lähettämää kysymystä, toisin sanoen se tarkastelee sitä, voivatko yksittäiset Euroopan parlamentin jäsenet osallistua kokoukseen.

<SPEAKER ID=224 NAME="Salafranca Sánchez-Neyra">
On selvää, että silloin kuin esitin tämän kirjallisen kysymyksen, en voinut tietää, että siitä keskusteltaisiin tämänaamuisessa kolmen osapuolen välisessä vuoropuhelussa.
<P>
Haluaisin kuitenkin tietää - tämä kysymys on itse asiassa esitetty jo aiemmin, sillä esitin sen puheenjohtajamaan edustajalle valtuuskuntien puheenjohtajien konferenssissa - kannattaako puheenjohtajamaa Saksa sitä, kuten voidaan päätellä sen perusteella, mitä itse liittokansleri Schröder totesi tänään sen roolin osalta, jossa parlamentin täytyy toimia Euroopan yhdentymisprosessissa, että parlamentti osallistuu huippukokoukseen - sillä se osallistuu jo Rion ja San Josén ryhmän ministeritason kokouksiin - ja, johdonmukaisesti ajateltuna, aikooko se osallistua aktiivisesti, sillä asia ei ole mitätön eikä voida sanoa, että tässä huippukokouksessa ei tehdä sellaisia talousarvioon liittyviä päätöksiä, jotka vaikuttavat ja voivat vaikuttaa tämän parlamentin toimivaltuuksiin. Mikä on puheenjohtajamaan kanta? Tukeeko se parlamentin aktiivista osallistumista vai ei?

<SPEAKER ID=225 NAME="Verheugen">
 Kuten jo totesin, Euroopan parlamentin osallistumista Rion huippukokoukseen tarkastellaan neuvoston määräämien periaatteiden perusteella. Puheenjohtajamaa ei voi toimia muulla tavoin, vaan sen on noudatettava neuvoston määräämiä periaatteita. Puheenjohtajamaa ei voi antaa niistä poikkeavia lausuntoja. Siihen sillä ei ole valtuuksia. Jos muunlaisia toiveita ilmaistaan, se merkitsee sitä, että tätä kysymystä on tarkasteltava nyt käynnistettävässä toimielinuudistusta koskevassa menettelyssä. Haluan korostaa tätä aihetta koskevasta puheenjohtajamaan näkökulmasta sitä, että meidän pitäisi hyvin tiukasti huolehtia siitä, että Euroopan unionin sisällä ei sekoiteta eri tehtäviä, vastuita ja tasoja. On aina oltava selvää, mikä Euroopan unionin toimielin on vastuussa mistäkin asiasta, jotta varmistetaan välttämätön avoimuus kansalaisten kannalta. Neuvoston mielestä ei ole oikein pyrkiä sekoittamaan ja hämärtämään vastuita.

<SPEAKER ID=226 NAME="Puhemies">

<P>
Kysymys nro 15 Robin Teverson (H-0248/99):
<P>
Aihe: Äänioikeus Gibraltarissa Euroopan ihmisoikeustuomioistuin on tehnyt päätöksen, että Gibraltarin asukkailla tulee olla äänioikeus Euroopan parlamentin vaaleissa. Jotta päätös voitaisiin panna täytäntöön, neuvostossa on muutettava yksimielisellä sopimuksella nykyistä lakia, jonka mukaan Yhdistyneen kuningaskunnan asukkailla on äänioikeus eurovaaleissa, mutta gibraltarilaisilla ei ole. Jäsenvaltioiden on lisäksi ratifioitava sopimus.
<P>
Ottaen huomioon tämän päätöksen millaisia aikeita neuvostolla on muuttaa perustamissopimusta niin että gibraltarilaisetkin saisivat äänestää?
<P>
Herra Verheugen, teillä on puheenvuoro vastataksenne Teversonin kysymykseen.

<SPEAKER ID=227 NAME="Verheugen">
Tämä on hyvin arkaluonteinen aihe. Neuvosto olisi erittäin tyytyväinen, jos molemmat asianosaiset maat voisivat lopultakin päästä asiassa yhteisymmärrykseen. Neuvosto ei ole vielä tarkastellut mainitun päätöksen mahdollisia seurauksia. Neuvosto pitää hyvin tärkeänä Euroopan parlamentin vaaleja koskevaa äänioikeutta ja tässä yhteydessä EY-sopimuksen 138 artiklassa määrätyn yleisiä ja välittömiä vaaleja koskevan periaatteen noudattamista.
<P>
Edustajien valitsemisesta Euroopan parlamenttiin yleisillä välittömillä vaaleilla annetun säädöksen muutos edellyttäisi, että neuvosto antaa yksimielisesti Euroopan parlamentin suostumuksella tarvittavat määräykset, joiden hyväksymistä se suosittaa jäsenvaltioille kunkin jäsenvaltion valtiosäännön asettamien vaatimusten mukaisesti. Neuvosto on tältä osin hyvin kiinnostunut kuulemaan Euroopan parlamentin kannan asiasta.

<SPEAKER ID=228 NAME="Teverson">
 Arvoisa puhemies, en ole lainkaan eri mieltä siitä, etteikö tämä olisi arkaluonteinen asia. Kyse on kuitenkin myös periaatteesta, ei pelkästään teoreettisesta periaatteesta vaan sellaisesta periaatteesta, jota on koeteltu Euroopan ihmisoikeustuomioistuimessa, kuten kysymyksessäni huomautetaan. Kyse oli tuomiosta, jota tuomioistuimen tuomarien enemmistö puolsi äänin 15-2, siis hyvin laajalla ääntenenemmistöllä, ei siten, että tuomarit olisivat olleet vähemmistössä, sen periaatteen puolesta, että Gibraltarin asukkailla pitäisi ihmisoikeuksien nimissä olla äänioikeus eurooppalaisissa vaaleissa. Niinpä vaikka olenkin pettynyt siihen, että neuvoston puheenjohtaja pyrkii saamaan aikaan sovinnon kahden jäsenvaltion välillä, eikö tämä toki olekin alue, jota neuvoston pitäisi pyrkiä edistämään, ihmisoikeuksien nimissä ja sellaisen toimielimen sääntöjä noudattaen, joka ei ole EU: n toimielin vaan sellainen, jota neuvosto kunnioittaa ja joka kuuluu osana Amsterdamin sopimukseen? Aikooko komissio ryhtyä toimiin korjatakseen tämän ihmisoikeusvajeen?

<SPEAKER ID=229 NAME="Verheugen">
Arvoisa parlamentin jäsen, kun otetaan huomioon tiedossanne olevat ongelmat, jotka liittyvät jokaiseen Gibraltaria koskevaan kysymykseen, en pysty kertomaan teille neuvoston kantaa lisäkysymyksiin. Siitä on keskusteltava erikseen jäsenvaltioiden kanssa jokaiseen lisäkysymykseen liittyvän yksittäisen tapauksen osalta. Minun on vastattava teille tähän kysymykseen kirjallisesti. Tämä koskee myös kaikkia muita lisäkysymyksiä, sillä minulla ei yksinkertaisesti ole valtuuksia antaa täällä lausuntoja. Minun on vastattava kirjallisesti jokaiseen vielä esitettävään kysymykseen, sillä kysymyksistä on neuvoteltava perusteellisesti asianosaisten valtioiden kanssa.

<SPEAKER ID=230 NAME="Habsburg-Lothringen">
 Arvoisa neuvoston puheenjohtaja, tätä kysymystä ei tarkastella ensimmäistä kertaa myöskään täällä Euroopan parlamentissa. Olemme tarkastelleet sitä hyvin usein kyselytunneilla. Nämä kysymykset on esitetty hyvin usein, ja minun on sanottava teille rehellisesti, että vastauksenne, että ette voi enää vastata lisäkysymyksiin, on parlamentista hyvin epätyydyttävä. Voisinko kiinnittää huomionne vielä seuraavaan ja pyytää teitä viemään asiaa tältä osin eteenpäin tai antamaan mahdollisesti tietoa siitä, jos se ei ole mahdollista. Gibraltaria on aina tarkasteltava kahden eri oikeusjärjestelmän rajoissa, sillä mehän tiedämme, että Gibraltarin nykyiset rajat eivät ole samat kuin Gibraltarin historialliset rajat, toisin sanoen osa Gibraltarista kuuluu epäilemättä Isolle-Britannialle, ja toinen osa, pohjoisosa, on espanjalainen alue, joka on Englannin hallinnossa. Eikö olisi esimerkiksi mahdollista, että ainakin Englannin hallintoon kuuluvalla espanjalaisella alueella asuville ihmisille myönnettäisiin nyt äänioikeus? Sen pitäisi ainakin olla mahdollista!

<SPEAKER ID=231 NAME="Verheugen">
Arvoisa parlamentin jäsen, tätä päätöstä koskeva kysymys esitetään täällä ensimmäistä kertaa, ja sitä myös käsitellään täällä ensimmäistä kertaa. Jos kysymyksenne oli, saatteko kiinnittää huomioni tiettyyn asiaan, vastaukseni on, kyllä saatte.

<SPEAKER ID=232 NAME="Salafranca Sánchez-Neyra">
 Emme aio nyt käsitellä niin perinpohjaisesti kuin olisi tarpeen Gibraltarin kysymystä, joka koskee Euroopan unioniin kuuluvan jäsenvaltion sisällä olevaa toisen jäsenvaltion siirtomaata, mikä on vanhanaikaista 2000-luvulle siirryttäessä.
<P>
Haluaisin kuitenkin esittää hyvin konkreettisen kysymyksen, joka ei liity filosofiseen lähestymistapaan, vaan yksinkertaisesti siihen, onko puheenjohtajamaa sitä mieltä, että Euroopan yhteisö on oikeusyhteisö ja että oikeussääntöjä, tässä tapauksessa perustamissopimuksia, määrittää vain velvollisuus noudattaa niitä. Jos perustamissopimuksissa määrätään, että tässä asiassa on edettävä yksimielisen päätöksen pohjalta, pitäisi neuvoston mielestäni suosia niitä oikeussääntöjä, joita me olemme antaneet itsellemme ja joita neuvosto on antanut itselleen Amsterdamin sopimuksessa.
<P>
Onko neuvosto sitä mieltä, että perustamissopimuksen oikeussääntöjä määrittää vain velvollisuus noudattaa niitä?

<SPEAKER ID=233 NAME="Verheugen">
Arvoisa parlamentin jäsen, tämä on sellainen periaatekysymys, että minun on todella vastattava siihen. Neuvosto on tietenkin sitä mieltä, että Euroopan yhteisö on oikeusyhteisö ja sen on noudatettava tarkoin omia normejaan ja arvojaan.

<SPEAKER ID=234 NAME="Puhemies">
Kysymys nro 16 jätetään käsittelemättä, koska sen esittäjä ei ole läsnä.

<SPEAKER ID=235 NAME="Puhemies">

<P>
Kysymys nro 17 Vassilis Ephremidis (H-0254/99):
<P>
Aihe: EU: n sisäministerien epävirallisen kokouksen ohjelma Lehdistötietojen mukaan pian salaisten palvelujen toteuttaman Öcalanin sieppauksen jälkeen Saksan pääkaupungin lähellä järjestettiin ennennäkemättömän salamyhkäisyyden vallitessa ylimääräinen epävirallinen EU: n sisäministerien tapaaminen, johon osallistui myös Sveitsin sisäministeri. Kokouksen tavoitteena oli yhdenmukaistaa PKK: n huoltorakenteiden kaatamiseen tähtäävää toimintaa, laatia salaisten palvelujen välistä yhteistyötä ja tietojen vaihtoa koskevia säännöksiä ja suunnitella kurdien Euroopassa etupäässä televisiokanava MED-TV: n ja Özgür politika - sanomalehden kautta toimivan viestintäverkon vastaisia toimia.
<P>
Kysyn neuvostolta, miksi ylimääräinen epävirallinen kokous kutsuttiin koolle ja miksi se järjestettiin salaa, mitkä olivat kokouksen tulokset ja päätökset, mikä on Europolin rooli asiassa sekä mitkä muut kansalliset, kansainväliset ja eurooppalaiset salaiset palvelut osallistuvat näiden päätösten täytäntöönpanoon? Puuttuvatko ne yksinomaan kurdijärjestöjen toimintaan vai myös muiden EU: n jäsenvaltioissa toimivien järjestöjen ja liikkeiden toimintaan?
<P>
Herra Verheugen, pyydän teitä vastaamaan Ephremidisin kysymykseen.

<SPEAKER ID=236 NAME="Verheugen">
 Saksan sisäministeri kutsui koolle kokouksen 23. helmikuuta 1999 Abdullah Öcalanin pidätyksen jälkeisten tapahtumien vuoksi, ja tähän kokoukseen osallistuivat useiden Euroopan unionin jäsenvaltioiden ja Sveitsin sisäministerit sekä komission ja neuvoston sihteeristön edustajat.
<P>
Tässä kokouksessa, josta ilmoitettiin tiedotusvälineille, pyrittiin arvioimaan mainittujen tapahtumien vaikutusta osallistuvissa maissa. Tietojenvaihto koski etenkin PKK: n järjestämien tiedoksiantojen luonnetta ja mielenosoituksiin osallistuneiden määrää yksittäisissä maissa. Päätöksiä ei tehty, varsinkaan koska kyse ei ollut Euroopan unionin neuvoston kokouksesta. Kokouksessa sovittiin vain tietojen vaihdon parantamisesta vastaavien tulevien tapausten varalta.

<SPEAKER ID=237 LANGUAGE="EL" NAME="Ephremidis">
Miksi tämä salamyhkäisyys? Miksi tämä sisäministerien salainen kokous järjestettiin? Missä on avoimuus, jonka pitäisi olla vallalla Euroopan unionissa? Miksi tämä pitää salata Euroopan unionin kansalaisilta, niiltä kansalaisilta, joiden lähellä halutaan olla? Arvoisa puhemies, tähän ei ole saatu vastausta.
<P>
Mitä on päätetty, mitä on muutettu? Koskivatko keskustelut vain PKK: ta? Tuomittiinko se ja asetettiinko se erityisvalvontaan? Vai koskivatko keskustelut myös mitä tahansa muita järjestöjä, jotka toimivat Euroopan unionin alueella? Olemmeko kenties siirtymässä käyttämään menetelmiä, joita Hitler sovelsi Gestapon avulla kommunisteja, juutalaisia, myöhemmin sosiaalidemokraatteja ja lopulta kaikkia demokraatteja vastaan? Onko Euroopan unionissa kenties leviämässä maccarthyismin aalto? Tästäkö syystä tämä salailu? Jotta voisitte tehdä päätöksiä salaa ja kieltää mielenosoitukset sotaa ja muita asioita vastaan, kuten näinä päivinä tapahtui Brysselissä Belgian hallituksen toimesta.
<P>
Arvoisa puhemies, pyydän saada vastauksen, ellei arvoisa ministeri jälleen ilmoita olevansa kyvytön vastaamaan, mutta sallikaa silloin meidän lausua julki säälimme sen johdosta, että ministeri ei kykene vastaamaan.

<SPEAKER ID=238 NAME="Verheugen">
Minun on sanottava, että olen enemmän kuin hämmästynyt tästä parlamentin jäsenen lausunnosta - sehän ei ollut kysymys. Kaikissa Euroopan unionin jäsenvaltioissa ja kaikissa oikeusvaltioissa tilanne on se, että sisäisestä turvallisuudesta vastaavat eivät tietenkään voi käydä julkisuudessa arkaluonteisia, esimerkiksi tietojen saamiseen tähtääviä keskusteluja. Tällaisen tapaamisen tavoite tehtäisiin täysin tyhjäksi, jos yksityiskohdista kerrottaisiin julkisuudessa. En usko, että tilanne on toisin missään muussa Euroopan unionin jäsenvaltiossa.
<P>
Haluan kuitenkin mielelläni noudattaa avoimuutta koskevaa toivettanne ja mainita ainakin yhdestä kokouksessa tarkastellusta kysymyksestä, joka ei ole myöskään erityisen salainen. Kokouksessa pahoiteltiin esimerkiksi sitä, että Kreikka ei ilmoittanut välittömästi Euroopan unionin kumppaneille, että Kenian turvallisuusjoukot olivat pidättäneet Öcalanin ja että hänet oli viety Turkkiin.

<SPEAKER ID=239 NAME="Rübig">
 Arvoisa puhemies, arvoisa neuvoston puheenjohtaja, mehän tiedämme, että televisiokanava MED-TV ja Özgur Politika -sanomalehti välittävät hyvin tiiviisti tietoja. Me tiedämme myös niiden sisällön. Onko neuvosto oikeastaan suunnitellut, että näitä kanavia käytetään myös tiedon välittämiseksi unionissa asuville kurdeille?
<P>
Toinen kysymykseni on: Mitä keinoja Euroopassa käytetään tällä hetkellä kurdien integroimiseksi?

<SPEAKER ID=240 NAME="Verheugen">
Arvoisa parlamentin jäsen, en näe, mikä yhteys teidän kysymyksellänne on alkuperäiseen kysymykseen, ja siksi voin vastata kysymykseenne vain kirjallisesti.

<SPEAKER ID=241 NAME="Puhemies">
Paljon kiitoksia, herra Verheugen.
<P>
Hyvät parlamentin jäsenet, seuraavaksi käsittelemme viimeisen kysymyksen. Ilmoitin teille jo, että matkustamiseen liittyvistä pakottavista syistä Verheugenin on lähdettävä klo 18.50. Jäljellä on kaksi minuuttia; näin ollen toivon, että Verheugenille ominaisen ytimekkyyden ja Seppäsen sääntöjenmukaisena sijaisena olevan Erikssonin avulla voimme käsitellä tämän viimeisen kysymyksen kahdessa minuutissa.

<SPEAKER ID=242 NAME="Puhemies">
Eriksson on ottanut nimiinsä
<P>
Esko Olavi Seppäsen kysymyksen nro 18 (H-0256/99):
<P>
Aihe: EU: n henkilöstösääntö Mikä on neuvoston tulkinta, voiko sama henkilö saada laillisesti EU: n instituutiolta sekä palkkaa että eläkettä? Mitä neuvosto aikoo tehdä perustamissopimuksen artiklan 232 perusteella siinä tapauksessa, että se on kielletty ja että sellaista tapahtuu?
<P>
Herra Verheugen, teillä on puheenvuoro vastataksenne kysymykseen nro 18.

<SPEAKER ID=243 NAME="Verheugen">
 Arvoisa puhemies, neuvosto ei ole tähän asti ollut tietoinen kumuloitumisesta. Neuvosto ei ole myöskään saanut komissiolta ehdotusta, jolla pyrittäisiin muuttamaan henkilöstösäännöissä määrättyä kumuloitumiskieltoa.

<SPEAKER ID=244 LANGUAGE="SV" NAME="Eriksson">
Tästä Seppänen on jo aiemmin keskustellut neuvoston kanssa. Kyse on siitä, että yhdelle keskuspankin johtokunnan jäsenelle maksetaan melko suurta eläkettä, vaikka hänelle edelleenkin maksetaan palkkaa, ja tällöin tämän henkilön saama summa muodostuu niin suureksi, etteivät Suomen kansalaiset voi hyväksyä sitä. Sen vuoksi kysymmekin nyt, aiotaanko tämä hyväksyä ja suodaanko tämä poikkeus juuri keskuspankin johtokunnan jäsenelle.

<SPEAKER ID=245 NAME="Verheugen">
 Arvoisa parlamentin jäsen, epäilinkin, mistä on kyse - tavallaan hyvästä vanhasta tuttavastani -, ja huomautan, että tätä kysymystä on jo käsitelty perusteellisesti yhdellä aikaisemmalla kyselytunnilla ja että olen jo vastannut yksityiskohtaisesti tähän tarkoittamaanne erityiseen tapaukseen. Tuolloin esittämäni asiaintilan ja oikeusjärjestyksen osalta mikään ei ole muuttunut.

<SPEAKER ID=246 NAME="Puhemies">
Paljon kiitoksia, herra Verheugen.
<P>
Kysymyksiin nro 19-44 vastataan kirjallisesti, koska neuvostolle osoitettuja kysymyksiä varten varattu aika on päättynyt.
<P>
Kiitän Verheugenia hänen läsnäolostaan.
<P>
Julistan neuvoston kyselytunnin päättyneeksi.

<SPEAKER ID=247 NAME="Puhemies">
Ephremidisilla on työjärjestyspuheenvuoro.
<P>
Herra Ephremidis, katsotaanpa, ymmärrämmekö toisiamme. Päätimme kyselytunnin, hyvästelin Verheugenin ja nyt, koska olette pyytäneet työjärjestyspuheenvuoroa, teidän täytyy osoittaa sananne minulle, koska juuri puhemiehen täytyy vastata työjärjestyspuheenvuoroihin. Teillä on työjärjestyspuheenvuoro.

<SPEAKER ID=248 LANGUAGE="EL" NAME="Ephremidis">
Jäähyväisinä poistuvalle neuvoston edustajalle haluaisin sanoa, että hän syyllistyi parlamentaariseen pelkuruuteen. Hän syytti maatani asiasta, joka koskee Öcalanin vangitsemista. Tästä voidaan keskustella neuvostossa Kreikan hallituksen edustajien kanssa. Hän ei kuitenkaan voi noin vain singota tuollaista halveksittavaa syytöstä. Toistan vielä, se on parlamentaarista ja poliittista pelkuruutta, ja minua ihmetyttää, kuinka on mahdollista, että parlamentti sietää sitä, että neuvoston edustajat syyllistyvät moisiin törkeyksiin. Pyysin puheenvuoroa tästä syystä, enkä vastatakseni. Tunnen työjärjestyksen hyvin, ja sain tietää teiltä vähän aikaa sitten, että en voi esittää toista täydentävää kysymystä. Keskustelkoon arvoisa neuvoston edustaja siis asianomaisten ministerien kanssa Öcalanista ja siitä, mikä oli maani osuus hänen luovuttamisessaan turkkilaisten teloittajien käsiin.

<SPEAKER ID=249 NAME="Puhemies">
Paljon kiitoksia, herra Ehpremidis. Teidän sananne on merkitty pöytäkirjaan, joten ne ovat jo kertaalleen lausuttuja sanoja.
<P>
Herra Papayannakis, haluatte siis työjärjestyspuheenvuoron? No, rohkeasti sitten!

<SPEAKER ID=250 NAME="Papayannakis">
 Arvoisa puhemies, kuten tiedätte, työjärjestyksen 42 artiklassa edellytetään, että niin kutsuttuihin etuoikeutettuihin kysymyksiin pitää saada vastaus kolmen viikon kuluessa. Osaan tämän ulkoa, ja te osaatte tämän minua paremmin.
<P>
Arvoisa puhemies, minulla on kädessäni kirjallinen etuoikeutettu kysymys, jonka olen jättänyt 7. tammikuuta 1999. Se on jätetty niin kuin pitää ja kaikkien sääntöjen mukaisesti. En ole saanut siihen mitään vastausta. Haluan esittää protestin teille, kyseessä on kysymys neuvostolle - neuvosto ei tietenkään kuule meitä, koska se ei ole läsnä -, ja minun olisi pitänyt saada siihen vastaus. Keneen minun pitäisi vedota saadakseni oikeutta, kuten me Kreikassa sanomme. Haluaisin saada vastauksen, arvoisa puhemies, koska muuten protestoin myös kirjallisesti.

<SPEAKER ID=251 NAME="Puhemies">
Herra Papayannakis, kun vastausta ei saada, on tehtävä niin kuin te: vaadittava täysistunnossa selitystä sille, miksi ette ole saanut vastausta. Tämän johdosta ryhdyn heti ottamaan selvää, miksi ette ole saanut vastausta määräajassa. Näin ollen te olette toiminut niin kuin pitääkin: olette esittänyt täysistunnossa vaatimuksen puhemiehelle, ja puhemiehen on puolestaan kerrottava teille, mitä teidän kysymyksellenne on tapahtunut. Näin ollen pyytäisin teitä ilmoittamaan minulle, mikä kysymys tarkalleen ottaen oli kyseessä, mikä oli sen sisältö ja sen esittämispäivä, jotta voin suorittaa asianmukaisia tiedusteluja.
<P>
Herra Rübig, teillä on työjärjestyspuheenvuoro.

<SPEAKER ID=252 LANGUAGE="DE" NAME="Rübig">
Arvoisa puhemies, haluaisin vain toivottaa Ylä-Itävallan yksityisten toimihenkilöiden ammattijärjestön vierailijoiden ryhmän sydämellisesti tervetulleeksi Euroopan parlamenttiin. Kiitän teitä ymmärtämyksestänne.

<SPEAKER ID=253 NAME="Puhemies">
Teitte sen jo, ja se merkitään pöytäkirjaan.
<P>
Istunto keskeytettiin klo 18.55 ja sitä jatkettiin klo 21.00.

<CHAPTER ID=7>
Toimielinten toiminta
<SPEAKER ID=254 NAME="Puhemies">
Esityslistalla on seuraavana Hermanin laatima institutionaalisten asioiden valiokunnan mietintö (A4-0158/99) EU: n toimielinten toiminnan parantamisesta perustamissopimuksia muuttamatta.

<SPEAKER ID=255 NAME="Herman">
 Arvoisa puhemies, hyvät kollegat, viimeinen mietintö, jonka esittelen tässä parlamentissa, osuu luultavasti erittäin huonoon aikaan päivän kannalta mutta erittäin hyvään aikaan vuoden kannalta. Miksikö? Koska Prodi sanoi vielä eilen, että Euroopan toimielimiä on uudistettava perinpohjin - ja näytti siltä, että kaikki tukivat häntä ainakin tämän lauseen osalta. Niinpä, jotta Prodi ei joutuisi yksinään ehdottamaan näitä uudistuksia, päätimme auttaa häntä ja esittää hänelle joitakin ajatuksia ja suuntaviivoja, joita onnistuimme ehdottamaan teille valiokunnassamme muodostuneen laajan yksimielisyyden ansiosta.
<P>
Aina ei tarvitse muuttaa perustamissopimuksia toimielinten toiminnan parantamiseksi. Aikaisemmat kokemukset ovat osoittaneet, että olemme onnistuneet kehittämään ja parantamaan toimielintemme toimintaa toimielinten välisin sopimuksin tai ryhtymällä sisäisiin uudistuksiin. Jokainen toimielin huolehtii kuitenkin tavallisesti itsestään. Olemme jossakin määrin rikkoneet tätä tabua vastaan. Tällä kerralla olemme suostuneet huolehtimaan muista toimielimistä kuin omastamme. Tiedämme, että parlamentti voi myös parantaa toimintaansa - ja se edellyttää suurta työmäärää -, mutta kun otetaan huomioon viimeaikainen kehitys, jota olemme olleet todistamassa, meidän on tarkasteltava erityisesti komission toimintaa.
<P>
Neuvostoa on jo tarkasteltu Bourlangesin tietyssä mietinnössä, jonka tämä parlamentti hyväksyi jokin aika sitten ja jossa on sellaisia ehdotuksia, jotka voisivat parantaa neuvoston toimintaa. Emme siis palaa asiaan. Tyydymme käsittelemään komissiota ja parlamenttia.
<P>
Komission osalta on tiedettävä, että ilmenneet toimintahäiriöt eivät ole aivan uusia. Niiden syyt juontavat juurensa kaukaa ja ovat syvällä. Etenkin kaikkea sitä, mikä liittyy henkilökunnan työhönottoon, ylentämiseen ja motivointiin, on sosialisoitu uudelleen ja politisoitu, mikä on vaikuttanut sellaisen virkamieskunnan asianmukaiseen toimintaan, jonka on oltava puolueeton ja sitoutumaton. Tämä ilmiö on osoitettu todeksi, ja se on johtanut tiedossamme oleviin vaikeuksiin.
<P>
Tiedämme, että komissio perustettiin alkuaan kehittämään sellaista lainsäädännöllistä kehystä, joka voisi edesauttaa yhdenmukaistamista, eikä hallinnoimaan ohjelmia. Komission kulttuuri, rakenne ja perinteet olivat siis kutakuinkin ristiriidassa niiden tehtävien kanssa, joita sille myöhemmin annettiin ja joiden suorittamiseen sen enempää neuvosto kuin, uskallan sanoa, parlamenttikaan eivät antaneet sille tarkoituksenmukaisia keinoja. Ja minusta vaikuttaa siltä, että komissio oli sikäli väärässä, että se hyväksyi tämän. Tämä on yksi syy sen toimintahäiriöihin. Toinen syy on tietenkin kabinettien merkitys, josta on tullut suuri. Se selittää epäilemättä sen, että se, että jotkut komission jäsenet - en puhu kaikista - menettivät hallinnon valvonnan, johtuu osittain näiden kabinettien kasvavasta merkityksestä.
<P>
Komission sisäisen rakenteen osalta osastojen määrää on moninkertaistettu, jotta voitaisiin työllistää aina vain enemmän komission jäseniä, ja jos samaa vauhtia jatketaan siirryttäessä 20: stä 30 komission jäseneen, pääosastoja on luotava samassa suhteessa; niiden moninkertaistuminen, joka ei vastaa sisäistä johdonmukaisuutta eikä suoritettavien tehtävien yhdenmukaisuutta, johtaa tuhoisiin seurauksiin. Näin on käynyt ulkosuhteiden osalta, jotka kuuluvat neljän osaston erioikeuksiin.
<P>
Parlamentin osalta ehdotuksemme ovat tietenkin hieman arkaluonteisempia, koska ne joutuvat kilpailemaan työjärjestystä käsittelevän valiokunnan ehdotusten kanssa ja koska ne edellyttävät parlamentin yksimielisyyttä, mitä ei ole aina helppo saavuttaa. Ehdotuksemme kohdistuvat pääosiltaan kuitenkin komissioon. Niissä otetaan huomioon juuri esittämäni arvio, josta ollaan luullakseni laajalti samaa mieltä.

<SPEAKER ID=256 NAME="Pronk">
Arvoisa puhemies, puhun työllisyys-ja sosiaaliasiain valiokunnan valmistelijana. Olemme rajoittuneet yhteen asiaan, joka on lähellä sydäntämme, nimittäin hajasijoitettuihin virastoihin. Haluan ensiksi kiittää esittelijää sydämellisesti siitä tavasta, jolla hän on käsitellyt näitä virastoja mietinnössään. Tämä asia unohdetaan silloin tällöin, asiaa käsittelevät valiokunnat ja myös budjettivaliokunta ovat kuitenkin joskus ihmetelleet sitä.
<P>
Mikä on näiden hajasijoitettujen virastojen ongelmana? Kuten esittelijä itse sanoi, niillä on tärkeä osa. Ne on sijoitettu järjestelmällisesti eri jäsenvaltioihin. Kuten esittelijäkin oikeutetusti sanoi, ei ole olemassa vanhoja jäsenvaltioita, joissa ei olisi hajasijoitettuja virastoja ja olemme vakuuttuneita siitä, että uusille jäsenvaltioille löydetään uudet virastot.
<P>
Toinen virastoja koskeva ongelma on uskoakseni se, että ne voivat saada aina enemmän henkilökuntaa kuin itse komissio. Mistä tämä johtuu? Sekä budjettivaliokunta ja parlamentti että neuvosto ja komissio haluavat mielellään antaa sellaisen vaikutelman, että ne eivät palkkaa ylimääräistä henkilökuntaa. Virastojen sijoitusmaat haluavat kuitenkin laajemmat virastot kuin niillä alun perin oli. On siis mahdollista antaa virastoille joitakin tehtäviä, joita komissio ei enää voi hoitaa. Millä tavalla tämä pitää ratkaista? Pitää pyrkiä mahdollisimman suureen yhdenmukaisuuteen, ei täydelliseen yhdenmukaisuuteen, kuten olemme sanoneet lausunnossamme, jonka esittelijä on hyväksynyt, vaan mahdollisimman suureen yhdenmukaisuuteen, jotta täytettäisiin ainakin samat kriteerit.
<P>
Näiden hajasijoitettujen virastojen toimintaa on seurattava tarkasti, sillä mikäli nykyinen kehitys jatkuu, niissä työskentelee ennen pitkää enemmän unionin palkkaamia ihmisiä kuin itse komissiossa. Olen erittäin tyytyväinen siihen, että esittelijä on tukenut lausuntoamme tällä tavalla.

<SPEAKER ID=257 LANGUAGE="DE" NAME="Schäfer">
Arvoisa puhemies, hyvät kollegat, milloinkaan aikaisemmin Euroopan yhdentymisen historiassa ei ole näin lyhyessä ajassa tehty yhtäältä näin monta tärkeää päätöstä ja toisaalta koettu yhtä monta dramaattista tapahtumaa kuin tammikuun 1. päivän jälkeen. Ne ulottuvat yhteisvaluutan onnistuneesta liikkeellelähdöstä ja Amsterdamin sopimuksen voimaantulosta aina komission eroon ja meneillään olevaan 10 valtion liittymisprosessiin asti. Kaikkea tätä varjostavat nyt Kosovossa tapahtuvat sotilaalliset yhteenotot, joissa Euroopan unioni jäsenvaltioineen on osallisena. EU ei ole kohdannut milloinkaan ennen suurempia haasteita, jotka liittyvät sen kykyyn säilyttää toimintakykynsä ja tulla laajentumiskelpoiseksi. Sen vuoksi esitämme Hermanin mietinnössä arvostelua komission rakenteita ja samalla itsekritiikkiä omaa työskentelyämme kohtaan.
<P>
Tärkeimmät kohdat ovat: ensinnäkin, komissiossa on oltava selvät tehtäväalueet komissaareineen ja apulaiskomissaareineen samalla tavoin kuin ministereillä ja varaministereillä on kansallisissa hallituksissa. Me tarvitsemme tällaista tasapainoa kollegiaalisuusperiaatteen ja yksittäisille jäsenille kuuluvan vastuun välillä. Ylimpänä vaatimuksenahan on viime kädessä avoimuus. Uusi komissio puheenjohtajansa Romano Prodin johdolla on ottava ja sen täytyykin ottaa aimo askel Euroopan yhteisen hallituksen suuntaan.
<P>
Toiseksi, Euroopan parlamentin täytyy keskittyä sille kuuluviin olennaisiin tehtäviin, toisin sanoen lainsäädäntöön, lainsäädäntöön, lainsäädäntöön, komission valintaan ja valvontaan sekä talousarviota koskeviin päätöksiin. Kaiken tämän on oltava esitettävissä ja välitettävissä myös julkisuuteen. Me teemme tällä hetkellä johtopäätöksiä vanhoista virheistä ja valmistaudumme uusiin tehtäviin. Se on mittapuu kansalaisille, ja kansalaiset ovat mittapuu meille.
<P>
Koska tämä on kollega Hermanin viimeinen mietintö, haluaisin tässä kohden kiittää häntä parlamentin sosiaalidemokraattisen puolueen ryhmän puolesta hänen 20-vuotisesta työstään, erityisesti hänen asialle omistautumisestaan, luovuudestaan ja kaikesta siitä, mitä hän on saanut aikaan toimielimiä koskevissa asioissa. Käsittelemme tänään täällä parlamentissa suuren eurooppalaisen - näin rohkenen sanoa - viimeistä mietintöä. Emme kuulu samaan puolueeseen, mutta edustamme keskeisiltä osiltaan samoja päämääriä, samoja periaatteita, ja uskon, että meillä on myös monta yhteistä unelmaa. Ryhmäni puolesta haluan lausua kunnioitukseni Fernand Hermanille myös koko hänen elämäntyöstään.
<P>
Suosionosoituksia

<SPEAKER ID=258 NAME="Spaak">
 Arvoisa puhemies, hyvä herra Herman, haluan ensi töikseni onnitella teitä laadukkaasta mietinnöstänne sekä siitä avoimuudesta, jolla suhtauduitte kollegojenne ehdotuksiin. On totta, että kokemuksenne esittelijänä ja merkittävä myötävaikutus Euroopan unionin kehittymiseen tekevät tästä tekstistä välttämättömän perustan seuraavan institutionaalisten asioiden valiokunnan pohdinnoille. On totta, että olette koko uranne ajan, kuten Schäfer juuri muistutti, todella myötävaikuttanut Euroopan unionin kehittymiseen.
<P>
ELDR-ryhmän ensimmäisen tarkistuksen tarkoituksena on vahvistaa tekstin 32 kohtaa entisestään antamalla Euroopan parlamentille mahdollisuus harjoittaa täysimääräisesti valvontatehtäväänsä. Tämä johtaisi siihen - ja tämä oli kenties yksi niistä asioista, joista emme olleet samaa mieltä, arvoisa esittelijä -, ettei meidän tarvitsisi enää vedota asiantuntijakomiteoihin; asiantuntijakomitean yksi jäsen osoittautui sitä paitsi vähemmän viisaaksi, koska hän antoi sellaisia poliittisia julistuksia, jotka eivät ole hänen asemansa mukaisia.
<P>
Toisen tarkistuksen, jonka Corbett teki valiokuntakäsittelyssä ja jota sen enempää PSE kuin PPE: kään eivät hyväksyneet - ja joka hylättiin valiokuntakäsittelyssä -, tarkoituksena on antaa Euroopan komission puheenjohtajalle valta nimittää uusi komission jäsen, jos siihen on aihetta. Tämä ehdotus on mielestämme Amsterdamin sopimukseen liitetyn julistuksen 32 mukainen; tämä vastuu lankeaisi sellaisissa oloissa, jotka olemme tulleet tuntemaan ja joiden avulla olisimme välttyneet monenlaiselta harmilta.
<P>
Mitä muuhun tulee, arvoisa esittelijä, ja muistutittekin tästä: päätelmänne ovat onneksi hyvin yhteneväisiä niiden aikomusten kanssa, jotka Prodi esitteli täällä eilen ja jotka koskevat komissiota; Prodi puhui puheenjohtajan roolin vahvistamisesta, tehokkuudesta, avoimuudesta ja henkilökohtaisesta ja kollektiivisesta vastuusta.
<P>
Pidän laillanne hyvin tärkeänä sitä, että Euroopan parlamentti tarkastelisi toimintaansa itsekriittisesti ja että se ryhtyisi pohtimaan mahdollisimman pian avoimempaa organisaatiota, jota leimaisivat esimerkiksi vähemmässä määrin kahden suuren ryhmän väliset ylivaltaiset sopimukset sen avoimuuden sijaan, jota kaikki peräänkuuluttavat.
<P>
Suosionosoituksia

<SPEAKER ID=259 LANGUAGE="NL" NAME="Vanhecke">
Arvoisa puhemies, hienon alankomaalaisen sananlaskun mukaan tie helvettiin on päällystetty hyvillä aikomuksilla. Mielestäni kaikkien niiden, jotka luulevat, että demokratiavajeeseen, valvonnan puutteeseen, huolimattomaan hallintoon ja vielä lopuksi kuuluisaksi tulleeseen hyödyntavoitteluun voidaan puuttua Euroopan unionin tasolla antamalla vielä enemmän valtuuksia ja vielä enemmän välineitä ja mahdollisuuksia sille tasolle, pitäisi ottaa tämä sananlasku huomioon.
<P>
Mielestäni pitäisi menetellä päinvastoin. Käytäntöhän on opettanut meille, että poliittista hallintoa valvotaan tehokkaasti vain, ja mikä tärkeämpää, se valvoo itse itseään, mikäli se on mahdollisimman lähellä kansalaisia. Tämä on mielestäni muuten toissijaisuusperiaatteen ensimmäinen sovellutus, periaatteen, jota kaikki täällä ainakin väittävät kannattavansa.
<P>
Me haluamme parantaa Euroopan unionin ja kaikkien sen toimielinten toimivuutta, parannus onnistuu kuitenkin vain noudattamalla toissijaisuusperiaatetta johdonmukaisesti kaikilla alueilla. Lyhyesti sanottuna: voimme parantaa Euroopan unionin toimintaa vähentämällä eurokraattisia valtuuksia, asioihin puuttumista, eurokraattista paperityötä ja byrokratiaa. Tämä muodostaa - ainakin minun mielestäni - ytimen ja perustan toimielinten tervehdyttämiselle, toimielimistähän on saatu joka suhteessa - olisi naurettavaa, jos parlamentti osoittaisi vain komissiota sormella - sellainen kuva, että ne puuttuvat joka asiaan, tuhlaavat rahaa ja ovat tuottamattomia elimiä, ja pelkään, että tämä kuva pitää suurelta osin paikkansa.
<P>
Käsiteltävänä olevassa mietinnössä on tehty koko joukko mielenkiintoisia ehdotuksia, mutta silti se sisältää kaikkein sokeinta eurofederalistista logiikkaa. Siinä esitetään vain oireiden lievittämistä. Ehdotetut toimenpiteet ovat toisen alankomaalaisen sananlaskun mukaan vain laastareita puujalkaan.

<SPEAKER ID=260 NAME="Barros Moura">
 Arvoisa puhemies, sallinette minun aivan ensiksi onnitella - jos hän kuulee sanani - kollegaani ja ystävääni Hermania kaikesta hänen tekemästään työstä ja etenkin hänen mietinnöstään, jota pidän hyvin tärkeänä ja jonka ehdotuksia kannatan suureksi osaksi.

<SPEAKER ID=261 LANGUAGE="PT" NAME="Barros Moura">
Arvoisa puhemies, nyt käsiteltävä mietintö osoittaa, että jos poliittista tahtoa on vain riittävästi, komission toimintaa voidaan uudistaa nykyisenkin perustamissopimuksen nojalla tekemällä siitä elin, joka kykenee antamaan todellisen sysäyksen Euroopan yhdentymiselle ja joka on riippumaton sekä hallituksista että yksityisistä eduista. Myös Euroopan parlamentin toimintaa voidaan uudistaa tekemällä siitä Euroopan unionin poliittisen elämän keskus, jollainen sen kansalaisten suorilla vaaleilla valitsemana toimielimenä olisi oltava.
<P>
Nähdäkseni ehdotukset ovat kokonaisuutena katsoen oikeansuuntaisia. Haluan kuitenkin esittää eräitä yksittäisiä näkökohtia koskevia varauksia. Käsittääkseni on välttämätöntä määritellä komission jäsenten salkkujen todelliset sisällöt, mutta en sen sijaan ymmärrä, miksi salkkujen määrää nähdään tarpeelliseksi vähentää samalla kun komission toimivaltuudet kuitenkin kasvavat. Ennen kaikkea en voi hyväksyä ajatusta kahden erillisen luokan, Euroopan unionin komission jäsenten ja apulaisjäsenten perustamisesta samaan tapaan kuin on olemassa ministerejä ja varaministerejä, kun samalla kuitenkin todetaan - ja panen tyytyväisenä merkille, että esittelijä on hyväksynyt tätä asiaa koskevan ehdotukseni -, että toimialojen jakaminen komission jäsenten kesken ei saa merkitä eräänlaisen arvoasteikon luomista ja suurten ja pienten jäsenvaltioiden joutumista eriarvoiseen asemaan. Tässä asiassa olen eri mieltä.
<P>
Toisaalta kollega Herman pyrkii mielestäni myös liialliseen keskittämiseen, mikä kenties johtuu siitä, että hän on belgialainen. Toisin sanoen hän katsoo, että eri yksiköt olisi keskitettävä Brysseliin, ja näyttää suhtautuvan melko epäluuloisesti erillisvirastoihin. Omasta puolestani katson, että erillisvirastot ovat tehokas tapa lähentää Euroopan unionin kansalaisia, vaikka niiden toimintaa on toki syytä järkiperäistää.
<P>
Saanen lopuksi todeta, että Euroopan parlamentti voi uudistua ainoastaan - ja minun on helppo todeta tämä jo pelkästään siitä syystä, etten ole itse enää ehdolla -, jos teemme lopun nykyisestä järjenvastaisesta käytännöstä, jossa täysistunnot käytetään äänestyksiin eikä poliittisiin keskusteluihin, joita vaaleissa valituilta parlamentaarikoilta sentään voidaan odottaa. Mielestäni kollega Hermanin ehdotukset ovat oikeansuuntaisia; toivon vain, että seuraajillamme on poliittista tahtoa lopettaa kahden suurimman poliittisen ryhmän nykyinen vuorottelujärjestelmä, jonka vaikutus on halvaannuttava, ja että he kykenevät myös antamaan sijaa poliittiselle keskustelulle, toisin sanoen Euroopan unionin kansalaisten äänelle.

<SPEAKER ID=262 NAME="Neyts-Uyttebroeck">
 Arvoisa puhemies, hyvät kollegat, haluaisin aivan ensiksi osoittaa kunnioitustani kollegallemme Fernand Hermanille, koska tämä on tosiaan viimeinen mietintö, jonka hän esittelee meille, ja koska tästä mietinnöstä näkyy, että hän on kiintynyt Euroopan ajatukseen ja ihanteeseen. Hän on uhrannut parhaat voimansa Euroopan unionille, ja haluaisin kiittää häntä siitä aivan erityisesti.
<P>
Arvoisa puhemies, päätöslauselma, jossa ehdotetaan sellaisia toimielinten muutoksia, jotka eivät edellytä perustamissopimusten muuttamista, on yksi niistä rakennusaineista, joita parlamentti tarjoaa varustaakseen Euroopan unionia tulevaisuutta varten. Päätöslauselmassa käsitellään, kuten on sanottu, komissiota, hajasijoitettuja virastoja ja itse parlamenttia. Komission puheenjohtajaehdokas Prodi ja puheenjohtajavaltio voivat käyttää sitä hyväkseen valmistellessaan seuraavaa hallitusten välistä konferenssia, josta meille tänä aamuna kerrottiin. Toivon, että myös komission pääsihteeristö ja osastojen vastuuhenkilöt noudattavat suosituksia. En ole kuitenkaan varma siitä, sillä heidän päätöksensä olla ottamatta van Buitenenia hänen entiseen toimeensa, saa minut pelkäämään pahinta.
<P>
Parlamentti on puolestaan suostunut Hermanin pyyntöön hyväksymällä äänestyksiin ja tarkistuksiin liittyvät työjärjestyksen muutokset ja vähentämällä komiteoiden määrää, josta päätämme vielä tämän istunnon aikana. Jos parlamentti on tulevaisuudessakin pidättyväinen eikä siirrä komissiolle uusia tehtäviä, se toimii kollega Hermanin päätöslauselman mukaisesti ja haluan vielä kerran kiittää häntä tästä mietinnöstä.

<SPEAKER ID=263 NAME="Izquierdo Rojo">
 Arvoisa puhemies, kyseessä on erittäin kurinalaisesti, loistavasti, todella selkeästi ja hyvin rohkeasti tehty työ: Hermanin mietintö, joka vastaa toimielinten toimivuuden parantamiseksi ehdotettuja tavoitteita.
<P>
Arvoisa puhemies, tämä on varmasti pohjana ja peruskivenä kaikelle tämän jälkeen tehtävälle työlle. On totta, ettei tämä ajankohta - jolle emme voi mitään - ole mietinnölle suosiollinen, koska komissiota koskeva kriisi tuo edelleenkin esiin vakavia ongelmia, tarpeita ja vastauksia.
<P>
Uusi perustamissopimus tulee voimaan lähiviikkoina, ja toisaalta asiantuntijakomitean toinen kertomus valmistuu vasta muutaman kuukauden kuluttua. Tämän vuoksi tähän mietintöön ei voida millään sisällyttää kaikkia tarpeellisia parannuksia. On kuitenkin sanottava, että tässä työssä on käsitelty erästä ongelmaa: sitä komission vakavaa ongelmaa, joka koskee sen toimivallan, tehtävien, sen tehtäväksi annettujen ohjelmien hallinnoinnin ja sen käytettävissä olevien keinojen välistä kuilua. Tätä vakavaa ongelmaa ei ollut aikaisemmin tuotu esille missään parlamentin mietinnössä; Herman on tehnyt sen erittäin tyydyttävällä tavalla ja vieläpä antanut siihen vastauksia. Nämä eivät ehkä ole ainoat vastaukset, mutta ne ovat kuitenkin vastauksia, joita tullaan tarvitsemaan ja jotka luovat vahvan perustan tulevaisuutta silmällä pitäen.
<P>
Herra Herman, minun mielestäni ne kohdat, jotka koskevat tarvetta yksinkertaistaa parlamentin äänestysmenettelyjä, osuvat naulan kantaan. Toivon, että ne otetaan huomioon kaikkien edun nimissä.
<P>
Paljon kiitoksia ja onnitteluni kollega Hermanille.
<P>
Suosionosoituksia

<SPEAKER ID=264 LANGUAGE="FR" NAME="Caudron">
Arvoisa puhemies, minullakin on tänä iltana minuutti aikaa sanoa kollegallemme ja ystävällemme Fernand Hermanille, että olen hyvin laajalti samaa mieltä hänen kannastaan ja ehdotuksistaan, niin kuin usein on asianlaita, kun hän tekee Euroopan toimielimiin liittyviä ehdotuksia.
<P>
Kaikki Euroopan toimielimet tarvitsevat tosiaan enemmän avoimuutta, demokratiaa ja kurinalaisuutta. Tämä pätee ensinnäkin komissioon, josta puhutaan paljon ja josta meille luvataan paljon. Sanon aivan yksinkertaisesti, että odotan voivani päättää kannastani todistusaineiston perusteella. Sama pätee kuitenkin myös parlamenttiin, jonka on töissään keskityttävä entistä enemmän olennaiseen ja lakattava harhautumasta kaikenlaisiin hämääviin kiemuroihin, jotka muistuttavat toisinaan epäaitoa demokratiaa.
<P>
Lopuksi ja ennen kaikkea neuvosto tarvitsee avoimuutta, demokratiaa ja kurinalaisuutta, jos se haluaa joskus päästä todellisen hallituksen asemaan, mutta tämä ei taida enää liittyä Hermanin eikä edes Bourlangesin mietintöön vaan tulevaan hallitustenväliseen konferenssiin, josta neuvoston puheenjohtaja ilmoitti käsittääkseni tänä aamuna ja johon suhtaudun myönteisesti, mikäli asia varmistetaan.
<P>
Onnittelen teitä vielä, herra Herman, kaikella ystävyydellä.

<SPEAKER ID=265 NAME="Van den Broek">
 Arvoisa puhemies, saanen onnitella komission puolesta Hermania hänen yksityiskohtaisesta ja hyvin luovasta mietinnöstään, joka käsittelee merkittäväksi muodostunutta ongelmaa, nimittäin sitä tapaa, jolla toimielimet toimivat. On itsestään selvää, että nykyisen komission ei tarvitse kommentoida tätä mietintöä eikä se saakaan tehdä niin, se on pikemminkin uuden komission uuden puheenjohtajan asia ja hän käyttää epäilemättä mielellään hyväkseen mietinnöstä ilmenevää syvällistä asiantuntemusta, itse asiassa tämän mietinnön ja poliittisen testamentin myötä hyvästit Euroopan parlamentille jättävän Hermanin asiantuntemusta. Saanen kuitenkin käyttää tilaisuutta hyväkseni ja kiittää komission puolesta sydämellisesti Hermania siitä erittäin vaativasta ja luovasta työstä, jota hän on tehnyt, myös yhteistyössä komission kanssa. Olemme aina olleet erittäin tyytyväisiä hänen kansaan tekemäämme kiinteään ja rakentavaan yhteistyöhön.
<P>
Mielestäni normaalisti, ja etenkin, jos on kyse perustamissopimuksen muutoksesta, kuten nyt Amsterdamin sopimuksen myötä, on aina hyvä asia tarkastella lähemmin toimielinten toimintaa. On itsestään selvää, että tässä erityistapauksessa, toimielimiä ja etenkin komissiota kohdanneen kriisin jälkeen, etusijalle asetetaan se, että etenkin komission hallintatehtävää tutkitaan huolellisesti uudestaan. Puhun tässä omasta kokemuksestani, mutta muistutan myös hyvin mielelläni siitä, mitä tämä komissio, kollegani ja etenkin puheenjohtaja Santer, on tehnyt pyrkiäkseen parantamaan komission toimintaa juuri siltä osin.
<P>
Haluan esittää myös oma-aloitteisen toivomuksen, että komission sisäiset uudistukset vahvistaisivat vallitsevaa institutionaalista tasapainoa eivätkä muuttaisi sitä sen horjuttamisesta puhumattakaan. Toivon myös, että komissio voisi toimia tulevaisuudessakin käynnistävänä tekijänä, jollainen se on pyrkinyt perinteisesti olemaan, komissiohan on ollut Euroopan unionin yhdentymistä eteenpäin vievä voima.
<P>
Herman hyväksyneekin sen, että käytän taas tilaisuutta hyväkseni ja toivotan tulevalle puheenjohtajalle ja hänen joukolleen erittäin suurta menestystä heidän pyrkimyksessään antaa komissiolle uutta voimaa ja täyttää se rooli, jota myös kansalaiset odottavat komissiolta ja lisään tähän vielä, että nykyinen komissiokin voi ymmärtää hyvin, että tämänhetkisellä kriisillä voi olla myös hyviä puolia toimielintemme demokraattisen laadun ja demokratiasisällön vahvistamisen kannalta. Siinä mielessä myös me voimme hyväksyä kriisin myönteiset puolet.
<P>
Arvoisa puhemies, haluaisin lopettaa tähän, sillä sanon vielä kerran, että on epärealistista puuttua komission nimissä tähän mietintöön tämänhetkisessä poikkeuksellisessa poliittisessa tilanteessa. Voin kuitenkin sanoa Hermanille, että olen lukenut mietinnön ja löysin siitä paljon asioita, joihin komissiossa on puututtu viime vuosina. Olen vakuuttunut siitä, että uusi komissio voi käyttää hyväkseen monia näistä suosituksista.

<SPEAKER ID=266 NAME="Herman">
 Arvoisa puhemies, en voi sivuuttaa kiittämättä saamiani kunnianosoituksia ja onnitteluja. Puolustamme täällä komission roolia kaikkein kiihkeimmin, ja koska haluamme puolustaa tätä roolia, suhtaudumme kriittisesti joihinkin asioihin, kun komissio näyttää harhautuvan kaidalta polulta.
<P>
Haluaisin sanoa kaikille kollegoilleni, miten kovasti minua kosketti se, että he osoittivat kunnioitustaan ja arvostustaan mietintöäni kohtaan, ja lisään heti, että mietintö on tulosta kollektiivisesta työstä ja ettei se heijastele vain omia huolenaiheitani. Institutionaalisten asioiden valiokunnassa oli onnekseni paljon ihmisiä, jotka tukivat minua ja joiden avulla saatoin suorittaa tämän tehtävän. Haluaisin tänään osoittaa heille saamani kiitokset ja sanoa, miten kovasti ne koskettivat minua.
<P>
Suosionosoituksia

<SPEAKER ID=267 NAME="Puhemies">
Kiitoksia, herra Herman, hyödyllisestä asiakirjasta, jonka esittelitte meille ja jota kaikki kolleganne arvostavat, siitä olen varma.
<P>
Haluaisin myös ilmaista kiitokseni ja arvostukseni komission jäsen van den Broekille sekä sanoa, että olen sitä mieltä, että jos komissiossa olisi enemmän hänenlaisiaan ihmisiä, komissio olisi paljon korkeatasoisempi.
<P>
Keskustelu on päättynyt.
<P>
Äänestys toimitetaan huomenna klo 11.30.

<CHAPTER ID=8>
Jäsenyyshakemukset
<SPEAKER ID=268 NAME="Puhemies">
Esityslistalla on seuraavana yhteiskeskustelu seuraavista mietinnöistä:
<P>
Donnerin laatima ulko- ja turvallisuusasiain sekä puolustuspolitiikan valiokunnan mietintö (A4-0149/99) komission määräaikaiskertomuksesta Viron edistymisestä Euroopan unioniin liittymisen valmisteluissa (KOM(98)0705 - C4-0110/99), -von Habsburgin laatima ulko- ja turvallisuusasiain sekä puolustuspolitiikan valiokunnan mietintö (A4-0154/99) komission määräaikaiskertomuksesta Unkarin edistymisestä Euroopan unioniin liittymisen valmisteluissa (KOM(98)0700 - C4-0113/99), -Specialen laatima ulko- ja turvallisuusasiain sekä puolustuspolitiikan valiokunnan mietintö (A4-0151/99) komission määräaikaiskertomuksesta Slovenian edistymisestä Euroopan unioniin liittymisen valmisteluissa (KOM(98)0709 - C4-0112/99), -Carnero Gonzálezin laatima ulko- ja turvallisuusasiain sekä puolustuspolitiikan valiokunnan mietintö (A4-0157/99) komission määräaikaiskertomuksesta Tsekin tasavallan edistymisestä Euroopan unioniin liittymisen valmisteluissa (KOM(98)0708 - C4-0111/99), -Hoffin laatima ulko- ja turvallisuusasiain sekä puolustuspolitiikan valiokunnan mietintö (A4-0148/99) komission määräaikaiskertomuksesta Puolan edistymisestä Euroopan unioniin liittymisen valmisteluissa (KOM(98)0701 - C4-0109/99), -Bertensin laatima ulko- ja turvallisuusasiain sekä puolustuspolitiikan valiokunnan mietintö (A4-0159/99) komission määräaikaiskertomuksesta Kyproksen edistymisestä Euroopan unioniin liittymisen valmisteluissa (KOM(98)0710 - C4-0108/99), -Malonen laatima ulko- ja turvallisuusasiain sekä puolustuspolitiikan valiokunnan mietintö (A4-0165/99) komission määräaikaiskertomuksesta Maltan edistymisestä Euroopan unioniin liittymisen valmisteluissa (KOM(99)0069 - C4-0163/99), -Myllerin laatima ympäristö-, terveys- ja kuluttajansuojavaliokunnan mietintö (A4-0123/99) komission tiedonannosta neuvostolle, Euroopan parlamentille, talous- ja sosiaalikomitealle, alueiden komitealle ja Keski- ja Itä-Euroopan jäsenyyttä hakeneille maille ympäristöpoliittisista liittymisstrategioista: laajentumiseen liittyvien haasteiden kohtaaminen yhdessä Keski-ja Itä-Euroopan jäsenyyttä hakeneiden maiden kanssa (KOM(98)0294 - C4-0380/98).
<SPEAKER ID=269 NAME="Donner">
Arvoisa puhemies, koska puhun parlamentissa luultavasti viimeistä kertaa, käytän äidinkieltäni, joka on ruotsi.

<SPEAKER ID=270 NAME="Donner">
Viro on edistynyt merkittävästi Euroopan unionin jäsenyyden valmisteluissa. Liittymisen päivämäärää tai vuotta ei voi päättää, koska prosessiin otetaan tänä vuonna mukaan mitä todennäköisimmin lisää maita, kuten Latvia ja Liettua, mikä käytännössä merkitsee uutta hallitusten välistä konferenssia. Itse veikkaan, että liittymisvuosi on joko 2004 tai 2005. Ongelmana on, että liian kauan kestävällä neuvotteluprosessilla saattaa olla kielteisiä vaikutuksia hakijavaltioiden kansalaisten mielipiteisiin, näin voi käydä myös Virossa.
<P>
Viron kiistämätön edistys ei saa peittää sitä tosiasiaa, että sota ja Neuvostoliiton miehitys ovat jättäneet maahan vaikeasti korjattavat jäljet. Ennemmin tai myöhemmin - mieluummin ennemmin kuin myöhemmin - maan täytyy voida ratkaista vähemmistöjä koskevat ongelmansa ja luoda yhteiskunta, jossa kaikki, kielestä riippumatta, noudattavat uskollisesti demokratian ja oikeusvaltion pelisääntöjä. Uskollisuus ei perustu pelkkään jäsenyyteen vaan myös yhteisiin arvoihin. Suurin osa Viron ulkomaisista kansalaisista ja kansallisuutta vailla olevista henkilöistä on syntynyt maassa, eivätkä he todennäköisesti aio lähteä sieltä. Lainsäädäntöön tehdyistä parannuksista huolimatta, varsinkin vuonna 1992 tai sen jälkeen syntyneiden lasten osalta, Viron poliittiset vallanpitäjät pyrkivät mielestäni ylläpitämään konservatiivista suhtautumista kansalaisuuskysymykseen. Tulevaisuudessa Viro on monikulttuurinen ja monikielinen yhteiskunta.
<P>
Ulkomaisten sijoitusten määrä lisääntyi Virossa entisestään viime vuonna, erityisesti pankkialalla. Vaihtotase on negatiivinen tästä huolimatta ja huolimatta siitä, että pääkaupungin Tallinnan talous on suurelta osin riippuvainen Suomesta tulevista matkustajista. Tuettujen maataloustuotteiden tuonti EU: sta on lisännyt oman maatalouden ongelmia. Rikkaiden ja köyhien, pääkaupungin ja maakuntien väliset taloudelliset erot ovat hyvin suuret. Sosiaaliset tulonsiirrot esimerkiksi työttömille ovat olemattomia.
<P>
Rajojen ja työmarkkinoiden avauduttua osa virolaisista aikoo etsiä töitä läheisistä EU-maista. Koko tämä prosessi on kuitenkin välttämätön, jotta rikkaiden ja köyhien ihmisten ja rikkaiden ja köyhien maiden välisiä eroja saataisiin tasoitettua.
<P>
Sanon vielä muutaman sanan Viron turvallisuusongelmasta Venäjän naapurina. Maassani Suomessa oltiin ennen vuoden 1995 jäsenyyttä sitä mieltä, että Euroopan unioni oli sellaisenaan turvallisuutta luova ja turvallisuuden takaava yhteisö. NATOn asemaa ja sotilaallista kapasiteettia ei aliarvioitu, mutta NATOon ei ollut selvää tarvetta pyrkiä liittymään. Viro on yrittänyt kulkea toista tietä ja se on hakenut myös NATO-jäsenyyttä. Se perustuu mielestäni todellisuudelle vieraisiin harhakuviin. Nyt Balkanin kriisin aikana voimme kysyä itseltämme, olisiko NATO-jäsenyydestä ollut hyötyä Virolle tai Suomelle, joilla on yhteinen maaraja Venäjän kanssa, sillä NATO ei ole tähän mennessä onnistunut muodostamaan vakuuttavaa menettelytapaa Kosovon tragediassa.
<P>
EU: n pohjoista ulottuvuutta koskevien keskustelujen yhteydessä on mahdollista luoda täysin kattava realistinen ohjelma, joka koskee Baltian hakijavaltioita sekä Venäjän osia, Skandinaviaa ja arktisia alueita.
<P>
Tulevan EU-jäsenyyden lisäksi Viron tulevaisuuden paras tae on rauhanomainen yhteistyö sellaisen Venäjän kanssa, joka ehkä jonakin päivänä voittaa suunnattomat vaikeutensa ja ymmärtää, että hyvästä naapuruudesta on hyötyä kaikille osapuolille.
<P>
Tämän tulkinnan mukaan Virossa vapautumisen jälkeen tapahtuneesta huomattavasta edistyksestä on hyötyä myös Venäjälle. Unionin laajentaminen, jolloin kaikki Baltian maat ovat sen jäseniä, vahvistaisi myös unionia, minkä joka tapauksessa Saksa nykyisenä puheenjohtajamaana on ymmärtänyt.

<SPEAKER ID=271 NAME="Von Habsburg">
Arvoisa puhemies, laajentumisesta käytävässä keskustelussa mainitaan toistuvasti kaikkea mahdollista sellaista, mikä ei yksinkertaisesti vastaa käytännön tosiasioita. Olen kierrellyt viime vuosina hyvin paljon Keski- ja Itä-Euroopassa, käytännössä kerran kuukaudessa. Tiedän siksi, että yksi asia on kaikkein tärkein: edistyminen on mahdollista vain turvatussa rauhan tilassa. Tämä tarkoittaa, että kaiken edellytyksenä on turvattu rauha ja poliittinen vakaus. Sen jälkeen taloudellinen edistyminen seuraa automaattisesti. Näissä maissa on tosiaan osoittautunut todeksi, että tärkeimmälle sijalle on asetettava politiikka ja turvallisuus. Sen jälkeen voidaan tavoitella lisää edistystä. Tämä toteamus on erityisen tärkeä juuri tällä hetkellä, jolloin laajentumista odottavat maat joutuvat elämään tulipesäke rajojensa tuntumassa. Se on Kosovossa käytävä sota. Tämän vuoksi on pidettävä jatkuvasti mielessä seuraava asia: politiikassa täytyy aina valmistautua pahimman varalle. Ellei se sitten tapahdukaan, voidaan kiittää Jumalaa. Kuitenkin silloin ollaan varautuneita kaiken varalta, kun sen sijaan asiat menevät pieleen, mikäli joutuu yllätetyksi.
<P>
Tämä laajentuminen on siksi meille näinä vaarallisina aikoina yksi parhaimmista rauhan takaajista, ellei kerrassaan ainoa rauhan takaaja, joka antaa pitkällä aikavälillä kansoille sen, mitä ne toivovat. Erityisesti joutuu havaitsemaan, kun matkustaa näissä maissa - uskon, että Donner on kanssani samaa mieltä - ja oppii ymmärtämään näitä kansoja, että niille rauha on ensimmäinen tehtävä. Rauhaa ei kuitenkaan voida saavuttaa joillakin rukouksilla rauhan puolesta, vaan ainoastaan päätöksillä ja selkeällä politiikalla.
<P>
Meillä on tietenkin erilaisia asiaan liittyviä epäilyksiä. Olen esimerkiksi kuullut sanottavan, että laajentuminen maksaa niin paljon. Tosiasia on, että ainoa ihminen, joka on todella perehtynyt Euroopan unionin rahoitukseen, nimittäin meidän tilintarkastustuomioistuimemme johtaja Friedmann, joka vieraili vähän aikaa sitten meidän Pan-Eurooppa-työryhmässämme täällä europarlamentissa, kertoi meille esitelmässään, että tämän laajentumisen kustannuksia kerta kaikkiaan liioitellaan, sillä eihän koskaan lasketa sen kustannuksia, että ei laajennuttaisi. Ne ovat kuitenkin varsin mittavia. Sitä paitsi meille sanotaan - ja tässä asiassa riittää yllin kyllin kansankiihottajia, myös täällä, jopa joitakuita, jotka ovat täällä edustettuina -, että laajentumisen jälkeen miljoonat työtä etsivät ihmiset tulisivat luoksemme. Näillä ihmisillä ei ole minkäänlaista kokemusta. Tiedättekö, hyvä puoli on se, että kun on 85 vuotta vanha - anteeksi, 86 vuotta -, voi sanoa, että on nähnyt kaikesta kaiken ja myös sen kääntöpuolen.
<P>
Muistan tarkalleen, millaista valitusvirttä veisattiin aikoinaan, kun Espanja oli hyväksytty jäseneksi. Sanottiin, että nyt ne espanjalaiset tulevat tänne. Kaksi vuotta myöhemmin minulle tultiin sanomaan: " Hyvänen aika, mihin meidän espanjalaisemme ovat kadonneet?" He tietenkin tekivät mieluummin työtä Espanjan talouskasvun keskellä Andalusian auringossa kuin Ruhrin alueen sumupilven alla!
<P>
Juuri nämä ovat niitä kokemuksia, jotka on syytä pitää mielessä. Tärkeä kohta on se, että tällä tiellä meidän ei tarvitse varautua jonossa etenemiseen. Jokaista näistä kansakunnista on arvioitava sen omien erikoispiirteiden ja sen oman kehityksen valossa. Lisäksi on lähdettävä siitä, että se, joka kulkee edellä, vetää muita perässään. Kuitenkin jos aina sopeutuu hitaimman vauhtiin, ei pääse eteenpäin. Näin on asianlaita tällä hetkellä kaikkien maiden kohdalla. Saanen sanoa teille Unkarin liittymistä koskevan mietinnön esittelijänä, että Unkari on yksi hyvin tärkeistä maista. Se on tällä hetkellä kärkimaa, koska se on toistuvasti päässyt eteenpäin kahden asian ansiosta: ensinnäkin, suurenmoinen asia Unkarin parlamentissa on se, että siellä ei ole puoluepoliitikkoja vaan isänmaan asiaa ajavia henkilöitä, silloin kun on kyse maan asioista. He ovat esiintyneet yhtenäisinä. Toiseksi, koska he ymmärtävät, että heidän on edustettava maataan, silloin kun he ovat ulkomailla. Jälkeenpäin he voivat kyllä parjata toinen toisiaan - ja luojan kiitos, meillä on Unkarissa kieli, jota muut eivät ymmärrä, niin että kukaan ei saa tietää, mitä tuolloin sanotaan.
<P>
Tämä pätee kuitenkin vastaavalla tavalla myös muihin listalla oleviin maihin. Tältä osin haluaisin sanoa jotakin erityisesti Baltian maista: on hieno asia, että Viro on määrä ottaa jäseneksi. Siinä yhteydessä ei kuitenkaan saa unohtaa Latviaa ja Liettuaa. Ne kaikki muodostavat kokonaisuuden. Erityisesti minun on huomautettava seuraavaa: emme saa unohtaa, että aikoinaan toisessa maailmansodassa Eurooppa jätti nämä Baltian kansat pyövelin armoille erään eurooppalaisen valtion toimien seurauksena, mainitsematta tässä Saksaa nimeltä. Meillä on sen vuoksi moraalinen velvollisuus hyväksyä Baltian maat mahdollisimman pian jäseniksi. Tämä pätee kuitenkin myös muihin niin kutsuttuun kärkiryhmään kuuluviin kumppanuusmaihin, mutta myös niihin, jotka tulevat tämän kärkiryhmän perässä ja jotka ovat elintärkeitä meidän turvallisuudellemme, nimittäin Slovakia, Romania, Bulgaria ja varsinkin myös Kroatia. Kroatia on nimittäin yksi niistä maista, jotka ovat kehittyneet eniten. Se tekee eniten työtä, vaikka se ei saa meiltä käytännössä lainkaan apua, ja meidän täytyy sen vuoksi tukea sitä.
<P>
Kaikilla Euroopan kansoilla on oikeus Eurooppaan, jopa serbeillä, joista on tullut sanotuksi niin paljon. Olen ehdottomasti sillä kannalla, että serbit voivat niin ikään liittyä jäseniksi, kun he vain ovat ensin päässeet eroon Miloseviista ja saaneet demokraattisen hallituksen. Meidän täytyy sitä paitsi puhua kaikkien kansojen puolesta samalta pohjalta: Euroopan yhdentyminen on ainoa konkreettinen ajatus rauhan ja hyvinvoinnin puolesta. Tämän on oltava meidän tulevan politiikkamme perustana. Sen vuoksi, arvoisa puhemies, lopuksi vielä yksi pyyntö: kiirehtikäämme asiaa! Älkäämme antako asioiden odottaa, sillä historialliset tilaisuudet kiitävät aivan liian nopeasti ohitse.
<P>
Suosionosoituksia

<SPEAKER ID=272 NAME="Speciale">
 Arvoisa puhemies, jos sallitte, puhuisin mietintöni aiheesta, eli Sloveniasta.
<P>
Slovenia on, kuten hyvin tiedetään, vakaa maa taloudellisesta näkökulmasta ja täyttää vaadittavat poliittiset ja demokraattiset kriteerit. Jäsenyyttä hakeneista maista sillä on ehkä parhaimmat lähtökohdat, kun otetaan huomioon myös sen koko. Euroopan komissio on kuitenkin ilmaissut kriittisen arvion tästä ensimmäisestä vaiheesta ja on sitä mieltä, että edistys, erityisesti mitä tulee yhteisön oikeuden saattamiseen kansallisen lainsäädännön osaksi, on ollut hitaampaa ja epävarmempaa kuin olisi ollut tarpeellista ja mahdollista. Slovenian viranomaiset ovat hyväksyneet tämän kriittisen arvion ja osoittaneet haluavansa reagoida siihen positiivisesti. Näin ollen viime viikkojen aikana hallitus on esittänyt yhteisön säännöstön käyttöönottoa koskevan kansallisen ohjelman ja eräitä hyvin merkittäviä lakeja, jotka koskevat arvonlisäveroa, valmisteveroja ja oikeutta hankkia kiinteistöomaisuutta. Nyt Eurooppa-sopimuksen voimaantulo voi vahvistaa neuvottelujen jatkamista.
<P>
Tälle Slovenian viranomaisten uudelle sitoumukselle on annettava jatkuvuutta ja vauhtia - ja tämä minusta onkin ongelma - jotta voitaisiin aloittaa uusi myönteisempi vaihe ja nopeuttaa neuvotteluja. Tuolla maalla, kuten muillakin, on tietenkin vielä monta avointa kysymystä ratkaistavanaan, kuten esimerkiksi hallintoa ja oikeusjärjestelmää koskevien rakenteiden mukauttaminen ja uudistukset, jotka ovat välttämättömiä tuon sitoumuksen panemisessa käytäntöön. Komission ja Euroopan parlamentin on tuettava ja autettava tässä ponnistelussa, ystävyyden eli kriittisen mielen ja huomion keinoin. Juuri tämä on meidän tehtävämme, ei notaareina toimiminen.
<P>
Vaikka suurin osa Slovenian poliittisista voimista ilmoittaa edelleen puoltavansa Euroopan unioniin liittymistä, tämä ei näytä aina johtavan yhteiseen ponnistukseen: kansalaisilla ei näytä olevan todellista tahtoa saavuttaa tätä tavoitetta, kuten näimme tiedotuskampanjasta, joka näyttää - ja tämä on minusta merkittävä seikka - vasta alkaneen ja olevan hieman laimea. Olimme kovin hämmästyneitä, kun kampanjan vastuuhenkilö kertoi, että heidän tavoitteensa ei ole vakuuttaa kansalaisia siitä, että Euroopan unioniin liittyminen on myönteinen asia Slovenialle. Herää siis kysymys: mikä on tämän kampanjan tavoite, mihin sitä tarvitaan? Ei siis ole hämmästyttävää, että mielipidemittauksissa Euroopan unioniin liittymistä kannattavien määrä laskee, vaikka he muodostavatkin yhä enemmistön. Tässä tilanteessa ennakkoluulot, epäluulot ja taipumus sulkeutumiseen saattavat vähenemisen sijaan lisääntyä, ja ne saattavat aiheuttaa ristiriitoja myös puolueiden ja poliittisten edustajien välillä lisäten niiden välistä etäisyyttä ja epävarmuutta.
<P>
Tähän tilanteeseen liittyy muutamia tapahtumia, jotka ovat viime aikoina herättäneet jonkin verran huolestuneisuutta myös Slovenian lehdistössä. Perustuslakituomioistuin - tämä oikeustapaus vaikuttaa minusta hieman poikkeavalta ja ristiriitaiselta - on päättänyt lopettaa paikallisvaalien järjestämisen Koperin kunnassa, eli Capodistriassa. Kaupungin pormestari on vienyt asian ihmisoikeustuomioistuimeen ja tuonut siten esille hyvin arkaluonteisen ongelman. Olen vasta viime päivinä lukenut lehdistä, että eräs virassa oleva parlamentaarikko, joka kritisoi tuota päätöstä Euroopan parlamentin ja Slovenian parlamentin välisessä sekakomiteassa, on joutunut parlamenttien ja demokratioiden perinteistä poikkeavan menettelyn uhriksi.
<P>
En ilmaise näitä huolenaiheitani korostaakseni niitä. Uskon, että nämä tapahtumat johtuvat tietynlaisesta väliaikaisesta hämmennyksestä ja että Slovenian poliittisten voimien ja viranomaisten pitää ratkaista ne, ja uskon, että ne kykenevät tekemään sen. Uskon, että Slovenialla on kaikki mahdollisuudet ja edellytykset suoriutua tästä hyvin. Uskon myönteisiä seikkoja olevan edelleen enemmän: juuri tästä syystä on oikein vaatia paljon hallitukselta ja parlamentilta. Sloveniassa on vahvoja poliittisia voimia, kansalaisyhteiskunta ja henkisiä, kulttuurisia ja taloudellisia voimavaroja, jotka riittävät hienosti tekemään tästä maasta esimerkin monille muille. Tätä näkökulmaa olen pyrkinyt edistämään teidän esittelijänänne, ja tässä minulla on ollut suurta hyötyä ulko- ja turvallisuusasiain sekä puolustuspolitiikan valiokunnan tekemästä työstä sekä esitetyistä tarkistuksista.
<P>
Lopuksi haluaisin sanoa, arvoisa puhemies, että vaikka Slovenia on pieni maa, sen maantieteellinen sijainti on erittäin tärkeä ja arkaluonteinen, koska se sijaitsee Euroopan pohjoisen ja eteläisen sekä itäisen ja läntisen osan välillä. Slovenia voi rikastuttaa Euroopan unionia kulttuurisessa ja poliittisessa mielessä, ja se voi rikastua itse siitä. Slovenian on kuitenkin haluttava tätä määrätietoisesti, jos se sitä haluaa. Koko Balkanian alueella tarvitaan vakautta, kehitystä ja yhdentymistä, jonka on ylitettävä kansalliset identiteetit, ja Slovenia voi tarjota tässä merkittävän panoksen. Mielestäni seuraavan Euroopan parlamentin on edelleen pidettävä liittymistavoitetta ja Euroopan unionin laajenemistavoitetta ensisijaisena päämääränä ja vältettävä, jos mahdollista, ainoastaan iltaisin käytäviä keskusteluja aiheesta.

<SPEAKER ID=273 NAME="Carnero González">
Arvoisa puhemies, ennen kaikkea haluan todeta vielä kerran, että Tsekin tasavallan yleinen mielipide puoltaa käytännössä yksimielisesti maan liittymistä Euroopan unioniin. Tämän seurauksena Tsekin poliitikotkaan eivät ole viimeaikaisista institutionaalisista muutoksista huolimatta koskaan asettaneet tätä päätavoitetta kyseenalaiseksi. Lisäksi se peräänantamattomuus ja vakuuttuneisuus, jolla Prahassa on pyritty Pohjois-Atlantin liiton jäseneksi, korostaa maan vakaumusta integroitua mantereen erilaisiin rakenteisiin, olivatpa ne sitten mitä tahansa.
<P>
Mielestäni on myös hyvin tärkeää painottaa sitä, että Tsekki on omaksunut selkeästi ja täydellisesti Euroopan yhteisön perustana olevat arvot, tämän Euroopan yhteisön, joka ei selvästikään ole ainoastaan taloudellinen prosessi, vaan joka haluaa myös muuttua poliittiseksi alueeksi, jossa voidaan todellakin ajaa tasapuolisesti Euroopan eri kansojen etuja. Näin ollen minusta on tärkeää korostaa sitä, kuinka suuri merkitys on sillä, että Praha on hyväksynyt yhteisen ulko- ja turvallisuuspolitiikan periaatteet, ja että lisäksi nimenomaan Tsekin hallitus on tehnyt aloitteen poliittisen yhteistyön vahvistamiseksi Euroopan unioniin liittymistä hakevien maiden välillä.
<P>
Unioniin liittymisprosessi merkitsee kuitenkin epäilemättä pitkää ja asteittaista lähentymisprosessia yhteisön lainsäädäntöön. Kuten muillakin hakijamailla, on Tsekillä vielä paljon tehtävää tällä saralla, kuten tarkasti ottaen käy ilmi komission laatimasta määräaikaisraportista. Itse asiassa tätä raporttia, tätä arviota, ei voida pitää minkäänlaisena arvosanoja antavana " väliaikaisena todistuksena" , mutta sitä voidaan pitää joka tapauksessa kannustimena, jotta se, mitä on tehtävä, tehdään oikein Tsekin ja sen Euroopan unioniin liittymisen hyväksi.
<P>
Arvoisa puhemies, en halua jättää mainitsematta muutamia huolenaiheita, joita olen tuonut esille siitä lähtien, kun aloitin työni esittelijänä ja jotka koskevat konkreettisesti Tsekin romanivähemmistön asemaa. On totta, että Prahan hallitus on uudistanut tämän vähemmistön asioita käsittelevää ministeriöiden välistä komiteaa ja nimittänyt Petr Uhlin ihmisoikeuksista vastaavaksi hallituksen edustajaksi. Siitä huolimatta romanivähemmistön sosiaalisen ja kulttuurisen integroitumisen ongelma on edelleen ratkaisematta. Kyseessä on varmasti asia, jolle on löydettävä kokonaisvaltainen ratkaisu, ja ennen kaikkea siihen tarvitaan ehdottomasti uutta kulttuurista lähestymistapaa koko Tsekin yhteiskuntaan, mutta Prahan hallituksen velvollisuus on aktivoida kaikki tätä integroitumista suosivat lainsäädäntömekanismit. Viranomaiset eivät voi koskaan laistaa vastuustaan. Yhteiskunta voi tietenkin vaatia viranomaisia täyttämään velvollisuutensa.
<P>
Toinen korostamisen arvoinen asia on Tsekin tasavallan työttömyyden kasvu, joka johtuu komission mukaan pääasiassa taloudellisen toiminnan hidastumisesta ja maan teollisuuden ja talouden uudelleenjärjestelyn seurauksista. On tärkeää, että Euroopan komissio auttaa jatkossakin Tsekin hallitusta minimoimaan yhteisön lainsäädäntöön lähentymisen prosessin aiheuttamia yhteiskunnallisia vaikutuksia. Näin ollen pidän puheenjohtajamaa Saksan aloitetta Phare-ohjelman laajentamisesta hakijamaiden yhteiskunnallisen ja taloudellisen ulottuvuuden tukemiseen ehdottomasti tarkoituksenmukaisena.
<P>
Arvoisa puhemies, ennen kuin päätän puheenvuoroni, haluaisin esittää kaksi huomiota. Hakijamaiden liittyminen Euroopan unioniin on meidän kaikkien yhteinen tavoitteemme, mutta jotta tämä tavoite saavutettaisiin asianmukaisella tavalla, on meidän oltava johdonmukaisia myös itsemme kanssa. Tältä osin mielestäni on tärkeää sanoa uudelleen, että unionia laajentumiseen valmisteleva toimielinuudistus on välttämätön, ja toiseksi, on välttämätöntä, että unionilla on tarvittavat välineet, jotta se voisi vastata laajentumisen haasteeseen. Arvoisa puhemies, tämän viimeisen asian osalta Berliinin huippukokous ei varsinaisesti ollut esimerkkinä sellaisista päätöksistä, joita olisi pitänyt tehdä, vaikka vielä on tietenkin aikaa korjata tilanne.

<SPEAKER ID=274 NAME="Hoff">
 Arvoisa puhemies, arvoisa komission jäsen, sen keskustelun jälkeen, jota olemme käyneet tänään iltapäivällä Serbian konfliktista ja ihmisten karkotuksista Kosovosta, käy yhä selvemmäksi, minkä vuoksi unionin laajentuminen Keski- ja Itä-Euroopan maihin on kaiken muun ohella tärkein rauhan turvaamisen väline ja minkä vuoksi sen täytyy sellaisena säilyäkin. Meihin eurooppalaisiin pätee se, että kestävän rauhan turvaaminen Euroopassa ja koko maailmassa on toteutettavissa vain yhdessä itäisten naapuriemme kanssa.
<P>
Tämä pätee myös, kun tiedetään, että Puola on ollut maaliskuun puolivälistä lähtien NATOn jäsen. Puola suurimpana keskieurooppalaisena jäsenehdokasmaana edistyy teknisellä tasolla hyvin liittymisprosessissa, ja voimme pitää sitä lähtökohtana ja toivoa, että tämän vuoden loppuun mennessä meillä on valmiina täydellinen yleiskatsaus liittymisprosessissa vallitsevasta kokonaistilanteesta. Oman arvioni mukaan silloin olisi kaiketi sopiva ajankohta myös neuvotella ja tarpeen mukaan päättää asian jatkokäsittelyn mahdollisesta aikataulusta aina jäseneksi liittymiseen asti. Puolan hallitus - sejm ja senaatti - toivoo tätä kovasti, ja meidän ei pitäisi jättää tätä toivetta huomiotta, vaan meidän pitäisi pyytää komissiota laatimaan yhdessä Puolan asiasta vastaavien piirien kanssa tätä koskeva luonnos.
<P>
Marraskuussa 1998 esitetyssä edistymistä käsittelevässä komission kertomuksessa Puolaa kuvataan maaksi, jossa on vakaat sosiaaliset ja poliittiset olot ja joka edistyy toimintakelpoisen markkinatalouden kehittämisessä. Jos katsoo maan taloutta kuvaavia lukuja ja jos uskoo talousennusteisiin, Puola säilyy keskieurooppalaisten maiden joukossa yhtenä vahvimmista talouksista, jossa kasvuluvut ovat yli 5 %, työttömyys- ja inflaatioaste alle 10 % ja tulojen kasvuprosentti 4, 5 %. Valtion velkaantumisaste on 48 % ja budjettivaje vuonna 1997 oli 2, 7 %. Nämä vastaavat Maastrichtin kriteerejä.
<P>
Koska Venäjän federaation kanssa käytävän kaupan osuus maan ulkomaankaupasta on vain 6, 4 %, mutta sen sijaan Euroopan unionin kanssa käytävän kaupan osuus on kaikkiaan 64 %, Puola on säästynyt lähes kokonaan Venäjän viime kriisin vaikutuksilta. Kaikesta tästä sekä myönteisestä talouskehityksestä huolimatta ongelmia esiintyy niillä aloilla, jotka vaativat rakennemuutosta; näitä ovat hiili- ja terästeollisuus. Rakennemuutos vaikuttaa noin 210 000 työntekijään. Ongelmia aiheutuu myös näihin teollisuuden aloihin kiinteässä yhteydessä olevasta ympäristön saastumisesta. Hiili- ja terästeollisuuden rakenneuudistus ja kapasiteetin pienentäminen ovat kyllä vaikuttaneet myönteisesti ympäristön saastuttamisen laajuuteen. Tästä huolimatta tarvitaan vielä suuria investointeja.
<P>
Tällä hetkellä Puola investoi luonnonympäristön parantamiseen noin 1, 7 % bruttokansantuotteestaan. Tätä nykyä 10 % kaikista taloudellisista investoinneista tehdään ympäristönsuojelun alalla. Maatalous on toinen alue, jolla tarvitaan vielä suuria ponnistuksia. Tehän tiedätte, että joka neljäs työtä tekevä toimii tämän sektorin piirissä, joka kuitenkin tuottaa vain 6 % maan bruttokansantuotteesta. Suurin osa maataloustuotannosta menee kuitenkin omaan käyttöön eikä markkinoille. Maataloussektori, joka käsittää kaksi miljoonaa keskimäärin vain kahdeksan hehtaarin suuruista tilaa, on sen vuoksi suuri sosiaalinen ja alueellinen ongelma.
<P>
Hiili, teräs ja maatalous ovat niin ollen ne alat, joilla täytyy jatkossa ponnistella vielä paljon. On kuitenkin myös aloja, joita on jo uudistettu menestyksekkäästi: hallintouudistus, toisin sanoen voivodikuntien lukumäärän vähentäminen, terveydenhuollon uudistus, sairaskassojen käyttöönotto, eläkeuudistus. Koulutusuudistus tulee voimaan ensi syyskuussa. Tämä on kaiken kaikkiaan myönteinen komission kertomus, joka osoittaa, että Puola kehittyy hyvin.
<P>
Sallinette minun palata vielä lyhyesti siihen, mitä aluksi sanoin. Kymmenentenä vuonna vuoden 1989 historiallisen käänteen jälkeen meidän täytyy panostaa kaikkemme siihen, että saisimme viedyksi liittymisprosessia ratkaisevasti eteenpäin. Tämä koskee kumpaakin osapuolta, niin Euroopan unionia kuin Keski- ja Itä-Euroopan jäsenehdokasmaitakin. Agenda 2000: n pohjalta meidän täytyy tulla laajentumiskelpoisiksi. Ehdokasmaiden täytyy tulla liittymiskelpoisiksi. Ei pitäisi ottaa sitä riskiä, että liittymisinto Keski- ja Itä-Euroopan maissa laantuu. Kesäkuun puolivälissä pidettävien viidensien suorien europarlamenttivaalien yhteydessä ja myös Puolan hallituksen suunnitteleman tiedotuskampanjan yhteydessä olisi käytettävä tilaisuutta hyväksi ja pyrittävä entistä voimallisemmin levittämään kansalaisille tietoa edessä olevan EU: n laajentumisen tarkoituksesta ja tavoitteista ja vastaavasti EU: n jäseneksi hyväksymisestä.
<P>
Asian suuren sosiaalisen ja taloudellisen merkityksen lisäksi tällöin pitäisi nostaa etualalle vielä paljon tähänastista enemmän kaiken ylittävä näkökohta rauhan turvaamisesta kaikkialla Euroopassa. Siten nykyiset ja tulevat EU: n jäsenvaltiot voivat antaa merkittävän panoksensa poliittisen unionin päämäärien hyväksi.
<P>
Suosionosoituksia

<SPEAKER ID=275 NAME="Bertens">
Arvoisa puhemies, arvoisa komission jäsen, Kypros ylitti uutiskynnyksen erikoisella tavalla viime viikolla Kosovon väkivallan yhteydessä. Pohjois-Kyproksen johtaja Denktash tarjosi muslimipakolaisille 100 000 asuinpaikkaa autiokaupungista nimeltä Magusta. Nikosia reagoi omalla tavallaan lähettämällä Kyprianun Miloseviin luokse pyrkiäkseen saamaan kolme amerikkalaista sotilasta vapaaksi vuosisatoja vanhojen suhteiden pohjalta, kuten hän sanoi. Arvoisa puhemies ja arvoisa komission jäsen, sanon tämän, koska tästä on nähtävissä, miten helppoa Kyproksen on jättää tämänhetkiset ongelmat käsittelemättä ja aiheuttaa mahdollisia lisäongelmia tulevaisuuden kannalta.
<P>
Tiedämme, että tämä edelleen jatkuva konflikti alkoi neljännesvuosisata sitten. Sillä on yhteneväisyyksiä siihen konfliktiin, joka vallitsee tällä hetkellä Balkanilla. Meitä muistutetaan joka päivä siitä, mihin se voi johtaa.
<P>
Kaikista YK: n, Yhdysvaltojen ja Euroopan unionin diplomaattisista ponnisteluista huolimatta ei näytä siltä - kuten minun on rehellisesti sanottava -, että Kyproksen vakaus ja turvallisuus ovat taattuja, kuten Habsburg sanoi. Kyproksen liittyminen Euroopan unioniin voi ehkä ratkaista Kyproksen jaon, josta käytän mieluummin nimitystä miehitys.
<P>
Kyproksen ja unionin väliset jäsenyysneuvottelut eivät ole valitettavasti olleet toistaiseksi kovinkaan menestyksellisiä. Denktash on esittänyt viimeisenä ehtonaan: tasavaltani on tunnustettava, mutta vielä oudompi on vaatimus siitä, että Nikosian on lopetettava välittömästi pyrkimykset liittyä EU: n jäseneksi.
<P>
Arvoisa puhemies, molempien yhteisöjen väliset neuvottelut epäonnistuvat. Olin hetken siinä luulossa, että jokin asia sujui hyvin, nimittäin silloin, kun Kyproksen presidentti Klerides päätti olla sijoittamatta Kyprokselle S300-ohjuksia, jotka olivat ymmärtääkseni käytettyjä, sillä ne olivat peräisin Venäjältä. Kyproksen turvallisuustilanne oikeuttaisi toisaalta ohjusten sijoittamisen, mutta toisaalta se vähentäisi Kyproksen turvallisuutta. En ole havainnut minkäänlaista elettä Pohjois-Kyproksen puolelta, mikä onkin luonnollista, enkä edes Turkin puolelta.
<P>
Ratkaisua eivät tuo lähemmäksi joidenkin jäsenvaltioiden lausunnot, mukaan lukien kotimaani Alankomaiden lausunto, joissa vastustetaan Kyproksen jäsenyyttä, kunnes saaren jakaminen on lopetettu. Arvoisa puhemies, tämä poistaa liittymisprosessin katalysaattorivaikutuksen ja antaa oikeastaan Turkille oikeuden estää unionia ottamasta Kyprosta jäsenekseen. Näin ei missään tapauksessa rohkaista Turkkia vetäytymään Kyprokselta neljännesvuosisadan jälkeen. Tämä tapahtuu juuri sillä hetkellä, jolloin Kypros on oikealla tiellä, kuten käy ilmi komission edistymistä käsittelevästä kertomuksesta. Kypros on pyytänyt ylimenokausia vain tietoliikenteen ja tietoteknologian aloilla. Muut asiat, jotka on tutkittu tähän mennessä, eivät juurikaan aiheuta ongelmia. Kyproksen tasavallan luvut ovat 50 % korkeammat kuin Pohjois-Kyproksen rahataloudelliset lähtökohdat. Kyproksen ja Euroopan unionin suhteista tulee kiinteämmät ja muutaman vuoden kuluttua vuoden 1973 assosiointisopimus muuttuu tulliunioniksi, mutta siitä huolimatta prosessia on nopeutettava. Voitaisiin ajatella jonkinlaista Phare-rahastotoimintaa tai vastaavaa välinettä Kyproksen hyväksi.
<P>
Arvoisa puhemies, pyydän lopuksi komissiota antamaan nykyisen sopimuksen mukaiset jäljellä olevat 17 miljoonaa euroa jäsenyyttä edeltävää strategiaa varten. Rahataloudelliset ruiskeet voivat tuoda liittymisen lähemmäksi, joka parantaisi alueen vakautta, kuten olen pyrkinyt selittämään.
<P>
Arvoisa puhemies, päätän puheenvuoroni yksinkertaiseen ilmoitukseen. Hollanninkielisessä tekstissä on harmillinen kömmähdys tai painovirhe. Operatiivisessa 2 kohdassa, jossa käsitellään sitä huomattavaa edistystä, joka on saavutettu yhteisön säännöstön sisällyttämisessä, mainitaan viimeisenä " oikeus- ja ulkoasiat" . Olen nähnyt, että ranskankielisessä ja englanninkielisessä tekstissä sanotaan selvästi " sisäasiat" . Se on oikein. Arvoisa komission jäsen, hollanninkielisen tekstin tulee kuulua: " sisäasiat"

<SPEAKER ID=276 NAME="Malone">
Arvoisa puhemies, olen erittäin mielissäni voidessani puhua teille tässä parlamentin täysistunnossa jälleen Maltan liittymisestä Euroopan unioniin. Kaikki tuntevat täällä varmaankin tämän erityisen hakemuksen taustan. Kun hakemus tuli viimeksi käsiteltäväksemme, parlamentti antoi vuonna 1995 laatimassani mietinnössä asiasta hyvin myönteisen suosituksen. Maltan hallitus vaihtui sen jälkeen vuonna 1996, ja tällöin päätettiin lykätä jäsenyyden hakemista ja pyrkiä sen sijaan vahvistettuun assosiaatiosopimukseen. Tilanne muuttui vaalien ja hallituksen vaihdoksen myötä jälleen syyskuussa 1998, joten hakemus esitettiin uudelleen, ja se on tänä iltana taas käsiteltävänämme.
<P>
Vaikka hakemus olikin jäädytettynä noiden kahden vuoden ajan, Maltan asema on edelleen hyvin vahva. Sen demokraattiset rakenteet ovat vakaat, ja taloudelliset indikaattorit ovat melko lähellä yhteisön keskiarvoa. Vaikka Maltan viranomaiset ovatkin ottaneet arvonlisäveron käyttöön, on säädettävä vielä monta uutta lakia, jotta EU: n ja Maltan lainsäädäntöä voitaisiin lähentää.
<P>
Näitä varaumia lukuun ottamatta olen hyvin iloinen voidessani sanoa, että tältä osin myös minä suosittelen Maltan hakemuksen hyvin myönteistä arvioimista. Suhtaudun erityisen myönteisesti komission suositukseen, jonka mukaan Maltan lainsäädännön seulonta olisi aloitettava mahdollisimman pian neuvottelujen käynnistämiseksi ennen vuoden loppua.
<P>
Pahoittelen kuitenkin sitä, että neuvosto ja komissio edistyivät tässä asiassa hyvin hitaasti. Neuvosto suhtautui siihen mielestäni erityisen vastahakoisesti pyytämällä komissiolta uutta lausuntoa eli vuoden 1993 lausunnon ajanmukaistamista. Neuvosto sanoi haluavansa tarkastella lausuntoa Kööpenhaminan kriteerien perusteella. Niinpä asia viivästyi, mutta saimme lopulta komission lausunnon tämän vuoden helmikuussa, kun neuvottelut oli jo aloitettu ensimmäisen vaiheen maiden kanssa. Pahoittelen tätä viivästymistä.
<P>
Kun tarkastellaan saamiamme eri tarkistuksia, odotan meidän pitävän huomenna kohta kohdalta -äänestyksen tarkistuksen 1 osalta. Voin tosiaan suositella parlamentille sitä, että hakemuksessa on otettava täysimääräisesti huomioon maltalaisten kanta. Kaikki maltalaisia tiedotusvälineitä seuraavat tietänevät, että Maltan hallitus aikoo pitää asiasta kansanäänestyksen. Niinpä olen taipuvainen kannattamaan tätä tarkistuksen 1 osaa. En voi kuitenkaan hyväksyä toista osaa, koska se tarkoittaisi mielestäni aiheetonta puuttumista maltalaisten sisäisiin asioihin.
<P>
Voin tosiaan suositella tarkistusta 2, ja jätän tarkistuksesta 3 äänestämisen parlamentin harkintaan. Meidän pitäisi mielestäni kuitenkin olla tässä johdonmukaisia muiden liittymisasiakirjojen kanssa.
<P>
Lopuksi vetoan Kölnin Eurooppa-neuvostoon, että se hyväksyisi päätöksen, jonka mukaan Maltan jäsenyysneuvottelut aloitetaan tämän vuoden kuluessa. Valiokunnan on valmisteltava erityisesti Maltaa varten tarkoitettu liittymiskumppanuus ja suunniteltava liittymistä edeltävälle kaudelle rahoitustukiohjelma, jonka tavoitteena on kaventaa Maltan ja Euroopan unionin välillä toistaiseksi vallitsevaa taloudellista kuilua.

<SPEAKER ID=277 NAME="Myller">
Arvoisa puhemies, olen erittäin tyytyväinen siihen, että laajentumisen ympäristövaikutuksia käsittelevä mietintöni otettiin parlamentissa käsittelyyn samaan aikaan kun keskustellaan jäsenyyshakemuksista. Tällä tavoin varmistetaan yksi mietintöni pääsisällöistä eli se, että ympäristöasioiden tulee olla tärkeä prioriteetti jäsenyysneuvotteluissa ja ympäristökysymykset on sidottava läpäisyperiaatteella koko neuvotteluprosessiin.
<P>
Tuleva jäsenyysneuvottelukierros on ympäristöpainotusten suhteen varsin erilainen kuin edellinen. Euroopan unioniin otettiin uusia jäseniä viimeksi vuoden 1995 alussa, jolloin Itävalta, Ruotsi ja Suomi liittyivät unioniin. Näiden maiden ympäristölainsäädäntö oli monilta osin jopa kehittyneempää kuin Euroopan unionin. Nyt tilanne on varsin erilainen. Hakijamaiden ympäristölainsäädännön kehittymättömyys on yksi suurimmista jäsenyyden tiellä olevista haasteista.
<P>
Meillä on nyt myös Amsterdamin sopimuksen velvoitteet, jotka määräävät integroimaan ympäristöpolitiikan kaikkeen Euroopan unionin päätöksentekoon. Amsterdamin sopimuksen velvoitteiden soveltamista tullaan tarkastelemaan eri jäsenmaiden osalta seuraavissa Euroopan unionin huippukokouksissa. Seurantaan tulee jäsenyysneuvotteluiden edetessä ottaa myös hakijamaiden edistyminen tällä alalla.
<P>
Kymmenen Keski- ja Itä-Euroopan hakijamaan ympäristöongelmat ovat valtavia, ja näihin ongelmiin nähden käytettävissä olevia varoja on niukasti. Kuitenkin ympäristön tila on parantunut vuodesta 1989 lähtien ja hakijamaissa on esimerkiksi laajoja alueita lähes koskematonta luontoa. Niinpä luonnon monimuotoisuuden kannalta tilanne on näissä maissa jopa erittäin hyvä tai ainakin huomattavasti parempi kuin useimmissa nykyisistä jäsenmaista.
<P>
Kiihtyvä talouskasvu luo toisaalta tilaa ympäristön tilan parantamiselle, mutta toisaalta vauhdittaa ympäristön saastumista entisestään, ellei samaan aikaan tiukenneta ympäristölainsäädäntöä. Myös uusien tuotannollisten investointien on oltava parhaan käytettävissä olevan tekniikan mukaista jo nyt tässä vaiheessa, kun maat neuvottelevat jäsenyydestä. Itse asiassa suurimmat ponnistelut ympäristön tilan parantamiseksi onkin tehtävä ennen jäsenyyttä. Samalla on varmistettava, että hakijamaille muun muassa Agenda 2000: ssa luvatut varat käytetään täysimääräisesti hakijamaiden hyväksi.
<P>
Euroopan unionin budjetti ei kuitenkaan voi kantaa kuin osavastuun. Suurimman taloudellisen vastuun kantavat hakijamaat itse. Euroopan unionin budjettirahoitus ISPA: n ja Phare-ohjelman kautta voi parhaimmillaankin toimia vain katalysaattorina. Tavoitteena tuleekin olla, että näiden järjestelmien kautta generoidaan 2-4-kertainen rahamäärä ympäristöinvestointien kehittämiseen.
<P>
Hakijamaiden ympäristöongelmat johtuvat pitkään jatkuneista puutteista ja laiminlyönneistä erityisesti vesi- ja jätehuollossa sekä teollisuuden ja energiantuotannon ja nykyisin rajusti kasvavan liikenteen päästöistä. Kaikkien tuntemia suuria ongelmia liittyy myös ydinturvallisuuteen ja ydinjätteiden säilytykseen. Myös tämän ongelman ratkaisemiseen tarvitaan valtavasti taloudellisia resursseja. Siinä täytyy myös kansainvälisten investointipankkien olla mukana.
<P>
Kaiken kaikkiaan täytyy kuitenkin sanoa, että Euroopan unionin itälaajentumisella on myönteinen vaikutus Euroopan ympäristöön, kun jäsenyydestä seuraa, että jäsenyyttä hakeneiden maiden ympäristönormit tiukkenevat, talouskasvu saa kestävän perustan ja maat pystyvät noudattamaan kansainvälisiä ympäristösopimuksia. Jotta tähän päästään, on jokaisen hakijamaan kanssa neuvoteltava kunkin maan tilanteeseen perustuva realistinen aikataulu, jossa painopiste on jäsenyyttä edeltävässä ajassa. Siirtymäaikoja ympäristölainsäädännön osalta voidaan sallia vain poikkeustapauksissa ja silloin kun hakijamaat sitä itse toivovat ja sitoutuvat samalla toteuttamisaikatauluun. Yli viiden vuoden siirtymäaikoihin ei kuitenkaan pidä mennä.

<SPEAKER ID=278 NAME="Spencer">
Arvoisa puhemies, jos joku katselisi avaruudesta maanosaamme, hän ei näkisi Euroopan unionia, jäsenehdokasmaita ja niitä maita, jotka eivät ole jäsenehdokkaita. Hän näkisi vain kuormitetun, monimutkaisen ja keskinäisissä riippuvuussuhteissa olevan Euraasian niemimaan. Meidän kaikkien kannattaa ottaa se huomioon, kun tarkastelemme laajentumisen haasteita. Saastuminen on meidän kaikkien yhteistä perintöämme.
<P>
Olen erityisen ällistynyt, jos Eurooppaa tarkastellaan sen vesistöjen kannalta sen poliittisten rakenteiden sijasta. Muistan elävästi, miten suuresti minuun vaikutti se, että sain tietää Mustallamerellä viime vuonna pidetyssä laivasymposiumissa, että hyvin suuri prosenttiosuus niistä saasteista, jotka tappavat Mustanmeren kasveja, eivät ole peräisin rannikkovaltioista vaan Itävallan ja Saksan typpi- ja maatalouskemikaalien valumista; nämä valumat tunkeutuvat maan pinnalle Euroopan sydämessä, ne ovat seurausta joistakin huonosti toimivista maatalouspolitiikoistamme, ja niiden vaikutukset ulottuvat satojen ja taas satojen mailien päähän maanosan toiselle puolelle.
<P>
Kun tarkastelemme laajentumisen ympäristöllisiä seurauksia ja haasteita, emme pyri painostamaan niitä valtioita, jotka ovat tulossa mukaan unioniimme hakuprosessin avulla, hyväksymään samoja ympäristölle tuhoisia hankkeita, joita olemme usein omaa tietämättömyyttämme ottaneet unionissamme käyttöön 40 viime vuoden aikana.
<P>
Haluaisin vain huomauttaa eräästä asiasta. Olen optimisti siitä huolimatta, että olen huolestunut ympäristöstä, ja uskon mietinnön laatijan tavoin, että ympäristöasioissa voidaan saavuttaa paljon laajentumisprosessin myötä. Suhtaudun epäillen niihin, jotka haluaisivat käyttää ympäristöön liittyviä haasteita perusteena laajentumisen viivästyttämiselle. Mielestäni asian eteen voidaan tehdä paljon. Ongelma on ratkaistavissa, mutta meidän on ratkaistava se tietoisina siitä, että toimimme ympäristöllisesti ja ekologisesti yhtenäisenä maanosana.

<SPEAKER ID=279 NAME="Theorin">
 Arvoisa puhemies, laajentuminen on luonnollisesti erittäin suuri haaste Euroopan unionille. Edessämme on suuri ja tärkeä tehtävä. Laajentuminen vaatii laajoja muutoksia niin hakijamaissa, kuten Unkarissa, kuin Euroopan unionissakin. On välttämätöntä tehdä perusteellisia muutoksia esimerkiksi EU: n maatalouspolitiikkaan, joka nykyään vie puolet EU: n talousarviosta.
<P>
Niin kutsuttujen Kööpenhaminan kriteerien täyttäminen vaatii hakijamailta myös sopeuttavia toimia. Esimerkiksi demokratiaa ja ihmisoikeuksia on vahvistettava ja vähemmistöjen huomiointi ja niiden suojaaminen on tärkeä kysymys Unkarin kaltaiselle maalle. On luonnollisesti toivottavaa, että prosessi etenee mahdollisimman nopeasti, mutta voimme tuskin päättää päivämäärää, johon mennessä nämä neuvottelut olisi saatava päätökseen.
<P>
Kaikkien hakijamaiden - myös Unkarin - on tehostettava lahjonnan vastaisia toimia. On tärkeää, että niin komissio kuin Unkarin hallituskin ottavat huomioon taloudelliseen ja rahataloudelliseen rakennemuutosprosessiin liittyvät sosiaaliset kustannukset. EU: hun liittymiseen vaadittava sopeuttaminen ei saa tapahtua huonoimmassa asemassa olevien ihmisten tilanteen kustannuksella, niin että työttömyys kasvaa, ihmisten väliset kuilut levenevät tai eri etniset ryhmät syrjäytyvät. Euroopan unioniin liittymisestä käytävien neuvottelujen on katettava koko yhteiskunta. Siksi on tärkeää, että Unkarin hallitus käy jatkuvia neuvotteluja niin opposition kuin työmarkkinaosapuolienkin kanssa.

<SPEAKER ID=280 LANGUAGE="DE" NAME="Poettering">
Arvoisa puhemies, hyvät kollegat, tahtoisin lausua Euroopan kansapuolueen ryhmän puolesta mutta erityisesti myös henkilökohtaisesti sydämellisen kunnioituksen, tunnustuksen, arvonannon ja kiitoksen sanani eräälle merkittävälle henkilölle: Otto von Habsburgille. Samalla tavalla kuin hän puhui täällä tänään, hän on puhunut täällä Euroopan parlamentissa vuodesta 1979 lähtien 20 vuoden ajan. Muistan erittäin hyvin, miten hän puhui silloisesta Neuvostoliitosta maailman viimeisenä siirtomaavaltana, joka oli liittänyt itseensä kolme Baltian maata, Viron, Latvian ja Liettuan. Kunnianarvoisa, hyvä parlamentin jäsen von Habsburg, siihen aikaan moni hymyili asialle. Itse olin aina vakuuttunut siitä, että te olitte oikeassa. Teillä oli näkemys siitä, että näiden valtioiden oli päästävä vapaiksi. Nyt tämä näkemys on toteutunut. Ne voivat liittyä Euroopan unioniin ja juuri te olette esimerkki siitä, että visionääriset henkilöt ovat varsinaisia realisteja.
<P>
Me puhumme Virosta, Unkarista, Sloveniasta, Tsekin tasavallasta, Puolasta, Kyproksesta ja Maltasta. Meidän olisi kuitenkin suunnattava katseemme myös niiden ulkopuolelle - näinhän Otto von Habsburg sanoi - nimittäin Latviaan, Liettuaan, Slovakiaan ja myös Bulgariaan ja Romaniaan. Me PPE-ryhmänä ymmärrämme liittymis- ja neuvotteluprosessin kokonaisuudeksi ja olemme vakaasti sitä mieltä, että meidän on osoitettava luotettavuutemme ja saatava toteutetuksi pian kaikkien niiden maiden jäsenyys, joihin olemme sitoutuneet Eurooppa-sopimuksella. Tälle on tietenkin olemassa tietyt edellytykset. Näiden maiden täytyy jatkaa uudistumistaan tiiviisti ja entistä joutuisammin. Voimme todeta tyytyväisinä, että ne edistyvät hyvää vauhtia.
<P>
Meidän täytyy rohkaista näitä maita emmekä saa antaa niille lannistavia merkkejä. Nimittäin jos murennamme niiden rohkeuden, silloin ei myöskään pystytä pitämään yllä näiden maiden uudistusprosessia eikä dynamiikkaa, mikä olisi pahasta näille maille ja myös Euroopan unionille. Sanomme siksi näille maille: olkaa tervetulleet, näiden maiden asukkaat ovat tervetulleita Euroopan unioniin, koska he haluavat liittyä meidän arvoyhteisöömme. Siksi vaadimmekin Helsingin neuvostolta tämän vuoden lopulla, että liittymisneuvottelut aloitetaan myös Latvian, Liettuan, Slovakian ja tietenkin myös, niin kuin toivomme, Maltan kanssa.
<P>
Baltian maat ovat joutuneet kokemaan tällä vuosisadalla niin monia kärsimyksiä, mihin Otto von Habsburg jo viittasikin. Ellei niitä otettaisikaan suorastaan NATOn jäseniksi, ne hakevat joka tapauksessa turvaa Euroopan unionista. Kun katsomme näinä päivinä Kosovon suuntaan, meidän täytyy käsittää, että meidän velvollisuutemme on hyväksyä nimenomaan Baltian maat mahdollisimman pian Euroopan unioniin.
<P>
Meidän on saatava liikkeelle Euroopan unionin sisäinen uudistus. Toimielinten uudistuksille on olemassa itsestään selvät perusteet, mikäli haluamme säilyä toimintakykyisinä. Meidän on edettävä myös käytännössä. Olemme ehdottaneet, että esimerkiksi jäseneksi hakeneiden maiden kansanedustajat osallistuisivat tarkkailijoina meidän parlamenttivaliokuntiemme kokouksiin, silloin kun niissä käsitellään liittymiskysymyksiä. Meillä on kuitenkin myös vaatimuksia esimerkiksi Tsekin tasavallalle. Me vaadimme sitä kumoamaan edelleen voimassa olevia lakeja ja asetuksia vuosilta 1945 ja 1946, siltä osin kuin ne liittyvät eräiden kansanryhmien karkotuksiin entisestä Tsekkoslovakiasta.
<P>
Olemme suuren haasteen edessä. Vuonna 1989 emme olisi rohjenneet vielä uneksiakaan siitä, että voisimme puhua näistä ongelmista vuonna 1999. Me kuitenkin puhumme niistä, ja siksi meidän on nyt tehtävä se, mikä on välttämätöntä, jotta tämä näkemys, joka muuttuu yhä todellisemmaksi, myös toteutuu lähiaikoina, ja jotta voimme toivottaa Keski-Euroopan kansat tervetulleiksi Euroopan unioniin ja Euroopan parlamenttiin.

<SPEAKER ID=281 NAME="Frischenschlager">
 Hyvät kollegat, myös minä haluaisin yhtyä siihen, mitä Otto von Habsburg sanoi: kiirehtikäämme, jottemme menettäisi historiallista tilaisuutta! Uskon myös, että tämä on hyvin tärkeää. Vieraillessani jäseneksi liittyvissä maissa olen kiinnittänyt huomiota siihen, että niissä ei ymmärretä meidän vitkasteluamme; esimerkiksi kun te mainitsette niiden mahdollisen liittymispäivämäärän, kuten Unkarin tapauksessa vuoden 2002, sikäläiset ihmiset eivät ymmärrä, jos me emme hypähdäkään heti innostuneina pystyyn. Onhan selvää, että kriteerien täyttäminen on liittymisen kannalta olennaista. Selvää on sekin, että nämä maat edistyvät monilla alueilla erittäin hyvin, kuten esimerkiksi talouden alalla, demokratian alalla ja poliittisten kriteerien täyttämisessä. Muilla alueilla, yllättävää kyllä, näin ei sitten olekaan asian laita, kuten esimerkiksi hallinnon uudistamisessa ja ennen kaikkea oikeuslaitoksen uudistamisessa. Monesti ei ole helppoa selittää heille, että käytännössä tosiasiallisesti toteutuva oikeuskulttuuri lainkäytössä ja tuomioistuimissa on kerta kaikkiaan toimivien sisämarkkinoiden edellytys, aivan kuten demokratia on luonnollisesti poliittisen unionin edellytys. Tässä meillä on vielä paljon tehtävää, jotta saisimme heidät vakuuttuneiksi asiasta. Toisaalta meidän kuitenkin täytyy kritiikkiä esittäessämme pystyä osoittamaan aivan erityistä hienotunteisuutta, jotta emme saisi aikaan täysin vastakkaista vaikutusta. Usein saa nimittäin sen vaikutelman, että kritiikki ei ole näille maille pelkästään epämieluisaa kuultavaa - ja kenellepä ei olisi -, vaan se jopa suoranaisesti loukkaa heidän kansallista ylpeyttään ja herättää vastustusta.
<P>
Yhdestä kohdasta ei kuitenkaan ole minkäänlaisia epäilyksiä: meidän on tehtävä täysin selväksi se, että meille on ensiarvoisen tärkeä asia, että kun kriteerit on täytetty, näiden maiden jäseneksi liittyminen voi tapahtua mahdollisimman nopeasti. Meidän ei pidä siirtää omia vaikeuksiamme niille eikä antaa sellaista vaikutelmaa, että pelkäisimme niiden taloutta ja niiden asukkaita. Tämä on keskeinen kohta ja sen vuoksi meidän täytyy pitää huoli siitä, että näiden maiden liittyminen toteutuu mahdollisimman pian sen jälkeen, kun kriteerit on täytetty, ja tämä seikka meidän täytyy tuoda hyvin selvästi esiin kaikissa keskusteluissa!
<P>
Suosionosoituksia

<SPEAKER ID=282 LANGUAGE="PT" NAME="Posada González">
Arvoisa puhemies, hyvät kollegat, haluan aluksi esittää muutaman yleisen näkökohdan jäsenyysneuvotteluja käyvien maiden liittymisestä unioniin.
<P>
Kannatan ilman muuta unionin laajentumista jäsenyyttä hakeneihin maihin; koska nuo maat ovat kuitenkin köyhempiä kuin nykyiset jäsenvaltiot ja koska on otettava huomioon nykyiset rahoitusnäkymät, pelkään pahoin, että eräiden alueiden, kuten Galician ja Portugalin, syrjäisyys ja erityispiirteet saattavat korostua entisestään rakennerahastojen supistamisen seurauksena, jolloin välttämätön taloudellinen ja sosiaalinen yhteenkuuluvuus vaikeutuu.
<P>
Äänestin viime vaalikaudella kolmen vauraan maan eli Itävallan, Suomen ja Ruotsin jäsenyyden puolesta. Nämä vähemmän vauraat maat, jotka nyt kolkuttelevat oviamme, ansaitsevat varmastikin paikan yhteisten taloudellisten ja sosiaalisten etujemme yhteisössä. Sen vuoksi meidän on tuettava niiden kehitystä, jotta voisimme jatkaa laajentumistamme Santiagosta kohti itää ja edetä vähitellen aina Moskovaan ja Uralille asti; voi hyvinkin olla, että tämä unelma toteutuu 20 tai 30 vuoden kuluttua.
<P>
Nämä maat voivat epäilemättä toimia jo nyt erinomaisena siltana, jonka avulla voimme kehittää suhteitamme Venäjään, Ukrainaan ja Valko-Venäjään. Taloudellisten ulkosuhteiden valiokunnan esittelijät korostavat yleisesti ottaen vaikeuksia, jotka on vielä voitettava, panevat tyytyväisinä merkille jo saavutetun edistyksen ja pyytävät, että uudistuksien lisäksi ryhdytään toimiin myös liittymisestä aiheutuvien sosiaalisten seurausten lieventämiseksi. Esimerkiksi Puolassa on niin ollen erityisen tarpeellista toteuttaa syvälle ulottuvia uudistuksia sosiaalisella ja hallinnollisella alalla sekä terveydenhuollossa. Nuo uudistukset tulevat varmastikin vaikuttamaan ennen kaikkea heikoimpien väestönosien ja etenkin eläkeläisten tilanteeseen.
<P>
Maltan osalta iloitsen komission suosituksesta, jonka mukaan Maltan lainsäädännön kriittinen arviointi on aloitettava välittömästi, jotta neuvottelut tuon maan kanssa voisivat käynnistyä jo ennen tämän vuoden loppua.

<SPEAKER ID=283 NAME="Hulthén">
 Arvoisa puhemies, haluan käyttää nämä kaksi minuuttia korostaakseni sitä, miten tärkeä Myllerin laajentumiseen liittyvä ympäristöä ja ympäristöpoliittista liittymisstrategiaa käsittelevä mietintö on. Myllerin mietintö on aivan loistava; voi havaita, että mietinnön on kirjoittanut asiaan paneutunut esittelijä. Juuri ympäristöasiat ovat meille yksi suurimmista haasteista laajentumisen yhteydessä.
<P>
Haluan korostaa kahta kohtaa. Meidän on mielestäni hyödynnettävä unionin jäseniksi haluavissa Itä- ja Keski-Euroopan maissa nykyisin vallitsevat voimavarat. Kyse on ensiksikin siitä etumatkasta, joka asianomaisilla mailla on etenkin maatalousalalla, jossa taloudellinen tilanne on antanut mahdollisuuden harjoittaa ekologista maataloutta ehkä hieman toisin kuin unionissa teemme. Meidän on mielestäni kaikin keinoin yritettävä tukea mahdollisimman myrkytöntä maataloutta.
<P>
Toiseksi meidän on myös tuettava useiden Itä- ja Keski-Euroopan maiden nykyistä hyvin suunniteltua joukkoliikenneverkkoa, sen sijaan että kannustaisimme yksityisautoilun laajentamista.
<P>
Kysehän ei ole pelkästään valtaapitävien laatimasta lainsäädännöstä, vaan on tärkeää, että panostamme paikallisorganisaatioihin, niin vapaaehtoisjärjestöihin kuin esimerkiksi Urban Forumiinkin, jollainen unionissa nykyään on, niin että se laajennetaan ulottumaan myös Itä- ja Keski-Eurooppaan.

<SPEAKER ID=284 NAME="Puhemies">
Paljon kiitoksia, rouva Hulthén. Teille oli myönnetty puolitoista minuuttia, mutta annoin teille kuitenkin merkin, että voisitte jatkaa kaikessa rauhassa.

<SPEAKER ID=285 LANGUAGE="NL" NAME="Tindemans">
Arvoisa puhemies, Otto von Habsburgin erinomaisen laajentumisen ongelmaa käsittelevän johdannon jälkeen haluan vain tehdä muutaman huomautuksen Sloveniasta kollega Specialen mietintöön liittyen, joka on mielestäni muuten hyvä mietintö.
<P>
Unohdamme liian helposti, että Slovenia kuului aikaisemmin Jugoslavian liittovaltioon. Se erosi siitä, kuten Kroatia, Serbia ja Bosnia ja Hertsegovina, ja haluaisi hyvin mielellään liittyä Euroopan unionin jäseneksi. Siitä on tullut itsenäinen valtio, josta sanottaisiin meillä: pieni mutta urhea.
<P>
Psykologisten seikkojen valossa maalla ei ilmeisesti ole vaikeuksia sopeutua eurooppalaiseen ympäristöön. Kaikista ehdokasvaltioista Slovenia täyttää parhaiten ne ehdot, joita Euroopan unionin täysiarvoinen jäsenyys edellyttää. Jos sopimus jäsenyydestä tehtäisiin nopeasti, sillä olisi siis suuri symbolinen arvo. Se voisi olla myös esimerkki muille ehdokasvaltioille. Mitä niiden pitää vielä tehdä? Mietinnössä viitataan jo nyt seuraavaan vuosikertomukseen.
<P>
Kestää siis ilmeisesti vielä vähän aikaa, ennen kuin voidaan puhua myönteisistä tuloksista. Muistaakseni jäseneksi liittymisen ehtoina olivat yhteisön säännöstön sisällyttäminen lainsäädäntöön, halu kehittää Maastrichtin sopimusta ja Euroopan unionia edelleen, markkinatalous ja ihmisoikeudet. Haluan kysyä: mitä vaatimuksia neuvotteluissa esitetään yhteisestä ulko- ja turvallisuuspolitiikasta? Mielestäni 15 jäsenvaltiolla on juuri nyt erinomainen tilaisuus vahvistaa joitakin sen perusperiaatteita, jotka uusien tulokkaidenkin siis pitäisi hyväksyä. Nyt tai ei koskaan, nyt pitäisi ilmetä, kuinka vakavasti suhtaudumme tällaiseen yhteiseen politiikkaan.
<P>
Kuinka käsitellään solidaarisuuden ongelmaa? Mitä tarkoitetaan kantojen lähentymisellä neuvotteluissa? Mikä on Slovenian kanta? Haluaisin lisätä tähän kysymyksen: mitä mieltä maa on toissijaisuudesta? Eikö meidän pitäisi auttaa Sloveniaa inflaation vastustamisessa myös teknisesti, jotta maan talous saataisiin mahdollisimman nopeasti korkeammalle tasolle?

<SPEAKER ID=286 NAME="Ryynänen">
Arvoisa puhemies, EU: n itälaajeneminen on valtava haaste myös yhteisen ympäristömme kannalta. Parhaassa tapauksessa laajeneminen antaa vahvan pohjan kestävään kehitykseen perustuvalle talouskasvulle jäsenyyttä hakeneissa maissa. Tämä ei kuitenkaan tapahdu automaattisesti vaan käsissämme ovat mittaamattomat vaikeudet saavuttaa mahdollisimman paljon suhteellisen pienillä kehittämisvaroilla. Siksi tärkeysjärjestys, hakijamaiden omien voimavarojen käyttö ja erikseen räätälöidyt ratkaisut ovat tarpeen. Kyse on prosessista, jossa muutoskyky ja mukautuvaisuus tulosten mukaan ovat tarpeen. Haluankin tukea täysin esittelijä Myllerin esille tuomia ajatuksia, joissa on hyvä realistinen ote. Tärkeimmistä ympäristölainsäädännön painotuksista on laadittava luettelo, jonka toteutumista sitten seurataan objektiivisin indikaattorein. Haluaisin painottaa sitä, miten kestävän kehityksen investointeja käytännössä toteutetaan ja valvotaan. Hakijamaiden hallinnolle ympäristölainsäädännön toimeenpano on valtava haaste, ja siksi juuri tätä toimintaa on EU: n taholta tuettava, myös koulutuksen ja tiedonvaihdon avulla.

<SPEAKER ID=287 LANGUAGE="EN" NAME="Titley">
Arvoisa puhemies, ennen kuin aloitan, pyydän saada yhtyä Poetteringin ajatuksiin ja osoittaa kunnioitukseni von Habsburgin työlle tässä parlamentissa. Sosialistiryhmän koordinaattorina haluaisin kiittää häntä hänen avuliaisuudestaan ja neuvoistaan sinä aikana, kun olen toiminut koordinaattorina, ja hänen valiokunnassa tekemänsä työn laadukkuudesta. Olen sosialistiryhmän viimeinen puhuja, eikä työnäni ole näin ollen puhua yksittäisistä maista vaan tehdä yhteenveto yleisistä keskusteluista.
<P>
Haluaisin kuitenkin aloittaa esittämällä suoran lainauksen Tsekin tasavallan Euroopan unionille osoittamasta jäsenyyshakemuksesta. Tsekit sanovat hakemuksen johdanto-osassa: " Euroopan rakentamisessa on aina ollut kyse valaistuneesta mielikuvituksesta, poliittisesta rohkeudesta, ahkerasta työstä, kriittisyydestä, vakavasta realismista, solidaarisuudesta sekä yhteistyön, mukautumisen ja kompromissin taidosta." Emme voisi mielestäni paremmin määritellä nykyistä prosessia.
<P>
Meidän pitäisi olla tietoisia siitä, että kun Euroopan unionin haasteena oli 1980-luvulla yhtenäismarkkinoiden luominen ja 1990-luvulla yhtenäisvaluutan luominen, seuraavan vuosituhannen alkuvuosien haasteena on laajentaa Euroopan unionia niin, että sitä syvennetään, sekä luodaan halki maanosan ulottuva vakaa alue. Meille tarjoutuu tässä tilaisuus yhdentää Eurooppaa uudelleen, rakentaa kokonainen maanosa, joka perustuu rauhan, vakauden ja vaurauden periaatteisiin. Jos epäilemme näiden piirteiden arvoa, meidän tarvitsee vain tarkastella entistä Jugoslaviaa. Meitä kannustavan unelman pitäisi olla Euroopan uudelleenyhdentämisen unelma. Painajainen, jonka pitäisi rohkaista meitä toimimaan, on se, mitä entisessä Jugoslaviassa paraikaa tapahtuu. Nämä ovat ne vaihtoehdot, jotka joudumme kohtaamaan.
<P>
Palatakseni tsekkien hakemukseen, siinä puhutaan vakavasta realismista. Sen on epäilemättä oltava tärkeä kannustava tekijä. Prosessi on vaikea. Meidän ei pidä missään mielessä aliarvioida vaikeuksia. Omat vaikeutemme on jo esitelty tämänpäiväisessä keskustelussa, joka koskee Agenda 2000: ta. Jäsenehdokasmaiden on kuitenkin itsensä käytävä läpi taloudellinen uudistusprosessi ja pidettävä tätä prosessia vireillä.
<P>
Meidän on erityisesti varmistettava se, että kaikki jäsenehdokasmaat harjoittavat tehokasta kilpailupolitiikkaa ja että henkistä omaisuutta kunnioitetaan asianmukaisella tavalla, koska sillä tuetaan sisäänpäin suuntautuvia sijoituksia, jotka ovat tärkeitä kaikkien jäsenehdokasmaiden kannalta. Meidän on varmistettava, että niiden hallinnot uudenaikaistetaan.
<P>
Kuten olen monesti sanonut näissä keskusteluissa, näiden maiden suurimpia heikkouksia ovat mielestäni hallinto, oikeusjärjestelmä ja uudenaikaistamisen ja sijoitusten puuttuminen. Kaikkien maiden on ryhdyttävä lahjonnan vastaisiin toimiin, koska, kuten tiedämme itse, lahjonta heikentää poliittista prosessia. Prosessissa ei saa esiintyä minkäänlaista kiertelyä. Meidän on oltava rehellisiä ja realistisia. Meidän on osoitettava suhtautuvamme solidaarisesti ja ymmärtäväisesti niihin vaikeuksiin, joita nämä maat ovat käymässä läpi. Meidän on varmistettava, että pystymme huolehtimaan näiden uudistusten yhteiskunnallisista seurauksista.
<P>
Jäsenehdokasmaiden on kuitenkin myös ymmärrettävä, ettei yksikään niistä ole vielä osa Euroopan unionia. Kaikki tuomitaan omien ansioidensa mukaisesti. Niiden on jatkettava prosesseja, jotka ne ovat käyneet läpi, ja suhtauduttava kärsivällisesti neuvotteluihin.
<P>
Kuten tsekit huomauttivat, tarvitsemme myös valistunutta mielikuvitusta ja poliittista rohkeutta. Kaikki poliittiset ongelmat voidaan ratkaista, jos niin halutaan. Osoittakaamme tätä mielikuvitusta ja rohkeutta, niin että voimme laajentaa Euroopan unionia ennen seuraavia, vuonna 2004 pidettäviä eurooppalaisia vaaleja.

<SPEAKER ID=288 NAME="Cushnahan">
 Arvoisa puhemies, haluaisin ensinnäkin onnitella esittelijöitä. Huolimatta siitä, että olen sitoutunut lujasti laajentumisprosessiin, myönnän kuitenkin, että meidän on kohdattava prosessin aikana todellisia vaikeita pulmia. Meillä on yhtäältä poliittinen ja, tosiaankin, moraalinen velvollisuus kunnioittaa perustamissopimusta hyväksymällä uusia jäseniä sen mukaisesti. Toisaalta meidän on pidettävä huoli siitä, että uusien jäsenien tulo ei haittaa perustamissopimusten tulevaa toimintaa. Ongelma tiivistyy EU-slangissa. Onko tarkoituksena syventyä ennen laajentumista vai laajentua ennen syventymistä?
<P>
Otimme viimeisimmän laajentumisen yhteydessä sen riskin, että hyväksyimme kolme uutta jäsentä ennen kuin mihinkään merkittäviin institutionaalisiin uudistuksiin ryhdyttiin kasvaneen jäsenmäärän seurauksien hallitsemiseksi. Tätä riskiä korosti se, että kahdessa näistä maista oli hyvin huomattavia EU: n vastaisia vähemmistöjä, jotka olisivat enemmistöiksi muuttuessaan voineet tukehduttaa yhteisöjemme toiminnan nykyisten riittämättömien institutionaalisten järjestelyjemme vuoksi. Tätä riskiä, jonka toivon hävinneen, ei voida ottaa uudelleen, vaikka se tarkoittaisikin laajentumisen lykkäämistä. Laajentunut uudistamaton yhteisö saattaa ajautua enenevässä määrin sellaisiin ristiriitoihin, jotka voivat vaikeuttaa lopullista tavoitettamme, Euroopan yhdysvaltoja. Sivumennen sanoen uskallan vihjata, että tämä on aikaisen laajentumisen kannattajien salainen päämäärä.
<P>
Meillä on nyt uusi syy kiirehtiä laajentumista, mutta harkiten. Euron luominen onnistui, ja se on tunnustettu maailmanvaluutta mutta vielä alkutekijöissään. Sen jatkuva hyvinvointi on ehdoton edellytys, ei ainoastaan unionin ja jäsenvaltioiden taloudelliselle hyvinvoinnille vaan niiden taloudelliselle elinkelpoisuudelle. Laajentuminen ei onnistu, jolleivät jäsenehdokasmaat voi osallistua yhtenäisvaluutan käyttöön uhkaamatta sen yhtenäisyyttä ja asemaa, ja jolleivät ne halua osallistua siihen siksi, että näin estetään nykyistä kahden kerroksen unionia menemästä vielä huonompaan suuntaan. Toivottavasti kaikki nykyiset jäsenvaltiot ovat ymmärtäneet asian ja osallistuvat yhtenäisvaluuttaan ennen laajentumista, niin että jäsenehdokasmaille ei jää valinnan varaa.
<P>
Laajentuminen takaa suotuisien olojen vallitessa sen, että uudet jäsenet voivat hyötyä perustamissopimusten eduista. Epäsuotuisien olojen vallitessa laajentuminen pysäyttää taatusti edistymisen ja voi jopa kääntää sen kulkua. Meidän on hoidettava asia ja luotan siihen, että pystymme siihen.

<SPEAKER ID=289 LANGUAGE="IT" NAME="Bianco">
Arvoisa puhemies, esittäisin vain yksinkertaisen toiveen, että menetetty aika voitaisiin saada takaisin ja että Malta voisi pian liittyä Euroopan unioniin. Minä siis kehotan voittamaan kaikki epäilykset ja epävarmuustekijät, jotka ovat tähän asti mielestäni ovat olleet tunnusomaisia neuvoston ja komission suhtautumisessa. Vaikka Malta on tietysti pieni maa pinta-alaltaan ja väestöltään, sillä on suuri merkitys, koska se voi viedä eteenpäin ja vahvistaa Välimeren alueella harjoitettavaa politiikkaa, josta riippuu myös Euroopan tulevaisuus. Meidän on muistettava, että odotettavissa on uusia tilanteita ja että myös Libyan negatiivisen suhtautumisen hälventäminen on tärkeää tämän vahvistamisessa.
<P>
Näin ollen seuraavasta Kölnissä järjestettävästä Eurooppa-neuvoston kokouksesta lähtien Malta on otettava myönteisellä tavalla huomioon. Uskon, että sillä on jo kaikki tarvittavat edellytykset: nykyisen hallituksen päättäväisen tahdon avulla edellisen, työväenpuolueen muodostaman hallituksen näkemykset on jätetty taakse, ja tärkeimmät makrotaloudelliset indikaattorit näyttävät hyviltä, kuten esittelijä Malone sanoikin. Minä toivon, että niin tehdään pian, arvoisa komission jäsen.

<SPEAKER ID=290 NAME="Burenstam Linder">
 Arvoisa puhemies, kuten Donner on osoittanut, niin Viron, Latvian kuin Liettuankin edistyksestä ja uudistustahdista on paljon myönteistä sanottavaa. Panin iloisena merkille Virossa 7. maaliskuuta pidettyjen vaalien tuloksen. Ne puolueet voittivat, jotka työskentelevät selkeimmin EU-jäsenyyden puolesta, ja ovat nyt muodostaneet hallituksen. Erityisen ilahduttavaa on se, että Mart Laar on nimitetty uudeksi pääministeriksi. Juuri hän johti vuosina 1992-1994 hallitusta, joka ohjasi Viron sille uudistusten tielle, joka on ollut hyvin menestyksellinen.
<P>
Tämän vuoden maaliskuun 25. päivänä siitä oli kulunut tarkalleen 50 vuotta, kun Neuvostoliiton miehitysjoukot siirsivät pakolla 20 000 Viron kansalaista Virosta. Sitä murhenäytelmää ei näytetty televisioruuduissa, kuten nykyisiä kauheuksia. Sitä suuremmalla syyllä meidän on muistutettava ihmisiä heistä.
<P>
Nykyiset jäsenvaltiot ovat jo ennen laajentumista aikaansaaneet suuria etuja meille niiden uudistusten ja ponnistelujen kautta, joita hakijamaat ovat tehneet täyttääkseen niille asetetut vaatimukset. Siitä voimme muistuttaa valitsijoita kesäkuun vaaleissa. Näiden maiden siirtyminen markkinatalouteen on avannut meille uusia markkinoita ja luonut työpaikkoja, entistä suurempi vakaus on auttanut niitä selviämään paremmin Venäjän kriisistä, ja meidän ei ole tarvinnut käyttää apuohjelmia. Etenkin heidän ponnistelunsa kiistojen ratkaisemiseksi ja ihmisoikeuksien parantamiseksi ovat merkinneet sitä, että meillä ei ole ollut " Kosovon kriisejä" omilla lähialueillamme. Se on uusi ulottuvuus EU: sta rauhanhankkeena.

<SPEAKER ID=291 LANGUAGE="EL" NAME="Dimitrakopoulos">
Arvoisa komission jäsen, hyvät kollegat, Euroopan unionin laajentuminen on epäilemättä ensimmäinen tärkeä haaste Euroopan unionin siirtyessä 1900-luvulta 2000-luvulle.
<P>
Yksi perusedellytyksistä laajentumisen onnistumiselle on maantieteellisen tasapainon säilyttäminen jäsenehdokasmaiden liittyessä unioniin. Tässä valossa Kyproksen liittyminen saa erityismerkityksen. On myönteistä, että Kyproksen tapauksessa liittymisneuvottelut ovat alkaneet ja edenneet normaalisti. Niitä pitää jatkaa tällä tavoin, kunnes ne saadaan vietyä menestyksellisesti päätökseen. Kuitenkin esteet ja joidenkin Euroopan unionin jäsenvaltioiden valitettavat yritykset sitoa liittyminen neuvottelutulokseen ratkaisusta poliittiseen ja strategiseen kysymykseen, josta Kypros on kärsinyt jo 25 vuotta, ovat kauniisti sanottuna diplomaattisia lipsahduksia, jotka ovat vastoin Euroopan unionin ja laajentumisen filosofiaa ja jotka joka tapauksessa vaarantavat laajentumisen saattamisen menestyksellisesti loppuun.
<P>
Mietintö, jonka on laatinut Bertens, jota onnittelen erinomaisesta työstä, on tärkeä askel oikeaan suuntaan, ja siitä syystä sitä pitää kannattaa.

<SPEAKER ID=292 NAME="Virgin">
 Arvoisa puhemies, Myller on laatinut erittäin kiinnostavan ja hyvän mietinnön, joka käsittelee sellaisia ympäristöpoliittisia liittymisstrategioita, joiden on tarkoitus olla voimassa Itä- ja Keski-Euroopan maiden EU-jäsenyyden kynnyksellä. Tämä on tärkeä mietintö, joka sitä paitsi kuvaa hyvin sitä kiinnostusta, jota Euroopan parlamentti aina osoittaa ympäristökysymyksiä kohtaan.
<P>
Haluaisin kuitenkin viitata muutamaan mietinnön kohtaan, joita en voi tukea. Niissä sanotaan muun muassa, että hakijamaissa on meneillään yksityistämisprosessi, joka saattaa vaarantaa suojelualueiden ja luonnon monimuotoisuuden säilymisen. Olen täysin eri mieltä. Uskon, että meneillään olevat yksityistämisprosessit ovat olennaisia terveen ympäristöpolitiikan kannalta. Surullisen osan Itä- ja Keski-Euroopan maiden historiaa muodostavat totalitaariset järjestelmät, jotka itse asiassa jättivät jälkeensä vakavia ympäristöongelmia. Yksittäisten maiden ja EU: n tehtävänä on nyt parantaa ympäristötilannetta yhteisin ponnistuksin.
<P>
Ihmiset huolehtivat omastaan. Sen vuoksi on äärimmäisen tärkeää, että lainsäädäntö suojaa omistusoikeutta. Jos joku saastuttaa maatani, minulla täytyy olla kiistaton oikeus saada korvausta saastuttajalta, tavalla tai toisella. Siihenhän perustuu varsinaisesti kunnioittamamme saastuttaja maksaa -periaate.
<P>
Myller kirjoittaa mietinnössään myös, että ympäristö vaarantuu maa- ja metsätalouden tehostamisen sekä teiden rakentamisen seurauksena. En ole analyysista samaa mieltä. Kaikki ihmisen toiminta aiheuttaa muutoksia ympäristössä. Niiden ei tarvitse olla vahingollisia, mutta joskus ihmisten toiminta johtaa ympäristölle kielteisiin seurauksiin. Juuri sen vuoksi on tärkeää, että asetamme selvät rajat mutta että emme kategorisesti tuomitse tiettyjä ilmiöitä. Tavallinen maa- ja metsätalous ei välttämättä vaaranna ympäristöä. Sen vuoksi ei ole sopivaa kehottaa ehdokasmaita luopumaan siitä, mitä pidämme tavallisena metsä-ja maataloutena. Sen sijaan on tärkeää, että maat noudattavat säädettyä ympäristölainsäädäntöä.
<P>
Haluan lopuksi korostaa, että laajentuminen merkitsee suurta ympäristöpoliittista voittoa, joka parantaa ympäristön tilaa koko Euroopassa.

<SPEAKER ID=293 LANGUAGE="DE" NAME="Günther">
Arvoisa puhemies, arvoisa komission jäsen, haluaisin sanoa pari sanaa Maltasta. Aivan ensimmäiseksi haluaisin kiittää kaikkia niitä, jotka ovat osaltaan myötävaikuttaneet siihen, että Maltasta keskustellaan jälleen yhdessä muiden jäseneksi liittyvien maiden kanssa, niin kuin Korfun ja Essenin neuvoston kokouksissa oli sovittukin. Myös teille, arvoisa komission jäsen van den Broek, lausun erityiskiitoksen siitä, että olette heti siitä hetkestä alkaen, kun Maltan nykyinen hallitus otti jäsenyyshakemuksen uudelleen esille, asettunut ajamaan sitä painokkaasti.
<P>
Minulla olisi tässä yhteydessä kaikesta huolimatta pari kysymystä komissiolle. Ensimmäinen kuuluu: meillä on liittymisneuvotteluista vastaava erityistoimiala. Siinä kaikille maille on varattu omat erityisyksikkönsä. Milloin Maltasta vastaava yksikkö voi aloittaa työnsä?
<P>
Toinen kysymykseni liittyy neljänteen rahoituspöytäkirjaan. Tämän pöytäkirjan mukaan vuoden 1999 talousarviossa Maltalle ja Kyprokselle on varattu kummallekin 5 miljoonaa euroa. Kuitenkin myös komission tuella ja vielä ennen Maltan viime vaaleja oli sovittu siitä, että Maltan rahoituspöytäkirjaa jatkettaisiin vielä yhdellä vuodella. Nyt puuttuu muutama miljoona euroa, koska niitä ei ollut otettu talousarvioon. Näettekö mahdollisuuksia siihen, että tämä rahoituspöytäkirja pystytään nyt toteuttamaan joko Notenboom-menettelyä noudattamalla tai jollakin muulla tavalla tässä pidennetyssä muodossaan?
<P>
Sitten vielä kolmas huomautus tämänhetkiseen mietintöön: pidän erittäin valitettavana sitä, että rouva esittelijä ei pitänyt tarpeellisena olla läsnä tämän keskustelun aikana. Viittaan tarkistuksiin, joita mietintöön on esitetty. Pidän väärään osoitteeseen osoitettuna tarkistusta 1, jolla Maltan valtaapitäville ja hallinnolle asetettaisiin velvollisuus huolehtia siitä, että tämä suostumus Euroopan unioniin liittymisestä pysyy voimassa. Olemme nähneet jo Norjankin tapauksessa, että viime kädessä maan asukkaat päättävät, miten asiassa menetellään, ilman että tätä vastuuta on etukäteen siirretty viranomaisten kannettavaksi. Kaiken kaikkiaan kiitän siitä, että olemme nyt voineet käydä täällä tätä keskustelua.

<SPEAKER ID=294 NAME="Van den Broek">
 Arvoisa puhemies, monet kiitokset esittelijöille ja muille, jotka ovat tänä iltana puhuneet Euroopan unionin laajentumisesta, joka on tärkeä aihe. Haluaisin aloittaa korostamalla vielä sitä, että olemme syvästi tietoisia siitä historiallisesta ja ainutlaatuisesta mahdollisuudesta, joka on annettu Euroopan unionille, jotta se voisi levittää rauhaa ja vakautta tämän mantereen laajoille alueille, tämä koskee itse asiassa kaikkia niitä komission jäseniä, jotka ovat tekemisissä laajentumisen kanssa. Olen siis tänä iltana täysin samaa mieltä von Habsburgin ja kaikkien häneen yhtyneiden kanssa siitä, että juuri näinä Kosovon taistelujen viikkoina ja kuukausina olemme jälleen tietoisia siitä, mitä merkitsee saada elää tässä arvojen yhteisössä rauhassa ja vapaudessa tulematta alistetuksi. Meidän pitää auttaa kaikkia tässä vaikeassa ja monimutkaisessa yhdentymisprosessissa, kaikkia niitä, jotka haluavat tulla siihen mukaan.
<P>
Olenkin kiitollinen siitä, että meillä on tänään mahdollisuus pysähtyä pohtimaan tätä prosessia, jota ei luonteestaan johtuen voida saattaa loppuun nopeasti. Haluan joka tapauksessa vakuuttaa arvoisille jäsenille, kuten olen vakuuttanut ehdokasvaltioillekin, että tämä institutionaalinen kriisi, joka koittelee meitä tällä hetkellä ja joka luonnollisesti vaikuttaa tietyssä mielessä komission työhön, ei saa meidän mielestämme aiheuttaa laajentumisprosessin hidastumista eikä näin tule tapahtumaankaan. Siinä mielessä kaikki valmistelut ja työmme jatkuvat ilman muutoksia ja sama koskee neuvotteluja, joita käydään jokaisen maan kanssa yksitellen.
<P>
Keskustelimme viime joulukuussa yhdessä seikkaperäisesti niiden ehdokasvaltioiden tilanteesta, joiden kanssa ei ole vielä aloitettu virallisia neuvotteluja. Tänään ovat vuorossa toiset kuusi valtiota.
<P>
Arvoisa puhemies, saanen aloittaa sanomalla, että käytämme hyväksemme kaikkia jäsenyyttä edeltävän ajan välineitä, joita meillä on auttaaksemme ehdokasvaltioita valmistautumisessa. Komissio laatii syksyllä uudet edistymistä käsittelevät kertomukset ja me aiomme myös muuttaa tunnettuja kumppanuuskertomuksia tämän vuoden lokakuussa, eli ennen Helsingin huippukokousta, eli tehdä niihin korjauksia todetun edistyksen ja kehityksen pohjalta. Tällä hetkellä voimme joka tapauksessa sanoa, että kaikki kymmenen Eurooppa-sopimusta ovat tulleet voimaan ja jäsenyyttä edeltävän kauden tuki, josta päästiin yhteisymmärrykseen Berliinin Eurooppa-neuvostossa, merkitsee Keski- ja Itä-Euroopan maille annettavan taloudellisen tuen kaksinkertaistamista. On odotettavissa, että Phare-Twinnings-ohjelman puitteissa noin 100 asiantuntijaa EU: n jäsenvaltioista lähetetään tämän vuoden aikana ehdokasvaltioihin ja tuo määrä on mielestämme kaksinkertaistettava vuoteen 2000 mennessä. Näiden asiantuntijoiden tehtävänä on antaa EU: n säännöstön toteuttamista koskeva asiantuntemuksensa ehdokasmaiden merkittävimpien ministeriöiden käyttöön. Lisäksi on kyse pitkäaikaisemmasta maatalouden, oikeus- ja sisäasiain, talouden ja ympäristön alan asiantuntijoiden lähettämisestä.
<P>
Sen lisäksi jokaisella ehdokasvaltiolla on kansallinen ohjelma yhteisön säännöstön sisällyttämistä varten, jossa on eritelty vaaditut henkilöstölliset, talousarvioon liittyvät ja institutionaaliset välineet. Näitä maita on myös pyydetty tekemään kesän alkuun mennessä muutokset ohjelmaansa ja saattamaan se ajan tasalle viimeaikaisen kehityksen mukaisesti.
<P>
Ennen kuin sanon jotakin jokaisesta kuudesta maasta, sanon muutaman sanan Maltasta, sillä Maltan asema on hieman erikoinen, koska se oli peruuttanut jäsenyyshakemuksensa. Viime joulukuussa sain ilmoittaa teille, että Maltan hakemus oli jätetty uudelleen. Sen vuoksi neuvosto pyysi tekemään korjauksia sen vuodelta 1993 peräisin olevaan lausuntoon ja me esitimme lausunnon 17. helmikuuta. Lausunnon johtopäätöksenä oli lyhyesti, että poliittiset kriteerit eivät aiheuta ongelmia Maltalle, mutta talouden alalla tarvitaan kylläkin täydentäviä tai rakenteellisia uudistuksia, kun taas kahden vuoden tauko jäsenyyteen valmistautumisessa on aiheuttanut sen, että Malta on jäljessä yhteisön säännöstön sisällyttämisessä lainsäädäntöönsä. Komission mielestä on suositeltavaa, että tutkimus käynnistetään mahdollisimman nopeasti, kuten tapahtuukin, jolloin voimme aloittaa liittymisneuvottelut tämän vuoden lopulla, kuten sanomme kertomuksessa ja tällä tavalla me annamme toivoakseni rohkaisevan merkin joulukuussa pidettävälle Helsingin huippukokoukselle. Huippukokouksen on loppujen lopuksi itse päätettävä niiden neuvottelujen aloittamisesta.
<P>
Olemme valmistautuneet täysin niihin. Voin rauhoittaa Güntheriä, sillä olemme varmistaneet sen, että työryhmän neuvotteluja voidaan laajentaa milloin tahansa, mikäli viralliset neuvottelut Maltan kanssa aloitetaan. Voisin sanoa Bertensille ja tässä tapauksessa Malonelle, että tutkimme, kuinka pitkälle on mahdollista muuttaa nykyinen taloudellinen pöytäkirja Kyproksen ja Maltan osalta taloudelliseksi välineeksi, jollainen on muidenkin ehdokasvaltioiden käytössä. Asiaa tutkitaan tällä hetkellä ja palaamme siihen mahdollisimman pian.
<P>
Itse neuvottelut ovat sinänsä monimutkainen prosessi, mutta minusta on ilahduttavaa ilmoittaa, että viime vuonna oli avattu seitsemän kaiken kaikkiaan 31 neuvottelukohdasta. Koska ehdokasvaltioiden on ollut pakko määritellä neuvotteluasemansa, ne ovat parantaneet huomattavan lyhyen ajan sisällä sisäistä organisaatiotaan ja koordinaatiotaan. Esittämämme kysymykset maiden kyvystä toteuttaa yhteisön säännöstö toimivat ylimääräisenä ärsykkeenä maiden valmisteluissa tällä olennaisen tärkeällä alueella. Sanon tämän Titleylle, joka huomautti tästä.
<P>
Komissio aikoo varmasti noudattaa näiden pääkohtien avaamisen aikataulua, se merkitsee sitä, että ennen kesää on voitava avata vielä kahdeksan uutta neuvottelukohtaa. Se merkitsee myös sitä, että vuoden keskivaiheilla puolet kaikista neuvottelukohdista on avattu. Jos tätä vauhtia voidaan pitää yllä, niin vuoden loppuun mennessä noin kolme neljäsosaa kaikista neuvottelukohdista on avattu. Se kertoo jotakin sekä ehdokasvaltioiden ponnisteluista että puheenjohtajavaltion ja komission ponnisteluista. Haluamme todellakin jatkaa tällä vauhdilla.
<P>
Kuten tiedätte, tässä on kyse poliittisista kriteereistä, taloudellisista kriteereistä, yhteisön säännöstöstä ja hallinnollisesta kapasiteetista. Ennen kuin huomautan jotakin jokaisesta maasta, sanon jotain näistä neljästä tärkeästä kriteeristä, joista on sovittu aikoinaan vuonna 1993 Kööpenhaminassa, kuten tiedätte. Olemme tutkineet perusteellisesti viime vuoden marraskuussa laadittujen kertomusten yhteydessä, kuinka demokratia todellisuudessa toimii ehdokasvaltioissa. Totesimme erittäin tyytyväisinä, oikeastaan hyvin innokkaina, että demokratiat olivat yleisesti ottaen vahvistuneet hyvin.
<P>
On yhä olemassa joukko tärkeitä oikeusvaltioon ja demokratiaan liittyviä seikkoja, joihin tulee kiinnittää huomiota ja joiden suhteen tulee tapahtua edistystä. Ajattelen tässä vähemmistöpolitiikkaa, etenkin näinä päivinä hyvin ajankohtaista aihetta, mutta myös esimerkiksi oikeuslaitoksen vahvistamista. Voimme havaita, että asioiden käsittely oikeudessa on hidastunut hyvin monissa maissa, ei pelkästään ehdokasvaltioissa vaan myös jäsenvaltioissa, etenkin, koska oikeuslaitoksilla ei ole riittävästi työntekijöitä.
<P>
Sitten yleinen huomio taloudellisista kriteereistä. Kaikissa niissä maissa, joiden kanssa neuvottelemme, on saatu aikaan huomattavaa edistystä markkinatalouden suuntaan. Voidaan etenkin todeta, että taloudellinen kasvu on ollut voimakasta Virossa, Unkarissa ja Puolassa, jotka ovat lausuntojen julkaisun jälkeen jatkaneet uudistuksia keskeyttämättä. Emme ole peitelleet raporteissamme, että edistys on ollut vähäisempää Sloveniassa ja Tsekin tasavallassa ja että näitä maita piti selvästi painostaa asioiden nopeuttamiseen. Olemme ilmoittaneet tästä niille maille ja ne ovat myöntäneet asian ja aikovat suorittaa asianmukaiset toimenpiteet.
<P>
Sitten puhuisin yhteisön säännöstön sisällyttämisen nopeudesta. Nuo maat pystynevät sisällyttämään säännöstön lainsäädäntöönsä, mutta pystyvätkö ne myös toteuttamaan sen? Tässä tulokset, ehdokasvaltioiden aikaansaannokset, eroavat mielestäni vahvasti toisistaan. Totesimme marraskuussa, että Unkari ja Viro ovat yleisesti ottaen pitäneet yllä hyvää sopeuttamisnopeutta. Puolassa on edistytty joillakin alueilla huomattavasti, kun taas toisilla alueilla se on jäljessä. Myös tässä meidän on pitänyt todeta, että Tsekin tasavalta ja Slovenia ovat jäljessä.
<P>
Unionin jäsenyydelle välttämättömän molemminpuolisen luottamuksen aikaansaamiseksi on erittäin tärkeää, että ehdokasvaltioilla on vaaditut hallinnolliset ja oikeudelliset valmiudet. Mailla ei ole varaa lyödä laimin tätä aluetta valmistautuessaan jäsenyyteen. Sen vuoksi olemmekin panostaneet niin paljon koko twinning -operaatioon, jonka puitteissa ehdokasvaltioiden hallitukset voivat käyttää hyväkseen jäsenvaltioiden asiantuntemusta pitemmän aikaa.
<P>
Käsittelen pikaisesti jokaista näistä kuudesta maasta ja teen muutamia erityisiä huomautuksia. Puolassa on saatu aikaan huomattavaa kehitystä poliittisten kriteerien alueella, koska siellä on tullut voimaan uusi rikoslaki ja uusi rikosasiain oikeudenkäyntimenettelyä koskeva laki ja on nimitetty kansalaisoikeuksien suojelusta vastaava komissaari. Puolan talous on kasvanut vuosittain merkittävästi, kuten Hoff sanoi, työttömyys ja inflaatio ovat pienentyneet, valuutta on vahvistunut ja suorat ulkomaiset investoinnit ovat lisääntyneet. Samanaikaisesti on tehty suuria ponnistuksia sosiaaliturvajärjestelmän, rauta- ja teräsalan ja kivihiilialan uudistamiseksi.
<P>
Kehitys on ollut vähäisempää yhteisön säännöstön sisällyttämisen alalla, etenkin ympäristöasioissa, ja lainsäädäntötyötä onkin nopeutettava, samoin kuin ponnistuksia ympäristöalan investointien aikaansaamiseksi. Merkittävä sertifiointia ja yhdenmukaisuussäännöksiä koskeva lainsäädäntö on jäljessä, mikä aiheuttaa ongelmia Puolan markkinoille pääsyyn ja siksi mainitsen siitä. Mitä tulee Puolan tunnetuimpaan alaan, eli maatalouteen, yhdyn täysin Hoffin analyysiin siitä, että on välttämätöntä jatkaa rakenteellisia muutoksia, etenkin maaseudun kehittämistä ja eläinlääketieteellisten ja kasvinhoidollisten olojen parantamista. Mitä tulee rauta- ja terästeollisuuden uudistamiseen, annan Puolalle kunniamaininnan siitä valtavasta työstä, jota se on tehnyt asian hyväksi. Tarvitaan vielä suurempia ponnistuksia kahden suurimman yrityksen yksityistämisstrategian selventämiseksi ja selkeän aikataulun laatimiseksi yksityistämistä ja uudistamista varten.
<P>
Kannatan Hoffin suositusta jatkaa rauta- ja teräsalan uudistuksiin liittyvien sosiaalisten toimenpiteiden tukemista Phare-ohjelman puitteissa. Tämä otetaankin huomioon tämän vuoden Phare-ohjelmassa. Tähän liittyy uudistusten aiheuttama valtava työllisyysongelma.
<P>
Sitten Tsekin tasavalta. Olen puhunut siitä jo aikaisemmin. Maassa on saatu aikaan vain rajallista kehitystä yleisen soveltamisprosessin ja liittymistä edeltävän kumppanuuden lyhyen aikavälin prioriteettien toteuttamisen puitteissa. Carnero Gonzálezin mietinnössä esitetään joukko prioriteettialueita, joilla Tsekin tasavallan pitäisi toteuttaa liittymistä edeltävät toimenpiteet, näitä ovat esimerkiksi yhteisön säännöstön sisällyttäminen lainsäädäntöön yleisellä tasolla, mutta myös valtiokoneiston uudistaminen, oikeuslaitoksen uudistaminen, valtionpankkien yksityistäminen, valtiontukiin liittyvä politiikka, ympäristönsuojelu ja Roma-vähemmistön yhdentyminen väestöön, josta González myös oikeutetusti mainitsi.
<P>
Uuden hallituksen ohjelma sisältää lukuisia prioriteetteja, jotka tosiaankin vastaavat jäsenyyttä edeltävälle kumppanuudelle asetettavia vaatimuksia, mutta me toivomme, että hallitus onnistuu myös muuttamaan nämä prioriteetit konkreettisiksi tuloksiksi.
<P>
Unkarista riittää pari sanaa. Joillakin alueilla on tapahtunut huomattavaa kehitystä, etenkin yleisen, oikeuslaitosta koskevan uudistuspaketin hyväksymisen ja rakenteellisten taloudellisten uudistusten loppuun saattamisen vaikutuksesta. Hyvin myönteistä on myös Unkarin valtiokoneiston vahvistaminen palkkaamalla lisää henkilökuntaa - komissio tietenkin kadehtii tällaista - ja keskipitkän aikavälin koulutusohjelmien järjestäminen.
<P>
Joillakin alueilla, kuten ympäristönsuojelussa, oikeuden yhdenmukaistamisprosessi on kuitenkin hidasta ja myös alueellisen kehityksen suunnittelu on vielä alkuvaiheessa. Tarvitaan vielä lisää ponnisteluja hyvin toimivan valtionavun valvontajärjestelmän perustamiseksi. Tämä on sinänsä myös hyvin tärkeä aihe.
<P>
Seuraavaksi puhun Virosta. Maassa on tapahtunut selvää kehitystä. Maa on selvästi etujoukossa, ja etenkin kansalaisuutta koskevan lainsäädännön kehittäminen on ollut myönteistä. Tiedämme, mitkä poliittiset jänniteet ovat liittyneet siihen. Toivomme sitäkin hartaammin - enkä peitä huolestuneisuuttani tässä asiassa - , että voitaisiin vielä kerran tarkastella kielilakia ja parlamentin ja kaupunginvaltuustojen valintaa koskevia lakeja, jotka hyväksyttiin viimeksi julkaistun raporttimme jälkeen, sillä saamamme ensi vaikutelman mukaan nämä lait saattavat olla ristiriidassa tällä alueella voimassa olevien kansainvälisten normien kanssa. Komissio on valmis etsimään ratkaisua Viron kanssa ja yhtyy Donnerin kantaan, että tarvitaan enemmän toimenpiteitä muiden kuin vironkielisten kansalaisten yhdentymisen aikaansaamiseksi. Virossakin tarvitaan ylimääräisiä ponnistuksia hallinnollisten valmiuksien vahvistamiseksi, mutta tässä maa ei muodosta poikkeusta.
<P>
Slovenia, toiseksi viimeinen neuvottelumaiden rivissä. Etenkin viime marraskuun kehitystä käsittelevä kertomus teki selväksi, että yhdenmukaistaminen kokonaisuutena katsottuna ei ole edistynyt Sloveniassa riittävästi. Olemmekin keskustelleet asiasta laajasti maan hallituksen kanssa Lljubljanan vierailullamme. Haluan ilmaista luottamukseni siihen, että maa suorittaa tarvittavat toimenpiteet, sillä olen samaa mieltä niiden kanssa, jotka ovat sanoneet Sloveniasta, muun muassa Tindemans, että se on maa, jolla on kaikki mahdollisuudet saada aikaan nopea ja joustava yhdentyminen. Siinä mielessä Slovenian saavutukset ovat olleet odotettua vähäisempiä, näin oli ainakin viime vuoden marraskuussa. Sanon vielä kerran, että toivon maan hallituksen pystyvän kuromaan umpeen jälkeenjääneisyyden. Slovenia tietää tarkasti, mikä on tarpeellista ja mitä pitää tehdä ja nyt tarvitaan myös poliittista rohkaisua sen toteuttamiseksi.
<P>
Ja vielä lopuksi eräs tärkeä maa, Kypros. Saanen aloittaa sanomalla, että arvostamme suuresti sitä - ja tulimme tietyssä mielessä rauhoitetuiksi, kuten Bertens sanoi - , että presidentti Kleridesillä oli ymmärrystä estää alueen jännityksen lisääntyminen peruuttamalla päätös ohjusten sijoittamisesta saarelle. Tämä on varmasti edistänyt saaren vakautta. Saanen esittää myös tässä toiveeni siitä, että tehtäisiin uusia poliittisia aloitteita, jotka käynnistäisivät taas YK: n saaren jakoa käsittelevän prosessin ja presidentti Kleridesin ja myös Denktashin välisen vuoropuhelun. Tätä odotellessa olen kuitenkin sitä mieltä, ja sanon tämän myös Dimitrakopoulosille, että Kyproksen unionin jäsenyyttä edeltävien valmistelujen on jatkuttava muuttumatta. Presidentti Kleridesin antelias tarjous kyproksenturkkilaiselle yhteisölle ottaa osaa jäsenyysneuvotteluja käyvään valtuuskuntaan on yhä voimassa. Toivomme tässäkin asiassa parempia aikoja.
<P>
Taloudellisesta kehityksestä haluan sanoa seuraavaa. Vuonna 1993 annetun Kyprosta koskevan lausunnon jälkeen voidaan yhä vahvistaa, että maan taloudella on perusvalmiudet sopeutua laajentumisen haasteisiin. On kuitenkin kiinnitettävä enemmän huomiota kotimaan taloussektorin uudistamiseen, jonka pitää saada aikaan se, että tämä sektori pystyy vastustamaan kilpailupainetta, joka syntyy pääomaliikenteen vapauttamisen myötä. Yhteisön säännöstön sisällyttämisessä on päästy tarvittavaan kehitykseen, etenkin tulliunioniin liittyen. Tarvitaan kuitenkin huomattavia lisäponnistuksia yhtenäismarkkinoiden alueella ja tarkoitan tässä taas etenkin verotuksellista ja rahataloudellista aluetta. Meriliikenne, tietoliikenne ja oikeus- ja sisäasiat ovat myös kohtia, jotka vaativat erityistä huomiota. Bertensin esittämään rahataloudellista mekanismia koskevaan esitykseen liittyen toistan sen, mitä sanoin aikaisemmin Maltan yhteydessä, eli me aiomme korvata rahataloudellisen pöytäkirjan. Palaamme vielä asiaan.
<P>
Arvoisa puhemies, päätän puheenvuoroni. Sanon vielä jotain Myllerin mielenkiintoisesta ja perusteellisesta mietinnöstä. Komissio antoi toukokuussa 1998 tiedonannon liittymisstrategiasta ympäristön alueella. Tällaisen strategian välttämättömyys pohjautuu suoraan Agenda 2000 -ohjelman ehdotuksiin, joissa myönnetään, että ympäristösäännöstön sisällyttäminen on valtava tehtävä Keski- ja Itä-Euroopan ehdokasvaltioille, se voidaan toteuttaa vain pitkällä aikavälillä ja korkein kustannuksin, tuolloin puhuttiin nimittäin 100-200 miljardista eurosta. Tiedonannossa käsiteltiin joitakin käytännön kysymyksiä, jotka ovat olennaisia kansallisten strategioiden kehittämisen ja säännöstön sisällyttämisen kannalta puuttumatta jäsenyyttä edeltävän ajan rahastojen varojen jakoon. Tiedonannon kaksi tärkeintä kohtaa ovat Keski- ja Itä-Euroopan ehdokasmailta vaadittavat ponnistukset. Ne ovat huomattavia ja myös kalliita. On yhtä tärkeää todeta, että ne eivät palvele vain ympäristön etuja vaan ovat oikeutettuja myös taloudellisin perustein. Koska unionin rahallinen apu muodostaa vain hyvin pienen osan tarvittavista varoista, on ehdottoman välttämätöntä, että tämä lähestymisprosessi on kohdistettu, tehokas ja strateginen.
<P>
Arvoisa puhemies, uskoakseni kuvailin tässä hyvin nopeasti vallitsevaa asiantilaa, mutta ehkä silti liian pitkään, kun otetaan huomioon, että tämä komissio ei todennäköisesti ole enää vastuussa seuraavien kertomusten laatimisesta, ei ainakaan tämä komission jäsenten kokoonpano. Haluan joka tapauksessa käyttää tilaisuutta hyväkseni ja kiittää sydämellisesti parlamenttia, etenkin esittelijöitä ja kaikkia, jotka ovat osoittaneet kiinnostusta asiaan tai ottaneet osaa laajentumisprosessista käytyyn keskusteluun, siitä rohkaisusta, jota he ovat yhä uudestaan antaneet komissiolle tekemällä itsekin uusia aloitteita laajentumisprosessin vauhdin ylläpitämiseksi.
<P>
Haluan päättää puheenvuoroni sanomalla myös ehdokasvaltioille, että näkemyksemme on ollut ja on yhä tänäänkin se, että jokaista ehdokasvaltioita on arvosteltava sen omien saavutusten ja oman edistyksen pohjalta, vaikka se aiheuttaisikin tiettyä eriytymistä, tässä yhteydessä on kuitenkin erittäin tärkeää tehdä selväksi, että laajentunut perhe on kokonainen perhe, vaikka jokin sen jäsen olisi saanut jollakin hetkellä aikaan enemmän edistystä kuin toinen jäsen. Niin sanottu kaikenkattavuus on myös kaikkien laajentumisen kanssa tekemisissä o levien perusperiaate ja lähtökohta ja näin tulee joka tapauksessa olemaan jatkossakin.

<SPEAKER ID=295 NAME="Puhemies">
Paljon kiitoksia, herra van den Broek, tarkasta, yksityiskohtaisesta ja mielenkiintoisesta puheenvuorostanne.
<P>
Keskustelu on päättynyt.
<P>
Äänestys toimitetaan huomenna klo 11.30.

<CHAPTER ID=9>
Sopimukset ja yhdenmukaistetut menettelytavat
<SPEAKER ID=296 NAME="Puhemies">
Esityslistalla on seuraavana Thyssenin laatima talous- ja raha-asioita sekä teollisuuspolitiikkaa käsittelevän valiokunnan mietintö (A4-0137/99) ehdotuksesta neuvoston asetukseksi
<P>
I.perustamissopimuksen 85 artiklan 3 kohdan soveltamisesta sopimusten ja yhdenmukaistettujen menettelytapojen ryhmiin annetun asetuksen N: o 19/65/ETY muuttamisesta (KOM(98)0546 - C4-0627/98-98/0287(CNS)), II.perustamissopimuksen 85 ja 86 artiklan täytäntöönpanosta annetun asetuksen N: o 17 muuttamisesta (KOM(98)0546 - C4-0628/98-98/0288(CNS)).Puheenvuoro on ensimmäiseksi esittelijä Thyssenillä.

<SPEAKER ID=297 NAME="Thyssen">
Arvoisa puhemies, talous- ja raha-asioita sekä teollisuuspolitiikkaa käsittelevä valiokunta hyväksyi tämän mietinnön yksimielisesti yhtä vastaääntä lukuunottamatta. Mietintö käsittelee kilpailupolitiikkaa ja kahta ehdotusta, jotka liittyvät vertikaalisiin sopimuksiin. Yksi muutosehdotus koskee neuvoston asetusta perustamissopimuksen 85 ja 86 artiklan soveltamisesta. Kyseessä on kuuluisa asetus 17/62, joka antaa komissiolle valtuudet yksittäisten poikkeusten myöntämiseen. Toinen ehdotus koskee asetuksen 19/65 muuttamista, jossa säädetään komission valtuuksista myöntää ryhmäpoikkeuksia. Ryhmäpoikkeusjärjestelmä, jota komissio on noudattanut 30 vuoden ajan, ei nähtävästi ole enää tarpeeksi joustava nopeasti muuttuvien jakelurakenteiden kannalta. Lisäksi yhä useammin tunnustetaan se riski, että sopimukset, jotka tosin täyttävät ryhmäpoikkeuksien oikeudelliset ehdot, voivat aiheuttaa käytännössä kilpailun vääristymiä, jos sopimukset tehdään niiden yritysten kesken, joilla on suuria markkinaosuuksia.
<P>
Komissio teki yhteenvedon näistä ja muistakin tosiasioista vuonna 1997 ja julkaisi vihreän kirjan vertikaalisista sopimuksista. Parlamenttikin käytti tilaisuutta hyväkseen lausuakseen mielipiteensä. Myönsimme politiikan muutoksen välttämättömyyden, mutta emme olleet täysin samaa mieltä komission kanssa markkinaosuuden ottamisesta olennaiseksi erottelukriteeriksi. Esillä olevien ehdotusten avulla komissio käynnistää ensimmäisen konkreettisen muutosvaiheen. Komissio haluaa ottaa tulevaisuudessa käyttöön yhden ryhmäpoikkeuksen kaikille sopimusten ryhmille ja se koskisi tavaroiden jälleenmyyntiä, palveluja, välitettäviä tavaroita ja teollista omaisuutta.
<P>
Sitä varten on ensinnäkin pakko muuttaa asetuksen 19/65 sovellutusalaa. Lisäksi komissio haluaa jättää liian tiukat oikeudelliset ehdot pois sopimuksista. Lisäksi se haluaa antaa kansallisille kilpailuviranomaisille valtuudet peruuttaa ryhmäpoikkeuksen edut omalla alueellaan. Jotta tämä tapahtuisi oikeudellisesti johdonmukaisella tavalla, täytyy muuttaa myös asetusta 17/62, mitä komissio ehdottaakin, ja lopuksi komissio haluaa ottaa käyttöön mahdollisuuden myöntää poikkeukset takautuvasti sopimusten tekemispäivästä asti sellaisille sopimuksille, joita ei ole yksittäin ilmoitettu, mutta joita poikkeus koskee. Nämä ovat komission ehdotuksia.
<P>
Voin todeta talous- ja raha-asioita sekä teollisuuspolitiikkaa käsittelevän valiokunnan puolesta, että se on suurelta osin samaa mieltä komission kanssa siitä, että ehdotetut muutokset liittävät kilpailupolitiikan tulevaisuudessa paremmin taloudelliseen todellisuuteen. Vastustamme kuitenkin joitakin ehdotuksia. Ensiksi minun on todettava, että päinvastoin kuin komissio väittää, ei ole niin, että kaikki talouden alat suhtautuvat myönteisesti ehdotettuun politiikan muutokseen. Tämä ei päde oluenjakelu- eikä huoltamoaloilla. Alat, joilla on erityiset säännöt, jotka ovat osoittaneet arvonsa käytännössä, etenkin oluenjakeluala, toimivat nyt hotellien ja ravintoloiden, pienten ja suurten panimoiden, tukkukauppojen ja asiakkaiden tyytyväisyyden takaamiseksi. Silti komissio väittää, että ei ole olemassa riittävästi taloudellisia ja oikeudellisia argumentteja näitä aloja koskevien erityisten säännösten voimassa pitämiseksi. Ensimmäinen kysymykseni komissiolle kuulukin: mitkä vakuuttavat motiivit saavat komission korvaamaan tällä alalla kaikkien tyytyväisyyden takaamiseksi toimivan järjestelmän, joka ei vahingoita kilpailua markkinoilla?
<P>
Toiseksi haluaisin kysyä komissiolta, kuinka yleisessä ryhmäpoikkeuksessa suhtaudutaan sopimusten voimassaoloaikaan ja etenkin, että voivatko sopimukset, joihin liittyy pitkän aikavälin investointeja, olla voimassa yhtä pitkään kuin nykyään?
<P>
Kolmanneksi haluan esittää kysymyksen voimassa olevien sopimusten siirtymäkaudesta ja siitä, että voidaanko nykyisen järjestelmän puitteissa tehdyt sopimukset toteuttaa täysin sen puitteissa vai sovelletaanko niihin uutta järjestelmää ja jos näin on, niin mistä lähtien?
<P>
Neljänneksi haluaisin julkisen vahvistuksen komission lupaukseen tiedottaa parlamentille ja antaa sille mahdollisuuden mietinnön laatimiseen ehdotetusta ryhmäpoikkeusasetuksesta ja sen suuntaviivoista ennen kuin komissio tekee lopullisen päätöksen.
<P>
Lopuksi, arvoisa puhemies, olen utelias kuulemaan komission kannan tarkistuksesta 9, jossa käsitellään yritysten lainopillisten neuvonantajien ammattisalaisuutta ja siitä kannasta, jonka komissio aikoo ottaa autokauppa-alan suhteen, kun sitä koskeva ryhmäpoikkeusasetus päättyy vuonna 2002. Kiitän jo etukäteen arvoisaa komission jäsentä selkeistä vastauksista.

<SPEAKER ID=298 NAME="Rübig">
 Arvoisa puhemies, hyvät naiset ja herrat, keskustelemme tänään Euroopan kilpailulainsäädännön uudistamista koskevan kokonaispaketin yhdestä osasta. Samanlaista kehitystä noudattaen, jollainen alkoi Yhdysvalloissa viime vuosisadan lopulla, on myös Euroopan unionin anti trust -viranomaisista kehittynyt viime vuosina Euroopan unionissa sen keihäänkärki. Tarvitsemme sääntöjä, jotka takaavat vapaat markkinat ja suojaavat monopolitilanteilta. Vain kilpailu takaa kuluttajille alhaisimmat hinnat, laadun, vapaan pääsyn markkinoille sekä loppujen lopuksi myös innovaation ja työpaikat.
<P>
Arvoisa komission jäsen, olette syystäkin viitannut useaan kertaan parlamentin tähänastiseen tukeen yhteyksissä asiasta vastaaviin julkisen sektorin virkamiehiin. Komissio voi luottaa vastakin parlamentin rakentavaan rooliin edessä olevissa kilpailulainsäädännön uudistuksissa. Tähän kuuluu luonnollisesti myös tarkka analyysi käsiteltävänä olevasta tiedonannosta, joka koskee vertikaalisia myynninrajoituksia. Periaatteessa tällöin pidetään itsestään selvänä asiana sitä, että ryhmäpoikkeusasetuksista on tehtävä käytäntöön soveltuvia - ja korostan tätä käytäntöön soveltumista. Arvioimalla vertikaalisten sopimusten vaikutuksia saamme uskoakseni sisämarkkinoiden tilanteen hallintaan paremmin kuin ankarilla muodollisilla kriteereillä. Tämä pätee sitäkin suuremmalla syyllä, kun pienet markkinoiden toimijat pääsevät tällöin osallisiksi muodollisiin vaatimuksiin tehdyistä yksinkertaistuksista. Tässä meidän on viisainta toimia niin, että pyrimme saamaan kaikki sektorit vakuuttuneiksi siitä, että tällainen uudistus on välttämätön.
<P>
Esittelijä Marianne Thyssen huomauttaa aiheellisesti, että mikään ei estä poikkeamasta yleisistä säännöksistä tai soveltamasta erityisiä menettelytapoja niillä aloilla, joilla nykyinen malli toimii markkinoiden toimijoiden mielestä täysin tyydyttävästi. Tietyt myyntiin ja jakeluun liittyvät sidokset kuvastavat myös liiketaloudellisia välttämättömyyksiä, kuten on laita vaikkapa tehtyjen investointien laajuuden tai niistä saatavien tuottojen yhteydessä. Joka tapauksessa muutokset herkillä aloilla täytyisi kytkeä yhteen niiden edellyttämien ylimenokausien kanssa. Yksistään omassa maassani ovat miljardien suuruiset omaisuusarvot riippuvaisia tällaisesta menettelytavasta.

<SPEAKER ID=299 LANGUAGE="FR" NAME="Lulling">
Arvoisa puhemies, arvoisa komission jäsen, on toki kiitettävää, että komissio ja etenkin sen toimivaltainen jäsen Van Miert, joka ei ole läsnä, mutta jolle haluan sanoa kuitenkin, ettei häntä ilmeisestikään voida syyttää hallintonsa valvonnan menettämisestä, valvoo perustamissopimuksen kunnollista soveltamista, jotta yhtenäismarkkinoilla vältettäisiin kaikenlaiset kilpailun vääristymät.
<P>
Olisi kuitenkin pidättäydyttävä kyseenalaistamasta liian innokkaasti sellaista järjestelmää, joka on toiminut hyvin, etenkin jos tämä vertikaalisiin rajoituksiin kohdistuva kilpailupolitiikan tarkistus uhkaa kokonaista alaa, joka on tähän asti toiminut hyvin yksinmyyntisopimusten, etenkin oluenjakelusopimusten avulla; tämä on tyydyttänyt yhtäältä panimoalaa ja toisaalta kahvila-, hotelli- ja ravintola-alaa. Kuten esittelijämme Thyssen korosti hyvin, panimot investoivat asiakkaidensa rakennuksiin ja laitteisiin suhteellisen helposti pilaantuvan tuotteensa varmaa menekkiä vastaan. Kahvilanpitäjät, ravintoloitsijat ja hotellinomistajat hyötyvät näistä sijoituksista, joita he eivät pysty itse rahoittamaan tai joihin he eivät saa esirahoitusta. Mitä pahaa siinä on?
<P>
Komission on ymmärrettävä - ja todistettava se meille -, että kaikissa uudistuksissa on valvottava sitä, että oluenjakelusopimuksen tekevä toimija voi tehdä vähintään kymmenen vuoden pituisia oluenjakelusopimuksia, kun otetaan huomioon alan investointien huomattava suuruus ja niiden suhteellisen hidas tuottoisuus.
<P>
Sellaisilla aloilla kuin oluenjakeluala mutta myös huoltoasema-ala, joilla markkinoiden toimijat ovat tyytyväisiä nykyiseen lähestymistapaan, on poikettava näistä yleisistä säännöksistä tai sovellettava yleisten sääntöjen puitteissa erityistä alakohtaista lähestymistapaa. Komissiolle ei voida tältä osin antaa avointa valtakirjaa.
<P>
Tästä syystä haluamme kuulla täällä, että komissio sitoutuu seuraamaan parlamenttia ja tarkistamaan kantaansa. Arvoisa puhemies, erityisesti kotimaani kaltaisessa pienessä maassa markkinakynnyksiä koskeva uusi sääntö, jota on ehdotettu, voisi johtaa yksinkertaisesti panimojemme häviämiseen. Se ei tule kysymykseenkään. Se on komissionkin hyvä tietää.

<SPEAKER ID=300 NAME="Van den Broek">
 Arvoisa puhemies, komissio aloitti jakelusopimuksia koskevan kilpailupolitiikkansa uudistamisen hyväksymällä vihreän kirjan tammikuussa 1997. Siitä lähtien olemme saanet Euroopan parlamentin kanssa käytävän avoimen vuoropuhelun puitteissa tukea tätä uudistusta kohtaan. Tuki Euroopan unionin kilpailupolitiikan tärkeimmälle uudistukselle on tietenkin erittäin tärkeä. Tänään esillä olevat kaksi ehdotusta neuvoston asetukseksi ovat toinen askel. Niiden pitää mahdollistaa se, että komissio voi ottaa käyttöön uudet jakelusopimuksia koskevat säännöt. Kiitän esittelijä Thysseniä siitä tuesta, jonka hän on halunnut antaa komissiolle mietintönsä muodossa.
<P>
Sen jälkeen kun neuvosto on hyväksynyt asetukset, komissio tekee ehdotuksen ryhmäpoikkeusasetukseksi, joka koskee kaikkia tietyn markkinaosuuskynnyksen alittavia vertikaalisia sopimuksia. Samalla komissio tekee ehdotukset direktiiveiksi niistä sopimuksista, joita ryhmäpoikkeus ei koske. Euroopan parlamentille tiedotetaan molemmista ehdotuksista ennen kuin komissio hyväksyy lopulliset tekstit. Komissio hyväksyy osan tarkistuksista. Saanen puuttua vain niihin tarkistuksiin, joita komissio ei voi hyväksyä. Komissio voi hyväksyä asetusta 19/65 koskevan tarkistuksen 2 ja asetusta 17 koskevan tarkistuksen 1. Ei ole oikein väittää, että etenkin pienille ja keskisuurille oluenjakelu- ja huoltamoaloille koituisi mahdollisesti haittoja politiikan muutoksesta. Pk-yritykset hyötyvät kaikilla aloilla politiikan muutoksesta aiheutuvasta sääntelyn poistamisesta samalla, kun markkinaosuuskynnyksen käyttö huolehtii siitä, että hallitsevat yritykset eivät voi sulkea markkinoita.
<P>
Tässä on syy siihen, miksi jotkut panimot ja oluenjakelualat tukevat politiikan muutosta, kun taas toiset markkinoita hallitsevat yritykset ovat sitä vastaan. On olemassa olutmarkkinoita, joilla sulkeminen näyttää olevan ongelma ja se vain korostaa välttämättömyyttä kohdella tätä alaa kuten muitakin aloja. Direktiiveissä kiinnitetään kuitenkin huomio pitkän aikavälin sijoitusten erityistilanteeseen tällä alalla ja muilla aloilla. Samasta syystä komissio ei voi suositella asetusta 19/65 koskevaa tarkistusta 3. Lisäksi on tarpeetonta korostaa sitä, että on mahdollista soveltaa alakohtaisia sääntöjä, sillä se on aina mahdollista.
<P>
Komissio vastustaa myös tarkistuksia 3 ja 4, joissa käsitellään yritysten lainopillisten neuvonantajien laillisen etuoikeuden periaatetta. Laki suojaa ulkoisen lainopillisen neuvonantajan ja yrityksen välisen kirjallisen viestinnän luottamuksellisuutta ja siksi komission on mahdotonta käyttää tällaisia asiakirjoja todistuksena Euroopan unionin kilpailusääntöjen soveltamisesta. Tästä suojelusta käytetään englanniksi nimitystä legal privilege . Sitä vastoin asiakirjat, jotka yrityksen sisäinen lainopillinen neuvonantaja on saanut tai kirjoittanut sitä yritystä varten, jonka palveluksessa on, eivät ole suojattuja. Ehdotetuissa tarkistuksissa esitetään legal privilege -periaatteen laajentamista koskemaan myös yritysten lainopillisia neuvonantajia. Komissio myöntää kysymyksen tärkeyden, mutta ei voi tukea tarkistuksia kolmesta syystä.
<P>
Ensiksikin tämä asia jää nykyisen politiikan uudistuksen ulkopuolelle, sillä uudistuksessa keskitytään vain vertikaalisia sopimuksia koskevaan kilpailupolitiikkaan. Ne laajat neuvottelut, joita komissio on käynyt vihreän kirjan tiimoilta, eivät ole lainkaan liittyneet yritysten lainopillisten neuvonantajien oikeudellisiin etuihin. Tarkistusten hyväksyminen johtaisi nykyisen lainsäädäntömenettelyn muutokseen ja päätökseen, joka tehtäisiin neuvottelematta kaikkien osapuolten kanssa.
<P>
Toiseksi harkitsemme tällä hetkellä pitkälle menevää asetuksen 17 muutosta, johon sisältyisi komission tutkintavaltuuksien uudistaminen. Jos legal privilege -käsitettä ylipäätään pitää muuttaa, sen tulee tapahtua niissä puitteissa.
<P>
Kolmanneksi emme ole sitä mieltä, että nyt on oikea hetki ratkaista kysymys yritysten lainopillisten neuvonantajien oikeudellisista erivapauksista. Ehdotettu käsitteen laajentaminen tekee välttämättömäksi uuden, yritysten lainopillisia neuvonantajia koskevan asetuksen laatimisen, joka perustuu ammatillisen etiikan ja ammattikurin vertaileviin sääntöihin. Sen laatimiseen kuluu jonkin verran aikaa.
<P>
Arvoisa puhemies, Thyssen esitti mietintönsä jatkeeksi vielä viisi tai kuusi kysymystä, ja ehdotan, että vastaan ensimmäiseen suullisesti ja kysyn, että hyväksyykö hän sen, että vastaan muihin kysymyksiin huomenna kirjallisesti. Kirjoitin ne käsin paperille, mutta aikaa säästääkseni haluan mielelläni vastata kirjallisesti.
<P>
Haluan vastata Lullingin esittämään kysymykseen oluenjakelualan sääntöjen muuttamisen vakuuttavista syistä seuraavasti: nykyinen ryhmäpoikkeus mahdollistaa markkinoiden sulkemisen. Ei ole tehty mitään erottelua sen välillä, sitooko panimo itseensä 5, 10 tai 90 % kahviloista. Sellainen politiikka ei ole tarkoituksenmukaista, sillä se ei suojaa kilpailua. Nykyinen ryhmäpoikkeus on turhan yksityiskohtainen muotovaatimuksissaan. Se aiheuttaa tarpeetonta oikeudellista epävarmuutta. Esimerkkinä tästä olivat brittiläiset markkinat. Jos markkinoita ei suljeta, ei ole mitään pelättävää uusien sääntöjen ollessa voimassa. Arvoisa puhemies, haluan päättää tähän.

<SPEAKER ID=301 LANGUAGE="DE" NAME="Rübig">
Arvoisa puhemies, minulla on vielä yksi kysymys tai selvityspyyntö: minua olisi niin ikään kiinnostanut se - ja tästähän jo keskusteltiinkin -, millä tavoin markkinoiden toimijoiden maantieteellinen vaikutusalue on tarkoitus määritellä. Miten siis määritellään paikallinen, alueellinen, kansallinen ja Euroopan laajuinen? Uskon, että tämä on oleellinen vapauttamisen kriteeri, ja kenties tästäkin asiasta olisi mahdollista saada kirjallinen vastaus.

<SPEAKER ID=302 NAME="Van den Broek">
 Haluaisin vastata tähänkin kysymykseen mielelläni kirjallisesti.

<SPEAKER ID=303 LANGUAGE="FR" NAME="Lulling">
Arvoisa puhemies, minäkään en ole samaa mieltä komission jäsenen vastauksesta, mutta tiedän, että asiasta ei ole vastuussa van den Broek vaan oikeastaan Van Miert. Kynnyksiä ei voida määrätä kotimaani kaltaisessa pienessä maassa, jossa jokin pieni panimo voi olla johtoasemassa hyvin rajoitetuilla markkinoilla, kun taas naapuripanimomme " Bitburgerin" kaltaisilla suurilla panimoilla, joiden asema on paljon vahvempi ja joiden liikevaihto on paljon merkittävämpi, ei katsota olevan johtoasemaa, koska Saksa on valtava maa suhteessa Luxemburgin suurherttuakuntaan. Tämä tietää panimojemme kuolemaa. Se ei tule kysymykseenkään. Keskustelemme asiasta myös Van Miertin kanssa. En halua moittia van den Broekia. Asia ei kuulu hänen alaansa, mutta tällaisia vastauksia on mahdoton hyväksyä. Tämä ei ole asiallista.

<SPEAKER ID=304 NAME="Thyssen">
 Arvoisa puhemies, puhun lyhyesti. Olen tosiaan tyytyväinen, että kysymyksiini vastataan kirjallisesti, mutta olisin mielelläni kuullut suullisen vastauksen yhteen kysymykseen, koska mielestäni on tärkeää, että vastaus annetaan julkisesti. Se on kysymys siitä, että lupaako komissio ilmoittaa talous- ja raha-asioita sekä teollisuuspolitiikkaa käsittelevälle valiokunnalle ennen kuin yleinen ryhmäpoikkeusasetus hyväksytään lopullisesti ja ennen kuin suuntaviivat vahvistetaan, ja aikooko komissio tuoda ehdotukset parlamenttiin, jotta me saamme mahdollisuuden laatia niitä käsittelevän mietinnön? Sillä se on mielestäni tärkeää, jotta päästäisiin syvemmälle konkreettisiin asioihin, joista myös kollegani ovat täällä puhuneet.

<SPEAKER ID=305 NAME="Van den Broek">
Arvoisa puhemies, mitä tulee Lullingin puheenvuoroon, minusta on tosiaankin järkevää, kuten hän itsekin oikeastaan ehdotti, että hänen mainitsemaansa asiaa käsitellään lähemmin komission jäsen Van Miertin kanssa. Haluaisin mielelläni antaa hänelle tyydyttävän vastauksen nyt. Hän myönsi, että sitä ei ehkä voida odottaa minulta tällä hetkellä.
<P>
Haluaisin sanoa Thyssenille, että mielestäni vastasin jo hänen ensimmäiseen kysymykseensä. Kuulin täällä, että ryhmäpoikkeuksia koskevan asian käsittelyyn on asetettu tietty aikarajoitus tällä hetkellä. Jos siis on kyse neuvotteluista, niiden on tapahduttava lyhyen ajan sisällä. Nykyiset ryhmäpoikkeukset päättyvät tämän vuoden lopulla.
<P>
Lopuksi haluaisin sanoa, että kun Thyssen puhui neuvotteluista, minulla oli käsitys, että Van Miert on tarkoittanut tässä pikemminkin tiedotusta, mikä ei merkitse sitä, etteikö tiedotuksenkin yhteydessä voisi luonnollisesti syntyä keskustelua. Lisään tämän nyt tähän omin neuvoin.

<SPEAKER ID=306 NAME="Thyssen">
 Arvoisa puhemies, haluan vain sanoa, että me uudelleen valittavat parlamentin jäsenet, tai ainakin me uskomme tulevamme valituiksi, olemme aikeissa tehdä tulevalla kaudella paljon töitä nopeaan tahtiin. Jos asia pitää hoitaa nopeasti, huolehdimme siitä, että niin tapahtuu. Me haluaisimme kuitenkin saada tilaisuuden keskustella asiasta ennen lopullisen päätöksen tekemistä. Olen laatinut mietintönikin tässä mielessä. Olen rajoittunut komission osastojen kanssa tehdyn lojaalin yhteistyön puitteissa asioihin, jotka ovat oikeudellisesti järjestyksessä, nimenomaan siksi, että meille oli luvattu, että voimme palata yksityiskohtiin myöhemmin.

<SPEAKER ID=307 NAME="Puhemies">
Paljon kiitoksia, parlamentin jäsen Thyssen.
<P>
Keskustelu on päättynyt.
<P>
Äänestys toimitetaan huomenna klo 11.30.
<P>
Komission jäsen van den Broek pyytää puheenvuoroa.

<SPEAKER ID=308 NAME="Van den Broek">
Arvoisa puhemies, pyyntöni on hieman tavallisuudesta poikkeava. Se liittyy laajentumiseen, jota käsiteltiin ennen tätä aihetta. Sloveniaa koskevan mietinnön esittelijä Speciale huomautti asiasta minulle. Puhuin siitä jälkeenjääneisyydestä, joka vallitsee Sloveniassa joillakin alueilla sen valmistautuessa EU: n jäsenyyteen enkä maininnut siinä yhteydessä mitään myönteistä, jonka haluaisin vielä lisätä viimeksi käsitellyn aiheen kohdalle, jos se on mahdollista. Haluan sanoa seuraavaa: kausiraportin julkaisun jälkeen asiaan on tehty parannuksia, tällä tarkoitetaan laajentumisen valmisteluun liittyviä parannuksia. On hyväksytty muutamia tärkeitä lakeja, muun muassa arvonlisäveron, haittaverojen, yhtiöoikeuden ja pankkilakien alalla ja on hyväksytty hallitusohjelma, joka sisältää 82 lakia, jotka liittyvät yhteisön säännöstön sisällyttämiseen ja jotka hyväksytään yksinkertaistetussa parlamentaarisessa menettelyssä ennen tämän vuoden loppua. Arvoisa puhemies, olisi hyvä asia, jos esittelijälle voitaisiin tehdä oikeutta tässä asiassa ja esitän näillä sanoilla myös anteeksipyyntöni Specialelle tämän virheen osalta.

<SPEAKER ID=309 NAME="Puhemies">
Paljon kiitoksia, herra van den Broek. Teidän puheenvuoronne merkitään pöytäkirjaan.
<P>
Hyvät parlamentin jäsenet, haluan sanoa teille, että olemme käsitelleet kaikki tämän illan esityslistalle merkityt asiat, ja kiittää parlamentin yksiköitä yhteistyöstä näin pitkän ja työntäyteisen päivän aikana.
<P>
Istunto päättyi klo 23.50.

