<CHAPTER ID="1">
<SPEAKER ID="1" LANGUAGE="" NAME="" AFFILIATION="puhemies">
<P>
(1) 
<SPEAKER ID="2" LANGUAGE="EN" NAME="Ludford (ELDR )." AFFILIATION="(Suosionosoituksia)">
<P>
    Arvoisa puhemies, käytän työjärjestyspuheenvuoron. Halusin tuoda tämän asian esiin eilen, mutta ette antanut minulle puheenvuoroa.
<P>
Haluan kiinnittää teidän huomionne ja parlamentin huomion siihen, että neuvosto allekirjoitti 29. huhtikuuta kaksi lainsäädäntöasiakirjaa, joista Euroopan parlamentti ei ollut antanut lausuntoa. Neuvosto allekirjoitti ne sillä tekosyyllä, että se oli asettanut määräajan, jota parlamentti ei ollut noudattanut.
<P>
Haluan huomauttaa, että samanlainen tyhjäksi tekevä määräaika on vahvistettu täksi päiväksi Yhdysvaltojen kanssa tehtävän lentomatkustajien tietojen siirtämistä koskevan niin sanotun PNR-sopimuksen osalta. Jotta parlamentin tahtoa ei tehtäisi tyhjäksi, pyydän, että toimitatte neuvoston puheenjohtajille ja komissiolle muodollisen pyynnön, jonka mukaan niiden olisi pidätyttävä tekemästä mitään päätöksiä etenkään nyt vaalien aikana, ennen kuin yhteisöjen tuomioistuin on antanut asiassa tuomionsa. Tämä on vähintä, mitä voimme odottaa toimielinten välisen luotettavan yhteistyön perusteella.
<P>
Viivästyksen ei pitäisi olla kovin pitkä, koska yhteisöjen tuomioistuin on jo ilmoittanut, että asianosaisten on esitettävä lausumansa 6. kesäkuuta mennessä. Lisäksi näyttää siltä, että yhteisöjen tuomioistuin nopeuttaa menettelyjään ja saattaa hyvinkin antaa asiassa tuomion ennen kesää. Näissä oloissa ei vaikuta olevan liikaa pyydetty neuvostolta ja komissiolta, että ne kunnioittaisivat sekä parlamenttia että yhteisöjen tuomioistuinta eivätkä horjuttaisi laillisuusperiaatetta, kun otetaan huomioon, että yhteisöjen tuomioistuin on halukas toimimaan asiassa nopeasti. Pelkään näitä kahta 29. huhtikuuta tehtyä ennakkotapausta. Pyydän, että esitätte näille toimielimille virallisen kehotuksen olla allekirjoittamatta sopimusta.
<SPEAKER ID="3" LANGUAGE="NL" NAME="Boogerd-Quaak (ELDR )," AFFILIATION="esittelijä">
<P>
   .  Arvoisa puhemies, olen samaa mieltä jäsen Ludfordin kanssa. En toista sitä, mitä hän sanoi. Haluan ainoastaan kiinnittää huomionne ja parlamentin huomion siihen, että kirjoitin eilen oikeudellisten ja sisämarkkina-asioiden valiokunnan puheenjohtajalle Garganille kirjeen muistuttaakseni häntä kyseisessä valiokunnassa 6. huhtikuuta käydystä keskustelusta, jossa päätimme aloittaa menettelyn yhteisöjen tuomioistuimessa. Kyseisessä keskustelussa käsiteltiin kuitenkin myös toista menettelyä siltä varalta, ettei neuvosto eikä komissio ottaisi parlamentin lausuntoa huomioon. Myöhään eilen illalla ei ollut tarpeeksi aikaa keskustella tästä kirjeestä, mutta puheenjohtaja lupasi minulle, että kirje pannaan merkille ja että se käsitellään asianmukaisesti. Lähetän kirjeen varmuuden vuoksi myös teille sähköpostitse. Jos neuvosto päättää edetä asiassa ja allekirjoittaa sopimuksen kaikesta huolimatta, meidän olisi mielestäni aloitettava erilainen menettely. Halusin kiinnittää huomionne tähän seikkaan. 
<SPEAKER ID="4" LANGUAGE="" NAME="Puhemies." AFFILIATION="">
<P>
   Vaikka parlamentin mielipide on jossain määrin jakautunut tässä asiassa, enemmistö toimi johdonmukaisesti äänestyksissä, joita asiasta on toimitettu kahden edellisen istuntojakson aikana. Tämän vuoksi minun lienee aiheellista muistuttaa muita toimielimiä parlamentin tähän asiaan liittyvistä huolista ja kertoa niille tämänpäiväisistä keskusteluista. Teen sen tällä viikolla. 
<SPEAKER ID="5" LANGUAGE="EN" NAME="Perry (PPE-DE )." AFFILIATION="">
<P>
    Arvoisa puhemies, puheenjohtaja Gargani ja valiokunnan jäsenet sopivat eilisiltana pidetyssä oikeudellisten ja sisämarkkina-asioiden valiokunnan kokouksessa, että he haluavat pitäytyä valiokunnan teille 15. huhtikuuta antaman suosituksen sisällössä, jonka mukaan komissiota vastaan olisi ryhdyttävä toimiin sen vuoksi, ettei se ole pystynyt vastaamaan Lloyd'sia koskeviin kysymyksiin. 
<SPEAKER ID="6" LANGUAGE="" NAME="Puhemies." AFFILIATION="">
<P>
   Kiitos, jäsen Perry. Kirjoitan puheenjohtaja Garganille tänään ja kopioin kirjeenvaihdon teille. 
<SPEAKER ID="7" LANGUAGE="FR" NAME="Goebbels (PSE )." AFFILIATION="">
<P>
    Arvoisa puhemies, ilmoititte eilen, 4. toukokuuta, pidetyssä istunnossa, että työjärjestyksen 185 artiklan mukaisesti muun muassa kirjalliset kannanotot, joita parlamentin enemmistö ei ole allekirjoittanut, ja kirjalliset kysymykset, joihin ei ole vastattu, katsotaan rauenneiksi. Tämän osalta perustatte kantanne 185 artiklaan, jossa todetaan seuraavaa: "Viimeisen vaaleja edeltävän istuntojakson päättyessä kaikki parlamentin käsiteltävänä olevat keskeneräiset asiat katsotaan rauenneiksi, jollei käsittelyä jatketa tämän artiklan toisen kohdan perusteella." Saman artiklan kolmannessa kohdassa todetaan, että "nämä määräykset eivät koske vetoomuksia ja tekstejä, joista ei tehdä päätöksiä". Parlamentin jäsenen komissiolle ja neuvostolle osoittamat kysymykset edellyttävät pikemminkin vastausta kuin päätöstä. Emme näin ollen voi katsoa, että kaikki kysymykset, joihin ei ole vielä vastattu, ovat rauenneet.
<P>
Sellaisten poliittisten kysymysten hylkääminen suoralta kädeltä, joista osa on äärimmäisen tärkeitä, helpottaa komission ja neuvoston tehtäviä.
<P>
Politiikka kammoaa tyhjiötä. Parlamentti jatkaa toimintaansa, kunnes uusi parlamentti on valittu ja aloittanut tehtävänsä. Samoin tekee komissio. Ei ole mitään perusteita sille, ettei komissio voisi vastata kaikkiin tänään esitettyihin kysymyksiin. 
<SPEAKER ID="8" LANGUAGE="" NAME="Puhemies." AFFILIATION="">
<P>
   Jäsen Goebbels, kiitos asian täsmentämisestä. Meneillään on parlamentin viides suoriin vaaleihin perustuva toimikausi. Se on päättymässä, ja yksiköt ovat ilmoittaneet minulle, että tämä on käytäntö, jota olemme aina noudattaneet. Sen perusteella, mitä sanoitte 185 artiklan sanamuodosta, minun on käsittääkseni kuitenkin keskusteltava asiasta neuvoston ja komission kanssa ja huomautettava niille, että työjärjestyksemme mukaisesti niiden todellakin olisi aiheellista vastata mainitsemiinne kysymyksiin. Meidän olisi muodostettava tästä asiasta uusi ennakkotapaus tulevaisuutta varten, ja aion myös tehdä niin. 
<SPEAKER ID="9" LANGUAGE="" NAME="Puhemies." AFFILIATION="">
<P>
   Esityslistalla on seuraavana laajentuneen Euroopan komission uusien jäsenten esittely. 
<SPEAKER ID="10" LANGUAGE="IT" NAME="Prodi," AFFILIATION="komission puheenjohtaja">
<P>
   . – Puhemies Cox, hyvät parlamentin jäsenet, tänään on juhlallinen päivä, sillä tämä on viimeinen tilaisuuteni puhua teille, koska vähän yli kuukauden kuluttua eurooppalaiset äänestäjät antavat demokraattisen mandaatin uudelle parlamentille.
<P>
Komissio ja parlamentti ovat viiden vuoden ajan tehneet yhteistyötä tiiviisti ja rakentavassa hengessä. Toisinaan olemme olleet erimielisiä, ja komission ehdotukset ovat antaneet aihetta väittelyyn istuntosalissa. Väittely on kuitenkin aina ollut vilpitöntä, avointa ja rakentavaa. Haluan sen vuoksi kiittää teitä sydämellisesti yhteistyöstä, virikkeistä ja myös saamastani arvostelusta.
<P>
Hyvät parlamentin jäsenet, tänään yhden vaiheen päättyessä Euroopan yhdentymisessä alkaa uusi, suurenmoinen vaihe. Kauan odotettu laajentuminen on vihdoin todellisuutta. Toukokuun 1. päivä vuonna 2004 jää mieleeni merkittävimpänä komissiossa kokemistani päivistä. Laajentuminen saattaa kaikki toimielimet kohti tulevaisuutta. Komission osalta käynnistyy siirtymävaihe, joka päättyy marraskuun 1. päivänä.
<P>
Viime viikkojen aikana olette tavanneet uudet komission jäsenet kunkin vuorollaan ja vaihtaneet heidän kanssaan näkemyksiä. Tänään voin esitellä heidät toimielimenä, uuden Euroopan ensimmäisenä komissiona. Tässä siirtymävaiheessa olemme sillanrakentajia tämän komission ja marraskuussa virkaan astuvan uuden 25-jäsenisen komission välillä. Siksi olemme valinneet uuden tien ja ottaneet uudet kollegamme kymmenen jo virassa olleen komission jäsenen työpareiksi emmekä ole jakaneet salkkuja, koska se olisi vaarantanut komission jäsenten kollegion toimintakyvyn sen toimikauden viimeisinä kuukausina. Uudet komission jäsenet osallistuvat kollegion päätöksiin kuitenkin täysin valtuuksin, ja heillä on äänestyksissä sama painoarvo kuin vanhoilla komission jäsenillä. Heillä on vastaisuudessa – ja itse asiassa jo nyt – vielä enemmän vastuuta, koska he edustavat hyvin näkyvästi Euroopan unionia kotimaansa kansalaisilleen: heidän roolinsa on ratkaiseva uusien Euroopan kansalaisten tutustuessa Euroopan unioniin ja sen toimintaan.
<P>
Vaikka johtamani komission toimikausi onkin virallisesti lähestymässä luonnollista loppuaan, työ jatkuu käytännössä kuitenkin täydellä painolla loppuun asti. Seuraavien kuukausien aikana meidän on saavutettava yhdessä laatimamme työohjelman strategiset tavoitteet, joita lupasimme noudattaa. Olemme päättäneet, ettemme tee uusia aloitteita tämän siirtymäkauden aikana vaan keskitymme viemään loppuun tähän mennessä sovitut suuret tehtävät.
<P>
Hahmottelen lyhyesti näihin tehtäviin liittyvät tärkeimmät kysymykset, joiden parissa olemme jo työskennelleet kanssanne. Ensimmäinen haaste, joka ei kylläkään riipu suoranaisesti meistä, koskee pitkään odotettua päätöstä Euroopan perustuslaista. Uskon, että päätös tehdään; se viitoittaa vahvasti unionin tulevaisuutta ja vakiinnuttaa mekanismit, joiden avulla unioni voi toimia tehokkaasti. On olemassa hyvät edellytykset sille, että kesäkuun Eurooppa-neuvosto saa asiat jälleen liikkeelle ja pystyy saattamaan hallitustenvälisen konferenssin päätökseen. Johtamani komissio tekee kaikin mahdollisin tavoin yhteistyötä puheenjohtajavaltion kanssa, jotta perustuslaista päästäisiin sopimukseen.
<P>
Toisena suurena tavoitteena on varmistaa laajentumisen onnistuminen. Kymmenen uuden jäsenvaltion tultua mukaan muiden ehdokasmaiden toiveille on annettava niille kuuluva huomio, ja meidän on näin ollen muutamien kuukausien kuluttua jatkettava hyvin edistyneitä neuvotteluja Bulgarian ja Romanian kanssa. Komissio on jo suositellut neuvottelujen aloittamista Kroatian kanssa, ja komissiota on kehotettu antamaan syksyllä Turkkia koskeva suositus, jonka pohjalta neuvosto tekee vuoden lopussa päätöksensä.
<P>
Lisäksi meidän on jatkettava vuoden 2006 jälkeistä aikaa koskevien uusien rahoitusnäkymien valmistelua. Kuten tiedätte, olemme päättäneet siirtyä yksinkertaisesta kirjanpitäjän logiikasta poliittiselle perustalle, koska laajentuneen Euroopan yhdentämishanke on organisoitava siten, että meillä on sen toteuttamiseen tarvittavat resurssit. Ehdottamamme poliittinen hanke perustuu kolmeen pilariin: kestävään kehitykseen, Euroopan kansalaisuuteen ja Euroopan rooliin maailmassa.
<P>
Ensimmäisen, kestävää kehitystä koskevan pilarin osalta Euroopan talouden tilaa on kommentoitu viime aikoina yhä huolestuneempaan sävyyn. Meidän arviomme tilanteesta tunnetaan hyvin, ja te kaikki olette tukeneet sitä. Toimintamme ytimen muodostaa edelleen Lissabonin/Göteborgin strategia, jossa on hahmoteltu Euroopan kasvun ja kehityksen suuntaviivat tämän vuosikymmenen loppuun saakka. Hankkeellamme pyritään ottamaan käyttöön eurooppalainen kehitysmalli, jossa painopisteitä ovat kilpailukyky, työllisyys sekä alueiden ja sukupolvien välinen yhteisvastuu. Jälleen kerran joudun pahoitellen toteamaan, että päätöksiä on tehty tähän asti kovin hitaasti: komission ja parlamentin on kannustettava jäsenvaltioita noudattamaan yhteisesti tehtyjä päätöksiä.
<P>
Ehdotuksemme toisen pilarin muodostaa unionin kansalaisuuden täysimääräinen täytäntöönpano. Tähän asti unionin tavoitteena on ollut ennen muuta yhteisen talousalueen luominen vapaan liikkuvuuden periaatteen ja yhteisten sääntöjen pohjalta. Jatkossa yhdentyneen Euroopan on muodostettava myös alue, jossa vallitsevat kansalaisvapaudet, turvallisuus ja oikeus.
<P>
Kolmannen, Euroopan roolia maailmassa koskevan pilarin osalta näkisimme mielellämme, että eurooppalainen tapa järjestää maiden väliset suhteet leviäisi myös muualle maailmaan. Tämä olisi konkreettinen vastaus kansainvälisen tilanteen heikkenemiseen, mikä herättää meissä yhä suurempaa huolta. Unionia ympäröiviä maita varten on laadittu uusi naapuruuspolitiikka, jonka tarkoituksena on ulottaa unionille ominainen rauhaan, demokratiaan ja hyvinvointiin perustuva yhteiskuntamalli koko Euroopan mantereelle. Meidän on panostettava voimakkaasti tähän erinomaiseen naapuruuspolitiikkaan seuraavina viitenä vuotena.
<P>
Tällainen on pääpiirteissään se poliittinen suunnitelma, jonka pohjalta työskentelemme. Seuraavina kolmena kuukautena meidän on valmisteltava täytäntöönpanotoimet ja rahoitussuunnitelma, joiden avulla seuraava komissio voi suoriutua tehtävistään annetussa määräajassa.
<P>
Hyvät parlamentin jäsenet, kuluneiden viiden vuoden aikana on tapahtunut huomattavaa edistystä monilla eri aloilla, ja haluan korostaa seikkoja, jotka mielestäni ansaitsevat erityismaininnan. Ensimmäisenä mainittakoon euron käyttöönotto. Talouspolitiikan alalla on toki tehty vuosien mittaan paljon merkittävää työtä, mutta vasta yhteisen rahan myötä unioni on saanut käyttöönsä kouriintuntuvan poliittista ja taloudellista yhtenäisyyttä ilmentävän välineen. Yhteisen rahan käytännön vaikutukset ja symboliarvo ovat osoittautuneet jopa suuremmiksi kuin etukäteen osattiin odottaa.
<P>
Toinen tärkeä seikka on Aasian talousjättiläisten ja ennen muuta Kiinan vahva esiintulo maailmantalouden markkinoille. Tämä on johtamassa tuotannon ja kaupankäynnin uudelleenjärjestämiseen maailmanlaajuisesti, mitä ei pidä jättää huomiotta. Kyseessä on tosiseikka, jonka kanssa meidän on opittava tulemaan toimeen, ja tämä voi onnistua vain, jos puolustamme yksimielisesti yhteisiä etujamme ja arvojamme.
<P>
Kolmas merkittävä tekijä on ollut Euroopan tulevaisuuden valmistelukunta. Odottelemme vielä unionin ensimmäisen perustuslain vahvistamista, mutta jo nyt on selvää, että valmistelukunta on luonut aivan uuden tavan tehdä eurooppalaista politiikkaa. Keskusteluun Euroopan tulevaisuudesta ovat osallistuneet kaikki tärkeimmät tahot. Vuoropuhelua on käyty avoimesti, ja sen tuloksena on laadittu johdonmukainen esitys, jonka pohjalta hallitustenvälinen konferenssi on voinut työskennellä tehokkaasti.
<P>
Uskon, että tämä unionin demokraattinen kehitys on valmistanut maaperää sitä neljättä merkittävää tapahtumaa varten, jonka haluan mainita ja joka liittyy aidon eurooppalaisen mielipiteen esiintuloon. Tarkoitan tällä erityisesti Irakin konfliktiin liittyneitä tapahtumia, jotka alkoivat vuoden 2002 lopussa. Silloin näimme ensimmäisen kerran Euroopan historiassa kansanliikkeen, joka sai kaikissa unionin jäsenvaltioissa puolelleen kansalaisten suuren enemmistön. Eurooppalaiset vaativat, että kun konfliktitilanteessa neuvottelutie on käyty loppuun, turvallisuutemme takaamiseksi tarvittavien mahdollisten sotilaallisten toimien on perustuttava kansainväliseen oikeuteen, jonka ilmentymä Euroopan unioni on ja jota se puolustaa.
<P>
Näiden viiden vuoden aikana on siis tapahtunut kerrassaan poikkeuksellisia muutoksia: historian kulku tuntuu nopeutuneen huomattavasti. Tällä kaikella on mielestäni hyvin yksinkertainen seuraus: euroskeptisyys oli kenties aikanaan ylellisyys, johon unionilla oli varaa. Nyt, näiden uusien haasteiden edessä, tällainen asenne veisi meidät varmaan tuhoon.
<P>
Hyvät parlamentin jäsenet, vuodet yhteisen Euroopan palveluksessa ovat vaikuttaneet syvällisesti myös minuun. Tiedän nyt vailla epäilyksen häivääkään, että tulevina kuukausina ja vuosina jatkan työtä määrätietoisen ja intohimoisen eurooppalaisuuden ihanteiden edistämiseksi. Laimeat kannanotot, näennäiset sitoumukset ja epämääräiset lausumat ovat taakse jäänyttä aikaa. Eurooppa vaatii määrätietoisuutta, näkemystä ja rohkeutta, ja tähän työhön haluan paneutua koko sydämestäni kaikkine voimineni.
<SPEAKER ID="11" LANGUAGE="" NAME="Puhemies." AFFILIATION="">
<P>
   Puheenjohtaja Prodi, kiitämme teitä puheenjohtajuudestanne ja siitä Eurooppaa koskevasta vakaumuksesta, joka on ollut kokonaisvaltainen ja johdonmukainen koko virkakautenne ajan. 
<SPEAKER ID="12" LANGUAGE="DE" NAME="Poettering (PPE-DE )." AFFILIATION="(Suosionosoituksia)">
<P>
   – Arvoisa puhemies, arvoisa komission puheenjohtaja, arvoisat komission uudet jäsenet, hyvät parlamentin jäsenet, tänään on juhlallinen päivä mutta myös päivä, jona aloitamme työmme. Maanantaina toivotimme uudet jäsenet tervetulleiksi parlamenttiin, ja olisimme toivoneet, että te, arvoisa komission puheenjohtaja, olisitte olleet täällä Strasbourgissa jakamassa ilomme. Olette kuitenkin täällä tänään, ja olemme iloisia, että olette liittynyt seuraamme yhdessä uusien ja nykyisten komission jäsenten kanssa.
<P>
Olemme aina pitäneet komissiota eräänlaisena hallituksena. Romano Prodi aloitti puheenjohtajan virassa viisi vuotta sitten. Jotkin jäsenvaltiot ovat arvostelleet häntä voimakkaasti, mutta me olemme aina tukeneet häntä, sillä komission jäsenet ovat luonnollisesti poliitikkoja, vaikkakaan he eivät ole sidottuja poliittisiin puolueisiin. Toivotan uusille komission jäsenille onnea ja menestystä työssään, ja haluaisin vakuuttaa heille, että ryhmämme antaa heille kaiken mahdollisen tukensa. Toivotamme tervetulleiksi Péter Balázsin, Joe Borgin, Ján Figelin, Dalia Grybauskaitėn, Danuta Hübnerin, Siim Kallasin, Sandra Kalnieten, Markos Kyprianoun, Janez Potočnikin ja Pavel Teličkan. Euroopan unionin ennen 1. toukokuuta muodostaneiden jäsenvaltioiden puolesta toivotamme tervetulleiksi myös Jacques Barrotin ja Joaquín Almunian sekä luonnollisesti komission jäsenen Dimasin, jonka kanssa olemme jo tässä täysistunnossa olleet tekemisissä.
<P>
Mielestäni on hyvin tärkeää, että pääsemme jälleen yksimielisyyteen Euroopan komission roolista. Tiedän, että tämä on erityisenä keskustelunaiheena maissa, jotka ovat nyt liittyneet Euroopan unioniin. Joissakin maissa käytävä keskustelu siitä, että joistakin uusista jäsenvaltioista peräisin olevat komission jäsenet ovat liian eurooppalaisia, on mielestäni täysin väärillä jäljillä. Niille uusille komission jäsenille, jotka kohtaavat kotimaassaan tällaista arvostelua, haluan sanoa, että tuemme teitä täysin asettaessanne Euroopan unionin hyvinvoinnin etusijalle, sillä sen voidaan sanoa olevan teidän perustuslain mukainen tehtävänne. Edustatte koko Euroopan unionia, ja Euroopan edun on oltava toimissanne etusijalla. Voitte aina luottaa Euroopan kansanpuoleen (kristillisdemokraatit) ja Euroopan demokraattien ryhmän tukeen. Jos joudutte taistelemaan kotimaissanne kohtaamanne vastustuksen vuoksi, me puolustamme teitä.
<P>
Toivon, ettette pahastu, kun sanon suositukseksi, että teillä tietenkin on tärkeä kotimaitanne koskeva tehtävä niin kuin meillä parlamentin jäsenilläkin, ja se tehtävä on toimia Euroopan ihanteiden puolestapuhujina kotimaissamme. Toivon näin ollen, että uusista jäsenvaltioista tulevat komission jäsenet onnistuvat uusien Euroopan parlamentin jäsenten kanssa selittämään kotimaissaan, että eurooppalaista politiikkaa tarvitaan, ja viestittämään, että ne, jotka ajavat pelkästään kansallisia etujaan, tosiasiassa vain vahingoittavat niitä. Omien maiden etuja voidaan edistää ainoastaan liittämällä ne yhteen koko Euroopan etujen kanssa; niille, jotka ajavat pelkästään kotimaansa etuja, ei löydy Euroopasta liittolaisia, eivätkä he näin ollen voi myöskään edistää kotimaansa etuja. Tämän vuoksi on samanaikaisesti edistettävä paikallisia, alueellisia, kansallisia ja eurooppalaisia etuja, ja toivon uusien komission jäsenten onnistuvan tässä hyvin.
<P>
Kuvailin hetki sitten komission jäseniä poliitikoiksi, jotka eivät kuitenkaan edusta mitään puoluetta. Arvoisa komission puheenjohtaja, joudun esittämään teille vakavan pyynnön, että omistatte puheenjohtajuutenne viimeiset kuukaudet komission todella tehokkaaseen johtamiseen ja että keskitytte työssänne pikemminkin siihen kuin kotimaanne Italian sisäisiin poliittisiin kiistoihin.
<P>
Arvoisa puhemies, Euroopan unionin huippukokous on tarkoitus pitää 17.–18. kesäkuuta, minkä vuoksi meidän kannaltamme olisi hyvä pitää toinen puheenjohtajakokous tiistai-iltapäivänä 17. kesäkuuta ja keskustella siitä, miten menettelyt kokonaisuudessaan järjestetään. Esitän tämän ehdotuksena, jotta voimme yhdessä miettiä sitä.
<P>
Lopuksi haluan sanoa, että komissio ja Euroopan parlamentti ovat liittolaisia. Tämän vuoksi ryhmämme on uuden komission tukena varmistamassa, että onnistumme yhteisessä Euroopan unionin muovaamishankkeessamme, jossa komissiolla on ratkaiseva asema aloiteoikeutensa vuoksi. Euroopan kansanpuolueen (kristillisdemokraatit) ja Euroopan demokraattien ryhmä tukee komissiota ja haluaa, että komissio tekee sen kanssa tiivistä yhteistyötä. Jos tämä onnistuu, voimme tehdä yhdessä suuria asioita Euroopan unionin hyväksi. Tämän perusteella toivotan komission uusille jäsenille menestystä. Olemme teidän tukenanne.
<SPEAKER ID="13" LANGUAGE="DE" NAME="Swoboda (PSE )." AFFILIATION="(Suosionosoituksia)">
<P>
   – Arvoisa puhemies, arvoisa komission puheenjohtaja, arvoisat komission jäsenet, hyvät parlamentin jäsenet, ei ole epäilystäkään, että 1. toukokuuta oli päivä, jona – kuten saksalaisen sanomalehden pääkirjoituksessa todettiin – pääsimme Hitlerin ja Stalinin hallintojen synnyttämästä pitkäaikaisesta varjosta. Nyt meidän on kuitenkin aloitettava jokapäiväinen uurastus. Ennen kaikkea sitä varten komissio on olemassa, mutta ei kuitenkaan siinä mielessä, että me tarvitsisimme teknokraatteja ja byrokraatteja johtamaan meitä. Päinvastoin tarvitsemme politiikan taitavia henkilöitä, lihaa ja verta olevia komission jäseniä, jotka eivät ole puoluepolitiikan vankeja. Tästä asiasta olemme samaa mieltä jäsen Poetteringin kanssa. Jäsen Poettering, haluan kuitenkin onnitella teitä, jos pystytte sanomaan tämän eräistä komission jäsenistä ja erityisesti komission varapuheenjohtajasta, joista olemme kuulleet ja lukeneet kommentteja, jotka eivät varsinaisesti osoita komission puolueettomuutta.
<P>
Tarvitsemme komission jäseniä, joilla on näkemys Euroopasta ja valmiudet tehdä politiikkaa, ja juuri tämä on mielestäni ratkaisevaa. Tämän vuoksi Euroopan sosiaalidemokraattisen puolueen ryhmä haluaa pyytää teiltä jotakin. Ensinnäkin pyydämme teitä tekemään täysin selväksi, että teillä on nämä ominaisuudet. Kuulemistilaisuuksissa jotkut teistä olivat melko vähäpuheisia asian suhteen. Saatatte ujostella vielä tai ehkä olitte pelokkaampia kuin te luultavasti hieman myöhemmin olette – vaikka teidän pitäisikin olla aina hieman peloissanne! Tärkeintä on kuitenkin jokin aivan muu, nimittäin eurooppalainen yhteiskuntamalli, jonka haluamme toteuttaa. Myös parlamentissa jotkut kenties haluaisivat, että uusliberalismin myrskyt huuhtoisivat pois tämän yhteiskuntamallin perustan. Me pidämme parempina kevättuulia, jotka saattavat olla hieman koleita mutta jotka elvyttävät Euroopan uuteen kukkaan ja tuovat lehdet Euroopan puihin niitä kuitenkaan tuhoamatta.
<P>
Meidän on myös vähennettävä huomattavasti Euroopan alijäämää. Tästä te olette suurelta osin vastuussa – ettekä vain talousarvioalijäämien osalta. On myös muita alijäämiä; esimerkiksi työpaikkoja on liian vähän. Eurooppa kärsii työllisyyspolitiikan puutteista. Kuten komission puheenjohtaja totesi, kilpailijamme ovat Yhdysvalloissa, Kiinassa ja nyt myös Intiassa. Varoitan kilpailemasta vain keskenämme mahdollisimman alhaisen verotuksen avulla siinä tarkoituksessa, että saisimme sysättyä toisemme markkinoiden ulkopuolelle, ja sitten siirtäisimme työpaikat jostain mantereen osasta toisille mantereille. Tämän sijasta meidän on liityttävä yhteen työpaikkojen luomiseksi omalle mantereellemme.
<P>
Meidän on myös suhtauduttava todella vakavasti Lissabonin strategiaan. Tämä käy selvästi ilmi siitä, mitä joissakin maissa tapahtuu koulutukseen, tutkimukseen ja kehitykseen sekä infrastruktuureihin tehtävien investointien alalla. Esimerkiksi liikennepolitiikan alalla uusien jäsenvaltioiden infrastruktuuri on hyvin huonoa ja heikosti kehittynyttä. Haluaisin, että paitsi nämä maat myös Euroopan unioni myöntäisivät talousarviostaan aiempaa enemmän varoja koulutukseen, tutkimukseen ja kehittämiseen sekä infrastruktuureihin. Tämän ja kestävän kehityksen välillä on epäilemättä yhteys.
<P>
Kun otetaan huomioon Kioton sopimusta koskevat tavoitteemme, toisena esimerkkinä on kemikaalilainsäädäntö. Myös tällä alalla Euroopan on toimittava edelläkävijänä, mutta ennen kaikkea kansainvälisessä talouspolitiikassa meidän on varmistettava, ettemme ole ainoita, jotka panevat täytäntöön Kioton sopimuksen ja antavat tiukkaa kemikaalilainsäädäntöä. Meidän on sen sijaan hyödynnettävä kaikki mahdollisuudet kannustaa muita, muun muassa Amerikkaa, Venäjää, Kiinaa ja Japania, noudattamaan näitä sopimuksia. Espanjan hallitusta koskevia huomautuksia lukuun ottamatta olen varapuheenjohtajan kanssa samaa mieltä siitä, että muussa tapauksessa kilpailumme ja kilpailuasemamme vaikeutuvat huomattavasti, mikä aiheuttaa suuria vaatimuksia kansainväliselle talouspolitiikalle.
<P>
Luojan kiitos Danuta Hübner vastasi tähän kysymykseen myönteisesti. Myös kansainvälisestä talouspolitiikasta on tultava keino, jonka avulla voimme puolustaa eurooppalaista yhteiskuntamallia esimerkiksi julkisten palvelujen alalla. Ei ole hyväksyttävää, että komissio uhmaa jatkuvasti parlamentin äänestystuloksia ja yrittää tuoda esityslistalle vesihuollon, julkisen paikallisliikenteen, terveydenhuollon ja koulutuksen vapauttamisen ja myöhemmin yksityistämisen. Myös meidän ryhmämme kannattaa markkinoiden avaamista, ja olemme yhdessä komission kanssa toimineet tämän asian edistämiseksi. Minä esimerkiksi tein niin rautatieliikenteen alalla. On kuitenkin aloja, jotka kuuluvat kansallisen tai eurooppalaisen yhteiskuntamallin ytimeen, sellaisena kuin me sen ymmärrämme. Myös tämä olisi hyväksyttävä, ja näin olisi oltavajatkossakin.
<P>
Kuten olen jo todennut, haluamme poliittisen komission, joka koostuu verta ja lihaa olevista komission jäsenistä, jotka ilmaisevat poliittisia kantojaan parlamentissa. Haluamme komission, jonka kanssa voimme väitellä. Näen täällä useitakin henkilöitä, joiden kanssa on ollut todellakin ilo väitellä, koska myös he ovat suhtautuneet asioihin tunteellisesti ja koska myös he ovat toimineet joskus vihan ja suuttumuksen siivittäminä. Tällaisin edellytyksin voimme, ja meidän pitääkin, väitellä kanssanne ja teidänkin on väiteltävä meidän kanssamme. Olkaamme kuitenkin väitellessämme suoria ja rehellisiä ja älkäämme kierrelkö asioita! Jos väittelette kanssamme suorasti ja rehellisesti, tuemme teitä koko Euroopan etujen mukaisesti, sillä tunnemme kaikki sitä kohtaan suurta poliittista mielenkiintoa.
<SPEAKER ID="14" LANGUAGE="EN" NAME="Watson (ELDR )." AFFILIATION="Liebe deutsche Freunde, das müsst ihr ernst nehmen!">
<P>
    Arvoisa puhemies, onnittelen Euroopan liberaali- ja demokraattipuolueen ryhmän puolesta komission puheenjohtajaa siitä, että hän on koonnut kymmenestä uudesta jäsenvaltiosta, Ranskasta ja Espanjasta lahjakkaan komission uusien jäsenten ryhmän. Olemme iloisia, että kymmenen uuden jäsenvaltion välille on löydetty poliittinen tasapaino ja että mukana on myös kolme naista. Ryhmäni tukee laajentunutta komissiota tänä iltapäivänä toimitettavassa äänestyksessä.
<P>
Euroopan unioni tarvitsee vahvan, legitiimin ja vastuullisen komission, joka pystyy tarjoamaan poliittisia näkemyksiä ja toimimaan johtajana. Johtajiemme on otettava tämä huomioon perustuslakisopimuksessa ja nimittäessään seuraavaa komission puheenjohtajaa. Meillä ei kuitenkaan voi olla vahvaa komissiota, ellei parlamentti suhtaudu nykyistä vakavammin asemaansa Euroopan hallituksen kolmantena osastona.
<P>
Kerran viidessä vuoressa parlamentti toimii unionin henkilöstöpäällikkönä. Meidän tehtävänämme on ottaa selvää komission jäseniksi tai sen puheenjohtajaksi nimitetyistä henkilöistä. Tähän saakka komission jäsenten kuulemistilaisuuksiamme ovat haitanneet puolueiden liiallinen korostaminen ja jatkuvan, perinpohjaisen kuulemisen vähäisyys. Kaikki marraskuussa komission jäseniksi nimitettävät henkilöt voivat näin ollen odottaa, että poliittiseen keskustaan kuuluvat Euroopan parlamentin jäsenet kuulustelevat heitä ankarasti, ja kuuleminen on varmasti aivan erilaista kuin viime kuukausina.
<P>
Tämä komissio on laajentuneen Euroopan ensimmäinen, ja parlamentin liberaalien on varmistettava sen tehokkuus, sitoutuneisuus ja pätevyys. On myös tärkeää, että toistamme ja vahvistamme lopullisesti vanhan periaatteen, jonka mukaisesti kukin komission jäsen on vastuussa parlamentille poliittisesta vastuualastaan ja osastostaan. Nykyisen komission työ epäilemättä sitoo seuraavaa komissiota, aivan kuten ei tämänkään parlamentin tekemisiä saada tekemättömiksi 14. kesäkuuta.
<P>
Muiden täytäntöönpanoviranomaisten tapaan komission tavoitteena on luoda jatkuvuutta Euroopan asioiden hoitoon. Monet näistä asioista ovat poliittisia, mutta ei voida kuitenkaan väittää, ettei asioita voitaisi hoitaa pelkästään siitä syystä, että komission toimikausi on päättymässä. Tämä väite kyseenalaistaa komission ja sen virkamiesten ammattitaidon sekä osoittaa, että Euroopan asiat ovat heikosti hallussa.
<P>
Komission tehtävänä on pitää Euroopan unionin koneistot pyörimässä, ja tästäkin huolimatta näyttää siltä, että jotkut parlamentin jäsenet olisivat halunneet sulkea sen kesäksi. Eivätkö he ymmärrä, että Euroopan unionin talousarvion vahvistaminen seuraavaksi seitsemäksi vuodeksi tai Turkin jäsenyyttä koskeva kysymys saattavat vaatia komission huomiota jo ennen marraskuuta? [Rakkaat saksalaiset ystäväni, teidän on suhtauduttava tähän vakavasti!] Komission aloiteoikeuden kumoaminen olisi tässä vaiheessa paitsi hyvin epäkäytännöllistä myös täysin vastuutonta.
<P>
Tutkikaamme tätä asiaa rivien välistä. Ryhmäni ei aio osallistua toimiin, joilla Prodin komissio yritetään leimata heikoksi. Emme myöskään osallistu yrityksiin heikentää komissiota nyt rajoittamalla sen valtuuksia. Euroopan komission jäsenet joutuvat pitämään politiikkansa maltillisena. Myös parlamentin olisi osoitettava samanlaista kypsyyttä. Perussopimukset edellyttävät komission jäseniltä tietynlaista puolueettomuutta, jota olisi vaikeaa teeskennellä, ja tämän vuoksi kaikessa puheenjohtaja Prodiin kohdistuvassa tekopyhässä arvostelussa olisi pystyttävä esittämään näyttöä siitä, että hänen muut intressinsä olisivat vaikuttaneet kielteisesti hänen työhönsä Brysselissä.
<P>
Euroopan liberaali- ja demokraattipuolueen ryhmä on saanut parlamentissa osansa tästä joihinkin komission politiikkoihin kohdistuneesta arvostelusta, mutta olemme aina tunnustaneet komission jäsenten kyvyt ja koko komission sitoutumisen työhönsä. Meidän tarvitsee esimerkiksi ajatella vain komission jäsenen Verheugenin tällä viikolla tekemää ansiokasta työtä hänen auttaessaan varmistamaan onnistunut Euroopan laajentuminen.
<P>
Uuden komissio aloittaessa toimikautensa ainakin yksi asia on myönteinen. Monet tutuista kasvoista palaavat todennäköisesti tänne marraskuussa. Tällainen jatkuvuus voi ja sen pitää olla hyvä asia. Komissiolla on vastaavasti oltava riittävästi liikkumavaraa seuraavien viiden kuukauden aikana, jotta se voi tehdä valmisteluja ja ylläpitää riittävää puhtia, jotta asiassa voidaan onnistua. On todellakin naurettavaa väittää jotakin muuta – ja etenkin vain maksaa poliittista velkaa puolueille.
<SPEAKER ID="15" LANGUAGE="FR" NAME="Isler Béguin (Verts/ALE )." AFFILIATION="(Suosionosoituksia)">
<P>
    Arvoisa puhemies, arvoisa komission puheenjohtaja, arvoisat uudet komission jäsenet, Vihreät / Euroopan vapaa allianssi -ryhmän puolesta haluan aluksi tervehtiä sydämellisesti kymmenestä uudesta jäsenvaltiosta tulevia olevia komission jäseniä ja toivottaa heidät lämpimästi tervetulleiksi laajentuneen Eurooppamme toimielimiin.
<P>
Koska olen kotoisin rajaseudulta Lorrainesta, joka kärsi huomattavasti Ranskan ja sen naapurivaltioiden välisistä konflikteista ja niiden jälkimainingeista, tiedän täysin, että meidän on tästedes yhdistettävä äänemme ja voimamme. Tiedän myös, millaisia haasteita se synnyttää, mutta tiedän senkin, mitä me voimme saavuttaa, jos teemme niin. Laajentuneen Euroopan unionin, yhdistyneen tai uudelleen yhdistyneen Euroopan, kuten jotkut haluavat sanoa, on saavuttamiensa oikeuksien ja poliittisen rakenteensa – joka on vihdoinkin palautettu oikeasuhtaiseksi Euroopan maantieteen kanssa – avulla luotava uusi eurooppalainen henki, joka on vapaa menneisyyden kaunoista ja nationalismin ikeestä.
<P>
Kehotan uutta komissiota tavoittelemaan jaettua yhteisvastuullisuutta, yhteisiä vastuutehtäviä ja yhteisiä etuja. Haluan myös ja ennen kaikkea kehottaa tänään uutta täytäntöönpanoelintämme – joka on tietenkin rakenteensa puolesta edelleen lapsenkengissä – tavoittelemaan täysimääräistä demokratiaa ja varmistamaan, että Euroopan yhteisön kansalaisten toivomuksia kuunnellaan ja noudatetaan.
<P>
Voisi tuskin olla pahempaa ennettä tai virkaanvihkimystä komissiollemme kuin erottaa politiikat toisistaan tai jättää niissä huomioimatta, mitä unionin kansalaiset sanovat tai uskovat. Eurooppaan on nimittäin muodostunut yhteishenki ja kansa, joita ilmennetään Euroopan politiikassa. Irakin kriisi paljasti tämän selväpiirteisesti, kun poliittinen Eurooppa jälleen kerran ampui omaan nilkkaansa joissakin ministeriöissä tehtyjen poliittisten laskelmien tai strategioiden vuoksi. Tapahtumat kuitenkin osoittivat Euroopan kansan olleen oikeassa.
<P>
Arvoisa puhemies, komission puheenjohtaja Prodi, haluan kiittää teitä vilpittömästi siitä, että palautitte mieliimme tärkeimmät poliittiset suuntaviivat, joista tehdyissä päätöksissä parlamentti on ollut mukana, kuten totesitte, ja joita se on usein edistänyt. Haluan kiittää teitä siitä, että olette jälleen kerran antanut kestävälle kehitykselle sijan Euroopan hankkeen ytimessä, koska kaikkien valtioiden päämiehet tekivät nämä poliittiset päätökset komission suostumuksella. Tarkoitan päätöksiä, joita tehtiin muun muassa Lissabonissa ja Göteborgissa, joita on noudatettava ja jotka on pantava täytäntöön. Yhteiskunnallinen ympäristö ja talous ovat ehdottomasti kytköksissä toisiinsa, ja meidän on tehtävä ehdotuksemme sen mukaisesti.
<P>
Toivottavasti uusi komissio ei enää hukkaa yhtään tilaisuutta puhua yhteisömme kansalaisten puolesta. Elintarvikkeiden turvallisuus ja muuntogeeniset organismit ovat tällä hetkellä kansalaisten suurimpia huolenaiheita. Tämä on otettava huomioon Euroopan täytäntöönpanoelimen kannassa ja täytäntöönpanoelimen toteuttamissa varotoimenpiteissä. Euroopan kuluttajat ovat ilmaisseet lukuisissa mielipidetutkimuksissa yhä vahvemmin ja päättäväisemmin yhteisen epäluulonsa ja kielteisen kantansa muuntogeenisiin ja tieteellisesti arveluttaviin tuotteisiin. Ministerineuvosto on kokous toisensa jälkeen epäonnistunut saavuttamaan määräenemmistön tuen tälle julkista terveyttä koskevalle vaatimukselle. Pyydän näin ollen voimakkaasti, ettette anna neuvoston kaataa näitä geneettisesti vaarallisia kokeiluja komissionne syliin parhaillaan käynnissä olevalla komission siirtymäkaudella ja näin ollen pakottaa komissiota tekemään päätöstä tällaisten tuotteiden tukemisesta. Villeille tieteellisille käsitteille tai yrityksiin kohdistuvalle lempeydelle ei ole sijaa, kun kyse on satojen ja satojen miljoonien eurooppalaisten kuluttajien elämästä ja terveydestä, eikä etenkään siksi, etteivät kuluttajat ole koskaan halunneet uuden sukupolven elintarvikkeita, joiden vaikutuksia ei tunneta.
<P>
Pyydän, etteivät komission jäsenet, eivätkä myöskään uudet komission jäsenet, hyväksy geenimuunneltua maissia lyhyellä virkakaudellaan. Olette antaneet tänään yhdistetylle Euroopalle uudet kasvot. Kun valitsijoillamme Dublinista Nikosiaan ja Tallinnasta Lissaboniin on merkittäviä huolia tai vakaumuksia, varmistakaa, että otatte ne mahdollisimman hyvin huomioon. Mitä demokraattisempia yhteisön toimielimet ovat, sitä enemmän unioniamme kunnioitetaan kansainvälisellä tasolla.
<SPEAKER ID="16" LANGUAGE="PL" NAME="Kamiński (UEN )." AFFILIATION="">
<P>
    Arvoisa puhemies, Unioni kansakuntien Euroopan puolesta -ryhmän vasta valittuna varapuheenjohtajana minulla on kunnia esitellä kantamme. Keskustelemme tänään Euroopan unionin laajentumisen luonnollisesta oikeudellisesta seurauksesta. Kukin uusi jäsenvaltio saa oman komission jäsenensä uuden Euroopan uuteen komissioon. Tämä on selvä osoitus siitä, että kaikkia jäsenvaltioita kohdellaan oikeudenmukaisesti unionin perustana olevissa perussopimuksissa. Kannatamme myös sitä, että kullakin maalla on myös tulevaisuudessa oma komission jäsenensä Euroopan komissiossa. Katsomme, että se on luonnollinen seuraus tasa-arvon periaatteesta ja siitä, että kaikkia Euroopan unionin valtioita, myös pienimpiä, kunnioitetaan. Toivotan uusille komission jäsenille kaikkea hyvää työssään, ja toivon, että heidän työnsä kantaa hedelmää kaikille Euroopan unionin kansalaisille ja kaikille Euroopan valtioille. Haluan esittää tässä yhteydessä kaksi erityistä vetoomusta.
<P>
Ensiksi vetoan uusiin komission jäseniin, jotka edustavat kymmentä Euroopan unioniin liittyvää valtiota, jotta nämä kiinnittäisivät erityistä huomiota sen varmistamiseen, että eurooppalaisella yhteisvastuulla on todellista merkitystä. Muusta kuin omasta syystään nämä uudet valtiot ovat talouskehityksessään jäljessä vanhan Euroopan unionin valtioita. Haluan korostaa, ettei se ole niiden oma syy. Toivon, että komissio tekee Romano Prodin johdolla ja kaikkien uusien komission jäsenten avustamana kaikkensa, jotta tämä vanhan ja uuden Euroopan maiden välillä oleva talouskehityksen kuilu saadaan kurottua umpeen mahdollisimman pian. Kuilun poistaminen on sekä Euroopan unionin vanhojen että uusien jäsenvaltioiden edun mukaista.
<P>
Toinen vetoomukseni kuuluu seuraavasti. Euroopan unionin on mielestämme perustuttava oikeudenmukaisuuteen ja kaikkien jäsenten kunnioittamiseen. Toivomme, että uusi, laajentunut Euroopan komissio varmistaa, että kaikkia maita kohdellaan tasa-arvoisesti. Emme voi sallia sitä, että jotkin uuden Euroopan maat ovat tasa-arvoisempia kuin toiset. Emme voi sallia sellaisia tilanteita, joissa heikommat maat eivät pysty edistymään, mutta poliittisesti vahvemmat maat pystyvät kiertämään tiukimpiakin kriteerejä. Toivomme, että Euroopan komissio turvaa tasa-arvon ja varmistaa, että kaikkien Euroopan unionin maiden kansalaiset voivat kokea saavansa oikeudenmukaista kohtelua kotimaansa väestön suuruudesta riippumatta.
<P>
Lopuksi haluan todeta Puolan UEN-valtuuskunnan puolesta, että aiomme tukea koko komission kokoonpanoa ja äänestämme sen puolesta. Kannatamme tänään tätä komissiota, vaikka suhtauduimmekin kansallisessa parlamentissamme varauksellisesti Puolan jäsenehdokkaaseen. Katsomme, että meidän on luotettava häneen, ja toivomme sille kaikkea hyvää siinä vaikeassa työssä, jota se tekee Euroopan kaikkien kansakuntien ja koko Euroopan puolesta. 
<SPEAKER ID="17" LANGUAGE="NL" NAME="Blokland (EDD )." AFFILIATION="(Suosionosoituksia)">
<P>
    Arvoisa puhemies, meillä on ilo toivottaa tänään kymmenen uutta Euroopan komission jäsentä tervetulleiksi. Meille alankomaalaisille tämä päivä on symbolinen, koska joka vuosi 5. toukokuuta vietämme ja juhlimme toisen maailmansodan muistopäivää. Toinen maailmansota päättyi surullisesti, Euroopan kahtiajakoon. Nyt 59 vuotta myöhemmin tilanne on aidosti tervehtynyt ja Eurooppa on vapaa. Toivomme, että komissio voi jatkaa Euroopan tervehdyttämisprosessia täysin rinnoin.
<P>
Äänestimme eilen epäluottamuslauseesta, jota kannatimme ja jota olimme mukana esittämässä. Saatatte olettaa meidän olevan tänään hapannaamaisia. Ette voisi erehtyä pahemmin. Kaikki nämä ovat päteviä ehdokkaita, ja annamme heille tukemme. Haluamme kuitenkin antaa uusille jäsenille kiireellisen neuvon. Älkää omaksuko joidenkin komission jäsenten tavanomaista taktiikkaa. Älkää piiloutuko virkamiestenne tai jäsenvaltioiden taakse älkääkä takertuko epämääräisiin lausuntoihin vaan antakaa konkreettisia vastauksia. Olkaa selkeitä ja täsmällisiä lupauksissanne ja noudattakaa niitä. Euroopan demokratia voi vain hyötyä siitä. Lyhyesti sanottuna varmistakaa, että pitäydytte tosiasioissa. Tätä me arvostamme, ja sitä myös äänestäjäkuntanne arvostaa suuresti.
<P>
Viekää myös toimeksiantonne kunnolla päätökseen älkääkä erotko virastanne ennenaikaisesti. Demokratian ja monimuotoisuuden Eurooppa -ryhmä pahoittelee, ettei talousarvion valvontaa koskevan politiikan alaa ole erikseen annettu kenenkään uuden komission jäsenen vastuulle, vaikka heitä on useita, minkä vuoksi niin olisi helposti voitu tehdä. Aiemmat kokemukset ovat osoittaneet, että yhden komission jäsenen on mahdotonta vastata samanaikaisesti talousarviosta ja talousarvion valvonnasta. Se johtaa eturistiriitaan petosten torjunnassa. Ryhmäni on laatinut uusille komission jäsenille tunnuslauseen, joka toivottavasti kannustaa heitä: älkää vetäytykö syrjään vaan toimikaa. Toivotamme teille Jumalan siunausta vastuullisessa työssänne.
<SPEAKER ID="18" LANGUAGE="PL" NAME="Lepper (NI )." AFFILIATION="">
<P>
    Arvoisa puhemies, hyvät parlamentin jäsenet, arvoisat komission jäsenet, on aika herätä ja todeta kommunismin kuolleen sekä havaita, että myös epäinhimillisyyteen perustuva kapitalismin muoto on tuhoon tuomittu. Puhutte kauniita sanoja kansalle, mutta toimitte sitä vastaan. Toimitte kansan vahingoksi. Sanotte olevanne köyhien puolella, mutta toimillanne autatte liberaaleja ja globaaleja toimijoita köyhien kustannuksella. Useimmat parlamentin jäsenet ovat liberaaleja, joilla on sosiaalidemokraattiset juuret. Tiedätte köyhyyden, lahjonnan ja moraalittomuuden repivän Eurooppaa erilleen ja kuitenkin teeskentelette, ettette näe satoja miljoonia Euroopan unionin kansalaisia koskettavaa köyhyyttä. On aika ottaa käyttöön eurooppalainen yhteiskuntamalli.
<P>
Te varmasti tiedätte, että maamme ovat hyväksyneet kansainvälisen ihmisoikeusjulistuksen ja lapsen oikeuksista tehdyn yleissopimuksen. Ne ovat tärkeimmät kansainväliset oikeusvälineet. Kuitenkin maissamme loukataan kansalaisoikeuksia ja lasten oikeuksia. Haluan palauttaa mieliinne osan ihmisoikeuksien yleismaailmallisen julistuksen 25 artiklasta, jossa todetaan seuraavaa: "Jokaisella on oikeus elintasoon, joka on riittävä turvaamaan hänen ja hänen perheensä terveyden ja hyvinvoinnin, ravinnon, vaatetuksen, asunnon, lääkintähuollon – – osalta."
<P>
Jäävätkö nämä vain tyhjiksi sanoiksi? Eikö meillä ole velvollisuutta panna niitä täytäntöön? Euroopan unionin on aika ottaa käyttöön sosiaalinen markkinatalous useiden uskontoryhmien sosiaalisten oppien mukaisesti. Tämä malli ei perustuisi kommunismiin eikä kapitalismiin. Se olisi pikemminkin täysin uusi lähestymistapa Euroopan unionin sosioekonomiseen kehitykseen. Meidän on työskenneltävä yhdessä löytääksemme ulospääsyn tästä sosioekonomisesta tilanteesta, joka on vaikea Euroopan unionin kansalaisten hyvinvoinnin kannalta. Toivon kaikille Euroopan unionin kansalaisille viisautta ja sinnikkyyttä taistelussa työtä tekevien ihmisten arvokkaan elämän puolesta. 
<SPEAKER ID="19" LANGUAGE="PL" NAME="Libicki (UEN )." AFFILIATION="">
<P>
    Arvoisa puhemies, haluan tiedustella, miten komission jäsenet suhtautuvat perustuslaillisesti arkaluonteiseen asemaansa. Olisi pidettävä mielessä, että yhtäältä he toimivat eräänlaisena Euroopan unionin hallituksena ja toisaalta kullakin jäsenvaltiolla on kuitenkin oikeus ehdottaa komission jäsentä. Tämä merkitsee, että komission jäsen edustaa samalla kotimaataan. Aina on vaikeaa sovittaa koko unionin edut yhteen yhden maan etujen kanssa. Katson näin ollen, että komission jäsenten on noudatettava Euroopan unionin perusperiaatteita. Niistä tärkein on solidaarisuusperiaate. Vetoan komission jäseniin, jotta ne antaisivat lausunnon tästä asiasta.
<P>
Halusin lisäksi käyttää tämän tilaisuuden hyväksi kiittääkseni puhemiestä siitä, että hän osallistui Puolassa 3. toukokuuta, Puolan kansallisena vapaapäivänä, järjestettyihin juhlallisuuksiin. Kollegani varmasti yhtyvät sanoihini. Olemme erityisen kiitollisia siitä, että puhemies Cox osallistui juhlalliseen seremoniaan jumalallisen kaitselmuksen kirkossa (Opatrzności Bożej), joka on Puolan kansan votiivilahja kiitokseksi itsenäisyyden takaisin saamisesta. Kiitoksia paljon. 
<SPEAKER ID="20" LANGUAGE="" NAME="Puhemies." AFFILIATION="">
<P>
   Puheenjohtaja Prodi, haluatteko vastata Euroopan komission jäsenen julkista merkitystä koskevaan kysymykseen? 
<SPEAKER ID="21" LANGUAGE="IT" NAME="Prodi," AFFILIATION="komission puheenjohtaja">
<P>
   . – Tämä asia on arkaluonteinen. Me kaikki tiedämme, että yksittäiset valtiot nimittävät komission jäsenet mutta komission puheenjohtajan suostumuksella. Pelkästään tämä prosessi tuo esiin aseman, joka komission jäsenten olisi omaksuttava: he tulevat kotimaistaan mutta heidän olisi asetettava unionin edut etusijalle. Yksinkertaistetusti toteaisin, että tausta, josta he ovat lähtöisin, on heidän kotimaansa, mutta he tulevat komissioon puolustamaan yhteistä etuamme. 
<SPEAKER ID="22" LANGUAGE="EN" NAME="Banotti (PPE-DE )." AFFILIATION="(Suosionosoituksia)">
<P>
    Arvoisa puhemies, nyt on kulunut täsmälleen 20 vuotta siitä, kun onnistuin saamaan puheenvuoron ensimmäisenä päivänäni parlamentissa. Olen hyvin iloinen, että sain kiinnitettyä huomionne myös viimeisenä päivänäni parlamentissa!
<P>
Katsoessani ympärilleni näen monia tuttuja kasvoja ja nuorten joukossa joitakin vanhoja kettuja. Haluaisin tässä viimeisessä puheenvuorossani esittää vetoomuksen pienten valtioiden komission jäsenten puolesta. Pieni voi olla kaunis, mutta pieni voi olla myös hyvin asiantunteva, värikäs ja tehokas. Olen vankasti sitä mieltä, että pienistä maista tulevat komission jäsenet ovat palvelleet hyvin taitavasti parlamenttia ja komissiota – ajattelen tässä yhteydessä luonnollisesti omaa kotimaatani. Haluaisin, että pienistä jäsenvaltioista tulevat komission jäsenet voivat osallistua täysimääräisesti unionin toimintaan myös tulevaisuudessa – varsinkin kun unioniin kuuluu nyt myös muita pieniä valtioita, emmekä ole enää vähemmistössä.
<P>
Näinä viime hetkinäni parlamentissa haluan kiittää lämpimästi parlamenttia, komissiota ja toimielimiä sekä kotimaatani siitä, että olen saanut etuoikeutettuna seurata eturivin paikalta viime vuosisatojen merkittävimpiä poliittisia tapahtumia. Kiitos.
<SPEAKER ID="23" LANGUAGE="" NAME="Puhemies." AFFILIATION="">
<P>
   Kiitos jäähyväissanoistanne, jäsen Banotti. En olisi voinut tässä tilanteessa vaatia tiukasti puheaikasäännön noudattamista! 
<SPEAKER ID="24" LANGUAGE="NL" NAME="Van den Berg (PSE )." AFFILIATION="(Suosionosoituksia)">
<P>
    Arvoisa puhemies, unionissa on kymmenen uutta valtiota ja kymmenen uutta komission jäsentä. Kymmenen uuden valtion ja komission jäsenen on noudatettava uusia vaatimuksia. Valitettavasti parlamentti ei pystynyt yhden ehdokkaan, jäsen Borgin, kuulemisen perusteella vakuuttumaan vielä hänen lähestymistavastaan kehitysyhteistyöhön.
<P>
Kuulemme ehdokkaita julkisesti ja esitämme myös heitä koskevat arviomme julkisesti. Haluan tehdä täysin selväksi, että teemme näin kyseistä henkilöä kunnioittaen mutta täysin riippumattomasti. Meidän on suhtauduttava työhömme vakavasti, ja sen vuoksi päätöslauselmaluonnoksessa, josta äänestämme tänään iltapäivällä, viitataan erityisesti asiasta vastaavan parlamentin valiokunnan kriittiseen arvioon.
<P>
Haluaisimme, että lokakuuhun mennessä tapahtuu selkeä muutos. Ellei niin käy, meidän olisi harkittava jotain muuta ehdokasta kehitysyhteistyöstä ja köyhyyden torjumisesta vastaavaksi jäseneksi. Esitän tämän arvion avoimesti. Jos komissio kuitenkin edes ilmaisisi ottaneensa asianmukaisesti huomioon päätöslauselmaluonnoksessa esitetyn kriittisen arvion, se lisäisi huomattavasti kuulemistilaisuuksissa tekemämme työn arvoa.
<SPEAKER ID="25" LANGUAGE="IT" NAME="Prodi," AFFILIATION="komission puheenjohtaja">
<P>
   . – Olen täysin samaa mieltä. 
<SPEAKER ID="26" LANGUAGE="SL" NAME="Jakič (ELDR )." AFFILIATION="">
<P>
   – Arvoisa puhemies, haluan kiittää puheenjohtaja Prodia komission uusien jäsenten esittelemisestä ja niistä merkittävistä toimista, joita hän on tehnyt kymmenen uuden valtion liittymisen varmistamiseksi.
<P>
Slovenia pyrki käyttämään Euroopan unionin kanssa käymissään neuvotteluissa parhaimpia edustajiaan. Onnistuimme siinä. Näistä Slovenian tasavallan hallituksessa toteutetuista menettelyistä vastannut ryhmä suoritti tehtävänsä kunniakkaasti ja sai tietenkin taakseen kaikkien parlamentin puolueiden yksimielisyyden. Henkilö, jota on ehdotettu Sloveniasta peräisin olevaksi uudeksi komission jäseneksi, kuuluu epäilemättä näihin edustajiin, ja olen siksi iloinen, että hänet on nimitetty. Janez Potočnikin ryhmän ja sitä edeltäneen Igor Bavčarin ryhmän menestys perustui siihen, että neuvottelukantoihin oli saatu Slovenian parlamentin tuki, mikä oli ainutlaatuista ja esimerkki erinomaisesta molemminpuolisesta yhteistyöstä.
<P>
Puheenjohtaja Prodi, kymmenen tai pikemminkin kaksitoista uutta komission jäsentä vahvistavat hienoa joukkoa, jota te johdatte. Jos tämä joukko myös tekee yhteistyötä Euroopan parlamentin kanssa, se onnistuu työssään entistäkin paremmin. Tätä meidän ei pidä unohtaa. 
<SPEAKER ID="27" LANGUAGE="EN" NAME="Tannock (PPE-DE )." AFFILIATION="">
<P>
    Arvoisa puhemies, koko Euroopan kattavan laajentumisen kannattajana olin hyvin pettynyt puheenjohtaja Prodin lausuntoon, jossa hän näytti vihreää valoa Turkille ja Balkanin maiden mahdolliselle jäsenyydelle mutta sulki Ukrainan lopullisesti jäsenyyden ulkopuolelle. Tämä kanta on mielestäni ristiriidassa perustamissopimuksen, jonka noudattamista hän valvoo, 49 artiklan kanssa, ellei hän sitten katso, ettei Ukraina ole eurooppalainen valtio. Toivon, että uudet komission jäsenet suhtautuvat myönteisemmin Ukrainan pyrkimyksiin.
<P>
Olen erityisen tyytyväinen siihen, että Markos Kyprianou nimitettiin tänään Kyproksesta, kansainyhteisön maasta, peräisin olevaksi komission jäseneksi. Vetoan uuteen komissioon, jotta se lopettaisi kyproksenkreikkalaisten kansanäänestyksen jälkeisen parjaamisen. Myös minä kannatan Turkin valloittaman pohjois-osan yhteisön eristyksen päättämistä, mutta ennen kuin niin käy – vetoan erityisesti Mehmet Ali Talatiin – on varmastikin sopimatonta osoittaa alueelle EU:n tukivaroja niin kauan kuin alue tarjoaa turvapaikan erityisesti Yhdistyneen kuningaskunnan oikeutta pakeneville henkilöille. Voisiko komissio tutkia tätä asiaa kiireellisesti? 
<SPEAKER ID="28" LANGUAGE="IT" NAME="Prodi," AFFILIATION="komission puheenjohtaja">
<P>
   . – Niin täällä parlamentissa kuin neuvostossakin unionin ulkorajoista käyty keskustelu on mielestäni ollut yksi vakavimmista, perusteellisimmista ja selkeimmistä keskusteluista. Sen perusteella syntyi strategia, jota pidetään tällä hetkellä yhteisenä strategiana, vaikka kukaan ei voi ennustaa, mitä tulevaisuudessa tapahtuu. Strategia on hyvin selkeä: Toivomme, että Bulgarian ja Romanian kanssa käytävät neuvottelut saadaan päätökseen vuonna 2007. Kroatia on aloittanut nopean lähentymisen unioniin. Turkin osalta emme ole vielä vahvistaneet aikataulua, kuten tänä aamuna jälleen totesin. Lokakuussa siitä annetaan komission kertomus, ja joulukuussa tehdään päätös, vahvistetaan soveltamisala ja Kööpenhaminan kriteerit. Tämän jälkeen muiden maiden kohdalla aloitetaan välittömästi niin kutsutun ystäväpiiripolitiikan soveltaminen, minkä ansiosta meillä on toisin sanoen yhteistä kaikki muu paitsi toimielimet. Tämä ei merkitse missään tapauksessa sitä, että nämä maat eristetään ulkopuolelle, vaan se merkitsee tiiviin yhteistyön aikakauden alkamista. Näin Eurooppa saa pehmeää turvallisuutta, joka on meille elintärkeää, ja nämä maat saavat samalla mahdollisuuden kehittyä, ja kaikki me saamme mahdollisuuden tehdä yhteistyötä niin idän kanssa kuin Välimeren alueellakin.
<P>
Mielestäni tämä on äärimmäisen selkeä poliittinen suunnitelma, mutta meillä menee vuosikymmeniä sen toteuttamiseen. Aloitamme tämän politiikan soveltamisen tunnontarkasti ja vakavasti, mutta meidän ei pidä jättää Eurooppaa jatkuvaan epätietoisuuteen siitä, mitkä ovat päämäärämme ja viitekehyksemme. Olemme määritelleet ne yhdessä, ja ne ohjaavat toimiamme, auttavat meitä edistymään eivätkä ne millään tavalla vaaranna tulevaisuuttamme. Olen varma, että me kaikki haluamme kulkea yhdessä tätä tietä. 
<SPEAKER ID="29" LANGUAGE="NL" NAME="Maes (Verts/ALE )." AFFILIATION="">
<P>
    Arvoisat komission jäsenet, arvoisa komission puheenjohtaja, saatte tänään parlamentin luottamuksen, myös omani. Teidän on kuitenkin vielä ansaittava kansalaisten luottamus, sillä monilla kansalaisilla on suuria odotuksia laajentumisesta, mutta monilla on myös epäilyksiä. Haluan eritellä kaksi syytä tähän.
<P>
Monet kansalaiset katsovat edelleen, että Euroopassa haaskataan rahaa, että valvonta on tehotonta ja että avoimuus on heikkoa. He haluaisivat kuulla tämän komission vakuuttavan jälleen kerran, että petoksiin sovelletaan nollatoleranssin periaatetta. Niin komission puheenjohtaja Prodi lupasi virkakautensa alussa, ja sen perusteella kansalaiset arvioivat häntä erityisesti nykyoloissa. Lisäksi pidän edelleen tavoitteena miesten ja naisten tasa-arvoista osallistumista toimintaan. Viime päivinä olen tavannut lukuisia miehiä mutta vain vähän naisia parlamentin korkeimmissa viroissa.
<P>
Lopuksi haluan toistaa toiveeni siitä, ettei Afrikkaan kohdistuvaa yhteisvastuuta laiminlyötäisi. Samalla kun juhlimme, Darfourissa soditaan, eikä Kongossakaan ole vielä saavutettu rauhaa. Voisin luetella paljon muitakin konflikteja. Kehotan teitä viemään mukananne koko maailmaan, aina Lähi-itään, Irakiin ja Afrikkaan saakka, toivon rauhasta, jota me Euroopassa vaalimme peruspäämääränämme. Onnea matkaan! 
<SPEAKER ID="30" LANGUAGE="EN" NAME="Azzopardi (PPE-DE )." AFFILIATION="">
<P>
    Arvoisa puhemies, kun lähtökohtana on, ettei Eurooppa voi olla turvallinen ilman Välimeren alueen vakautta, ja kun otetaan huomioon komission erinomainen työ Välimeren ohjelman edistämisessä ja vakiinnuttamisessa, haluaisin kysyä, miten komissio aikoo muodostaa Lähi-idän repivää tilannetta koskevan lähestymistavan, joka ei perustu niinkään reaktiivisiin vaan ennalta ehkäiseviin toimiin. Miten se aikoo muodostaa todellisen Välimeren politiikan, vastuullisuuden ja Euroopan unionin ulkopolitiikan? 
<SPEAKER ID="31" LANGUAGE="IT" NAME="Prodi," AFFILIATION="komission puheenjohtaja">
<P>
   . – Jäsen Maes, toitte esiin joitakin perin tärkeitä asioita, joista ensimmäinen on nollatoleranssi. Voin vilpittömästi todeta, että ensimmäistä kertaa Euroopan toimielinten historiassa olemme uudistaneet työtapojamme perinpohjaisesti ja syvällisesti, ja tästä minun on todellakin kiitettävä komission jäsentä Kinnockia. Tämä tehtävä vaikuttaa olevan sellainen, jota kukaan ei halua ottaa hoidettavakseen nimenomaan siksi, että monien vuosien ajan se aiheutti vain päänsärkyä eikä johtanut mihinkään tuloksiin. Siitä huolimatta olemme todellakin luoneet perustan nollatoleranssille. Meillä on nyt tiukat säännöt, ja toivon, että voimme aidosti noudattaa niitä.
<P>
Kaksi muuta esiin tuomaanne asiaa ovat äärimmäisen tärkeitä, ja haluan käsitellä niitä yhdessä. Sanotte: "Mitä tekemistä Afrikalla on sukupuolten tasa-arvon kanssa?" Euroopan komissio tapasi tässä taannoin Afrikan unionin komission, jossa oli yhtä monta miestä kuin naistakin. Sanottakoon, että olin hieman häpeissäni, koska he antoivat meille hämmästyttävän oppitunnin kuhunkin aikakauteen mukautumisesta.
<P>
Välimeren osalta totean, että Välimeren-politiikkamme soveltaminen kuuluu keskeisesti niin sanottuun ystäväpiiriimme. Meidän ei pidä unohtaa, että se edellyttää huomattavaa panostusta seuraavalla viisivuotisjaksolla. Toivon, että Euro–Välimeri-säätiö ja Euro–Välimeri-pankki hyväksytään välittömästi, koska rauhan kysymys on niistä riippuvainen. Kulttuuriemme erot ovat täsmälleen siellä, missä nyt esiintyy voimakkaita jännitteitä, ja tämä raja-aita meidän on poistettava. Pankin kautta käytävän taloudellisen vuoropuhelun ja säätiön kautta käytävän kulttuurisen vuoropuhelun ansiosta tiiviiden suhteiden ja eteläisen Välimeren ystäväpiirin tulevaisuudennäkymät ovat erinomaiset.
<P>
Libyan-suhteissamme on mielestäni otettu viime päivinä uusi vankka ja aito askel eteenpäin. Sitä ei ole saavutettu demagogisessa tarkoituksessa, vaan siksi, että me todella haluamme luoda Välimerelle rauhan alueen. Kukaan ei voi ymmärtää tilannetta paremmin kuin se, joka sen keskellä asuu. Tämä on kuitenkin keskeistä tulevaisuutemme kannalta. 
<SPEAKER ID="32" LANGUAGE="MT" NAME="Attard-Montalto (PSE )." AFFILIATION="">
<P>
   – Arvoisat komission jäsenet, tiedän, että hartioillanne lepää suuri vastuu, jota parlamentti jossain määrin valvoo, mutta viime kädessä vain neuvoston hyväksynnän saaneilla päätöksillänne on merkitystä. Teidän on muistettava, että te edustatte jokaista yhdistyneen Euroopan miljoonista kansalaisista. Edessänne on suuria haasteita: työpaikkojen perustaminen, sosiaaliturva, syrjäytyneiden integrointi, vaurauden luominen talouskasvun lisäämiseksi sekä hyvinvointi. Tiedän, että tehtävää on paljon. Tiedämme, että apunanne työskentelee taitavia teknokraatteja, mutta teidän ei pidä koskaan kadottaa näkyvistänne poliittista ulottuvuutta. On viisaita poliitikkoja, jotka kuuntelevat kansalaisten tarpeita. Raportit ja keskustelut ilmentävät hädänalaisimpien kansalaisten huolenaiheita. 
<SPEAKER ID="33" LANGUAGE="EN" NAME="Giertych (NI )." AFFILIATION="">
<P>
    Komission puheenjohtaja Prodi, sanoitte, että euroskeptisyys on kuollut ja kuopattu. Tässäpä teille yllätys: euroskeptisyys elää ja on lisääntymässä! Euroskeptisyys ei koske Eurooppaa sinänsä vaan Euroopan unionia. Eurooppa on maanosa, joka koostuu valtioista, jotka kuuluvat kansakunnille. Tällainen Eurooppa menestyy. Perinteinen kristillisiin arvoihin pohjautuva Eurooppa menestyy, mutta Euroopan unioni hajoaa, jos se kehittyy edelleen yhden liittovaltion suuntaan. 
<SPEAKER ID="34" LANGUAGE="IT" NAME="Prodi," AFFILIATION="komission puheenjohtaja">
<P>
   . – Meidän on oltava tässä asiassa äärimmäisen selkeitä, koska sekoitamme sen usein siihen jännittyneisyyteen tai tyytymättömyyteen, jota kaikki Euroopan kansalaiset kokevat ja jota kaikki, myös kansalliset hallintoelimet, voivat kokea Euroopan toimielimiä kohtaan.
<P>
Tiedän, että velvollisuutenamme on tiivistää yhteyksiä kansalaisiimme, toimia avoimesti ja tehdä itsemme ymmärretyiksi, mutta tarkastellessamme tilanteita lähempää havaitsemme, että ihmiset suhtautuvat hyvin usein itsepäisemmin ja kielteisemmin kotimaittensa politiikkaan kuin Euroopan unionin politiikkaan eivätkä he suhtaudu kotimaittensa politiikkaan yhtä avoimesti kuin Euroopan unionin politiikkaan. Sekoitamme hyvin usein modernin demokratian kriisin Euroopan unionin toimielinten erityiseen kriisiin. Tässä mielessä on selvää, että olemme liioitelleet ja että liioittelemme yhä euroskeptisyyttä ja kansalaisten näkemyksiä Euroopasta. Meidän on pyrittävä parantamaan tilannetta, mutta meidän ei pidä sekoittaa ohimeneviä kriisejä – demokraattisten järjestelmien kasvukipuja – toimielintemme erityisiin kriiseihin. 
<SPEAKER ID="35" LANGUAGE="EN" NAME="Szent-Iványi (ELDR )." AFFILIATION="">
<P>
    Arvoisa puhemies, haluan aivan ensiksi toivottaa uudet komission jäsenet lämpimästi tervetulleiksi. Tunnen ilokseni useita heistä. He ovat hyvin kokeneita, taitavia ja mallikelpoisia henkilöitä. Haluan onnitella uusia komission jäseniä ja ilmaista heille täyden tukeni. He eivät ole mitään juniorijäseniä, jotka vuorottelevat BMW:n ratissa, vaan he ovat täysivaltaisia komission jäseniä, joilla on samat oikeudet ja yhtäläinen kokemus kuin kaikilla muillakin.
<P>
Puheenjohtaja Prodi, toitte esiin joitakin hyvin tärkeitä ja mielenkiintoisia seikkoja työvoiman vapaasta liikkuvuudesta. Tämä asia on hyvin arkaluonteinen ja tärkeä. Haluan kysyä teiltä, oletteko valmis ja varautunut ottamaan komission puolesta vahvan kannan kaikkien työmarkkinoiden rajoitusten poistamiseksi. Se olisi hyvin tärkeä myönteinen viesti uusille jäsenvaltioille. 
<SPEAKER ID="36" LANGUAGE="IT" NAME="Prodi," AFFILIATION="komission puheenjohtaja">
<P>
   . – Kyllä, koska pidän kyseistä toimenpidettä paitsi virheellisenä myös turhana, täysin turhana. Historia on osoittanut, että samoja asioita pelättiin Espanjan, Portugalin ja Irlannin kohdallakin, mutta voitte havaita niiden sopeutuneen unioniin: maastamuutto on pysähtynyt, ja ihmiset ovat jopa palanneet takaisin kotimaihinsa. Meillä ei ole mitään erityisongelmia näiden maiden kanssa. Siirtolaisongelmamme koskevat Afrikan ja Aasian maita, ympärillämme olevaa köyhyyden nujertamaa maailmaa. Se on pääongelma. Lisäksi asiassa on syvä ristiriita: yhtäältä suljemme rajojamme ja toisaalta alamme avata työmarkkinoitamme näiden maiden huipputason työntekijöille. Toimimme näin ollen tekopyhästi. Jäsen Szent-Iványi, toistan teille: vastustan ehdottomasti näitä toimenpiteitä paitsi siksi, että ne ovat virheellisiä, myös siksi, että ne ovat turhia.
<P>
Haluan hyödyntää ensimmäisen parlamentissa pitämänne puheenvuoron tarjoaman mahdollisuuden korostaakseni, että ensimmäiset kosketuksemme näihin komission jäseniin ovat varmistaneet sen, mitä totesitte: meillä on kymmenen ensiluokkaista komission jäsentä, mikä on hyvin lohdullinen tosiasia. Seuraavassa komissiossa on itse asiassa sellainen tilanne, että he ovat kokeneita komission jäseniä useimpien muiden, vanhoista jäsenvaltioista peräisin olevien komission jäsenten ollessa junioreita. Uudet valtiot toimivat tällä tavoin vanhojen opettajina. Tällainen on Eurooppa! 
<SPEAKER ID="37" LANGUAGE="SK" NAME="Beňová (PSE )." AFFILIATION="">
<P>
    Arvoisa puhemies, arvoisa komission puheenjohtaja ja arvoisat uudet komission jäsenet, onnittelen teitä ja uskon, että ehdokkuutenne vahvistuu tämänpäiväisessä äänestyksessämme. Kyse ei ole kuitenkaan pelkästä hyväksynnästä, sillä uusissa tehtävissänne teillä on edessä suuria vastuita ja haasteita. Täällä on puhuttu paljon rahasta sekä Kauko- ja Lähi-idästä. Haluaisin kuitenkin esittää kysymyksen romaniongelman ratkaisemisesta.
<P>
Euroopan komissio ja Euroopan parlamentti ovat usein moittineet maatamme, Slovakian tasavaltaa, siitä, ettei se ole tehnyt tarpeeksi romaniongelman ratkaisemiseksi. Haluaisin kysyä teiltä ja ehkäpä juuri teiltä, puheenjohtaja Prodi, voisitteko ehkäpä harkita instituutin perustamista tämän ongelman ratkaisemiseksi, koska kysymyksestä on nyt tullut Euroopan asia ja koska romaniongelman ratkaisu ei ole kiinni pelkästään taloudellisista voimavaroista. Kyse on kokonaisvaltaisesta ajattelutavasta ja yleisestä lähestymistavasta. Tällä alalla on mielestäni tehtävä tulevaisuudessa paljon nykyistä enemmän työtä. 
<SPEAKER ID="38" LANGUAGE="DE" NAME="Rübig (PPE-DE )." AFFILIATION="">
<P>
    Arvoisa puhemies, hyvät kuulijat, Basel II -ohjelman täytäntöönpano on seuraavan lainsäädäntökauden asialistalla. Se koskee luottoluokituksia sekä pien- ja perheyritysten tarvitsemia lisävakuuksia ja on tietenkin hyvin tärkeä asia laajentumisen tässä vaiheessa. Koska Eurooppa koostuu pien- ja perheyrityksistä, joissa työskentelee kaksi kolmasosaa työvoimasta ja jotka maksavat 80 prosenttia veroista, haluaisin tietää, mitä komissio aikoo tehdä pannakseen Basel II -ohjelman täytäntöön mahdollisimman kitkattomasti ja hyvin, jotta yrityksillämme on tulevaisuudessa mahdollisuus varmistaa vauraus ja työpaikkojen pysyvyys. 
<SPEAKER ID="39" LANGUAGE="NL" NAME="Van Lancker (PSE )." AFFILIATION="">
<P>
    Arvoisa puhemies, tähän päivään saakka Euroopan parlamentti on noudattanut hyvin tarkoin tasa-arvon perusperiaatetta. Sama pätee tietääksemme myös komissioon. Tässä on tehtävää paitsi komission jäsenelle, jonka vastuualana on tasa-arvo, myös kaikille, muista aloista vastaaville komission jäsenille. Haluaisin saada varmistuksen siitä, että tätä periaatetta noudatetaan myös uudessa komissiossa. On sanomattakin selvää, että olemme iloisia siitä, että komission jäseninä on kolme naista, mutta toivomme, että kaikki komission jäsenet niin sanoakseni liputtavat miesten ja naisten yhtäläisten mahdollisuuksien puolesta.
<P>
Sanon tämän kaikella kunnioituksella uutta komission jäsentä Borgia kohtaan: hän on epäilemättä hyvin pätevä, mutta hän ei vakuuttanut minua kehitysyhteistyöstä kuulemistilaisuudessa. Kehitysyhteistyöllä olisi varmastikin oltava myös vahva sukupuoliulottuvuus. Voisiko komission puheenjohtaja vahvistaa vielä kerran, että sukupuolten yhtäläiset mahdollisuudet ovat tärkeitä myös uudelle, laajentuneelle komissiolle, että kaikkien jäsenvaltioidemme allekirjoittama Beijingin toimintaohjelma on komission perusperiaatteena ja että unioni kiinnittää edelleenkin huomiota sekä miesten että naisten seksuaalisuuteen ja lisääntymiseen liittyviin oikeuksiin ja seksuaali- ja lisääntymisterveyteen? 
<SPEAKER ID="40" LANGUAGE="EN" NAME="Kinnock, Neil," AFFILIATION="komissio">
<P>
   . Arvoisa puhemies, haluan kiittää sekä jäsen Van Lanckeria että jäsen Maesia siitä, että he toivat esiin komission sukupuolipolitiikan ja tasa-arvokäytännön. Tämä tarjoaa minulle tilaisuuden kertoa, että tämän komission aikana palvelukseenotossa on saavutettu ensimmäistä kertaa historiassa miesten ja naisten tasapuolinen, kummankin 50 prosentin edustus.
<P>
Ehkäpä Euroopan kansalaiset osoittavat samanlaista uutteruutta ja viisautta varmistaakseen, että molemmat sukupuolet ovat tasapuolisesti edustettuina parlamentissa, tai ehkäpä parlamentti haluaa itse tehdä aloitteen ja sisällyttää politiikkaansa sukupuolijakauman tasapainottamisen parlamentin ylimmän johdon nimittämisessä.
<P>
Voin sillä välin vahvistaa parlamentille, että komissio saavuttaa tällä kaudellaan tavoitteensa varmistamalla, että 20 prosenttia sen keskijohdosta ja ylimmästä johdosta on naisia. Tämä on perustunut pelkästään ansioihin, mutta se on saavutettu myös kannustamalla naisia hakemaan virkoja, joihin he ovat selvästikin päteviä, ja suosimaan heitä tällaisten paikkojen täyttämisessä.
<P>
Mitä tulee laajempaan politiikkaan, olen varma, että perintö, jonka Prodin komissio haluaa jättää, kohdistuu hyvin vahvasti puheenjohtajan itse vaalimiin painopisteisiin. Olen täysin varma, että Euroopan unioni pyrkii jatkossakin kaikkien muiden politiikkojen kehittämisessä asettamaan etusijalle ratkaisevan seikan, joka on kannustaa ja tukea naisia, jotka muodostavat enemmistösukupuolen maailman väestöstä sekä omassa maanosassamme ja Euroopan unionissa. 
<SPEAKER ID="41" LANGUAGE="ES" NAME="Vila Abelló (PPE-DE )." AFFILIATION="">
<P>
    Arvoisa puhemies, kiitos, että annoitte puheenvuoron hyvin lyhytaikaiselle parlamentin jäsenelle. Tulin parlamentin jäseneksi 19. huhtikuuta ja päätän tehtäväni 18. heinäkuuta, ja tässä välissä työt ovat keskeytyneenä kaksi kuukautta. Toisin sanoen toimin parlamentin jäsenenä ainoastaan kuukauden, mutta tämän kuukauden aikana aloitin työni parlamentissa, jossa oli 623 jäsentä ja 15 valtiota, ja lopetan työni parlamentissa, jossa on yli 700 jäsentä ja 25 valtiota. Mikä muutos tämä onkaan toimielimille!
<P>
Olen kahdeksan viime vuoden aikana työskennellyt myös muiden toimielinten kanssa ja erityisesti viestinnän alalla. Olen tavannut useita komission jäseniä, ensiksi komission jäsenen Marcelino Orejan, sitten komission jäsenen Viviane Redingin ja aivan äskettäin komission jäsenen Vitorinon.
<P>
Haluan puhua nyt viestinnästä, jota myös puheenjohtaja Prodille osoittamani kysymys koskee. Viestintä on hyvin tärkeää, ja mielestäni Euroopan toimielimillä on oltava todellinen viestintäpolitiikka; ei mikään propagandapolitiikka vaan viestintäpolitiikka.
<P>
Kysyn puheenjohtaja Prodilta, pitääkö hän viimeksi soveltamaansa menettelyä, jonka mukaisesti hän vastaanotti kulttuuri-, nuoriso-, koulutus-, tiedonvälitys- ja urheiluvaliokunnan tiedotteen ja toimitti sen suoraan puheenjohtajistolle, asianmukaisimpana toimintatapana, vai katsooko hän nyt, kun komission jäsenten kollegio on huomattavasti suurempi, että komission olisi johdettava – Euroopan parlamentin suuntaviivojen mukaista – viestintäpolitiikkaa aiempaa avoimemmin aidon eurooppalaisen hengen synnyttämiseksi. 
<SPEAKER ID="42" LANGUAGE="IT" NAME="Prodi," AFFILIATION="komission puheenjohtaja">
<P>
   . – Vastaan hyvin lyhyesti, koska minun on vastattava myös Basel II -ohjelmaa koskevaan kysymykseen, joka esitettiin hetki sitten. Basel II -ohjelma on erityisen tärkeä, ja työskentelimme sen parissa nimenomaan tehdäksemme muutoksia alkuperäisiin ehdotuksiin, koska ne olivat vahingollisia pienille ja keskisuurille yrityksille. Neuvosto pyysi meitä vielä muuttamaan näitä ehdotuksia, ja meitä pyydettiin erityisesti tutkimaan perinpohjaisesti kaikki niiden vaikutukset pieniin ja keskisuuriin yrityksiin. Neuvoston suostumuksella me teetätimme perinpohjaisen tutkimuksen PricewaterhouseCoopersilla. Tutkimus on nyt lähes valmis, ja toimitamme sen neuvostolle keskusteltavaksi muutaman viikon kuluessa. Asian käsittely ei siis ole päättynyt, vaan asia on yhä avoin ja siitä keskustellaan.
<P>
Mitä tulee viestintää koskevaan kysymykseen, toteutimme kokeilun, jotta viestintää voitaisiin parantaa kaikkialla komissiossa. Mielestäni tehdyt parannukset ovat toimivia, mistä on uskoakseni osoituksena myös se, että olemme tosiasiassa voineet toimia aiempaa yhtenäisemmin. En tietenkään määrää ennakolta, miten viestintä järjestetään tulevaisuudessa: se riippuu täysin siitä, miten uusi puheenjohtaja organisoi koko komission työn. Palatakseni vielä siihen, mitä te, jäsen Vila Abelló sanoitte, katson kuitenkin, että viestinnän parissa olisi työskenneltävä aiempaa tehokkaammin, sillä tähän saakka viestintämme on itse asiassa aina tapahtunut kansallisten tiedotusvälineiden kautta ja siten saavuttanut kansan epäsuorasti ja joskus huomattavasti vääristyneenä. 
<SPEAKER ID="43" LANGUAGE="EN" NAME="Kinnock, Glenys (PSE )." AFFILIATION="">
<P>
    Arvoisa puhemies, palasin juuri Mosambikin presidentin Chissanon kanssa järjestetystä tapaamisesta. Te ja puheenjohtaja Prodi tapasitte hänet tänä aamuna. Yksi presidentti Chissanon esiin tuomista asioista oli huoli, joka AKT-mailla on laajentumisen tulevaisuudennäkymistä ja niiden vaikutuksista AKT-maihin, kun otetaan huomioon, että niiden vuoksi AKT-maiden saatavilla on todennäköisesti aiempaa vähemmän voimavaroja. AKT-maat ovat huolissaan siitä sitoutumisen asteesta, jota he ehkä olettavat unionin uusien jäsenvaltioiden osoittavan kehitysyhteistyöhön. Kehitysyhteistyövaliokunta ja yhteinen AKT–EU-edustajakokous haluaisivat varmuuden siitä, että voimme odottaa uudelta komissiolta samantasoista sitoutumista kuin nykyiseltäkin komissiolta.
<P>
Toiseksi kysymykseni liittyy uuden komission ulkosuhteiden pääosaston linjojen tulevaisuudennäkymiin. Emme halua, että kehitysyhteistyön tavoitteidemme ja painopisteidemme katsotaan kuuluvan ulkopoliittisiin strategioihin, intresseihin ja painopisteisiin. Haluamme, että kehitysyhteistyöstä vastaavan komission jäsenen valtuudet kattavat kaikkialla maailmassa tehtävän kehitysyhteistyömme. EU:han on maailman suurin rahoittaja tällä alalla; sillä on huomattava rooli, josta ei toivoakseni muodostu tulevaisuudessa toisarvoista. 
<SPEAKER ID="44" LANGUAGE="FR" NAME="Lamy," AFFILIATION="komissio">
<P>
   .  Arvoisa puhemies, vastaisin hyvin lyhyesti jäsen Kinnockin ensimmäiseen huomautukseen. Olen saanut saman vaikutelman kuin hänkin, koska olin eilen illalla Dakarissa, jossa osallistuin vähiten kehittyneiden maiden kanssa pidettyyn kokoukseen, jossa keskustelimme laajentumisesta.
<P>
Jäsen Kinnock, olette oikeassa: kehitysmaat suhtautuvat jossain määrin huolestuneesti EU:n laajentumiseen. Kehitysmaille on itse asiassa tyypillistä, että ne ovat huolissaan monista asioista, mutta ne ovat erityisen huolissaan laajentumisesta. Meidän on mielestäni selvitettävä kehitysmaille, että laajentuminen on niiden kannalta hyvä asia, mitä olemme jo yrittäneetkin selvittää joillekin niistä.
<P>
Laajentuminen on hyvä asia, koska laajentuneella EU:lla on enemmän painoarvoa ja se on potentiaalisesti vahvempi, koska laajentunut EU on avannut näille maille markkinansa, joilla on 70 miljoonaa uutta kuluttajaa, sillä uusien jäsenvaltioiden markkinat eivät olleet niille aiemmin yhtä avoimia kuin vanhojen jäsenvaltioiden markkinat ja koska laajentunut EU merkitsee niille ruusunpunaista tulevaisuutta erityisesti kaupan alalla. Nämä ovat mielestäni vankkoja perusteita. Monissa EU:n ulkopuolisissa maailmankolkissa kuitenkin elää sitkeästi käsitys, jonka mukaan EU ei selviä samanaikaisesti laajentumisesta ja muista asioista. Mielestäni tämä käsitys on väärä, ja menneisyys on osoittanut sen paikkansapitämättömyyden. Lopuksi todettakoon, että meillä on vankat perusteet kehitysmaiden, etenkin AKT-maiden, osalta. Monet seikat voivat näin ollen saada heidät vakuuttuneiksi.
<P>
Jäsen Kinnock, mitä tulee toiseen huomautukseenne, olen varma, että koko komissio ottaa tämän pyynnön ja toivomuksen huomioon, ja asia annetaan aikanaan oikean henkilön hoidettavaksi. 
<SPEAKER ID="45" LANGUAGE="DE" NAME="Schreyer," AFFILIATION="komissio">
<P>
   .  Haluaisin käsitellä jäsen Kinnockin esiin tuomaa huolta siitä, tarjoaako komissio nykytilanteessakin riittävästi varoja köyhyyden poistamiseen kehitysmaista. Voi vakuuttaa hänelle, että kehitysyhteistyöpolitiikasta köyhyyden torjumiseen osoitetut varat ylittävät komission ehdotuksen mukaisesti vuoden 2005 talousarvioluonnoksessa ensimmäistä kertaa maagisen 1 miljardin rajan. Mielestäni tämä osoittaa, että uusi komissio on erittäin sitoutunut köyhyyden torjumiseen. 
<SPEAKER ID="46" LANGUAGE="ET" NAME="Berg (PPE-DE )." AFFILIATION="">
<P>
   – Minäkin haluan ensiksi onnitella uusia komission jäseniä, mutta minulla on myös erityinen kysymys puheenjohtaja Prodille. Olen saanut sen käsityksen, ettei Euroopan komission asema ole kovin hyvä suuren yleisön silmissä eikä Euroopan unionin rakenteissakaan niiden tapausten johdosta, joissa jäsenvaltioiden toiveet ovat kumonneet komission määräykset. Yksi esimerkki tästä on vakaus- ja kasvusopimuksen noudattaminen. Komission asemaa ei ole parantanut myöskään se seikka, että kolme komission jäsentä on eronnut tehtävistään ennenaikaisesti ottaakseen vastaan toimen kansallisissa hallituksissa. Kysymykseni kuuluu: kuinka Euroopan komission asemaa voitaisiin parantaa? 
<SPEAKER ID="47" LANGUAGE="IT" NAME="Prodi," AFFILIATION="komission puheenjohtaja">
<P>
   . – Toivon, että komission maine paranee nyt, kun viidestä sen jäsenestä tulee kotimaittensa valtiovarain- tai ulkoasiainministereitä. Olemme hyvin ylpeitä siitä, että he lähtevät komissiosta hoitaakseen joidenkin maiden uusien hallitusten tärkeimpiä tehtäviä. Toivomme, ja minä uskon, että nyt mukaan tulleiden uusien komission jäsenten joukossa on maittensa tulevia pää- ja ulkoministereitä. Tämä on komission tehtävä: muodostaa vahva side eri maiden välille ja varmistaa, että kansalliset hallitukset pitävät komission jäseniä jonkinlaisena elinehtona maan kehittämisen edistämisessä.
<P>
Jäsen Berg, toinen huomautuksenne koski suhteita jäsenvaltioihin ja toimiemme tehokkuutta. Sen osalta haluan korostaa vain yhtä asiaa: näiden viimeisten viiden vuoden aikana toteuttamiemme toimien ja ohjelmien johdonmukaisuutta. Emme ole aina onnistuneet toimissamme, eikä neuvosto ole aina toiminut kanssamme samassa tahdissa, mutta komissio ei ole koskaan poikennut hetkeksikään reitiltään. Haluaisin muistuttaa, että jos olisimme voineet tehdä ehdotuksistamme velvoittavia tai jos niitä olisi noudatettu, Lissabonin strategia olisi johtanut Euroopan unionin kannalta hyvin erilaisiin tuloksiin.
<P>
Haluan käyttää vielä hetkisen täydentääkseni jäsen Kinnockille annettua vastausta. Ilmoitan tästä nyt teille: toivon, että seuraavalla toimikaudella kehitysyhteistyön pääosastoon tulee erillinen linja Afrikalle, koska meillä on kehitysyhteistyössä erityinen velvoite Afrikkaa kohtaan. Olemme vastuussa Afrikasta. Muiden maanosien vastuut ja monimutkaiset tilanteet ovat yhteisiä, mutta Afrikan avustaminen on meidän erityistehtävämme. 
<SPEAKER ID="48" LANGUAGE="PL" NAME="Iwiński (PSE )." AFFILIATION="">
<P>
    Arvoisa puhemies, myös minä haluan kiittää syrjään astuvaa Prodin komissiota. Haluan myös toivottaa tervetulleeksi uuden komission ja onnitella sitä. Mielestäni uuden komission on aloitettava työnsä hoitamalla kolme tärkeää asiaa.
<P>
Ensinnäkin sen on korjattava suhteensa muihin Euroopan organisaatioihin ja lisättävä yhteistyötä. Annan teille esimerkiksi Euroopan neuvoston, organisaation, joka on erityisen lähellä sydäntäni. Sen päämaja on tässä lähellä, ja siellä esitettiin ajatus maahanmuuttoviraston perustamisesta. Viraston tarkoituksena on löytää ratkaisu yhteen maanosamme kiireisimmistä huolenaiheista.
<P>
Toiseksi on syytä muistaa, että 22 maata on yhä Euroopan unionin ulkopuolella. Euroopassa on 800 miljoonaa asukasta. Näistä ainoastaan 450 miljoonaa on unionin kansalaisia. Tämän vuoksi on tärkeää perustaa ulkosuhteiden virasto. Lisäksi on syytä muistaa, että unionilla on lähes 4 000 kilometriä ulkorajoja. Niistä 1 150 sijaitsee kotimaassani Puolassa.
<P>
Osoitan viimeisen huomautukseni suoraan komission puheenjohtajalle. Haluan kysyä häneltä, miten hän olettaa kolmen maailman keskeisimmän yhdentyneen ryhmittymän välisten suhteiden kehittyvän. Tarkoitan ryhmittymillä Euroopan unionia, NAFTAa, joka on laajentumassa koko Latinalaiseen Amerikkaan, sekä aasialaisia ryhmittymiä ASEANia ja APECia. 
<SPEAKER ID="49" LANGUAGE="EN" NAME="Duff (ELDR )." AFFILIATION="taoiseach">
<P>
    Arvoisa puhemies, puheenjohtajavaltio Irlannin tärkein päätös on luultavasti Romano Prodin seuraajan valitseminen komission puheenjohtajaksi. Puheenjohtaja Prodi, olen varma, että Eurooppa-neuvoston puheenjohtaja, , kuulee tässä asiassa teitä ja tiedustelee, minkälaisia ominaisuuksia komission puheenjohtajalta vaaditaan. Miten vastaatte hänelle ja mistä tällainen ihanne-ehdokas voidaan löytää? 
<SPEAKER ID="50" LANGUAGE="IT" NAME="Prodi," AFFILIATION="komission puheenjohtaja">
<P>
   . – Vastaan hyvin lyhyesti. Euroopan uuden rakenteen osalta pyydän teitä tietenkin perehtymään aikaisemmin antamaani vastaukseen. On tietenkin vielä mietittävä, mitä tarkoitetaan rajojemme yhteisellä valvonnalla, ja meidän on tosiasiassa ymmärrettävä, etteivät rajat ole enää yksittäisen valtion rajoja vaan koko unionin rajoja. Näiden rajojen pituuteen ja erityisesti Puolaan viitattaessa esitettiin yhteisvastuullisuutta koskeva pyyntö koko Euroopan unionille. Omalta osaltani muistutan teitä edistyksestä, jota tässä asiassa on saavutettu kuluneen vuoden aikana.
<P>
Neuvoston puheenjohtaja ja hallitusten päämiehet päättävät seuraajaltani vaadittavista ominaisuuksista. Oman kokemukseni perusteella annan vain yhden suosituksen: puheenjohtajan on oltava äärimmäisen kärsivällinen ja fyysisesti hyvin kestävä. Komission puheenjohtajan työssä tarvitaan ennen kaikkea sitkeyttä; kaikki muut ominaisuudet riippuvat Eurooppa-neuvoston jäsenten tekemistä päätöksistä. 
<SPEAKER ID="51" LANGUAGE="LT" NAME="Landsbergis (PPE-DE )." AFFILIATION="">
<P>
   – Tervehdin kaikkia komission jäseniä ja erityisesti uusia jäseniä. Minulla on kysymys Romano Prodille. Arvoisa komission puheenjohtaja, harkitseeko komissio, jota te niin hyvin johdatte, ensi kaudella jonkinlaista pysyvämpää eurooppalaista yhdentymisstrategiaa Königsbergiä eli Kaliningradia koskevaa kysymystä varten? Eikö teidän mielestänne olisi hyödyllistä Euroopan ja sen historiallisen aseman ja ongelmien ymmärtämisen kannalta, jos ehdotettaisiin, että kulttuurista vastaavat komission jäsenet järjestäisivät kansainvälisen akateemisen konferenssin, jonka aiheena olisi kahden keskeisen hahmon – Immanuel Kantin ja Mikhail Kalininin – vaikutus eurooppalaiseen kulttuuriin? 
<SPEAKER ID="52" LANGUAGE="IT" NAME="Prodi," AFFILIATION="komission puheenjohtaja">
<P>
   . – Olemme keskustelleet Kaliningradin kysymyksestä useaan otteeseen. Kävimme edellisessä Venäjän kanssa pitämässämme kokouksessa hyvin mielenkiintoisen keskustelun, koska käsiteltävinämme olivat tietenkin kaikki ne ongelmat, jotka te, jäsen Landsbergis tunnette liiankin hyvin ja jotka ovat työvoiman ja tavaroiden liikkuvuus. Ehdotimme kuitenkin ennen kaikkea, että meidän pitäisi tehdä yhteistyötä Kaliningradin kaupungin talouden ja kulttuurin kehittämisessä, jotta siitä voisi todellakin tulla kiinnekohta sekä Venäjälle että naapurivaltioille. Näin ollen ehdotettiin siirtymistä pelkästä yhteiset säännöt käsittävästä hyvästä naapuruuspolitiikasta vahvaan yhteistyöpolitiikkaan. Jäsen Landsbergis, vastaus kysymykseenne on myönteinen: kyllä, ehdotukset kattoivat myös kulttuurin.
<P>
Toivon, että yhteistyön henki, joka oli läsnä edellisessä Venäjän kanssa järjestetyssä kokouksessa, vallitsee myös pian, vain parin viikon kuluttua, Moskovassa pidettävässä EU:n ja Venäjän kahdenvälisessä huippukokouksessa. Mielestäni syntymässä on ilmapiiri, jossa naapuruus ei koske vain asioiden järjestelemistä rajavartijoiden, oikeudellisten näkökohtien ja matka-asiakirjojen osalta vaan pikemminkin aktiivista, molemminpuolista yhteistyötä. Se voi kattaa myös erityishenkilöiden muistojuhlat, joista on kuitenkin päätettävä tämän aidon vastavuoroisen yhteistyön yhteydessä. 
<SPEAKER ID="53" LANGUAGE="PL" NAME="Gadzinowski (PSE )." AFFILIATION="">
<P>
    Arvoisa puhemies, työskentelin 25 vuotta sitten täällä laittomasti tehden ruumiillista työtä. Olin toisen luokan kansalainen. Nyt olen täällä Euroopan parlamentin jäsenenä. Edustan maata, joka on liittynyt Eurooppaan. Kuitenkin monet maani kansalaisista tuntevat vieläkin itsensä toisen luokan kansalaisiksi Euroopan unionissa. Tämä johtuu siitä, etteivät he voi laillisesti työskennellä unionissa. Kysyn sen vuoksi komissiolta, mitä se aikoo tehdä lyhentääkseen siirtymäaikoja, joina työn vastaanottamiseen sovelletaan rajoituksia. Tällä tavoin kotiseutuni eurooppalaisista kansalaisista voisi tulla ensimmäisen luokan kansalaisia.
<P>
Haluan lisäksi todeta, että olisi unionin kannalta hyvin valitettavaa, jos se etääntyisi Ukrainasta. Ukraina on osa Eurooppaa. Se jakaa yhteisen kulttuuriperintömme. Jos matkustatte Lvoviin tai Tšernovtsyyn, olette aivan kuin Wienissä, Budapestissä tai Bratislavassa. Haluan siksi vedota: älkäämme kääntäkö selkää Ukrainalle! 
<SPEAKER ID="54" LANGUAGE="IT" NAME="Prodi," AFFILIATION="komission puheenjohtaja">
<P>
   . – Olen mielestäni jo vastannut ensimmäiseen näistä kahdesta kysymyksestä. Komissio haluaa pitää monien maiden hyväksymät siirtymäajat mahdollisimman lyhyinä, koska nimenomaan komission kannalta olisi ollut paljon parempi, jos niitä ei olisi edes hyväksytty.
<P>
Ukrainasta olen täysin samaa mieltä. Emme ole kääntämässä selkäämme Ukrainalle. Ystäväpiiripolitiikkaa, jossa naapureiden kanssa jaetaan kaikki muu paitsi hallintoelimet, on laadittu suurelta osin Ukrainaa silmällä pitäen, ja olemme jo viime vuosina muodostaneet hyvin läheiset suhteet Ukrainan kanssa. Jäsen Gadzinowski, voin vakuuttaa teille, että komissio seisoo Puolan rinnalla kaikissa mahdollisissa alueiden välistä yhteistyötä koskevissa aloitteissa nimenomaan siksi, että Ukrainan ja unionin välinen yhteys on mielestämme hyvin läheinen paitsi talouden myös kulttuurin kannalta, ja myös tunnesiteet yhdistävät meidät Ukrainaan. 
<SPEAKER ID="55" LANGUAGE="EN" NAME="Gorostiaga Atxalandabaso (NI )." AFFILIATION="">
<P>
    Arvoisa puhemies, haluan aluksi toivottaa uusille komission jäsenille kaikkea hyvää ja toivon, että he tekevät parhaansa hoitaessaan vaikeita tehtäviä seuraavien kuukausien aikana. Ehdotan kuitenkin, että yksi heistä ottaa hoitaakseen uuden tehtävän, joka koskee valtiottoman kansakunnan kysymystä Euroopan unionissa. Toivon ja odotan, että joku komission uusista jäsenistä käsittelee tätä asiaa. Puheenjohtaja Prodi voisi valita nyt tämän henkilön tai ainakin miettiä asiaa. 
<SPEAKER ID="56" LANGUAGE="IT" NAME="Prodi," AFFILIATION="komission puheenjohtaja">
<P>
   . – Tämä kysymys ei ole sellainen, jota komission yksittäisen jäsenen olisi käsiteltävä; koko komission olisi käsiteltävä sitä, koska se koskee Euroopan perimmäistä määritelmää. Tämä on kansojen ja kansakuntien unioni. Pelkästään yhden komission jäsenen ei pidä vastata näistä perusmääritelmistä, vaan niitä olisi käsiteltävä koko komission ja koko parlamentin voimin, koska juuri niiden perusteella suunnittelemme tämän kansojen ja kansakuntien unionin tulevaisuutta. 
<SPEAKER ID="57" LANGUAGE="FI" NAME="Aaltonen (Verts/ALE )." AFFILIATION="">
<P>
   – Arvoisa puhemies, samalla kun onnittelen laajentunutta komissiota, kysyn uudelleen saman perustavanlaatuisen kysymyksen, johon kollegat ovat jo viitanneet.
<P>
Me Euroopan unionin naiskansalaiset olemme huolissamme sukupuolten tasa-arvon tulevaisuudesta. Me tiedämme, että uusien jäsenvaltioiden edustajista täällä on nyt 14 prosenttia naisia. Emme tiedä tulevan parlamentin emmekä seuraavan komission kokoonpanoa, mutta tuskin ennustan väärin, jos arvelen, että nykyinen 31 prosentin naisedustus parlamentissa menee useita askeleita taaksepäin.
<P>
Miten komissio varmistaa, että tasa-arvo yhä on yksi perusarvoistamme unionissa? Pitäisiköhän tässä murrosvaiheessa ja siirtymätilanteessa olla tasa-arvoasioille oma komission jäsen? Kun puhuin näin lyhyesti, pyydän saada tervehtiä ja kiittää tulkkeja, jotka tapaamme ehkä tänään viimeistä kertaa. 
<SPEAKER ID="58" LANGUAGE="EN" NAME="Matsakis (ELDR )." AFFILIATION="">
<P>
    Arvoisa puhemies, terveys on hyvin arvostettu lahja ja kunkin kansalaisen suurimpia huolenaiheita Euroopan unionissa. Valitettavasti eri jäsenvaltioiden välillä on merkittävä epäsuhta kansanterveyden ja terveydenhuollon vaatimuksissa. Uskon vankasti, että sairaan lapsen hoitoon olisi sovellettava Kyproksessa ja Puolassa täsmälleen samoja vaatimuksia kuin Saksassa tai Ranskassakin.
<P>
Voisiko kansanterveydestä vastaava komission jäsen vahvistaa meille tänään, että komissio tekee kaikkensa pannakseen täytäntöön tehokkaan strategisen suunnitelman, jolla varmistetaan, että Euroopan kansalaisten sairauksia hoidetaan tasa-arvoisesti ja että sairauksien hoidossa ei ole rajoja Euroopan unionissa? 
<SPEAKER ID="59" LANGUAGE="EN" NAME="Byrne," AFFILIATION="komissio">
<P>
   . Viimeisen puhujan huomautuksiin vastaan, että Euroopan yhteisöjen tuomioistuimen, parlamentin ja komission välinen yhteistyö on esimerkki tällä alalla viime aikoina tapahtuneesta tärkeästä edistyksestä. Viime vuonna yhteisöjen tuomioistuin päätti, että Euroopan unionin kansalaisilla on oikeus saada terveydenhuoltoa kaikissa jäsenvaltioissa. Päätös on synnyttänyt uutta EU:n laajuista keskustelua EU:n terveydenhuollosta.
<P>
Voin ilokseni todeta, että komissio perusti joulukuussa 2003 Euroopan unionin terveysministereistä koostuvan korkean tason ryhmän käsittelemään tätä asiaa, minkä jälkeen komissio laati vastineensa. Olemme nyt siinä vaiheessa, että meidän on esitettävä tätä asiaa varten politiikka, jolla perustetaan korkean tason ryhmä, joka johtaa keskustelua asianmukaisesta terveydenhuollosta ja terveydenhuoltopalvelujen järjestämisestä EU:ssa. Komissio johtaa 25 jäsenvaltion EU:n terveysministerien kanssa käytävää keskustelua.
<P>
Tämä kehitys on antanut tarvittavan sysäyksen, jonka avulla on voitu muodostaa yhteys EU:n kansanterveysalan toimivallan harjoittamisen välille ja sen välille, miten tämä toimivalta liittyy ja vaikuttaa terveydenhuollon tarjoamiseen – joka on edelleen jäsenvaltioiden vastuulla. Näiden kahden asian välinen yhteys on tärkeä, ja parlamentti varmasti tietää, että Ruotsiin perustettiin tämän komission toimikaudella Euroopan tautienehkäisy- ja valvontakeskus.
<P>
Nämä tekijät ovat vaikuttaneet huomattavasti terveyden huollon kehittämiseen EU:ssa, ja asian merkitys on kasvamassa kansalaisten kannalta. Voin ilokseni todeta, että komissio, parlamentti ja yhteisöjen tuomioistuin sekä kaikki muutkin toimielimet ovat edistäneet tätä asiaa. Tämän uskotaan jatkuvan myös seuraavan komission toimikaudella. 
<SPEAKER ID="60" LANGUAGE="EN" NAME="Bowis (PPE-DE )." AFFILIATION="">
<P>
    Arvoisa puhemies, toivottaessani uudet komission jäsenet tervetulleiksi pyytäisin koko komissiota kaksinkertaistamaan toimensa, joilla edistetään hyviä suhteita Keski-Aasian ja Kaukasuksen maihin sekä hyvää hallintotapaa näissä maissa. Näemme nyt kuvaruuduiltamme Georgian ongelmat. Tiedämme Uzbekistanin ja Turkmenistanin ihmisoikeusongelmat. Tiedämme, millaista uutta, suurta peliä pelataan öljyputkilla venäläisten, yhdysvaltalaisten, iranilaisten ja afganistanilaisten kesken niiden kaikkien kilpaillessa keskenään. Havaitsemme tämän alueen terveysuhat, niin huumausaineisiin liittyvät uhat kuin ympäristöuhatkin. Uuden komission ja uuden parlamentin keskeisenä painopisteenä on oltava lähi- ja naapurialueidemme vakaus. 
<SPEAKER ID="61" LANGUAGE="EN" NAME="Lachnit (PSE )." AFFILIATION="">
<P>
    Arvoisa puhemies, haluan kiittää komission jäsentä vaativasta ja kovasta työstä, jota hän on tehnyt Euroopan unionin laajentumisen parissa. Nämä saavutukset kirjataan kultaisin kirjaimin historiaan.
<P>
Koheesiota on lisättävä. Haluan kysyä komission jäsenen Barnierin seuraajalta, onko hän valmis laatimaan tai luomaan uuden ja tehokkaan koheesiostrategian. 
<SPEAKER ID="62" LANGUAGE="IT" NAME="Prodi," AFFILIATION="komission puheenjohtaja">
<P>
   . – Vastaukseksi ensimmäiseen, Kaukasusta koskeneeseen kysymykseen minun on todettava, että jaan täysin esiin tuodun huolen. Tapasin hiljattain presidentti Saakashvilin ja toivon voivani vierailla myös Kaukasuksen maissa, jos se on mahdollista. Suhteet Euroopan unioniin ovat hyvin tärkeät tälle alueelle, jotta se voi kehittää kipeästi tarvitsemiansa turvallisuutta ja demokratiaa.
<P>
Mitä tulee komission jäsenen Barnierin valmistelemaan koheesiostrategiaan, koko komissio on itse asiassa toteuttanut sen, ja tehtävä on jaettu uuden komission jäsenen kanssa. Tällä strategialla on hyvin tärkeä tavoite, koska sillä pyritään luomaan yhteisvastuuta uusien valtioiden kanssa hylkäämättä kuitenkaan vanhojen jäsenvaltioiden alueita, joilla on yhä ongelmia Euroopan keskimääräisen tulotason saavuttamisessa. Strategia on monitahoinen ja sopusointuinen, ja voimme saavuttaa sen tietenkin ehdottamiemme talousarvioehtojen avulla. Toivomme, että ne hyväksytään kauden 2007–2013 rahoitusnäkymissä. 
<SPEAKER ID="63" LANGUAGE="NL" NAME="Van Dam (EDD )." AFFILIATION="">
<P>
    Arvoisa puhemies, vaikka olenkin samaa mieltä siitä, että uusista jäsenvaltioista tulevat uudet komission jäsenet ovat enemmän kuin päteviä täyttämään tehtävänsä seuraavien kuuden kuukauden aikana, asiassa on ongelma.
<P>
Kuten puheenjohtaja Prodi on jo todennut, voidaan olettaa, että myös kymmenestä uudesta jäsenvaltiosta tulevat komission jäsenet haluavat jatkaa toimiaan seuraavan viiden vuoden ajan, mutta pelkäänpä, että tämä asia ei ole vielä oikein valjennut parlamentin jäsenille. Kuulemistilaisuuksien osanottajamäärä oli yleisesti hyvin alhainen. Muiden valiokuntien puheenjohtajat ovat tästä samaa mieltä kanssani.
<P>
Katson, että meidän on tässä yhteydessä kiinnitettävä uuden parlamentin huomio siihen, että sen olisi suhtauduttava syksyn kuulemistilaisuuksiin hyvin vakavasti myös niiden kymmenen komission jäsenen osalta, jotka aloittavat tehtävissään tänään. Aluepolitiikka-, liikenne- ja matkailuvaliokunnan varapuheenjohtajana haluan antaa tämän neuvon seuraavalle parlamentille. Olisin itse mielelläni palannut parlamenttiin, mutta puolueeni ei valitettavasti ole antanut minulle sitä mahdollisuutta. 
<SPEAKER ID="64" LANGUAGE="IT" NAME="Prodi," AFFILIATION="komission puheenjohtaja">
<P>
   . – Haluan vain kiittää koko parlamenttia yhteistyöstä, jota se on tehnyt komission kanssa näinä viitenä vuotena. Nämä vuodet ovat olleet täynnä raskasta ja kovaa työtä, ja olen todella ylpeä siitä, että olemme saaneet parlamentilta virikkeitä, opetuksia ja monissa tapauksissa myös moitteita ja vastaväittelyä, joista on ollut apua meille kaikille.
<P>
Kiitän uusia komission jäseniä, jotka ovat tulleet tänne ja jotka ovat jo aloittaneet työnsä, ja tänä päivänä, jona olemme tavanneet laajentuneen parlamentin, haluaisin vielä osoittaa erityiskiitokset yhdelle komission jäsenelle, komission jäsenelle Verheugenille, joka on johtanut tätä monimutkaista ja mahtavaa laajentumisprosessia. Kiitos teille kaikille. Jatkakaa hyvää työtä!
<SPEAKER ID="65" LANGUAGE="" NAME="Puhemies." AFFILIATION="">
<P>
   Keskustelu on päättynyt. 
<SPEAKER ID="66" LANGUAGE="" NAME="" AFFILIATION="Vastaanotetut asiakirjat – Määrärahojen siirrot – Kirjalliset kannanotot:"/>
<SPEAKER ID="67" LANGUAGE="" NAME="Puhemies." AFFILIATION="(Suosionosoituksia)">
<P>
   Parlamentin puolesta haluaisin toivottaa tervetulleeksi viralliselle lehterille Mosamibikin tasavallan presidentin ja Afrikan unionin nykyisen puheenjohtajan Chissanon. 
<P>
Meillä oli lukuisten kollegoiden kanssa erinomainen keskustelu presidentin kanssa aikaisemmin tänään. Arvoisa presidentti, toivon, että vierailunne on ollut mielenkiintoinen ja valaiseva sekä parantaa suhteitamme tulevaisuudessa. 
<P>
Haluaisin myös toivottaa tervetulleeksi Hänen Kuninkaallisen Korkeutensa, Ruotsin kruununprinsessa Victorian, joka on jälleen seurassamme virallisella lehterillä. 
<SPEAKER ID="68" LANGUAGE="" NAME="Puhemies." AFFILIATION="(Suosionosoituksia)">
<P>
   Hyvät kollegat, tänään on viimeinen tilaisuus, jolloin minulla on kunnia puhua parlamentille sen puhemiehenä. Nyt on aika pohtia ja arvioida tätä toimikautta. Uskon, että valiokuntien ja niiden puheenjohtajien määrätietoisen työskentelyn ansiosta te parlamentin jäsenet voitte olla ylpeitä vankoista lainsäädännöllisistä saavutuksista. Parlamentti on suoriutunut merkittävästä taitekohdasta ja ollut erittäin työteliäs parlamentti koko tämän vaalikauden ajan. Työnne on osoittanut, että Euroopan parlamentti, jolle annetaan vastuuta, toimii vastuullisesti. 
<P>
Laaja-alainen sitoutumisemme lainsäädäntötyöhön ja Euroopan unionin kaikkiin toimielimiin on edistänyt luottamuksellisen ilmapiirin syntymistä sekä lisännyt legitimiteettiä, tehokkuutta ja luottamusta. Pelkästään viime kuukausien poikkeuksellinen – sanoisinko – tuotantonopeus, jonka ansiosta olemme hyväksyneet yli 80 mietintöä viime istuntojaksojen aikana, osoittaa, että parlamentin työn laatu on yleisesti ottaen parantunut sen viidennen vaalikauden aikana. 
<P>
Opetus on, että parlamentilla on poliittista vaikutusvaltaa – ja toivon äänestäjien ymmärtävän tämän kesäkuussa.
<P>
Tämän vaalikauden tärkein sanoma on, että Euroopan parlamentti on osoittanut olevansa kypsä ja luotettava lainsäädäntökumppani neuvostolle ja komissiolle. Olemme jatkuvasti korostaneet politiikan ensisijaisuutta. Viimeisten viiden vuoden aikana on saatettu menestyksekkäästi päätökseen 403 yhteispäätösmenettelyä ja 86 sovitteluneuvottelua. Tämä on 250 prosenttia enemmän kuin viitenä aikaisempana vuotena. Vain kaksi ehdotusta hylättiin ja nekin demokraattisella päätöksellä: vuoden 2001 julkisia ostotarjouksia koskeva direktiivi ja vuoden 2003 satamapalveludirektiivi.
<P>
Parlamentin vuosina 1999–2004 jättämä lainsäädännöllinen perintö parantaa kansalaistemme elämänlaatua ja luo edellytykset entistä suuremmalle vauraudelle. Säädösluettelo kuvaa toimintamme laajuutta ja syvyyttä muun muassa ympäristön, liikenteen, kulttuurivaihdon, rahoituspalvelujen ja kuluttajansuojelun alalla. 
<P>
Olemme myös käyttäneet lainsäädäntövaltuuksiamme joustavasti ja taitavasti: 28 prosenttia päätöksistä, joihin sovelletaan yhteispäätösmenettelyä, hyväksyttiin ensimmäisessä käsittelyssä ja puolet kaikista tapauksista saatiin päätökseen toisessa käsittelyssä sovittelua edeltävän prosessin avulla. Selkokielellä sanottuna emme ole aina turvautuneet parlamentaariseen valtaamme viimeiseen asti vaan käyttäneet valtaoikeuksiamme strategisesti ja voimakkaan poliittisen tahdon ohjaamina. 
<P>
Koko tänä vaalikautena parlamentti voi ainoana unionin lakiasäätävistä toimielimistä kehuskella kautensa päätteeksi sataprosenttisella lainsäädäntötilastolla, josta voimme olla tulosten puolesta todella ylpeitä. 
<P>
Kuten tiedätte, teimme ehdotuksen ja saimme päätökseen tärkeän toimielinten sopimuksen sääntelyn laadun parantamiseksi tulevaisuudessa. Lainsäädäntö on ollut tärkeä muttei ainoa tehtävämme. Toimintamme on ollut paljon laaja-alaisempaa. Esimerkiksi talousarviosta puhuttaessa luvut osoittavat selvästi, että parlamentti on ollut järkevä yhteisön talousarvion harkinnanvaraisten menojen suhteen, itse asiassa järkevämpi kuin toinen budjettivallan käyttäjä eli neuvosto – ja neuvoston on syytä panna tämä merkille perustuslakisopimuksen osalta. 
<P>
Olemme jälleen kerran osoittaneet, että vastuun antaminen talousarvion alalla synnyttää vastineeksi parlamentaarista vastuuta. 
<P>
Parlamentti on ottanut opikseen vuoden 1999 tapahtumista toimeenpanovallan vastuuvelvollisuuden suhteen. Parlamentin ja talousarvion valvontavaliokunnan jatkuvasti kehittyvä rooli osoittaa, että olemme ottaneet opiksemme edellisestä kriisistä ja oppineet etenkin, että parlamentin vastuuvelvollisuus on unionin toimeenpanovallan ehdoton edellytys eikä vain ylimääräinen lisä. 
<P>
Hyväksyntävaltaa on käytetty vastuullisesti, esimerkiksi silloin, kun parlamentti hyväksyi liittymissopimuksen. Toisaalta, kuten matkustajarekisteriä koskevat keskustelut ja äänestykset ovat selvästi osoittaneet, parlamentti ei ole kenenkään kumileimasin. 
<P>
Me parlamentin jäsenet olemme yhä suuremmassa määrin omaksuneet tehtäväksemme kansalaisten huolenaiheiden välittämisen. Esimerkiksi ja -säiliöalusten onnettomuuksista käydyt keskustelut johtivat todellisen korjaavan lainsäädännön laatimiseen. 
<P>
Tiivistetysti voidaan todeta, että Euroopan parlamentti on ollut tehokas lainsäätäjä, järkevä talousarvion laatija, Euroopan unionin foorumi toimeenpanovallan vastuuvelvollisuudelle ja tehokas oikeuksien valvoja Euroopan kansoille. 
<P>
Hyvät kollegat, muistatte kenties päätavoitteet, jotka asetin itselleni puhuessani teille valintani jälkeen: laajentumisen edistäminen, yhteydenpidon parantaminen kansalaisiin sekä parlamentin sisäisen uudistuksen ja etenkin jäsenten ohjesäännön edistäminen. Paneuduin kaikkiin näihin kolmeen tavoitteeseen ja haluaisin nyt kertoa teille tuloksista. 
<P>
Minulla on ollut täysi ja kiireinen aikataulu puhemiehenä. Parlamentissa olen osallistunut 90:een puheenjohtajakokoukseen, joiden esityslistalla on ollut 669 asiaa. Olen osallistunut 54:ään parlamentin puhemiehistön kokoukseen, joissa on käsitelty 934 asiaa. Olen osallistunut 450 muuhun kokoukseen Euroopan parlamentissa. Olen osallistunut 334 kokoukseen vierailevien poliitikkojen ja muiden henkilöiden kanssa sekä osallistunut 16:lle valtion päämiehen vierailulle. Olen edustanut teitä parlamentin jäseniä 12:ssa Eurooppa-neuvoston kokouksessa. Parlamentin ulkopuolella Strasbourgissa ja Brysselissä olen tehnyt puolestanne 203 vierailua. Olen käynyt 33 valtiossa, niin Euroopan unionin valtioissa kuin tulevissa ehdokasvaltioissakin. Yhteensä 24 valtiossa minulla oli kunnia pitää puolestanne puheenvuoro kansallisten parlamenttien täysistunnoissa. Olen antanut tiedotusvälineille yli tuhat haastattelua Brysselissä ja Strasbourgissa sekä yhtä monta haastattelua niillä 203 ulkomaanvierailulla, jotka olen tehnyt puolestanne. Olen puhunut tässä täysistunnossa puhemiehen tavanomaisten tehtävien lisäksi 24 kertaa ja pitänyt puolestanne 130 merkittävää puhetta parlamentin ulkopuolella. Kokonaiskirjeenvaihtomme koostuu lähes 10 000 kirjeestä ja 10 000 asiakirjasta. Kiitän kabinettiani sen kärsivällisyydestä ja työstä. 
<P>
Ensisijainen tavoitteeni – ja toimikauteni ylivoimaisesti tärkein julkinen tavoite – oli laajentuminen, joka on tällä viikolla saavuttanut huippukohtansa. Varapuhemiesten ja puhemiehistön, ryhmien puheenjohtajien ja puheenjohtajakokouksen työ sekä talousarviomäärärahojen varaaminen laajentumisvalmisteluihin on kaikki johtanut siihen, että tämänviikkoinen työskentelymme 25 jäsenen Euroopasta koostuvan uuden parlamentin kanssa on sujunut moitteettomasti. Olen siitä ylpeä. 
<P>
Tämä ei tapahtunut vahingossa, vaan oli osa tarkkaan valmisteltua poliittista ja hallinnollista suunnitelmaa. Kiitän Julian Priestleya ja hänen työryhmäänsä heidän ammattimaisesta työstään asiassa. 
<P>
Miten me parlamentin jäsenet vaikutimme laajentumiseen? Vaikutuksemme ilmeni ulkoasioiden, ihmisoikeuksien sekä yhteisen turvallisuuden ja puolustuspolitiikan valiokunnan ja esittelijöidemme toimien sekä poliittisten ryhmien ja minun vierailujeni kautta. Elävöitimme politiikkaa. Korostimme arvojen Eurooppaa. Yritimme välittää hetken historiallisen ja jännittävän luonteen ja siirtää sen eteenpäin Euroopan kansoille. Laajensimme keskustelua kuivakkaasta yhteisön säännöstöstä hetken elinvoimaisuuteen ja kannustimme tarpeellisten kompromissien hyväksymistä sekä pääsimme tarpeelliseen sopimukseen rahoitusnäkymistä. Samanaikaisesti jäsenyyden mahdollisuus käynnisti poikkeuksellisen muutosprosessin uusissa jäsenvaltioissa itsessään. 
<P>
Parlamentissa korostimme parlamentaarista ulottuvuutta. Marraskuu 2002 oli tärkeä välietappi; kutsuimme silloin kaikkien parlamenttien jäsenet kokoon ennen samana vuonna pidettyä Kööpenhaminan huippukokousta. Vuosi 2003 oli parlamenttien ja parlamentarismin vuosi. Otitte ennennäkemättömän askeleen ja kutsuitte paikalle – ensimmäistä kertaa, vaikka kyseessä oli viides laajentuminen – tarkkailijajäseniä kustakin valtiosta, mikä on suureksi kunniaksenne. 
<P>
Haluaisin ilmaista toivomuksen, että tässä sovinnon Euroopassa Kyproksen saarella voidaan löytää ja löydetään sovinto ja että maanosan viimeinen jaettu pääkaupunki saadaan ajan myötä yhdistettyä. 
<P>
Laajentumisen myötä tunnustettiin tarve laatia unionille uusi ohjekirja ja kutsuttiin kokoon Euroopan tulevaisuutta käsittelevä valmistelukunta valmistelemaan sitä. Vastoin odotuksia parlamentin sekä perussopimus-, työjärjestys- ja toimielinasioiden valiokunnan ehdottama valmistelukunnan malli hyväksyttiin ja edelleen vastoin odotuksia se osoittautui täydelliseksi menestykseksi. Perustuslakisopimuksen eteen on vielä tehtävä töitä. Voin vakuuttaa tänään parlamentille, että keskityn toistaiseksi – heinäkuuhun asti, jolloin parlamentti aloittaa kuudennen vaalikautensa – määrätietoisesti yhdessä edustajiemme Hänschin ja Brokin sekä ryhmien puheenjohtajien kanssa varmistamaan, että Euroopan parlamentilla on mahdollisimman täysipainoinen rooli jäljellä olevina viikkoina. Haluan ilmaista seuraavan päätöksen: työskentelemme muiden kanssa sen eteen, että sopimus Euroopan perustuslaiksi saadaan menestyksekkäästi päätökseen Irlannin puheenjohtajakauden aikana. 
<P>
Talousuudistuksesta voidaan todeta, että parlamentti on tehnyt, mitä meiltä pyydettiin. Euroopan parlamentin osalta tuloksista ei ole puutetta, mutta Lissabonia koskevat saavutukset ovat kovin vähäiset, mikä saattaa vähentää uskottavuutta. 
<P>
Viestintä on parlamentaarisen demokratian välttämätön ja yhä tärkeämpi edellytys, etenkin Euroopan parlamentin kaltaiselle koko maanosan laajuiselle parlamentille. Olemme lisänneet viestintäämme muiden yhteisön toimielinten ja kansallisten kansanedustuslaitosten kanssa. Täten olemme osoittaneet, että Euroopan parlamentti on päättäväinen ja luotettava kumppani, joka edistää Euroopan kehitystä. Seuraavan parlamentin kannattaisi sijoittaa vieläkin enemmän resursseja viestintään ja tarinamme myymiseen – tarinan, josta voimme olla ylpeitä. 
<P>
Olen kuitenkin vakaasti sitä mieltä, ettei mikään suhdetoiminta tai tiedotuskampanja korvaa tosiasiallista politiikkaa, joka perustuu vakaumukseen, intohimoon ja järkeen. 
<P>
Me parlamentin jäsenet olemme suorassa yhteydessä valitsijoihimme. Tunnemme heidän pelkonsa ja toiveensa. Meidän on tarjottava näkemystä ja osoitettava johtajuutta. Olemme olennainen osa siinä demokraattisen vastuuvelvollisuuden katkeamattomassa ketjussa, joka yhdistää valitsijamme, alueemme, valtiomme ja eurooppalaisen ihanteen. 
<P>
Vuonna 2003 eletyt vaikeat päivät ja viikot, jolloin saimme kokea Euroopan unionin Irak-kriisin, merkitsivät takaiskua Yhdistyneiden Kansakuntien kautta toteutuvalle tehokkaalle monenvälisyydelle sekä myös Euroopan unionille ja transatlanttisille suhteille. Meillä on tässä suhteessa paljon pohdittavaa ja opittavaa tulevaisuutta varten. Kriisi merkitsi poikkeamista eurooppalaisesta tavasta hoitaa asioita. Se osoitti, että toimielimiä koskevat tai perustuslailliset säännökset ovat vaarassa muuttua merkityksettömiksi, jos niitä ei elävöitetä poliittisella tahdolla ja yhteisellä julkisella tarkoituksella. 
<P>
Tälle vaalikaudelle on ollut tunnusomaista, että olemme ajaneet aidosti kunniallista käytöstä kansainvälisissä asioissa sekä eurooppalaisia arvoja. Olen hyvin ylpeä siitä, että olemme puolustaneet asianmukaista prosessia kansainvälisessä rikostuomioistuimessa, sillä esimerkiksi Guantánamo Baystä sellainen puuttuu.
<P>
Suuri ylpeydenaiheeni on, että olemme vahvistaneet uudelleen sitoutumisemme monenvälisyyteen. Ehdottomia kohokohtia oli Yhdistyneiden Kansakuntien pääsihteerin Kofi Annanin vierailu 29. tammikuuta 2004, jolloin hän otti vastaan Saharov-palkinnon YK:n ja Bagdadissa kuolleiden kollegojen puolesta. Palkinto oli voimakas ja tunnepitoinen osoitus parlamentin sitoutumisesta monenväliseen politiikantekoon. 
<P>
Olemme pyrkineet kehittämään suhteita muilla aloilla, kuten Venäjän ja Yhdysvaltain kanssa. Olemme saavuttaneet jonkin verran menestystä, mutta työtä on vielä jatkettava. Voin kertoa teille suurella ylpeydellä, että viime maaliskuussa perustettiin Euro–Välimeri-alueen parlamentaarinen edustajakokous Ateenassa. Kuten tiedätte, parlamentti on alusta alkaen ollut keskeisessä asemassa varmistamassa, että edustajakokous on alusta lähtien tehokas demokraattisen vuoropuhelun väline, joka on avoimesti ja tosiasiallisesti moniarvoinen. 
<P>
Uudistus on viimeinen aihe, josta tein teille lupauksia lähes kaksi ja puoli vuotta sitten. Sisäisesti puhemiehistö on tehnyt tärkeää työtä uudistuksen hyväksi "pelin tehostamisen" hankkeessa ("Raising the Game") ja kehittänyt uusia sisäisiä rakenteita, joiden ansiosta seuraavalla vaalikaudella voidaan keskittyä jäsenille tarjottaviin oikeudellisia kysymyksiä ja menettelykysymyksiä koskeviin palveluihin, jotka ovat määrältään ja laadultaan aiempaa merkittävämpiä. 
<P>
Nämä uudistukset ovat olleet käsin kosketeltavia ja hyödyllisiä, ja ne lisäävät epäilemättä työskentelymme laatua ja tehostavat sitä, mutta toimikauteni suuri pettymys on ollut se, ettei neuvosto lopulta onnistunut pääsemään määräenemmistöpäätökseen Euroopan parlamentin jäsenten yhteisen ohjesäännön hyväksymisestä. 
<P>
Suostuimme kompromisseihin ja jopa neuvoston ehdottamiin kompromisseihin, ja silti viime hetkellä vähemmistö katkaisi tiemme. Järjestely, jossa saman parlamentin jäsenillä on 25 erilaista laillista ja taloudellista järjestelmää, ei ole mielestäni toivottava eikä pitkällä aikavälillä kestävä. 
<P>
Vaikka pyrkimyksemme eivät tällä kertaa toteutuneet, toivon syvästi, että ohjesääntö voidaan lopulta hyväksyä seuraavan vaalikauden alussa. Parlamentti kaipaa uudistusta. Te tiedätte tämän ja äänestitte sen puolesta. 
<P>
Kustannuskysymyksessä parlamentti on edistynyt huomattavasti sääntöjen uudistamisessa. Niillä pyritään varmistamaan suurempi avoimuus ja vastuuvelvollisuus. Puhemiehistö ja kvestorit ovat päättäneet viime vuosina matkakorvausten, sihteerilisien ja muiden lisien täsmällisistä uudistuksista, joita on jatkettu minun toimikaudellani. 
<P>
Alussa pyrin yleiseen uudistukseen, joka perustuu kahteen osatekijään: parlamentin jäsenten oikeudenmukaiseen ja tasa-arvoiseen kohteluun sekä siihen, että avoimuus lisien suhteen perustuu aiheutuneisiin kustannuksiin. Neuvoston epäonnistuminen ei ole meidän epäonnistumisemme. On kuitenkin valitettavaa, että – ja haluan tehdä tämän selväksi jälleen kerran – tällä hetkellä on käynnissä kyseenalaisiin ja valitettaviin keinoihin turvautuva kampanja, jonka päätarkoituksena tuntuu olevan parlamentin mustamaalaaminen ja sen jäsenten kunnian kyseenalaistaminen.
<P>
Kampanjan tarkoituksena on aiheuttaa mahdollisimman suurta vahinkoa tyhjin todistein yksilöille, heidän uralleen ja heidän perheilleen. Tämä on häpeällistä. 
<P>
Meillä on nyt suurin piirtein 50 vuoden kokemus eurooppalaisesta politiikanteosta. Sinä aikana menettelytavat ja hyvin monet arkipäivän asiat jäsenvaltioissamme ovat eurooppalaistuneet. Euroopan julkinen politiikka ja lainsäädäntö ovat syvästi juurtuneita kansalliseen poliittiseen päätöksentekoympäristöön, mutta vaikka meillä kuinka on eurooppalaistuneet menettelytavat, pyrimme edelleen löytämään tavan eurooppalaistaa politiikkaa sinänsä. 
<P>
Tästä syystä olen yrittänyt etenkin viime vuoden aikana välittää seuraavan viestin. On niin runsaasti eurooppalaisia kysymyksiä, joista lukuisilla täällä edustetuilla puolueilla on erilaiset näkemykset, ettei meiltä puutu eurooppalaista foorumia käydä kunnon vaalitaistelua. Tämä on minun kehotukseni teille lähtiessänne täältä vaaleihin. Puolustakaa Eurooppaa ja yrittäkää varmistaa, ettei kyse ole vain vaalikauden puolivälin kokeista ja kansallisista tai paikallisista kauneuskilpailuista vaan todellisesta, aidosta Euroopan tulevaisuuden muokkaamisesta. 
<P>
Haluaisin lopuksi esittää joitakin huomautuksia puhemieskauteni hoidosta. Kaikki tässä lyhyessä ajassa saavuttamani onnistumiset ovat teidän ansiotanne. Haluaisin kiittää teitä kaikkia, mutta kenties erityisesti kollegojani, ryhmien puheenjohtajia, jotka ovat tarponeet kanssani politiikan juoksuhaudoissa niin moneen otteeseen. Ymmärrän nyt paljon paremmin kuin alussa, ettei kaikkia voi aina miellyttää. 
<P>
Olen aina pyrkinyt palvelemaan tätä parlamenttia puolueettomasti, hyväntahtoisesti ja ennakkoluulottomasti sekä palvelemaan koko parlamentin eikä sen yksittäisten osien etua. Olen mielestäni pyrkinyt työskentelemään maanmieheni, irlantilaisen Edmund Burken periaatteiden mukaisesti. Hän totesi valitsijoilleen osoittamassaan kirjeessä vuonna 1774: "Edustajanne on teille ahkeruutensa lisäksi velkaa sen, että hän käyttää arvostelukykyään, eikä hän suinkaan palvele vaan pettää teidät, mikäli hän uhraa oman arvostelukykynsä teidän mielipiteenne eteen." Pidän kiinni puhemiehenä tekemistäni päätöksistä ja olen valmis tulemaan arvioiduksi niiden perusteella. 
<P>
Kiitän kabinettiani. Kiitän Euroopan parlamenttia, ja jälleen kerran en voi kiittää tai kehua tarpeeksi Julian Priestleya ja Harald Rømeria sekä suurenmoista johtajuutta, ammattimaista, maailmanluokan julkisen palvelun tasoista johtajuutta. 
<P>
Haluaisin lopettaa paljon henkilökohtaisempaan sävyyn. Se, että olen toiminut Euroopan parlamentin jäsenenä 15 vuotta, ELDR-ryhmän varapuheenjohtajana ja puheenjohtajana yli seitsemän vuotta sekä parlamentin puhemiehenä melkein kaksi ja puoli vuotta, on ollut elämäni hienoimpia kokemuksia. Voin vakuuttaa teille, että ilmoitin tänä aamuna varsin sekavin tuntein Munsterin vaalipiirin kannattajilleni, etten aio asettua ehdolle tulevissa vaaleissa. 
<P>
Haluan kiittää Munsterin asukkaita heidän jatkuvasta tuestaan vuosien saatossa. Kiitän omia tukijoukkojani ja perhettäni, joista osa on täällä tänään. Vaikka politiikassa mikään asia ei koskaan tule valmiiksi, olen antanut oman panokseni ja tiedän, että muut ovat valmiina tarttumaan haasteeseen. Eurooppa on ollut se asia, jonka puolesta olen poliittisen urani aikana työskennellyt. Aion jatkaa työskentelyä sen puolesta kaikin tavoin. Jätän tämän parlamentin, mutta ystävyyssuhteeni, saamani oivallukset ja jatkuva kunnioitukseni tämän parlamentin toimintaa kohtaan eivät jätä minua koskaan. Ennen kaikkea kiitän teitä kaikkia ystävyydestänne ja tuestanne. 
<P>
Minun pitää henkäistä syvään! 
<SPEAKER ID="69" LANGUAGE="DE" NAME="Poettering (PPE-DE )." AFFILIATION="(Suosionosoituksia)">
<P>
    Arvoisa puhemies, on hieno perinne, että ryhmien puheenjohtajat kiittävät vilpittömästi virasta eroavia puhemiehiä, ja niinpä minäkin olen muiden ryhmien puheenjohtajien tavoin pyytänyt puheenvuoroa. Euroopan kansanpuolueen (kristillisdemokraatit) ja Euroopan demokraattien ryhmälle tämä ei suinkaan ole pakollinen velvollisuus vaan pikemminkin mahdollisuus lausua suoraan sydämestä vilpittömät ja lämpimät kiitokset. Arvoisa puhemies Pat Cox, olette henkilö, jossa yhdistyy näkemyksellisyys ja käytännöllisyys ja joka on täynnä poliittista ja henkilökohtaista oikeudenmukaisuutta. Te yhdistätte kotimaanne Irlannin tasavallan parhaat perinteet eurooppalaiseen vakaumukseemme. Vastedes teidät luetaan aina Euroopan parlamentin parhaimpien puhemiesten joukkoon, ja onneksenne puhemieskautenne sattui menestyksekkääseen aikaan, jolloin perustuslaista keskusteltiin ja kymmenen uutta jäsenvaltiota liittyi Euroopan unioniin. 
<P>
Mainitsitte ainoan edelleen keskeneräisen kysymyksen, jäsenten ohjesäännön. Välittömästi uuden parlamentin valitsemisen jälkeen on meidän tehtävämme, uudelleen valituiksi tulleiden tehtävä, saattaa loppuun työnne, jotta ohjesääntö saadaan valmiiksi. Arvoisa puhemies, voitte olla ylpeä siitä, kuinka kunniallisesti hoiditte virkaanne ja tehtäviänne. Meillä kaikilla on syytä kiittää teitä, ja teen niin myös henkilökohtaisesti. Toivotan teille kaikkea hyvää elämässänne ja kaikessa siinä, mitä kotimaassanne ryhdytte tekemään. Ryhmämme puolesta toivotan teille koko sydämestäni hyvää jatkoa. 
<SPEAKER ID="70" LANGUAGE="ES" NAME="Barón Crespo (PSE )." AFFILIATION="(Suosionosoituksia)">
<P>
    Arvoisa puhemies, tiedätte, kuten koko parlamentti, ettei Euroopan sosiaalidemokraattisen puolueen ryhmä äänestänyt teitä. Tänään kyseinen ryhmä on kuitenkin osoittanut yksimielisesti suosiotaan työllenne ja puheellenne.
<P>
Esitän vielä henkilökohtaisen huomautuksen: tervetuloa Euroopan parlamentin entisten puhemiesten kerhoon! Se on yksi maailman valikoivimmista kerhoista. 
<SPEAKER ID="71" LANGUAGE="EN" NAME="Watson (ELDR )." AFFILIATION="(Suosionosoituksia)">
<P>
    Arvoisa puhemies, olette palvellut parlamenttia väsymättömästi 15 vuotta, ja ELDR-ryhmän puolesta haluaisin osoittaa kunnioitustani virkakautenne aikana osoittamallenne johtamistaidolle ja näkemyksellisyydelle. Olette ollut erinomainen parlamentin puhemies, sillä olette lisännyt vaikutusvaltaamme ja varmistanut, että äänemme pääsee kuuluviin neuvostossa ja muualla. Kaunopuheisuutenne ja viisaasti käyttämienne taitavien kiteytysten avulla olette välittänyt työmme käytännön hyödyt kansalaisillemme. Olen ylpeä siitä, että ensimmäinen liberaalipuolueesta tuleva parlamentin puhemies 22 vuoteen on yksi sen menestyksekkäimmistä. 
<P>
Haluaisin korostaa lyhyesti kahta saavutusta. Innokas kampanjointinne laajentumisen puolesta ja määrätietoisuutenne parlamentin uudistamisessa ovat teille kunniaksi. Edeltäjänäni ELDR-ryhmän johdossa osoititte sitoutuneisuuttamme laajentumiseen ottamalla ehdokasvaltioiden kansanedustajia mukaan toimintaamme. Jatkoitte kampanjoimalla energisesti kyllä-äänten puolesta ehdokasvaltioissa ja tuomalla tarkkailijajäseniä istuntosaliimme vuonna 2002. Olette saattanut parlamentin lähemmäs uudistuksia kuin koskaan aikaisemmin, enkä epäile hetkeäkään, että työnne tuloksena onnistumme parlamentin uudistamisessa. 
<P>
Olemme varmoja siitä, että teillä on vielä paljon annettavaa Euroopalle, mitä ikinä teettekään tulevina kuukausina ja vuosina. Sanomme tänään näkemiin ja kiitämme teitä sekä toivotamme kaikkea hyvää tulevaisuutta varten. 
<SPEAKER ID="72" LANGUAGE="FR" NAME="Wurtz (GUE/NGL )." AFFILIATION="(Suosionosoituksia)">
<P>
    Arvoisa puhemies, haluaisin yhtyä kollegoihini, ryhmien puheenjohtajiin, ja kiittää teitä perusteellisuudestanne, moniarvoisuuden kunnioituksesta ja ystävällisestä tavastanne käsitellä ihmisiä. Olette osoittanut, ettei ole olemassa pieniä ryhmiä vaan ainoastaan tehtävälleen omistautuneita ihmisiä. 
<SPEAKER ID="73" LANGUAGE="FR" NAME="Cohn-Bendit (Verts/ALE )." AFFILIATION="(Vastalauseita)">
<P>
    Arvoisa puhemies, parlamentin jäsenenä ja puhemiehenä olette näyttänyt hyvää esimerkkiä siinä, miten olette toiminut parlamentin puolesta. Sen vuoksi käytän hyväkseni tätä kunniaksenne pidettävää puheenvuoroa pyytääkseni teitä tekemään niin jälleen kerran. 
<P>
Kolme kertaa parlamentti on hylännyt Euroopan ja Yhdysvaltain välisen matkustajarekisteritietoja koskevan sopimuksen. Ensi viikolla...
<P>
... Olemme parlamentin jäseniä. Emme tuhlaa aikaamme selkään taputteluun, vaan otamme parlamentaarisen tehtävämme vakavasti, kuten puhemies Cox on tehnyt viiden vuoden ajan. 
<P>
Arvoisa puhemies, tämän vuoksi pyydän teitä puhumaan komissiolle sen varmistamiseksi, etteivät neuvosto ja komissio sivuuta ensi viikolla parlamentin päätöstä vaatia Euroopan yhteisöjen tuomioistuimelta päätöstä asiassa. Se on oikeutemme, ja on teidän velvollisuutenne puhemiehenä kunnioittaa parlamentin jäsenten suuren enemmistön toiveita, aivan kuin komission ja neuvoston velvollisuus on kunnioittaa parlamentin enemmistön toiveita. 
<P>
Tämä on viimeinen toiveeni. Olette ollut erinomainen puhemies. Pidämme teitä vielä suuremmassa arvossa, jos onnistutte taivuttelemaan komission ja neuvoston kunnioittamaan parlamentin toiveita. 
<SPEAKER ID="74" LANGUAGE="" NAME="Puhemies. –" AFFILIATION="">
<P>
   Hyvä jäsen Cohn-Bendit, olen kiitollinen neuvoistanne. Pyytämästänne asiasta on kuitenkin jo päätetty. Päätös tehtiin tänä aamuna. Kiitoksia. 
<SPEAKER ID="75" LANGUAGE="FR" NAME="Pasqua (UEN )." AFFILIATION="">
<P>
    Arvoisa puhemies, ei ole lainkaan helppoa johtaa näin merkittävää poliittista elintä, jossa on niin monia mielipidevivahteita, että ne itsessään jakautuvat alaryhmiin. Arvelen kuitenkin, että omalta osaltani pystyin juuri puheenjohtajakokouksessa todella arvostamaan ominaisuuksianne. 
<P>
En halua yhtyä siihen, mitä jotkut voisivat pitää keskinäisen ihailun kerhonamme – mikä olisi mielestäni hieman liioiteltua. Kuitenkin hetkellä, jolloin olette päättänyt jättää parlamentin – jolle olette antanut niin paljon sekä jäsenenä että puhemiehenä, vaikka olemmekin olleet eri mieltä lukuisista asioista, mikä kuuluu olennaisesti demokraattisen parlamentin toimintaan – haluan ilmaista, että teitä pidetään suuressa arvossa ryhmämme sisällä ja että olemme kiitollisia siitä, miten olette käsitellyt parlamentin vähemmistössä olevia jäseniä. Se on aidon demokraatin mitta. Arvoisa puhemies, voin todistaa tämän ja haluan ilmaista kiitollisuuteni. Olen varma, ettette eksy liian kauas toimielimistä, joten kenties tapaamme jälleen, arvoisa puhemies. Joka tapauksessa toivotan teille kaikkea hyvää henkilökohtaisessa ja perhe-elämässänne. Poliittinen uranne sen sijaan on muiden käsissä. 
<SPEAKER ID="76" LANGUAGE="IT" NAME="Dell'Alba (NI )." AFFILIATION="">
<P>
   – Arvoisa puhemies, puheenne lopussa kiititte ryhmien puheenjohtajia, mutta haluaisin myös muistuttaa teitä sitoutumattomien jäsenten olemassaolosta – vaikka olettekin heistä tietoisia. Monet sitoutumattomat jäsenet ovat arvatenkin pyytäneet puheenvuoroa, joten käytän hyväkseni sitä, että olen yhdessä jäsen Garaudin kanssa edustanut teitä vuosien mittaan puheenjohtajakokouksessa. Käytän tätä tilaisuutta hyväkseni viimeisen kerran pitääkseni puheenvuoron, en tietenkään ryhmänä, sillä kunnioitan sitoutumattomien ryhmän erityisluonnetta, josta olemme puhuneet niin monesti. Valitettavasti ryhmäni ongelmia – sanotaan nyt tämän parlamentin organisaation ongelmia – ei ole ratkaistu, vaikkei se olekaan henkilökohtaisesti teidän vikanne, arvoisa puhemies. Joka tapauksessa ryhmä koostuu muutamista kymmenistä jäsenistä, joten seuraavan parlamentin on tarkasteltava sitä huolellisemmin. 
<P>
Arvoisa puhemies, omasta puolestani ja käsittääkseni myös jäsen Garaudin puolesta haluaisin yhtyä siihen ihailuun ja tunnustukseen, joka kohdistuu omaksumaanne roolia kohtaan etenkin parlamentin puolustajana sekä sitä tapaa kohtaan, jolla olette johtanut parlamenttia yksittäisistä olosuhteista huolimatta tai meidän mahdollisista poliittisista arvioistamme huolimatta. Minäkin koin, että minun on osoitettava teille kunnioitustani tällä tavoin ja toivotettava kaikkea hyvää poliittisen ja henkilökohtaisen tulevaisuutenne varalle. 
<SPEAKER ID="77" LANGUAGE="DA" NAME="Bonde (EDD )." AFFILIATION="">
<P>
    Arvoisa puhemies, minäkin haluaisin kiittää teitä poikkeuksellisen rakentavasta yhteistyöstä niiden vuosien aikana, jolloin olette osallistunut puheenjohtajakokoukseen. Ryhmien puheenjohtajille on muodostunut hyvin luottavaiset suhteet. Taannoin oli tapana päättää etukäteen, mitä kokouksissa päätettäisiin. Tuolloin meitä oli suuri yhteenliittymä, jossa ei ollut kovin miellyttävää edustaa pientä ryhmää. Viime vaalien jälkeisten viiden vuoden aikana ei ole ollut mahdollista ennustaa kokouksissa tehtäviä päätöksiä ennen kuin nämä kokoukset on pidetty. Ihmisiä on kuunneltu, myös vähemmistön edustajia, ja toivon, että tätä perinnettä voidaan jatkaa. 
<P>
Olette tavallaan parlamentin ensimmäinen varsinainen puhemies, sillä teidät valittiin vaalikampanjan kautta. Koko parlamentin historiassa ei ollut koskaan aikaisemmin ollut vaalikampanjaa, ja nyt puhuu edustaja, joka on ollut 25 vuotta parlamentin jäsenenä. Teidät valittiin vaaleilla, joissa voititte rehellisesti Martinin ja itseni sekä Onestan ja Wurtzin. Valinta oli seurausta rakentavista keskusteluista meidänkin ryhmissämme, ja toivon, että voimme jatkaa tätä perinnettä niin, että ennen puhemiehen valitsemista voidaan käydä keskustelua parlamentin työskentelyn järjestämisestä. Saapuessamme maanantaisin parlamenttiin tavalliset jäsenet voivat nyt pitää puheenvuoron, kun aikaisemmin näin ei ollut. Se on pieni, käytännöllinen seuraus vaalikampanjasta. 
<P>
Voin vakuuttaa, että kaikki eivät ole teihin täysin tyytyväisiä, samalla kun vakuutan, ettei ole teidän syynne, ettei tässä kiertävässä sirkuksessa ole tehty mitään uudelleenjärjestelyjä, niin kuin olette joka tilanteessa vaatinut. 
<P>
Kiitoksia rakentavasta yhteistyöstänne ja onnea tulevaisuudessa. Toivon, että viimeisenä tekonanne huolehditte siitä, että puhemiehistö tekee päätöksiä matkakorvauksista, joita meidän ei ole syytä hävetä äänestäjiemme edessä. 
<SPEAKER ID="78" LANGUAGE="" NAME="Puhemies." AFFILIATION="">
<P>
   Esityslistalla on seuraavana Euroopan parlamentin uusien jäsenten valtakirjojen tarkastaminen.(1) 
<SPEAKER ID="79" LANGUAGE="IT" NAME="Gargani (PPE-DE )." AFFILIATION="(Suosionosoituksia)">
<P>
   – Arvoisa puhemies, hyvät kollegat, minulla on toden totta kunnia ja ilo esitellä uusien jäsenten valtuutuksien vahvistamista. Tämä koskee sekä niitä 162:ta jäsentä, jotka kymmenen uutta jäsenvaltiota ovat nimittäneet toimeen 1. päivästä toukokuuta 2004 eteenpäin, sekä niitä kuutta jäsentä, jotka on valittu jäsenyydestään luopuneiden tilalle.
<P>
Nähdäkseni edustan koko parlamentin kantaa todetessani, että myös nämä menettelyt korostavat laajentuneen unionin kansalaisten edustajien liittymistä tämän parlamentin täysjäseniksi. Kuten kaikki tiedätte, työjärjestyksen mukaisesti oli tarpeen huolehtia valtakirjojen tarkastamisesta, ja työjärjestyksen 7 artiklan 2 kohdan mukaisesti oikeudellisten ja sisämarkkina-asioiden valiokuntaa pyydettiin laatimaan parlamentille mietintö. Tämä mietintö on nyt laadittu. Oikeudellisten asioiden valiokunta siis kokoontui eilen illalla tämän artiklan, sellaisena kuin se on muilla säännöksillä muutettuna, mukaisesti.
<P>
Koska tarkastettavia valtakirjoja oli paljon ja aikaa vähän ja koska meidän pitäisi käsitellä ne viipymättä, katsottiin asianmukaiseksi, että oikeudellisten asioiden valiokunnan puheenjohtaja esittää tämän suullisen mietinnön parlamentille. Sen sisältö voidaan tiivistää ilmoittamalla, että eilisessä kokouksessa oikeudellisten asioiden valiokunta tarkasti 168 jäsenen valtakirjat. Arvoisa puhemies, tutkimme tavanomaiset asiakirjat, kuten ilmoituksen yhteensopimattomuuksista ja ilmoituksen taloudellisista kytköksistä. Katsoimme yksimielisesti, että kaikki oli kunnossa, mikä tarkoittaa sitä, että voimme antaa suosituksen seuraavaan vaiheeseen siirtymiseksi. Olette ilmoittanut, että Kadis on ministeri eikä siis voi ottaa vastaan Euroopan parlamentin jäsenyyttä. Tämän vuoksi on tarpeen julistaa hänen valtuutuksensa päteviksi 1. päivästä toukokuuta tähän päivään. Hänen seuraajansa valtakirjaa ei tietenkään voida tarkastaa tässä istunnossa.
<P>
Arvoisa puhemies, minäkin haluan käyttää tilaisuutta hyväkseni ja kiittää teitä samoin kuin koko parlamenttia. 
<SPEAKER ID="80" LANGUAGE="" NAME="Puhemies." AFFILIATION="(Puhemies totesi, ettei ehdotusta vastustettu.)">
<P>
   Ehdotan, että julistamme oikeudellisten ja sisämarkkina-asioiden valiokunnan mietinnön perusteella uusien jäsenten valtuutukset päteviksi.
<SPEAKER ID="81" LANGUAGE="" NAME="" AFFILIATION="Edellisen istunnon pöytäkirjan hyväksyminen – Parlamentin jäsenyys – Tilintarkastustuomioistuimen jäsenyys:"/>
<SPEAKER ID="82" LANGUAGE="" NAME="" AFFILIATION="(Parlamentti hyväksyi päätöksen.)">
<SPEAKER ID="83" LANGUAGE="DE" NAME="Theato (PPE-DE )," AFFILIATION="esittelijä.">
<P>
    Arvoisa puhemies, suuret kiitokset siitä, että saan jälleen käyttää puheenvuoron. Haluaisin kertoa kollegoilleni hiukan Euroopan tilintarkastustuomioistuimen jäsenten nimittämistä koskevasta asiasta.
<P>
Huolehdimme talousarvion valvontavaliokunnassa työjärjestyksen määräysten mukaisesti menettelystä, jossa ohjenuoranamme olivat perustamissopimuksen määräykset, joiden mukaan tilintarkastustuomioistuimen jäseneksi valittavalta henkilöltä edellytetään ennen kaikkea pätevyyttä ja täydellistä riippumattomuutta. Kymmenen jäsenehdokasta täyttivät kirjallisen kyselylomakkeen, me saimme vastaukset, ja ehdokkaiden ansioluettelot toimitettiin eteenpäin. Tämän jälkeen kuulimme kutakin ehdokasta erikseen julkisissa kuulemistilaisuuksissa, ja sitten talousarvion valvontavaliokunta kävi keskusteluja suljettujen ovien takana yksinomaan omien jäsentensä kesken. Liittyvät valtiot ovat nyt lainvoimaisesti Euroopan unionin täysjäseniä ja uudet jäsenet ovat kuuluneet parlamenttiimme 1. toukokuuta alkaen. Jotta heidänkin äänensä tulivat huomioon otetuiksi, toimitimme äänestyksen talousarvion valvontavaliokunnassa viime maanantaina eli 3. toukokuuta. Äänestyksen tulokset on nyt esitetty parlamentille yhdeksässä mietinnössä – haluan tehdä tämän selväksi nyt ja selostan sitä kohta lisää. Toimitamme äänestyksen – salaisen äänestyksen – yhdeksästä erillisestä mietinnöstä, talousarvion valvontavaliokunnan mietinnöistä, joihin sisältyy sen suositus ehdokkuuksista. Useimmat ehdokkaista saivat valiokunnassa enemmistön hyväksynnän. Kaksi kymmenestä ehdokkaasta ei saanut taakseen tätä enemmistöä, ja heistä toinen – nimittäin Kyproksen ehdokas – peruutti ehdokkuutensa neuvostolle osoittamassaan kirjeessä. Toinen heistä, Slovakian ehdokas, ei valitettavasti saanut talousarvion valvontavaliokunnan enemmistön kannatusta.
<P>
Haluaisin tehdä hyvin selväksi, että talousarvion valvontavaliokunnan mietinnöistä kohta toimitettava äänestys on hyvin vastuullinen tehtävä, koska Euroopan tilintarkastustuomioistuimen jäsenet nimitetään kuudeksi vuodeksi. Mitään siirtymäkausia ei ole, toisin kuin muissa toimielimissä. Jäsenet kuuluvat siis Euroopan tilintarkastustuomioistuimeen kuusi vuotta, joten talousarvion valvontavaliokunta suoritti tutkimuksensa erittäin tunnollisesti ja huolellisesti. Samoin kaikki suljettujen ovien takana tapahtunut oli salaista. Haluan kiittää kaikkia talousarvion valvontavaliokunnan jäseniä tästä hyvin mutkikkaasta ja suuren vastuun tuovasta työstä ja annan mietinnöt nyt käsiteltäväksi.
<P>
Haluaisin esittää vielä yhden pyynnön: tämän äärimmäisen perusteellisen menettelyn jälkeen olisi suotavaa, jos tulevaa parlamenttia ei ainoastaan kuultaisi Euroopan tilintarkastustuomioistuimen jäsenten nimittämisestä vaan se voisi myös hyväksyä jäsenet.
<P>
Minulla on vielä kaksi ilmoitusta. Useissa mietintöjen erikielisissä käännöksissä talousarvion valvontavaliokunnan äänestystulos oli virheellinen, ja nämä virheet on nyt korjattu. Tanskan-, ranskan-, unkarin-, liettuan-, maltan-, portugalin- ja ruotsinkielisissä versioissa ehdokas Molnárin valiokunnassa saama äänestystulos oli kirjattu myönteiseksi. Kaikki versiot unkarinkielistä lukuun ottamatta – tämä oli tilanne klo 11.21 – on sittemmin korjattu. Pyydän teitä ottamaan huomioon, ettei talousarvion valvontavaliokunta yleensä ilmoita äänestystuloksia, mutta kyseinen tulos on tosiasiassa toisenlainen, kuten totesin.
<P>
Koska tämä on viimeinen esiintymiseni tässä parlamentissa, haluaisin kiittää kaikkia ja myös teitä, arvoisa puhemies, suurenmoisesta yhteistyöstä ja uskomattoman jännittävistä hetkistä, ja toivottaa kaikille erikseen mitä parhainta tulevaisuutta. Suuret kiitokset.
<SPEAKER ID="84" LANGUAGE="" NAME="Puhemies." AFFILIATION="">
<P>
   Kiitoksia, jäsen Theato. Toivomme teille kaikkea hyvää.
<SPEAKER ID="85" LANGUAGE="DE" NAME="Kuhne (PSE )." AFFILIATION="">
<P>
    Arvoisa puhemies, vaikka olen varma, että laadin äänestysluettelon yhdessä ryhmäni istuntopalvelun kanssa asianmukaisesti, siitä on esitetty kysymyksiä. Tämän vuoksi pyytäisin teitä jälleen kerran ilmoittamaan kaikille jäsenille, että äänestämme mietinnöstä, kuten jäsen Theato totesi käsitellessään erikielisiä korjattuja versioita. Olisi vielä kerran korostettava, että mietinnön tekstistä on tarkoitus äänestää. 
<SPEAKER ID="86" LANGUAGE="" NAME="Puhemies." AFFILIATION="(Parlamentti hyväksyi yhdeksän päätöstä peräkkäisissä äänestyksissä.)">
<P>
   Voin vakuuttaa jäsen Theaton tavoin, että mietinnöstä toimitetaan salainen koneäänestys.
<P>
(1) 
<SPEAKER ID="87" LANGUAGE="" NAME="" AFFILIATION="varapuhemies">
<SPEAKER ID="88" LANGUAGE="" NAME="" AFFILIATION="">
<P>
Päätösehdotus komission hyväksymisestä uudessa kokoonpanossa (B5-0227/2004) 
<SPEAKER ID="89" LANGUAGE="MT" NAME="Attard-Montalto (PSE )," AFFILIATION="kirjallinen">
<P>
   .Nyt Euroopan komissiossa on jäseniä 25 maasta, ja vaikka kunkin komission jäsenen tehtävänä on ajaa Euroopan yleistä etua, kansallisella edustuksella on edelleen tärkeä sija.
<P>
Tämän edustuksen pitäisi ainoastaan unionia eikä jakaa sitä, koska kansallisen edustuksen ansiosta koko komissio on tietoinen kunkin maan sosiaalisesta ja taloudellisesta tilanteesta ja voi tarvittaessa toimia joustavasti.
<P>
Ei toki ole eurooppalaisten periaatteiden mukaista ryhtyä toimiin ottamatta huomioon tiettyihin yhteiskunnan aloihin kohdistuvia vaikutuksia. Uskoakseni komissio ymmärtää, miten tärkeää on toimia joustavasti, koska tietyillä toimenpiteillä saattaa olla vaikutusta perheisiin, joiden arkielämään alueen taloudelliset ja sosiaaliset rajoitukset vaikuttavat huomattavastikin.
<P>
Tulen pienestä valtiosta, joka on Välimeren saari, ja tämä siis on näkökulmani. Joustavuutta tarvitsevat toki muutkin kuin pienet jäsenvaltiot. Myös suuret jäsenvaltiot ovat havainneet, että unionin yhteisiin tavoitteisiin mukautuminen vaatii niiltä tiettyä joustavuutta.
<P>
Lopuksi haluaisin todeta, että unionin monimuotoisuus on hyvä asia, vaikkakin juuri tämä sama monimuotoisuus edellyttää joustavuutta. Nähdäkseni kaikki komission jäsenet ovat tästä tietoisia, ja he ajavat Euroopan yhteistä etua toimimalla joustavasti. Näin Euroopan kansalaiset saadaan vakuuttuneiksi siitä, ettei komissio ole heille uhka vaan toimii heitä suojatakseen. 
<SPEAKER ID="90" LANGUAGE="FR" NAME="Berthu (NI )," AFFILIATION="kirjallinen">
<P>
   . Toivotamme lämpimästi tervetulleiksi komission jäsenet kymmenestä uudesta jäsenvaltiosta. Näin ollen myös hyväksyn uuden komission kokoonpanon.
<P>
Olen kuitenkin pettynyt päätöslauselmaan, josta äänestimme, koska siinä hylättiin tarkistus, jossa komissiota aivan aiheesta pyydettiin olemaan tekemättä aloitteita ja päätöksiä EU:n nykyisen muuntogeenisten organismien käyttökiellon kumoamisesta tulevalla ajanjaksolla eli tästä hetkestä siihen asti, kun uusi parlamentti aloittaa työnsä.
<P>
Kuten saattoi olettaa, neuvosto ei päässyt sopimukseen muuntogeenisestä maissilinjasta Bt-11, ja voimassa olevien menettelyjen mukaisesti päätöksen tekee yksin komissio. Mielestäni jäsenvaltiot tekivät väärin asettuessaan tieten tahtoen tämän menettelyn kannalle. Pidän valitettavana myös sitä, miten komissio väheksyy kansalaisia. Komission jäsen Byrne ilmoittaa päivittäin, että komissio aikoo kumota käyttökiellon, vaikka useimmat Euroopan kansalaiset ovat sitä vastaan.
<P>
Tämä on kuvaava esimerkki Euroopasta, joka toimii kansalaisista piittaamatta. Euroopan kansalaiset on saatava tajuamaan, että Eurooppa näyttää heille jatkuvasti pitkää nenää, ja tilanne on korjattava. 
<SPEAKER ID="91" LANGUAGE="FI" NAME="Iivari ja Paasilinna (PSE )," AFFILIATION="kirjallinen">
<P>
    Periaatteessa kriittinen kanta komission jäsenten jatkuvaan vaihtumiseen on oikea. Emme voi kuitenkaan hyväksyä menettelyä, jossa komission jäsenen Erkki Liikasen lähdön jälkeen Suomi asetettaisiin muita jo komission jäsenensä vaihtaneita maita huonompaan asemaan. Kysymys on myös laillisuudesta eli perustamissopimuksen noudattamisesta. Perustamissopimuksen mukaan komissaarin paikka voidaan jättää täyttämättä vain neuvoston yksimielisellä päätöksellä. 
<SPEAKER ID="92" LANGUAGE="FR" NAME="Souchet (NI )," AFFILIATION="kirjallinen">
<P>
   . Miltei kaikki Ranskaa edustavat parlamentin jäsenet vihreitä ja antifederalisteja lukuun ottamatta hylkäsivät huomiota herättävällä tavalla tarkistuksen, jossa Prodin komissiota – jonka toimikausi joka tapauksessa on päättymässä – pyydetään olemaan kumoamatta neuvoston asettama muuntogeenisten organismien käyttökielto. Tämä hylkäys rinnastuu siihen, että parlamentti antaa siunauksensa komission kaavailemalle päätökselle, josta komission jäsen Byrne on sitä paitsi jo ilmoittanut ja jonka mukaan muuntogeenisen maissilinjan Bt-11 ja myöhemmin kehitettävien lajikkeiden markkinoille saattaminen sallitaan. Otaksumme, että komission jäsen Byrne ilmoittaa asiasta lähestyvien Euroopan parlamentin vaalien jälkeisenä päivänä... 
<P>
Tässä täysin vääristyneessä prosessissa komissio kävelee hiljaisen suostumuksensa antavien jäsenvaltioiden yli, vaikka kysymys on kansanterveyden ja maidemme ympäristön kannalta ratkaiseva.
<P>
Toimikauden päätteeksi Euroopan kansalaisille siis tehdään ilkeä temppu. Tätä prosessia on välttämättä uudistettava, jos haluamme Euroopasta jälleen Euroopan kansalaisten toiveiden mukaisen. 
<SPEAKER ID="93" LANGUAGE="" NAME="" AFFILIATION="Istunnon pöytäkirjan hyväksyminen – Kirjalliset kannanotot:"/>
<SPEAKER ID="94" LANGUAGE="" NAME="Puhemies." AFFILIATION="(Istunto päättyi klo 12.59.)">
<P>
   Parlamentti on nyt käsitellyt esityslistalla oleva asiat.
<P>
Julistan Euroopan parlamentin istuntokauden keskeytetyksi.(1) 
