<CHAPTER ID="015">
Minuutin puheenvuorot poliittisesti tärkeistä asioista
<SPEAKER ID="021" NAME="Puhemies">
(DE) Esityslistalla ovat seuraavana minuutin puheenvuorot poliittisesti tärkeistä asioista.
<SPEAKER ID="022" NAME="Georgios Papastamkos" AFFILIATION="PPE-DE">
(EL) Arvoisa puhemies, hyvät kollegat, kuten tiedätte, Euroopan unionin ja Etelä-Korean väliset vapaakauppa-alueen luomista koskevat neuvottelut ovat käynnissä. Kiinnitin parlamentin tarkastelun puitteissa komission huomion asiaan, joka on erittäin tärkeä eräiden Kreikan osien ja myös muiden alueiden taloudelle.
<P>
Viittaan Etelä-Korean asettamiin erittäin korkeisiin hedelmäsäilykkeiden tuontiveroihin. Tunnemme sen roolin rajat, jota Euroopan parlamentti voi esittää ulkomaisen kauppapolitiikan muokkaamisessa. Komission neuvotteluiden salainen luonne ei kuitenkaan saisi johtaa avoimuuden ja demokraattisen vastuuvelvollisuuden puutteeseen ainakaan EU:n järjestelmän sisällä.
<SPEAKER ID="023" NAME="András Gyürk" AFFILIATION="PPE-DE">
(HU) Kiitoksia puheenvuorosta, arvoisa puhemies. Hyvät naiset ja herrat, Venäjän 2. joulukuuta pidetyt vaalit saattavat herättää meissä pelkoa. Ne Etyjin ja Eurooppa-neuvoston tarkkailijat, jotka onnistuivat edes saamaan viisumit, ilmoittivat vakavista väärinkäytöksistä. Ennen vaaleja hallituksen joukot tekivät kaikkensa estääkseen hallitusta vastustavien poliittisten liikkeiden toiminnan. Heidän ponnistuksensa ovat riistäneet Venäjän yhteiskunnalta demokratian tärkeimmän tukipylvään, vapaan äänioikeuden. Olemme vakuuttuneita siitä, että Eurooppa ei voi piilottaa päätään pensaaseen demokratian vastaisten prosessien suhteen. Hallituksen vakauden korostaminen ei missään tapauksessa oikeuta ilmaisuvapauden ja vapaan äänioikeuden rajoittamista. Emme voi unohtaa, että valtio, joka käyttää voimapolitiikkaa rajojensa sisäpuolella, ei epäröi käyttää tällaista politiikkaa myöskään kansainvälisissä suhteissa. Meidän mielestämme ei ole muuta vaihtoehtoa kuin tiiviimpi yhteistyö Euroopan unionin ja Venäjän välillä. Samanaikaisesti kahdenvälisen suhteen on joka tapauksessa perustuttava ihmisoikeuksien kunnioittamisen ja todellisen vastavuoroisuuden säilyttämiseen. Kiitos.
<SPEAKER ID="024" NAME="Puhemies">
(DE) Puhujalle oli hyötyä tekemästäni virheestä. Erehdyin ja luin virheellisesti PSE:n sijasta PPE-DE, mitä ei tietenkään voida hyväksyä. Näin ollen puheenvuoron saa nyt kaksi Euroopan parlamentin sosiaalidemokraattisen ryhmän edustajaa.
<SPEAKER ID="025" NAME="Antonio Masip Hidalgo" AFFILIATION="PSE">
(ES) Arvoisa puhemies, kiitän teitä siitä, että puhuitte istunnon alussa koko parlamentin puolesta kahteen nuoreen espanjalaiseen kohdistuneesta terrorismista. Erittäin paljon kiitoksia, arvoisa puhemies.
<P>
Haluan muistuttaa, että 16. toukokuuta kaksi espanjalaista, Miguel Ángel López ja Edén Galván, pidätettiin Riiassa yhdessä viiden portugalilaisen kanssa, koska he ottivat katulampuista riippuvia Latvian lippuja.
<P>
Heidän tarkoituksenaan ei ollut loukata ketään. He eivät saaneet oikeusapua ennen alustavaa oikeuskäsittelyä, jossa heillä ei ollut tulkkia, ja he saivat viettää vain muutaman hetken asianajajan kanssa. Poliisi löi heitä, ja heitä pidettiin eristyksissä. Yksi heistä jätettiin viikoksi ilman hänen sairauteensa vaadittavaa lääkitystä.
<P>
Jotkut viettivät 13 vuorokautta vankilassa, ennen kuin heidät vapautettiin ilman syytteitä. Miguel Ángel ja Edén Galván viettivät 19 vuorokautta vankilassa. Painajainen päättyi marraskuussa molempien osalta 4 000 euron sakkoihin.
<P>
Tiedän, että on ollut muitakin tapauksia, joissa väitettyjä latvialaisiin symboleihin kohdistuneita rikkomuksia on käsitelty kohtuuttoman ankarasti, ja se on mielestäni erittäin vakavaa. Tänään ihmisoikeuksien päivänä pyydän puhemiestä, joka ymmärtää hyvin ihmisoikeuksia, kirjoittamaan Latvian presidentille ja ilmaisemaan suuren huolemme asiasta.
<SPEAKER ID="026" NAME="Inés Ayala Sender" AFFILIATION="PSE">
(ES) Arvoisa puhemies, haluan myös kiittää teitä sanoistanne, jotka koskivat kahden kansalliskaartin jäsenen murhaa Capbretonissa.
<P>
Haluan myös tehdä valituksen ikävästä näytelmästä, joka tapahtui täällä parlamentissa Espanjan pääministeri José Luis Rodríguez Zapateron vierailun aikana. Espanjalaisena ja parlamentissa toimivana Euroopan kansalaisten edustajana minun on vaikea ymmärtää, miten parlamentti saattoi kutsua Espanjan pääministerin vierailulle tekemättä kuitenkaan kaikkeaan vierailun arvokkuuden varmistamiseksi. Sen saattoi huomata etenkin enemmistössä olleen poliittisen ryhmän riveissä, koska tuntui melkein siltä, että ryhmälle oli annettu käsky, ja siitä huomautettiin kotimaani tiedotusvälineissä.
<P>
Olemme mielestäni menettäneet loistavan tilaisuuden parantaa Euroopan parlamentin ja tuona päivänä Espanjan pääministerin edustaman Espanjan kansan välisten Euroopan unionia kannattavien yhteyksien näkyvyyttä. Parlamentti ei tarjonnut Espanjan ja Euroopan kansalaisten odotusten veroista vieraanvaraisuutta.
<P>
Onneksi Espanjan pääministeri toi jalomielisesti ja voimakkaasti parlamenttia kannattaen mieluummin esiin keskustelun tason ja monipuolisuuden sekä erinomaisen vastaanoton, jonka hän sai muilta ryhmiltä ja lukuisilta Espanjan kansalaisilta, jotka toivottivat hänet tervetulleeksi neuvoston tiloihin.
<P>
Arvoisa puhemies, toivon, että tiedätte huomattavan kokemuksenne ja nykyisten parlamentin puhemiehen tehtävienne ansiosta, mitä teidän on tehtävä, jotta tämä valitettava vaikutelma unohtuisi ja jotta voisitte varmistaa, että näin ei enää tapahdu.
<SPEAKER ID="027" NAME="Puhemies">
(DE) Puhemies on aina tyytyväinen, kun täysistunto pidetään täydessä salissa, ja etenkin tällaisista syistä.
<SPEAKER ID="028" NAME="Metin Kazak" AFFILIATION="ALDE">
(BG) Arvoisa puhemies, hyvät kollegat, Bulgaria on edistänyt Balkanin maiden ja Euroopan ainutlaatuista, toimivaa suvaitsevaisuusmallia liittyessään Euroopan unionin jäseneksi. Se perustuu tasapainoon kahden periaatteen välillä. Nämä periaatteet ovat vähemmistöjen sopeuttaminen maan poliittisen, yhteiskunnallisen, taloudellisen ja kulttuurielämän kaikkiin aloihin sekä heidän etnisen ja uskonnollisen identiteettinsä säilyttäminen. Malli tarjosi tien ulos etnisten ryhmien välisten jännitteiden umpikujasta, johon niin sanottu elpymisprosessi oli Bulgarian syössyt. Juuri tämä malli on palauttanut kristittyjen ja muslimien väliset hyvät naapuruussuhteet ja muuttanut etniset konfliktit poliittiseksi prosessiksi.
<P>
Oikeus- ja vapausliikkeellä on Bulgarian etnisen mallin kehityksessä keskeinen rooli. Balkanin suurimpana liberaalipuolueena Oikeus- ja vapausliike puolustaa yksilön oikeuksia ja vapauksia ja suojelee vähemmistöjä lain edellyttämällä tavalla ja eurooppalaisten arvojen mukaisesti eikä syntyperän tai uskonnon perusteella. Toisin kuin naapurimaissa, Oikeus- ja vapausliikkeellä ei ollut edes kommunistihallinnon ankarimpien kostotoimien aikana houkutusta turvautua väkivaltaisiin menetelmiin. Se ei ole koskaan kannattanut separatistisia ajatuksia tai toimia. Se tähtää sen sijaan sekä kansallisella että Euroopan tasolla kaikkien demokraattisten puolueiden sopimukseen vastustaa päättäväisesti uusia taipumuksia etniseen alkuperään, rotuun tai uskontoon perustuvaan suvaitsemattomuuteen.
<SPEAKER ID="029" NAME="Zdzisław Zbigniew Podkański" AFFILIATION="UEN">
- (PL) Arvoisa puhemies, torjunta-aineiden väärinkäyttö ja epäasiallinen jätehuolto ovat johtaneet maaperän laadun heikkenemiseen ja aiheuttaneet uhan kansalaisillemme. Meidän pitäisi tarjota heille ja tuleville sukupolville mahdollisuus tuottaa terveellisiä elintarvikkeita, ja sen pitäisi olla yksi tärkeimmistä tehtävistämme.
<P>
Cristina Gutiérrez-Cortinesin mietinnössä esitetyt ratkaisut, joihin kuuluu luettelon laatiminen jokaisen jäsenvaltion saastuneista alueista ja strategia näiden alueiden tilan parantamiseksi, ovat epäilemättä askel oikeaan suuntaan, ja toivon, että tällaisia askelia otetaan lisää.
<P>
Kemiallisessa saastumisessa ja sen aiheuttamien vahinkojen korjaamisessa ei kuitenkaan ole kaikki. Sen rinnalle on ilmestynyt uusi huolestuttavampi ongelma, joka koskee muuntogeenisten elintarvikkeiden lisääntynyttä tuotantoa. Se on biologinen saastuminen. Voin vakuuttaa teille kaikille, että muuntogeeniset organismit ovat erittäin paljon huolestuttavampia kuin kemiallinen saastuminen. Kemiallista saastumista torjuessamme meidän on siis torjuttava myös biologista saastumista. EU:n on sanottava päättäväisesti ei muuntogeenisten organismien käytölle elintarvikkeissa.
<SPEAKER ID="030" NAME="Milan Horáček" AFFILIATION="Verts/ALE">
(DE) Arvoisa puhemies, 2. joulukuuta pidetyt duuman vaalit osoittivat jälleen kerran, että Venäjällä ei voi odottaa yllätyksiä. Vaaleja on lähestytty hajottamalla oppositio kohdennetusti, uhkailemalla sekä vangitsemalla ja eliminoimalla mahdolliset vastustajat, kuten Hodorkovski, ja pidättämällä toistuvasti Garri Kasparov vaalilainsäädännön suurten muutosten avulla.
<P>
Yhdistynyt Venäjä -puolueen kampanjan tulokset eivät tee meihin vaikutusta. Putinin puolue voittaa ja demokratia häviää. Tätä kyseenalaista menestystä vahvistaa se, että parlamenttiin ei päässyt yhtäkään hallitukseen kriittisesti suhtautuvaa puoluetta. Vaalit eivät ole merkki siitä, että Euroopan ja Venäjän välisillä suhteilla olisi yhteinen demokratiaan, ihmisoikeuksiin ja oikeusvaltioon perustuva pohja. Tämä masentava kenraaliharjoitus ei lainkaan tiedä hyvää maaliskuun 2008 presidentinvaaleille ja osoittaa samaan aikaan, miten tärkeä käsityksemme arvoista on.
<SPEAKER ID="031" NAME="Willy Meyer Pleite" AFFILIATION="GUE/NGL">
(ES) Arvoisa puhemies, kiitän teitä ETA:n murhat tuomitsevasta lausunnostanne, jonka annoitte parlamentin puolesta.
<P>
Siirtyäksemme käsittelemään minun kysymystäni haluan sanoa, että viime viikolla minulla oli tilaisuus tavata Yolanda Pulecio, Ingrid Betancourtin äiti. Kuten tiedätte, Betancourt on ollut FARC:in panttivankina vuodesta 2001 lähtien. Hänen äitinsä kertoi minulle, ja minä kerron nyt teille, parlamentille ja komissiolle, Euroopan unionin toimielimille, että Euroopan unionilla pitäisi olla keskeinen rooli sekä Venezuelan presidentin Hugo Chávezin että Ranskan presidentti Nicolas Sarkozyn sovittelun tukemisessa. 9. lokakuuta myös Euroopan unionin toimielimet tukivat tätä sovittelua puheenjohtajavaltio Portugalin välityksellä.
<P>
Se on erittäin tärkeää, koska sovittelulle on avautumassa mahdollisuus, jonka avulla voidaan päättää monien pitkään panttivankeina olleiden kärsimykset ja aloittaa normaalitilanteen palauttaminen Kolumbian konfliktissa.
<P>
Näin ollen pyydän, että Euroopan unionin toimielimet eivät antaisi Yolanda Pulecion, Ingrid Betancourtin äidin, pyynnön kaikua kuuroille korville.
<P>
(Suosionosoituksia)
<SPEAKER ID="032" NAME="Gerard Batten" AFFILIATION="IND/DEM">
(EN) Arvoisa puhemies, 23. marraskuuta oli vaalipiiriini kuuluneen Aleksandr Litvinenkon murhan ensimmäinen vuosipäivä. Murha oli valtion sponsoroimaa ydinterrorismia. Hänen surmaamiseensa käytetty aine, polonium-210, on tarkasti valvottu, ja se voidaan helposti jäljittää lähteeseensä Venäjälle, jopa alkuperäiseen erään, josta se saatiin. Rikos on voitu hyväksyä vain Venäjän poliittisen järjestelmän korkeimmalla tasolla.
<P>
Yhdistyneen kuningaskunnan viranomaiset ovat pyytäneet luovutettavaksi vain yhtä henkilöä, Andrei Lugovoita, mutta murhaan ei ole syyllistynyt vain yksi henkilö. Rikokseen osallistui joukko koulutettuja toimijoita. Yhdistyneen kuningaskunnan hallitus on vakuuttanut, että Lugovoi näyttää olevan yksin vastuussa rikoksesta. Tarkoituksena on suunnata huomio pois todellisista syyllisistä. Epäilykset kohdistuvat suoraan Kremliin. Jos presidentti Putin ei tilannut rikosta, hän varmasti tietää, kuka sen tilasi.
<SPEAKER ID="033" NAME="Monica Maria Iacob-Ridzi" AFFILIATION="PPE-DE">
(RO) Arvoisa puhemies, vuoden päätteeksi Euroopan komissio laatii mietinnön työmarkkinoille pääsylle asetetuista esteistä.
<P>
Mietinnössä pitäisi mielestäni ehdottomasti korostaa kahta seuraavaa asiaa: uusille jäsenvaltioille asetetut rajoitteet eivät ole perusteltuja, sillä niiden liittyminen ei ole aiheuttanut muiden Euroopan unionin valtioiden markkinoilla minkäänlaista epätasapainoa. Toiseksi nämä rajoitteet eivät saisi olla voimassa kauemmin kuin Euroopan työoikeudessa määritellyt kaksi ensimmäistä vuotta.
<P>
Jäsenvaltioilla on taipumus käyttää 2+3+2-kaavaa vastauksena eräisiin nykyisiin poliittisiin vaatimuksiin.
<P>
Sen vuoksi olen sitä mieltä, että Euroopan unionin toimielinten luja kanta kahdesta ensimmäisestä vuodesta on tarpeen, jotta työvoiman liikkuvuuden perusteettomat esteet voitaisiin poistaa.
<P>
Haluan myös vahvistaa uudelleen yhteisön etuuskohtelun periaatteen yhteydessä, jossa parlamentissa keskustellaan eurooppalaisesta sinisestä kortista, jolla annetaan mahdollisuus tuoda Euroopan unionin ulkopuolelta yli 20 miljoonaa työntekijää.
<P>
Tämän periaatteen nojalla on luonnotonta kohdella äskettäin Euroopan unioniin liittyneiden jäsenvaltioiden työntekijöitä ankarammin kuin kolmansien maiden työntekijöitä.
<SPEAKER ID="034" NAME="Justas Vincas Paleckis" AFFILIATION="PSE">
(EN) Arvoisa puhemies, Schengen-alueen laajentuminen on suurenmoinen joululahja 2000-luvun eurooppalaisille, mutta naapureidemme Ukrainan, Venäjän, Moldovan ja Valko-Venäjän eteen laskeutuu uusi eurooppalainen esirippu. Tämä taloudellinen ja byrokraattinen esirippu korvaa erittäin vanhan rautaesiripun. Aikaisemmin naapurimme voivat hankkia ilmaisia tai edullisia viisumeita matkustaakseen moniin uusiin Schengen-maihin. Nyt heidän on maksettava 35-60 euroa. Eräissä näistä maista tämä on kolmannes kuukausipalkasta.
<P>
Viisumimaksuista saatava taloudellinen hyöty kääntyy EU:ta itseään vastaan. Tavallisille naapureille EU:sta on tulossa kaukainen maa. Mitä enemmän ihmisiä EU:ssa vierailee, sitä paremmin he näkevät, miten täällä eletään, ja samanaikaisesti matkailuala hyötyy siitä. Myös taloudellisesti on parempi sallia kuin rajoittaa.
<P>
Me emme tarvitse Euroopan linnoitusta. Käännyn kollegoideni ja parlamentin puhemiehen puoleen ja pyydän heitä painostamaan neuvostoa, jotta se tarkistaisi itänaapureitamme koskevien viisumimaksujen ehdot.
<SPEAKER ID="035" NAME="Toomas Savi" AFFILIATION="ALDE">
(EN) Arvoisa puhemies, haluan kiinnittää huomionne asiakirjaan, jota parlamentti aikoo pian työstää. Se on ehdotus Euroopan parlamentin ja neuvoston asetukseksi verkkoon pääsyä koskevista edellytyksistä rajat ylittävässä sähkön kaupassa annetun asetuksen (EY) N:o 1228/2003 muuttamisesta.
<P>
Olen huolissani siitä, että komission ehdotus ei sisällä artikloita, joiden avulla jäsenvaltiot voisivat rajoittaa sähkön tuontia kolmansista maista, jos niiden ympäristönsuojelumääräykset eivät ole niin ankarat kuin ne, joita sovelletaan täällä Euroopan unionissa.
<P>
Euroopan unionin ei pidä tehdä myönnytyksiä energiantoimittajille, jotka tuottavat sähköä edulliseen hintaan mutta ympäristölle tuhoisin vaikutuksin. Se olisi selkärangatonta epälojaalisuutta arvojamme kohtaan ja myös epäoikeudenmukaista eurooppalaisille energiantoimittajille, jotka noudattavat tarvittavia standardeja.
<SPEAKER ID="036" NAME="Ryszard Czarnecki" AFFILIATION="UEN">
(PL) Arvoisa puhemies, haluan kommentoida Venäjän vaaleja viitaten jäsenkollegoideni kahteen aiempaan puheenvuoroon. Se toi mieleeni vanhan vitsin siitä, miten jokainen amerikkalainen voi valita itselleen automallin, kunhan se on musta Ford. Minusta näyttää kuitenkin siltä, että monet eurooppalaiset poliitikot huokaisivat helpotuksesta, koska vaaleissa oli hieman jatkuvuutta ja koska Venäjällä on edelleen joku, jonka kanssa he voivat keskustella.
<P>
Ymmärrän tietenkin yksittäisten EU:n jäsenvaltioiden, etenkin suurten jäsenvaltioiden, ja yksittäisten eturyhmien sekä teollisuudenalojen taloudelliset edut, mutta Euroopan unionin sokeus ja kuurous, se, että hyväksymme hiljaa sen, että Venäjällä ei kunnioiteta ihmisoikeuksia, vain rohkaisee Venäjän vallanpitäjiä pidättämään yhä enemmän Kasparoveita. Mitä enemmän EU:ssa vaietaan Venäjän tapahtumista ja mitä vähemmän niistä puhutaan, sitä voimakkaampaa on maan tukahduttamispolitiikka - niin yksinkertaista se on. Näin ollen ehdotan, että puhumme Venäjän tapahtumista. Siellä nimittäin tapahtuu pahoja asioita.
<SPEAKER ID="037" NAME="Gisela Kallenbach" AFFILIATION="Verts/ALE">
(DE) Arvoisa puhemies, haluan kiinnittää huomiota bulgarialaisen taidehistorioitsija Martina Balevan ja hänen saksalaisen kollegansa, Berliinin vapaan yliopiston Ulf Brunnbauerin, tilanteeseen. Molemmat ovat saaneet etenkin Skat TV -televisioasemalta ja radikaalilta Ataka-puolueelta tappouhkauksia ja joutuneet niiden vihakampanjan kohteeksi käsiteltyään tieteellisessä työssään erästä maalausta. Sen jälkeen, Atakan eurooppalaisen vaalikampanjan päätteeksi, mainostaululla näytettiin julistetta, jossa luki: ”Baleva mestauslavalla - Saksan juutalainen roviolla!” Bulgarian yleisen syyttäjän toimistossa ei ole kesäkuun jälkeen käsitelty kannetta julkisesta murhaan yllyttämisestä. Baleva oleskelee nyt turvallisuussyistä Saksassa. TV-asema on tarjonnut palkkiota hänen olinpaikkaansa koskevista tiedoista. Bulgarian hallitus ei tee mitään, ja se on Euroopan unionin jäsenvaltiolle sopimatonta käytöstä. Sitä ei voida hyväksyä.
<SPEAKER ID="038" NAME="Kyriacos Triantaphyllides" AFFILIATION="GUE/NGL">
(EL) Arvoisa puhemies, EU:n ja Afrikan Lissabonissa pidetty huippukokous on päättynyt. Sovitussa yhteisessä julkilausumassa korostettiin voimakkaasti Euroopan unionin ja Afrikan maiden välisiä yhteistyösopimuksia. Asianosaisten komission jäsenten Peter Mandelsonin ja Louis Michelin mukaan sopimukset antavat sysäyksen Afrikan kehitykselle.
<P>
Lukuun ottamatta sitä, että olemme vuosia jättäneet huomiotta poliittisen avun ja suosineet taloudellista apua, on hyvä ottaa huomioon, mitä voimme vielä tarjota Afrikan maille, kun tiedämme esimerkiksi, että viimeisten 15 vuoden aikana EU:n tuotteiden vienti Afrikan mantereelle on kasvanut 84 prosenttia, mikä on pakottanut köyhät maat käyttämään 57 prosenttia bruttokansantuotteestaan sellaisen ruoan maahantuontiin, jota niissä olisi voitu tuottaa paikallisesti.
<P>
Tästä yhteistyöstä hyötyvät ainoastaan suuret eurooppalaiset yhtiöt. Älkäämme huijatko itseämme vaan olkaamme rehellisiä. Annamme rahaa, ja otamme sen heti takaisin.
<SPEAKER ID="039" NAME="Pál Schmitt" AFFILIATION="PPE-DE">
(HU) Kiitos, arvoisa puhemies. Neljä unkarilaista parlamentin jäsentä, Magor Csibi, Csaba Sógor, László Tőkés ja Iuliu Winkler, valittiin Romanian vaaleissa Euroopan parlamenttiin. Tämä on erinomainen tulos ja unkarilaiselle yhteisölle loistava tilaisuus taistella itsehallinnon, äidinkielisen opetuksen ja riippumattoman unkarinkielisen yliopiston puolesta. Itsehallinto on havaittu hyväksi koko Euroopassa.
<P>
Haluan mainita erityisesti piispa László Tőkésin, koska rehellinen, aito parlamentin jäsen, joka on sitoutunut demokratiaan ja ihmisoikeuksiin, on meille kaikille rikkaus. Hänet valittiin riippumattomana, yksittäisenä ehdokkaana ilman minkäänlaista ehdokasluetteloa. Sellaista on tapahtunut aiemmin vain harvoin. Se, että hänen vaalikampanjansa oli rehellinen ja perustui perusluonteisiin ihmisoikeuksiin liittyviin arvoihin, oli erittäin tärkeä osa hänen vaalimenestystään. Piispa Tőkésistä on tullut tähänastisen toimintansa, Romanian demokratiaan siirtymisessä esittämänsä roolin ja Euroopan suurimman kansallisen vähemmistön, Romaniassa elävän unkarilaisyhteisön, hyväksi käymänsä sinnikkään taistelun kautta unkarilaisessa politiikassa eräänlainen legenda. Koen velvollisuudekseni toivottaa Unkarin kansanpuolueen valtuuskunnan puolesta tervetulleiksi maanmiehemme, jotka on valittu Romanian alueella elävän unkarilaisyhteisön edustajiksi. Kiitos.
<SPEAKER ID="040" NAME="Maria-Eleni Koppa" AFFILIATION="PSE">
(EL) Arvoisa puhemies, haluan käsitellä täysistunnossa Olympic Airlinesin kysymystä. Kreikan hallitus on mielestäni luopunut yrityksistä neuvotella Olympic Airlinesin tulevaisuudesta. Näin Euroopan yhteisöjen tuomioistuimen lähestyvästä päätöksestä tulee ennalta varma lopputulos.
<P>
Tätä asennetta ei voida hyväksyä, eikä sille ole perusteita, koska tiedetään, että Euroopan unioni on osana aluepolitiikkaansa jo tunnustanut tarpeen varustaa lentoyhtiön uudenaikaisilla välineillä varmistaakseen päivittäiset yhteydet maan syrjäisille saarille.
<P>
On selvää, että Kreikan hallitus on luopunut ennalta tehdyn päätöksen perusteella kaikista oikeuksista ja tilaisuuksista neuvotella työpaikkojen säilyttämiseksi ja aiheuttanut näin valtavan yhteiskunnallisen ongelman. Samanaikaisesti luovutaan hiljaa kaikista vaatimuksista, jotka estäisivät Olympic Airlinesin aineettoman, rahallisesti erittäin arvokkaan omaisuuden hajaantumisen.
<P>
Näin Kreikan hallitus ja Euroopan komissio tekevät Kreikasta kilpailun nimissä toisen luokan kohteen. Tätä vastustavat kaikki toimijat, jotka ovat sitoutuneet maan tulevaisuuteen vakavasti otettavana matkailukohteena.
<SPEAKER ID="041" NAME="Zsolt László Becsey" AFFILIATION="PPE-DE">
(HU) Kiitos, arvoisa puhemies. Meillä on jälleen kerran aihetta huoleen Pohjois-Serbian Vojvodinan alueen etnisestä monimuotoisuudesta, koska Euroopan parlamentti on julistanut sen monissa päätöksissään suojeltavaksi arvoksi. Takaisinottosopimuksessa, jota Euroopan unioni määräsi Serbian muuten epäoikeudenmukaisesti noudattamaan, on joitakin arvioita, joiden mukaan monet kymmenet tuhannet Euroopan unionin jäsenvaltioissa laittomasti oleskelevat ihmiset on lähetettävä takaisin Serbiaan. Koska Serbian hallituksella ei ole strategiaa tämän joukon yhteiskunnalliseen ja maantieteelliseen sopeuttamiseen, Serbian perustuslaki kieltää turhaan paperilla kaikki asutuksen kautta tapahtuvat muutokset etnisten ryhmien suhteissa, jos ne, jotka otetaan takaisin, eivät palaa alueille, joilta he olivat alkuaan lähtöisin vaan Vojvodinaan, kehittyneemmälle alueelle. Ei ole sattumaa, että nyt poliisin luetteloon lisätään jopa tyhjiä asuntoja. Sen lisäksi paikalliset pelkäävät hyvästä syystä pakolaisaaltoa Kosovosta. Jännitteitä lisäävät lähimenneisyyden sotilaalliset väestölaskennat, joissa Vojvodinan unkarilaiset kelpuutettiin uskollisiksi Serbian kansalaisiksi mutta joita pidetään perusteettomina maassa, joka on NATOn rauhankumppani ja joka pyrkii rauhanomaiseen ratkaisuun Kosovossa. Kiitos, arvoisa puhemies.
<SPEAKER ID="042" NAME="Marianne Mikko" AFFILIATION="PSE">
(ET) Hyvät naiset ja herrat.
<P>
Euroopan ei pidä uhrata turvallisuuttaan energiamarkkinoiden vapauttamisen nimissä. Niin ei varmasti pidä tehdä niin kauan kuin kolmannet valtiot käyttävät energiaa ulkopolitiikan välineenä.
<P>
Ostamalla kaasuputkia Moldovassa Gazprom käyttää hyväkseen sekä Transnistrian konfliktia ja sulki kaasuhanoja ja vientikanavia.
<P>
Nähdessäni Moldovan haavoittuvuuden en epäile, etteikö uusien yhteyksien luominen erilaisten markkina-alueiden, jäsenvaltioiden ja kriteereitämme vastaavien kolmansien maiden välille lisäisi energiavarmuuttamme.
<P>
Pienemmissä jäsenvaltioissa turvallisuuden hyväksi on tehtävä sitäkin enemmän. Viron talous ja sotilaalliset voimavarat ovat kerta toisensa jälkeen joutuneet antautumaan naapurimaalle. Ne ovat myös monta kertaa pienemmät kuin maamme monta kertaa valloittaneella Venäjällä.
<P>
Sekä energiantuotanto että sen jakelu on Virolle strategisesti tärkeää. Uskon, että tällaisessa tilanteessa on oltava sallittua, että eräitä yrityksiä ei eroteta valtiosta vaan ne pysyvät valtion omistuksessa. Voitte uskoa, että se on meille todella erittäin tärkeää.
<SPEAKER ID="043" NAME="Emmanouil Angelakas" AFFILIATION="PPE-DE">
(EL) Arvoisa puhemies, haluan mainita julman hyökkäyksen etnistä kreikkalaista toimittajaa vastaan. Se tehtiin 5. joulukuuta Istanbulissa. Toimittaja on Andreas Robopoulos, kreikkalaisen televisiokanava MEGA:n kirjeenvaihtaja ja kreikankielisen ECHO-sanomalehden toimittaja. Oletettavasti tuntemattomat mutta mahdollisesti viranomaisten tuntemat hyökkääjät löivät häntä selkään, minkä seurauksena hän sai useita murtumia käsivarsiinsa sekä tikkejä vaativia vammoja päähänsä.
<P>
Tapaus sattui ECHO:n toimitilojen ulkopuolella Peran kaupunginosassa. Tekijät jättivät uhrinsa makaamaan verisenä maahan. Tämä on jatkoa monille muille tapauksille, kuten etnisen armenialaisen toimittajan Hrant Dinkin murhalle Istanbulissa 19. tammikuuta, ja 13. joulukuuta sattuneille tapahtumille, jolloin Turkin metsätalousministeriön raivaustraktorit tuhosivat Heybeliadan (Halkin) saarella Kirkastumisen luostarin.
<P>
Vaadin Euroopan parlamenttia, joka on Euroopan unionissa demokratian korkein poliittinen ilmentymä, tutkimaan asian perusteellisesti ja antamaan voimakkaan vastauksen tuomiten tällaiset rikokset, joita Euroopan unioniin liittymään pyrkivä maa kohdistaa omiin kansalaisiinsa.
<SPEAKER ID="044" NAME="Marios Matsakis" AFFILIATION="ALDE">
(EN) Arvoisa puhemies, tänään on ihmisoikeuksien päivä, ja maailma on täynnä esimerkkejä ihmisoikeusrikkomuksista. Näihin esimerkkeihin kuuluu pieni kotimaani Kypros. Turkkilaiset joukot ovat miehittäneet osaa saaresta 33 vuotta ja estäneet 200 000 pakolaista palaamasta koteihinsa. Turkin armeija on pitänyt asumatonta Famagustan kaupunkia hallussaan 33 vuotta ja käyttää sitä Kreikan kyproslaisen yhteisön kiristämiseen. Turkkilaiset sotilaat ovat pitäneet pääkaupunki Nikosiaa 33 vuotta jaettuna kuin Berliiniä. Tämä kaikki johtuu siitä, että Turkin armeija näyttää sanelevan Turkin politiikkaa Kyproksella.
<P>
Toivokaamme, että pääministeri Erdoğanin uusi hallitus ymmärtää, miten perusteetonta on pitää EU:n jäsenvaltiota joukkojensa miehittämänä ja käskee turkkilaisten asevoimien komentaja Büyükanıtia vetämään joukkonsa saarelta mahdollisimman pian.
<SPEAKER ID="045" NAME="Hanna Foltyn-Kubicka" AFFILIATION="UEN">
(PL) Arvoisa puhemies, on vaikea kuvailla Venäjän vasta päättyneitä parlamenttivaaleja miksikään muuksi kuin huonoksi vitsiksi demokratian kustannuksella. Tshetshenian alueen tulokset, joissa osanotto ja Yhdistynyt Venäjä -puolueen saama kannatus oli 99 prosenttia, ovat erityisen huolestuttavia.
<P>
Tshetshenian esimerkki osoittaa yleisen suuntauksen. Tshetshenian asukkailla ei ole mitään syytä äänestää Putinin puoluetta. Kärsimykset, joita tuo joukko on heille aiheuttanut, on mainittu useita kertoja. Lähes sadan prosentin osanotto ja hallitsevan ryhmän lähes sataprosenttinen kannatus ei ole mahdollista demokraattisessa valtiossa. Toisaalta se muistuttaa meitä elävästi totalitaaristen valtioiden vaaleista.
<P>
On muitakin yhtymäkohtia. Vaaleissa paljastui, että Venäjällä oppositiolla ei ole enää minkäänlaista sijaa. Sananvapautta rajoitetaan, ja valtio valvoo tiedotusvälineitä. Poliittisten vankien luokka tekee paluutaan. Luokka koostuu niistä, joilla on rohkeutta puhua avoimesti hallitusta vastaan, ja demokratia on muuttumassa julkisivuksi, jonka takana putipuhtoinen demokraatti Putin voi tehdä täsmälleen mitä haluaa.
<SPEAKER ID="046" NAME="Mairead McGuinness" AFFILIATION="PPE-DE">
(EN) Arvoisa puhemies, joulun alla meidän pitäisi tavallisesti olla hyvällä tuulella. Minun on kuitenkin sanottava, että tällä hetkellä Irlannissa ollaan varsin järkyttyneitä siitä, että nuoria kuolee kokaiiniin. Tänään haudataan nuori tyttö, ja koko maa puhuu asiasta, koska hän oli tunnettu. Se tuo mielestäni esiin erittäin vakavan asian, joka ei koske vain Irlantia vaan monia jäsenvaltioita ja niiden nuorisoa sekä sitä, että huumeiden käyttö on nyt osa vapaa-aikaa.
<P>
Euroopan unionin ja yksittäisten jäsenvaltioiden on puututtava tähän avoimesti kahdesta suunnasta. Meidän on selvästi katkaistava huumetoimitukset, mutta se saattaa olla erittäin vaikeaa. Se on tehtävä paremman poliisityön ja jäsenvaltioiden välisen paremman yhteistyön avulla. Meidän on kuitenkin myös saatava kysyntä loppumaan. Nuorten - itse asiassa meidän kaikkien - on ymmärrettävä huumeiden vaarat. Niiden, jotka puhuvat huumeiden laillistamisen puolesta, pitäisi panna tämä merkille.
<P>
Lopuksi kehotan tämänhetkisiä huumeidenkäyttäjiä lopettamaan, ja haluan ilmaista myötätuntoni irlantilaisperheille, jotka ovat menettäneet omaisiaan.
<SPEAKER ID="047" NAME="Silvia-Adriana Ţicău" AFFILIATION="PSE">
(RO) Arvoisa puhemies, ilmastonmuutos on yksi kansainvälisen yhteisön monimutkaisimmista ongelmista.
<P>
Näinä päivinä Balin konferenssiin kokoontuu valtuuskuntia 190 maasta, satoja asiantuntijoita ja kansalaisjärjestöjä sekä yli 1 400 toimittajaa.
<P>
Yhteisenä tavoitteena on laatia tiekartta ilmastonmuutosten vähentämiseksi myös vuoden 2012 jälkeen.
<P>
Voimme vastata ilmastonmuutoksiin liittyviin haasteisiin kehittämällä tieteellistä tutkimusta, sopeutumalla ilmastonmuutoksiin, vähentämällä kasvihuonekaasupäästöjä sekä kehittämällä maailmanlaajuisen energiastrategian ja panemalla sen täytäntöön.
<P>
Balin konferenssin yhteydessä Euroopan unionin pitäisi ottaa johtajan rooli ilmastonmuutosten torjunnassa.
<P>
Toimet, joihin Euroopan unioni on jo ryhtynyt joillakin aloilla, kuten ilmailussa, nimittäin ympäristöystävällisempien kulkuneuvojen käytön, laadukkaamman polttoaineen ja ilman laadun edistäminen, vaikuttavat sekä ilmastonmuutosten torjuntaan että taloudellisen kehityksen kannustamiseen.
<SPEAKER ID="048" NAME="Zita Pleštinská" AFFILIATION="PPE-DE">
(SK) Arvoisa puhemies, totalitaaristen hallitusten aikana Itä-Euroopan kansat pelkäsivät usein tullitarkastuksia, ja monet yhdistävät EU:hun liittymisen voimakkaasti näiden tarkastusten päättymiseen.
<P>
Euroopan unionin alueet, jotka tukivat toiminnallaan yhteistyötä raja-alueilla, helpottivat huomattavasti raja-alueiden esteiden poistamista. Nämä rajat ylittävät yhdistykset kannustivat meitä Euroopan parlamentin jäseniä painostamaan asianosaisia pitämään kiinni Schengen-alueen laajenemisen alkuperäisestä määräajasta.
<P>
Olen iloinen, että tässä suhteessa heidän odotuksensa täyttyivät ja että keskiyöllä 20. joulukuuta rautaesiripun viimeiset jäännökset kaatuvat, ja rajattomista Euroopan unionin alueista tulee totta. Slovakian tasavallan liittyminen Schengen-alueeseen ja Tšekin tasavallan, Puolan, Unkarin ja Itävallan rajojen avautuessa luodaan uusi alue tiivistä yhteistyötä varten.
<P>
Toivon, että kaikki raja-alueiden yhdistykset, kylät ja kaupungit vastaavat Tatran alueen kutsuun ja juhlivat 21. joulukuuta rajanylityspaikoissa Euroopan yhdentymisen suurinta menestystä, nimittäin niitä erottaneiden rajojen poistumista.
<SPEAKER ID="049" NAME="Richard Corbett" AFFILIATION="PSE">
(EN) Arvoisa puhemies, haluan vain nousta ennen joulua kerrankin kiittämään Euroopan komissiota siitä, että se on ilmoittanut avustavansa maani ja etenkin oman alueeni tämänkesäisen tulvan jälkeisiä siivousoperaatioita Euroopan unionin solidaarisuusrahastosta 170 miljoonalla eurolla. Ymmärrän, että mikäli tieto vahvistetaan, se on toiseksi suurin summa, joka Euroopan unionin solidaarisuusrahastosta on koskaan maksettu. Yhtä eniten kärsineistä alueista edustavana parlamentin jäsenenä voin sanoa, että kaikki lahjoitukset ovat tervetulleita. Tämä solidaarisuuden ele muualta Euroopasta on vaalipiirissäni erittäin tervetullut.
<SPEAKER ID="050" NAME="Puhemies">
(EN) Puhemies ei tavallisesti kommentoi puhujien puheita, mutta minun luettelossani lukee 170 euroa eikä 170 miljoonaa euroa, joten olen iloinen, että Yhdistyneellä kuningaskunnalla ei ole tässä asiassa aihetta valittaa!
<P>
(Naurua)
<SPEAKER ID="051" NAME="Ljudmila Novak" AFFILIATION="PPE-DE">
(SL) Haluan kertoa teille eräistä Kroatian ja Slovenian välisen rajan tapahtumista.
<P>
Kroatian puolella on jälleen kerran ryhdytty soveltamaan Slovenian kanssa ratkaisematta jääneiden rajakiistojen ratkaisemiseen tapahtuneiden tosiasioiden taktiikkaa. Kroatialaiset alkoivat aluksi myydä maata Dragonja-joen vasemman rannan kiistellyltä alueelta ja rakensivat sitten sillan Hotizaan. Äskettäin he ovat siirtäneet hyvin hitaasti rajaa Snežniškin metsässä, ja heidän metsätyöläisensä ovat alkaneet kaataa puita.
<P>
Razkrižjessa he ovat hiljaa rajanneet uuden rajavalvontarakennuksen ilman, että Kroatian ulkoministeriö olisi ilmoittanut aikeistaan etukäteen Slovenialle, vaikka sen allekirjoittamat sopimukset edellyttävät sitä. Ilmoitusta ei myöskään ole tehty niiden tonttien slovenialaisille omistajille, joille rajanylityspaikka on tarkoitus pystyttää.
<P>
Huolimatta siitä, että Slovenia periaatteessa kannattaa Kroatian liittymistä EU:hun, Kroatian pitäisi noudattaa sopimuksia, jotka se on allekirjoittanut muiden maiden kanssa, jos se haluaa perustella asemaansa uskottavana EU:n jäsenehdokkaana.
<SPEAKER ID="052" NAME="Viktória Mohácsi" AFFILIATION="ALDE">
(HU) Erittäin paljon kiitoksia, arvoisa puhemies. Hyvät naiset ja herrat, 10. joulukuuta vuonna 1948 YK:n yleiskokouksessa hyväksyttiin ihmisoikeuksien yleismaailmallinen julistus, joten tänään voimme viettää ihmisoikeuksien päivää. Haluan kysyä kaikella kunnioituksella, onko meillä todella aihetta juhlaan? Ei ole epäilystä siitä, että julistuksen arvot muodostavat edelleen Euroopan unionin ja tämän päivän eurooppalaisuuden perustan. Vaikka juhlimmekin, emme kuitenkaan voi sivuuttaa tilannetta monissa jäsenvaltioissa Unkarista Kreikkaan ja Slovakiasta Alankomaihin, josta voisin kertoa esimerkkejä. Näissä maissa on edelleen olemassa ja lisääntymässä olevia poliittisia ryhmiä, jotka verhoutuvat univormuihin ja jotka saattavat epäilyttävään valoon juuri nämä samat arvot marssien kaatuneiden diktatuurien symbolit mukanaan. Minulla on pyyntö kaikille vastuullisille eurooppalaisille poliitikoille: tehkäämme juhlimisesta mukavampaa, toimikaamme yhdessä ääriryhmiä vastaan! Toivottavasti ryhmäni pystyy ehdottamaan parlamentin päätöstä ääriainesten vastustamiseksi. Ei voi olla parempaa aikaa tehdä yhteistyötä kuin kansainvälinen ihmisoikeuksien päivä. Erittäin paljon kiitoksia.
<SPEAKER ID="053" NAME="Mieczysław Edmund Janowski" AFFILIATION="UEN">
(PL) Arvoisa puhemies, haluan muistuttaa, että 5. joulukuuta oli erään suuren puolalaisen ja eurooppalaisen merkkihenkilön, puolalaisen valtionpäämiehen marsalkka Józef Piłsudskin syntymäpäivä. Tämä karismaattinen hahmo ei ollut vain erinomainen ja sankarillinen komentava upseeri vaan ennen kaikkea myös todellinen valtiomies, joka myötävaikutti merkittävästi Puolan valtion uudelleensyntyyn.
<P>
Puolan armeija pysäytti hänen johdollaan vuonna 1920 bolshevikkien etenemisen. Heidän tarkoituksenaan oli alistaa koko Eurooppa. Hän puhui naapurien rauhallisen ja sopusointuisen yhteiselon puolesta täyttä suvereniteettia kunnioittaen. Hän sanoi myös, että Puolalla on vastassaan suuri kysymys: pitäisikö sen olla samanarvoinen kuin muut suurvallat vai pikkuvaltio, joka tarvitsee mahtivaltioiden suojelua? Puola ei ole vielä osannut vastata kysymykseen. Sen on vielä pantava voimansa koetukselle. Tässä suhteessa edessämme on suuria ponnistuksia, ja meidän nykyisen sukupolven edustajien on valmistauduttava niihin. Nämä sanat ovat edelleen asianmukaisia nyt, kun Puola on yksi Euroopan unionin 27 jäsenvaltiosta.
<SPEAKER ID="054" NAME="Milan Gaľa" AFFILIATION="PPE-DE">
(SK) Arvoisa puhemies, 19. marraskuuta 2007 avattiin Bratislavan ja Wienin välinen A6-moottoritie. Pidän sitä historiallisena tapahtumana, joka tekee Slovakian tasavallan ja Itävallan välisistä moottoritieyhteyksistä huomattavasti yksinkertaisemmat.
<P>
A6-moottoritien kolme vuotta kestäneiden intensiivisten rakennustöiden jälkeen ja Slovakian tasavallan liityttyä Schengen-alueeseen maiden välisistä yhteyksistä tulee epäilemättä vieläkin tuottoisammat.
<P>
Haluan kiittää Itävaltaa hankkeen saattamisesta onnistuneesti päätökseen yhteistyössä Slovakian tasavallan kanssa. A6-moottoritien avaaminen on merkkinä siitä, että Slovakian tasavalta on ensimmäistä kertaa yhteydessä Euroopan laajuisiin liikennekäytäviin. Se vähentää sellaisten liikennereittien käyttöä, joilla liikenne on jo hyvin vilkasta.
<SPEAKER ID="055" NAME="Jörg Leichtfried" AFFILIATION="PSE">
(DE) Arvoisa puhemies, viime perjantaina Itävallan parlamentin puhemiehelle Barbara Prammerille luovutettiin yli 70 000 allekirjoitusta karjankuljetuslainsäädännön tiukentamisen puolesta. Kansalaisaloitteen teki maanmieheni Helmut Schaupensteinerin koordinoima ja erittäin sitoutuneen toimittajan Maggie Entenfellerin tukema pieni ryhmä. He saivat 70 000 allekirjoitusta erittäin lyhyessä ajassa.
<P>
Aloitteella saa täyden kannatukseni, ja 70 000 allekirjoituksen saaminen osoittaa, että myöskään kansa ei enää halua sallia järkyttäviä olosuhteita huomauttamatta niistä. Euroopan parlamentin jäsenenä pidän siis velvollisuutenani ilmoittaa teille, hyvät naiset ja herrat, karjakuljetuksia vastustavan aloitteen erinomaisesta soveltamisesta ja pyydän meitä kaikkia tekemään tässä asiassa lopultakin jotain, jotta tulevaisuudessa Euroopan teillä ei enää tapahtuisi asioita, joita niillä tällä hetkellä tapahtuu.
<SPEAKER ID="057" NAME="Ján Hudacký" AFFILIATION="PPE-DE">
(SK) Arvoisa puhemies, 4. joulukuuta 2007 Slovakian tasavallan perustuslakituomioistuin katsoi, että raskaudenkeskeytystä koskeva lainsäädäntö, joka sallii raskaudenkeskeytykset 12. raskausviikkoon saakka ilman perustelua, toistan, ilman perustelua, ei riko Slovakian tasavallan perustuslakia.
<P>
Slovakian tasavallan perustuslaissa kuitenkin puhutaan ihmiselämän turvaamisesta jo ennen syntymää. Tämä päivä valitettavasti kirjoitetaan Slovakian tasavallan historiaan niiden lasten verellä, jotka eivät saa tilaisuutta syntyä ja elää.
<P>
Pahoittelen, että suurin osa tuomareista ei kyennyt keräämään riittävästi rohkeutta vahvistaakseen korkeamman ihmiselämän turvaamisen periaatteen ensisijaisuuden. Syntymättömien lasten abortoinnin salliminen niin sanottujen ihmisoikeuksien tai pikemminkin naisten oikeuksien perusteella on valitettavaa ja tuomittavaa, kun niillä ei ole mitään yhteistä ihmisluonnon ja arvokkuuden kanssa.
<SPEAKER ID="058" NAME="Marie Panayotopoulos-Cassiotou" AFFILIATION="PPE-DE">
(EL) Arvoisa puhemies, kuulimme aiemmin kreikkalaisten Olympic Airlinesin kysymystä koskevista huolista. Meidän on varmistettava, että lentoyhtiö jatkaa toimintaansa.
<P>
On kuitenkin toinen kreikkalaisia koskeva ongelma, josta keskusteltiin Kreikan parlamentissa varapuhemies Sourlasin (ensimmäisen puhujan) aloitteesta: vakava riski, jota teknologioiden ja tietokoneiden käyttö aiheuttaa nuorille. Riippuvuus tästä uudesta ilmiöstä aiheuttaa nuorille sairauksia, jotka tekevät heistä yhteiskuntakelvottomia ja tuhoavat heidän opiskelu- tai työmahdollisuutensa.
<P>
Turvatoimia ei kuitenkaan ole tarjolla. Kysymme siis, miksi vapaa kilpailu avoimilla markkinoilla antaa mahdollisuuden kolmansien maiden videopelien tuotantoon ja maahantuontiin sekä tällaisten pelien levittämiseen ja Internet-kahviloiden valvomattomaan ympärivuorokautiseen toimintaan? Miten näitä markkinoita voidaan valvoa? Miten Eurooppa tukee turvallisen Internetin tarjoamista nuorille? Mihin toimenpiteisiin on ryhdytty niiden sairauksien hoitamiseksi, joista nuoret kärsivät tietokone- ja Internet-riippuvuutensa vuoksi? Entä miten toimivaltaiset rikosten torjunnasta vastaavat viranomaiset valvovat sähköisiä rikoksia Euroopan tasolla?
<SPEAKER ID="059" NAME="Dushana Zdravkova" AFFILIATION="PPE-DE">
(BG) Arvoisa puhemies, hyvät kollegat, Lissabonin sopimuksen ratifioinnin aloittamisen ja perusoikeuskirjan allekirjoittamisen kynnyksellä haluan kiinnittää huomionne Bulgariaan ja siihen, että Bulgarian hallitus, sen hallinto ja parlamentin hallitsevan koalition edustajat ovat valitettavasti edelleen kaukana eräiden perimmäisten perusperiaatteiden soveltamisesta. Näitä periaatteita ovat avoin hallintotapa, avoimuus ja ennen kaikkea päätöksentekoprosessin vastuuvelvollisuus.
<P>
Viime päivinä Bulgarian kansalaiset ovat nähneet hallituksen jälleen kerran yrittävän soveltaa epämääräisiä kriteereitä jakaakseen valtion talousarvion ylijäämän salaa uudelleen ja antaakseen mahdollisuuden siirtää sääntelemättömästi varoja hallitsevien puolueiden niin sanottuihin mustiin arkkuihin. Tämä on jälleen yksi esimerkki viime vuosien vallitsevasta poliittisesta käytännöstä, jossa pyritään pääsemään valtaan ja pysymään vallassa äänien ostamisen eikä niinkään hyvin tehdyn työn tulosten ansiosta.
<P>
Euroopan parlamentin jäsenenä ja Bulgarian suurimman oppositiopuolueen sekä Euroopan kansanpuolueen arvot jakavien oikeistolaisten poliittisten voimien edustajana uskon, että Bulgarian poliittisen mallin vallitseva tilanne vieraannuttaa kansalaiset päätöksentekoprosessista ja lisää heidän havaintojaan korruptiosta. Lissabonin sopimukseen ja perusoikeuskirjaan liittyvässä julkisessa tiedotuskampanjassa meitä valmennetaan edistämään tehokkaan ja avoimen hallintotavan periaatteita ja vakuuttamaan kansalaiset näiden asiakirjojen vaalimista arvoista.
<SPEAKER ID="060" NAME="Péter Olajos" AFFILIATION="PPE-DE">
(HU) Erittäin paljon kiitoksia, arvoisa puhemies. Tänä vuonna kaikki 27 Euroopan unionin jäsenvaltiota ovat järjestäneet juhlallisuuksia Euroopan unionin ja sen 50-vuotispäivän kunniaksi. Osallistuin viimeksi tällaiseen tapahtumaan joulukuun alussa Mosonmagyaróvárissa. Mosonmagyaróvár on kaupunki Slovakian, Itävallan ja Unkarin rajalla, joten ei ole yllätys, että paikalla oli erittäin monia kaupunginjohtajia kaikista kolmesta maasta. Tapahtumiin osallistuneet kaupunginjohtajat mainitsivat aloitteen, joka on muotoiltu Euroopan parlamenttia tai sen puhemiestä varten. Aloitteen pääasiallinen sisältö on se, että Euroopan parlamentin pitäisi muinaisten kreikkalaisten perinteiden mukaisesti panna alulle maailmanlaajuinen tulitauko ensimmäistä kertaa vuonna 2008 Pekingin olympialaisten aikana. Arvoisa puhemies, kehotuksen tunnuslauseena on ”17 rauhan päivää”. Kaupunginjohtajat alkoivat kerätä allekirjoituksia 1. joulukuuta, ja he haluavat luovuttaa adressin teille, arvoisa puhemies, keväällä täällä Strasbourgissa. He pyysivät minua välittämään kehotuksen teille, ja nyt olen tehnyt niin. Kiitos.
<SPEAKER ID="061" NAME="Nickolay Mladenov" AFFILIATION="PPE-DE">
(BG) Arvoisa puhemies, minua ovat lähestyneet kahdentoista potilasjärjestön perustaman Bulgarian terveydensuojeluliiton edustajat miljoonan kroonisista sairauksista kärsivän bulgarialaisen etujen puolustamiseksi. Lääkepolitiikka on ollut muutaman viime vuoden ajan Bulgariassa vakava huolenaihe. Vaikka terveydenhuoltoon myönnetään lisää varoja, niillä voi ostaa vuosi vuodelta vähemmän lääkkeitä. Lääkkeiden hintoihin sisältyy valitettavasti myös 20 prosentin ALV. Bulgarialaiset potilaat ovat huolissaan siitä, että heidän edustajansa eivät pääse osallistumaan terveydenhuoltokustannusten käytön seurantaan ja valvontaan. He vaativat mahdollisuutta osallistua näihin prosesseihin avoimuuden takaamiseksi. Yritettyään vedota Bulgarian hallitukseen jatkuvasti vuosien ajan he ovat nyt päättäneet lähestyä asiassa Euroopan komissiota ja Euroopan parlamenttia.
<P>
Yli miljoonalla bulgarialaisella on kroonisia sairauksia, eivätkä he saa riittävää terveyssuojelua. Lisäksi lääkepolitiikan ongelmat vaikuttavat yli 80 eurooppalaisen lääkevalmistajan etuihin. Hekin kaipaavat lisää avoimuutta. Tämän vuoksi vetoan puhujakorokkeelta Bulgarian viranomaisiin ja Euroopan unionin toimielimiin, jotta ne tukisivat potilasjärjestöjen pyyntöä avoimuuden lisäämisestä.
<SPEAKER ID="062" NAME="Edit Bauer" AFFILIATION="PPE-DE">
(SK) Arvoisa puhemies, haluan käsitellä vähemmistöradiolähetyksiä Slovakian tasavallassa. Niiden toiminta on päättymässä.
<P>
Laki velvoittaa Slovakian tasavallan lakisääteistä radiota tekemään lähetyksiä kansallisilla vähemmistökielillä. Viime viikolla radion johto päätti kuitenkin lopettaa varojen puutteen vuoksi Rádio Pátrian vähemmistökieliset keskiaaltolähetykset. Se tietää loppua unkarin-, ruteenin- ja ukrainankielisille lähetyksille.
<P>
Jos Slovakian parlamentti ei myönnä keskiaaltolähetyksiin varoja hyväksyessään tulevan vuoden budjetin, vähemmistökieliset lähetykset päättyvät 1. tammikuuta. Slovakiassa näillä lähetyksillä on 80 vuoden perinne. On myös päätetty, että lähetykset jatkuvat Internetin välityksellä, vaikka onkin arvioitu, että vain yksi prosentti kuuntelijoista omistaa tietokoneen ja käyttää sitä radion kuuntelemiseen. Vaihtoehtoisia ratkaisuja on kuitenkin olemassa...
<SPEAKER ID="063" NAME="Tunne Kelam" AFFILIATION="PPE-DE">
(EN) Arvoisa puhemies, tänä viikonloppuna Eurooppa-neuvosto keskustelee myös energiaongelmista, joista on tullut yhteisen turvallisuuden kysymys.
<P>
Sallikaa minun esittää tätä taustaa vasten Eurooppa-neuvostolle kolme toivomusta.
<P>
Ensimmäiseksi toivon, että neuvosto tukee komission ehdotuksia omistuksen eriyttämisestä ja kolmansien maiden pääoman enemmistöomistuksen rajoittamista sähkö- ja kaasumarkkinoilla. Tämä on keskeinen kysymys oikeudenmukaisen kilpailun varmistamisessa ja valtion monopolien välisten läpinäkymättömien sopimusten välttämisessä.
<P>
Toiseksi toivon, että jäsenvaltiot pystyvät rajoittamaan kolmansista maista tuomansa sähkön määrää tapauksissa, joissa se voisi aiheuttaa merkittävän vaaran pitkän aikavälin toimitusten turvallisuudelle.
<P>
Kolmanneksi haluan muistuttaa neuvostoa Euroopan parlamentin energiaturvallisuutta koskevasta syyskuussa annetusta päätöslauselmasta, jossa ehdotetaan yhteisen energiaulkopolitiikan ja erityisedustajan viran perustamista.
<SPEAKER ID="064" NAME="Czesław Adam Siekierski" AFFILIATION="PPE-DE">
(PL) Arvoisa puhemies, näin kolmannen vuosituhannen alussa maailmalla on edelleen vastassaan ratkaisemattomia menneisyyden ongelmia ja niiden lisäksi myös uusia haasteita. Voimme olla ylpeitä siitä, että Euroopan unioni saa aikaan muutoksia ja että tärkeimpiä arvojamme ovat ihmisoikeudet, vapaus, demokratia, suvaitsevaisuus, vapaat markkinat, parempi elintaso ja luonnonympäristöstä huolehtiminen.
<P>
Jos haluamme toimia tehokkaasti näiden ajatusten toteuttamiseksi ja tavoitteiden saavuttamiseksi, Euroopan unionin on oltava ammattimainen ja tehokas. Olemme pääsemässä erään tietyn työvaiheen loppuun. Hyväksymme uudistussopimuksen, Lissabonin sopimuksen. Se on hieno asia, mutta elämä on tuonut meille uusia haasteita. Kun panemme täytäntöön kaikki sopimuksen säännökset ja päivitämme EU:n ja sen toimielinten toimintaa, meidän on puhuttava - ja haluamme puhua - tulevaisuudesta, Euroopan ja jäsenvaltioidemme paremmasta tulevaisuudesta...
<P>
(Puhemies keskeytti puhujan)
<SPEAKER ID="065" NAME="Eluned Morgan" AFFILIATION="PSE">
(EN) Arvoisa puhemies, haluaisin jatkaa Strasbourgin perinnettäni ja nimetä ja saattaa häpeään jäsenvaltioita, jotka eivät ole panneet täytäntöön Lissabonin direktiivejä.
<P>
Vuonna 2005 kaikki 27 jäsenvaltiota sopivat noudattavansa energiaa kuluttavien tuotteiden ekologiselle suunnittelulle asetettavien vaatimusten puitteita. Elokuuhun 2007 mennessä vain kuusi jäsenvaltiota on ilmoittanut saattaneensa direktiivin täysimääräisesti osaksi kansallista lainsäädäntöään. Komissio aloitti rikkomusmenettelyn 21 jäsenvaltiota vastaan, ja tähän mennessä 15 jäsenvaltiota ei vieläkään ole noudattanut tätä lakia.
<P>
Häpeään saatetaan siis seuraavat valtiot: Saksa, Italia, Luxemburg (jälleen kerran), Portugali, Malta, Kypros, Puola, Tšekin tasavalta, Slovakia, Slovenia, Unkari, Suomi, Tanska, Viro ja Kreikka.
<P>
Tällä viikolla, kun pidetään Balin konferenssi, on järkyttävää, että jäsenvaltiot eivät noudata toimenpiteitä, jotka ne ovat jo hyväksyneet ja joilla olisi jo voinut olla merkittävä vaikutus ilmastonmuutoksen torjunnassa.
<SPEAKER ID="066" NAME="Csaba Sándor Tabajdi" AFFILIATION="PSE">
(HU) Hyvät naiset ja herrat, tämä päivä on käännekohta Länsi-Balkanilla ja myös koko Euroopan unionissa. Tänään umpeutuu YK:n määräaika, jonka kuluessa serbialaisten ja albanialaisten piti päästä sopimukseen. Meidän olisi pitänyt tietää etukäteen, että troikan yritykset päästä sopimukseen olivat tuomittuja epäonnistumaan. Kosovo julistautuu kaiken todennäköisyyden mukaan itsenäiseksi kahden kuukauden sisällä, ja on vaikea arvioida sen seurauksia Länsi-Balkanin alueen ulkopuolella. Kosovosta tulee Euroopan unionin suojelualue. Kosovon asutusalue on yhteisen ulko- ja turvallisuuspolitiikan todellinen koetinkivi. Pystymmekö saamaan aikaan yhtenäisen kannan vai joudummeko Yhdysvaltain ja Venäjän välisen kinastelun uhriksi? Ellei Euroopan unioni ole yhtenäinen, se aiheuttaa vakavan vaaran alueen ryhmittymiselle ja eurooppalaiselle yhdentymiselle, joten on erittäin tärkeää, että Kosovoa koskeva ratkaisu on hyvä ja oikeudenmukainen. Se on Euroopan unionin vastuulla.
<SPEAKER ID="067" NAME="Jacky Hénin" AFFILIATION="GUE/NGL">
(FR) Arvoisa puhemies, Strasbourgin työtuomioistuin teki torstaina 6. joulukuuta päätöksensä tapauksessa, jonka osapuolina olivat Euroopan parlamentti ja eräät sen työntekijöistä. Lainaan päätöstä: ”Katsoo, että Manpowerin ja Euroopan parlamentin välinen työsopimus on mitätön; katsoo, että Manpowerin ja työntekijöiden välinen hankesopimus on mitätön; katsoo ja päättää, että työnhakijan ja Euroopan parlamentin välinen sopimussuhteen on perustuttava pysyviin sopimusehtoihin”.
<P>
Tällä kohtaa haluan antaa tunnustukseni tilapäistyöntekijöille, jotka sivuuttivat sorron ja muun provosoinnin, jotta heidän oikeutensa tunnustettaisiin. Arvoisa puhemies, rohkenen toivoa, että ohjeet annetaan hyvin nopeasti hallinnolle, jotta voitaisiin tehdä loppu tästä asiasta, jolla ei ole muuta vaikutusta kuin toimielimemme maineen pilaaminen työelämän silmissä.
<SPEAKER ID="068" NAME="Ioan Mircea Paşcu" AFFILIATION="PSE">
(EN) Arvoisa puhemies, aion käsitellä oikeaa tasapainoa korruption vastaisen taistelun ja demokratian välillä. Joissakin maissa, myös Romaniassa, kansainvälinen kuva korruptiosta on niin voimakas, että se on ilmeisesti johtanut kuvitelmaan, että korruption torjuntaa varten on jopa sallittua joustaa demokratian suhteen. Tämän vuoksi Brysselissä vaaditaan jatkuvasti korruption torjunnan välineiden vahvistamista ja niitä ylistetään puheissa, mutta yleensä vaietaan, kun näitä samoja välineitä käytetään väärin, koska ne on pääasiassa tarkoitettu sisäiseen poliittiseen käyttöön.
<P>
Näin ollen, jos korruption torjunta on jatkossakin ensisijainen tavoite, jollaisena sen pitäisi pysyä, kehuihin, joita demokratian vartijoilta saadaan, pitäisi yhdistää myös kritiikkiä liioittelusta ja kansalaisten perusoikeuksien rikkomisesta. Muussa tapauksessa demokratiaa itseään horjutetaan vähitellen korruption torjunnan varjolla, ja pidän sitä rehellisesti sanoen vähintään yhtä haitallisena tai haitallisempanakin.
<SPEAKER ID="069" NAME="Manolis Mavrommatis" AFFILIATION="PPE-DE">
(EL) Arvoisa puhemies, 1. joulukuuta oli maailman AIDS-päivä, jolloin muistellaan kaikkia tämän taudin, planeettamme vitsauksen, uhreja. Maailman terveysjärjestön uusimman tutkimuksen luvut osoittavat, että viruksen kantajien prosenttiosuus on pysynyt samana, mutta uusien tapausten määrä on vähentynyt. Luvut ovat siitä huolimatta edelleen aivan liian korkeat.
<P>
Euroopan komissiolle esitetyssä kysymyksessä ehdotin, että julkaistaisiin postimerkkisarja parantamaan yleistä tietoisuutta AIDS:ista, ja ajatusta kannatti terveysasioista vastaava komission jäsen Markos Kyprianou. Euroopan parlamentin jäsen ja nyt Kreikan liikenne- ja viestintäministerinä toimiva Kostis Hatzidakis, joka oli vielä muutama kuukausi sitten kollegamme, hyväksyi ehdotukseni, ja Kreikassa painettiin ja julkaistiin sarja postimerkkejä muistuttamaan AIDS:ista. Postimerkkien myynnistä saatavilla voitoilla ostetaan lääkkeitä AIDS-potilaille. Komissio kannusti jokaista 27 jäsenvaltiota tarttumaan ajatukseen. Kreikka on pannut sen alulle.
<SPEAKER ID="070" NAME="Puhemies">
(PT) Kohdan käsittely on päättynyt.
