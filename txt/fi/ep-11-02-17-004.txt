<CHAPTER ID="004">
EU:n takuun myöntäminen EIP:lle EU:n ulkopuolella toteutettaviin hankkeisiin liittyvistä lainoista ja takauksista mahdollisesti aiheutuvien tappioiden varalta (keskustelu) 
<SPEAKER ID="008" NAME="Puhemies">
(ES) Esityslistalla on ensimmäisenä Ivailo Kalfinin budjettivaliokunnan puolesta laatima mietintö ehdotuksesta Euroopan parlamentin ja neuvoston päätökseksi EU:n takuun myöntämisestä Euroopan investointipankille Euroopan unionin ulkopuolella toteutettaviin hankkeisiin liittyvistä lainoista ja takauksista mahdollisesti aiheutuvien tappioiden varalta - C7-0110/2010 -.
<SPEAKER ID="009" NAME="Ivailo Kalfin">
esittelijä. - (EN) Arvoisa puhemies, Euroopan investointipankin nykyinen valtuus toimilleen Euroopan unionin ulkopuolella päättyy lokakuun lopussa. Euroopan parlamentin ja neuvoston on oltava samaa mieltä sen pidentämistä koskevista ehdoista kyseisen päivämäärän jälkeen.
<P>
Parlamentti on keskustellut aiheesta erittäin perusteellisesti useiden kuukausien ajan. Keskustelimme tänä aikana useista ajatuksista ja pyrimme kuulemaan monien sidosryhmien mielipiteitä. Järjestimme kymmeniä tapaamisia parlamentissa ja sen ulkopuolella asiakirjan kanssa työskentelevien poliittisten ryhmien välillä.
<P>
Haluaisin käyttää tämän tilaisuuden hyväkseni ja kiittää kaikkia kollegoitani poliittisista ryhmistä ja virkamiehiä heidän omistautumisestaan ja korkeimpaan ammatilliseen laatuun perustuvasta työstään sekä heidän pyrkimyksestään saavuttaa sellainen laaja yksimielisyys Euroopan investointipankin valtuudesta, jonka avulla EU:n tavoitteet voidaan täyttää. Kiitän myös Euroopan investointipankkia ja komissiota jatkuvasta tuestaan ja neuvoistaan, jotka olivat erittäin arvokkaita työllemme.
<P>
Parlamentti äänestää nyt päätösluonnoksesta, jonka perusteella Euroopan investointipankin ja muiden EU:n toimielinten välillä on enemmän koordinointia. Sen perusteella edistetään avoimuutta ja sidosryhmien osallistumista ja varmistetaan parempi seuranta- ja raportointijärjestelmä: kyseessä on päätös, jolla parannetaan pankin toiminnan vaikutuksen näkyvyyttä.
<P>
Aloitamme tämän päätöksen perusteella EU:n yhteisen kannan laadinnan neuvoston kanssa. Päätösluonnoksessa suojellaan Euroopan investointipankin erittäin menestyksellistä profiilia korkeimmalle tasolle luokiteltuna rahoituslaitoksena ja investointipankkina. Koska Euroopan investointipankki on samalla EU:n toimielin, sen odotetaan edistävät paremmin unionin tavoitteita erityisillä menettelyillään ja välineillään.
<P>
Ehdotetut muutokset perustuvat saatuihin kokemukseen ja siihen, että Euroopan investointipankin profiilia korkeimmalle tasolle luokiteltuna investointipankkina ei saisi vaarantaa.
<P>
Parlamentti ehdottaa paljon parempaa koordinointia ulkosuhdehallinnon, komission ja investointipankin välillä EU:n ulkopolitiikan tavoitteiden täytäntöönpanossa. Euroopan investointipankin on suunniteltava kehitystä ja ympäristövaikutuksia koskevia kriteerejä ja raportoitava niiden toteutuksen loppuun saattamisesta. Tällä edistetään välillisesti köyhyyden vähentämistä ja ilmastonmuutoksen hillitsemistä kehitysmaissa ja kannustetaan pieniä ja keskisuuria yrityksiä sekä paikallisyhteisöjen kehitystä.
<P>
Seuranta- ja raportointijärjestelmillä varmistetaan laajempi avoimuus, tietojen parempi saanti ja sidosryhmien parempi mahdollisuus esittää näkemyksensä hankkeiden tarkastelun alkuvaiheessa. Käyttöön otetaan kahden miljardin euron täydentävä määrä, joka suunnataan ympäristöön liittyviin hankkeisiin. Tällä on tarkoitus edistää Euroopan unionin kumppanivaltioiden pyrkimyksiä rahoittaa ilmastoon liittyviä toimintalinjoja. On toivottava, että tällä uudella välineellä luodaan kannustimia niille mahdollisille vastaanottajamaille, jotka sitoutuvat enemmän Euroopan unionin ilmastotavoitteisiin.
<P>
Parlamentti ehdottaa myös, että pankin käyttämän EU:n takuun enimmäismäärää lisätään. Tämä vaikuttaa ensi silmäyksellä hankalalta päätökseltä, koska se on erittäin arkaluonteinen jäsenvaltioille. Enimmäismäärien lisääminen merkitsee käytännössä 9 prosentin lisäystä takuurahastoon, mutta toisaalta tämä on erittäin hyvä väline, jolla luodaan vipuvaikutusta ja saadaan enemmän rahoituslaitoksia EIP:n hankkeisiin.
<P>
Enimmäismäärien lisäys merkitsee noin 1,7 miljardia euroa. Investointipankki voisi sen avulla ainakin ylläpitää toimintaansa ehdokasvaltioissa ja erityisesti Välimeren alueella. Tätä rahoitusta on tehostettu viime vuosina neuvoston pyynnöstä. EU:n on sen vuoksi pyrittävä voimakkaammin tukemaan Länsi-Balkanin ja Pohjois-Afrikan valtioiden talouksia erityisesti näinä vaikeina aikoina.
<P>
Tämä ei aiheuta merkittäviä kustannuksia, ja EU:n tavoitteiden saavuttamisesta tällä alueella saatava etu olisi hyvin merkittävä. Pyydämme Euroopan investointipankkia luomaan paremmat valmiudet arvioida ja raportoida hankkeidensa kehitys-, ympäristö- ja ihmisoikeusnäkökohtia.
<P>
Sen on pyydettävä lainanjärjestäjiä kuulemaan paikallisia sidosryhmiä ennen kuin hankkeista päätetään. Me vahvistamme investointipankin asianmukaisen käytännön välttää kumppaneita, jotka sijaitsevat yhteistyöhaluttomilla oikeudenkäyttöalueilla tai jotka hyödyntävät veroparatiiseja. Ehdotamme, että perustetaan työryhmä, joka tekee vuoden 2012 puoliväliin mennessä ehdotuksen paremmasta yhteistyöstä ja eri avunantajilta peräisin olevien varojen yhdistämisestä.
<P>
Työryhmä tarkastelee EU:n ja jäsenvaltioiden kehitysavun maksamista koskevia nykyisiä käytäntöjä, jotta avun tehokkuutta lisätään samoin kuin EU:n näkyvyyttä tärkeänä kehitysavun tarjoajana maailmassa. (Keskustelu)
<SPEAKER ID="010" NAME="Siim Kallas">
komission varapuheenjohtaja. - (EN) Arvoisa puhemies, haluaisin kiittää esittelijä Kalfinia ja muita parlamentin jäseniä rakentavasta lähestymistavastaan ehdotukseen, josta käy ilmi parlamentin osoittama suuri kiinnostus investointipankin toimintaa kohtaan.
<P>
Parlamentti on saanut mielestäni aikaan tasapainoisen mietinnön, joka tarjoaa vankan perustan tuleville neuvotteluille komission ja neuvoston kanssa.
<P>
Komissio antoi viime huhtikuussa lainsäädäntöehdotuksen päätöksen 633/2009/EY muuttamisesta EIP:n ulkoisen valtuuden soveltamista koskevan väliarvion jälkeen.
<P>
Nyt on tärkeää tehdä ajoissa päätös, jonka perusteella EIP voi jatkaa ulkoista toimintaansa vuoteen 2013 saakka, ja samalla on tehostettava valtuutta, jotta varmistetaan, että EIP:n investoinnit EU:n ulkopuolella ovat yhä enemmän EU:n poliittisten tavoitteiden mukaisia erityisesti ilmastonmuutoksen ja kehityksen aloilla.
<P>
Komissio pitää hyväksyttävinä useita tämänpäiväisessä äänestyksessä esitettyjä tarkistuksia. Tarkistukset koskevat ensinnäkin pyyntöä tehostaa EIP:n toiminnan kehityspoliittisia näkökohtia ja toiseksi pyyntöä lisätä yleisen valtuuden alueellisia enimmäismääriä. EIP voisi tämän avulla muun muassa ylläpitää toimintansa kohtuullisella tasolla tietyillä alueilla, erityisesti ehdokasvaltioissa. On myös tärkeää auttaa EIP:tä osallistumaan yhteisiin toimiimme avun tarjoamiseksi Tunisialle ja Egyptille demokraattisessa siirtymävaiheessa. Kolmas on yleinen pyyntö laajemmasta avoimuudesta, paremmasta raportoinnista ja tehokkuudesta.
<P>
Täydentäviä keskusteluja tarvitaan kuitenkin muita tarkistuksia koskevassa kolmikantaneuvottelussa. Nämä kohdat liittyvät ensinnäkin tukikelpoisuutta koskeviin rajoituksiin, jota sovelletaan niihin maihin, joiden neuvosto ei katso sitoutuneen ilmastonmuutokseen liittyvien asianmukaisten tavoitteiden saavuttamiseen.
<P>
Toiseksi joidenkin tarkistusten perusteella alueelliset toimintaohjeet pyritään ottamaan käyttöön delegoituina säännöksinä, joiden perustella ne eivät olisi toiminnallisia ja joustavia yleisiä suuntaviivoja, kuten me alun perin suunnittelimme komission ehdotuksessa.
<P>
Kolmanneksi ja viimeiseksi on joitain tarkistuksia, jotka koskevat pidemmän aikavälin kysymyksiä, kuten EU:n yhteistyö- ja kehitysfoorumin perustamista tai pohdintoja pidemmän aikavälin mahdollisuuksista yhteistyölle ja kehityspolitiikan rahoittamiselle, mitkä eivät liity suoraan nykyisen valtuuden täytäntöönpanoon.
<P>
Meidän olisi oltava varovaisia, sillä näitä tarkistuksia koskevat neuvottelut voivat viivästyttää päätöksen hyväksymistä, ja voisimme mahdollisesti harkita, että emme ryhdy pitkiin ja monimutkaisiin neuvotteluihin tästä päätöksestä.
<P>
Toimielinten väliset kolmikantakokoukset alkavat tänään hyväksytyn mietinnön perusteella. Yhteisenä tavoitteena on se, että päätös hyväksytään ennen kesää, jotta vältetään riski siitä, että päätöstä ei saada tehtyä lokakuuhun 2011 mennessä, koska tämä johtaisi EIP:n ulkoisen toiminnan keskeyttämiseen kyseisen päivämäärän jälkeen.
<SPEAKER ID="011" NAME="Vincent Peillon" LANGUAGE="FR">
Arvoisa puhemies, haluaisin ensiksi kiittää Ivailo Kalfinia erinomaisesta työstä, jota olemme voineet tehdä yhdessä. Haluaisin ulkoasianvaliokunnan, jonka lausunnon valmistelin, puolesta kiittää kollegoitani Hautalaa, Lambsdorffia ja Giannakouta.
<P>
En aio käydä läpi uudestaan mietinnön myönteisiä kohtia, koska esittelijä Kalfin itse puolusti ehdotusta ilmastonmuutosta koskevasta valtuudesta, henkilöstöresurssien lisäämisestä, huomion kiinnittämisestä sosiaalisiin ja kehityspoliittisiin näkökohtiin, ympäristöstä, ihmisoikeuksista ja siitä, että valtuuden osalta pyritään keskittymään sitä eniten tarvitseviin valtioihin, sekä vahvemmasta yhteydestä EU:n politiikkaan.
<P>
Parlamentti on yksimielinen kaikista näistä kohdista - haluaisin tehdä tämän selväksi - ja sen on pysyttävä yksimielisenä näiden vaikeiden neuvotteluiden aikana, jotka ovat, kuten juuri sain kuulla, edessä neuvoston kanssa.
<P>
Haluaisin kiinnittää huomion kahteen puutteeseen tässä vaiheessa. Pahoittelen, että ehdotukseen ei ole sisällytetty tarvetta EIP:n toiminnasta mikroluottoja koskevassa asiassa tai tarvetta aloittaa keskustelu vuoden 2013 jälkeisistä enimmäismääristä, vaikka ulkoasiainvaliokunta äänesti tämän puolesta kaikkien poliittisten ryhmien kanssa aikaansaadun yksimielisyyden vallitessa. Sen vuoksi Euroopan parlamentin sosialistien ja demokraattien ryhmä päätti esittelijä Kalfinin ja valmistelijoiden suostumuksella esittää täysistunnossa tarkistuksia näistä kahdesta seikasta.
<P>
Lopuksi on yksi keskeinen asia, johon haluaisin poliittisessa mielessä kiinnittää huomionne ja josta on keskusteltu jo vuosia. Kun Berliinin muuri murtui, pystyimme vastaamaan laajentumishankkeeseen - jonka käytännön järjestelyt jotkut voivat asettaa kyseenalaisiksi, mutta jotka olivat kiistatta tarpeellisia - mutta sitä ennen perustimme Euroopan jälleenrakennus- ja kehityspankin, jotta pystyisimme tukemaan tarvittavaa taloudellista ja demokraattista siirtymävaihetta.
<P>
Euroopan unioni ja myös EIP sen takana olevana vaikuttajana tarjoavat eniten rahoitusta Välimeren toiselle puolelle. Tiedämme kuitenkin samalla, että näiden varojen maksaminen ei jatku yhden ohjelmakauden, eli toisin sanoen vuoden 2013 jälkeen, kuten mainitsin juuri, ja tänään käymämme keskustelut osoittavat, että tulevaisuudessa voi syntyä ongelmia.
<P>
On olemassa hanke - Euroopan parlamentti on jo hyväksynyt sen ja sitä on tuettu Välimeren unionia koskevassa mietinnössä - johon viitataan tänään käsiteltävässä Kalfinin mietinnössä: kyseessä on Euro-Välimeri-investointi- ja kumppanuusvälineen luominen. Tämä olisi käytännöllinen ja retorisia lausuntoja kauaskantoisempi tapa tunnustaa Euroopan unionin tahto tukea Välimeren toisen puolen merkittävää demokratialiikettä. Toivon, että tähän vastataan vakavasti ja että tulevina kuukausina toteutetaan toimia tämän välineen luomiseksi.
<SPEAKER ID="012" NAME="Thijs Berman">
kehitysyhteistyövaliokunnan lausunnon valmistelija. - (NL) Arvoisa puhemies, valtavat väestömäärät jäävät paitsi kehitysmaiden nopeasta talouskasvusta. Jopa Afrikassa talouskasvu on joskus kaksinumeroinen, kuten käy ilmi Addis Abeban kaltaisissa suurissa kaupungeissa. Kuitenkin eriarvoisuus lisääntyy yhtä nopeasti.
<P>
Varsinkin naisille ja maanviljelijöille ei anneta tarpeeksi mahdollisuuksia kehittää elinolojaan. Yksi suurimmista esteistä on rahoituspalveluiden saatavuus. Yksityiset pankit luottavat yksinkertaisesti enemmän nopeita voittoja tekeviin kauppiaisiin kuin naisiin ja maanviljelijöihin.
<P>
Julkisilla pankeilla on korvaamaton rooli tässä asiassa. EIP ottaa tämän lainsäädäntöpäätöslauselman myötä tärkeän askeleen eteenpäin. Investointipankki ei anna rahoitusta enää pelkästään padoille ja maanteille tai Euroopan yritysten suurille infrastruktuurihankkeille. Tämänkaltaisen pankkien toiminnan on jatkuttava, mutta sellaisten menettelyjen perusteella, joiden mukaan kaikkia sidosryhmiä voidaan kuunnella kestävyyttä ja sosiaalista oikeudenmukaisuutta koskevien selkeiden kriteerien perusteella. Veroparatiiseille ei pitäisi antaa mitään mahdollisuuksia näissä hankkeissa.
<P>
Uutta on se, että EIP auttaa myös pienten yritysten omistajia kehitysmaissa avaamalla ovet lainoille. Tämä voidaan toteuttaa paikallisten pankkien, pienrahoituslaitosten - vaikka tarvitsemme täydentäviä tarkistuksia tässä asiassa - ja jäsenvaltioiden kehityspankkien yhteistyön välityksellä. EIP:n olisi annettava lisää mahdollisuuksia kehittää asiantuntemustaan sisäisesti riittävän henkilöstön avulla. EIP on toimintansa uuden ulottuvuuden perusteella välttämätön väline Euroopan unionin kehityspolitiikalle, ja se sitoutuu selkeästi yhtäläisiin mahdollisuuksiin kehitysmaissa sekä kestävään talouskasvuun.
<P>
Haluaisin kiittää Euroopan investointipankkia, kollegani Ivailo Kalfinia ja kaikkia valmistelijoita erinomaisesta yhteistyöstään.
<SPEAKER ID="013" NAME="William  Dartmouth" AFFILIATION="The Earl of">
kansainvälisen kaupan valiokunnan lausunnon valmistelija. - (EN) Arvoisa puhemies, Euroopan investointipankkia hoitavat asiantuntijat ovat johtaneet pankkia taloudellisen kurinalaisuuden kulttuurin mukaisesti.
<P>
Lainoja on myönnetty ja takuita on annettu varovaisesti, ja sen vuoksi Euroopan investointipankilla on hyvin vähän huonoja lainoja kirjanpidossaan.
<P>
Tässä mietinnössä pyritään kuitenkin heikentämään Euroopan investointipankin ammattimaista kulttuuria ja laajentamaan sen tehtävät koskemaan useita poliittisia tavoitteita. Komission jäsen teki tämän hyvin selväksi.
<P>
Niiden kaupallisten kriteerien helpottaminen, joiden perusteella investointipankki on toiminut tähän saakka, johtaa väistämättä siihen, että vaaditaan takuita. Tämä aiheuttaa kuluja veronmaksajille. Minun on kysyttävä jälleen kerran, haluavatko ahtaalla olevat Euroopan ja Yhdistyneen kuningaskunnan veronmaksajat todella, että heidän varojaan käytetään pelkästään poliittisten tavoitteiden edistämiseen EU:n ulkopuolella?
<SPEAKER ID="014" NAME="George Sabin Cutaş" LANGUAGE="RO">
Arvoisa puhemies, Euroopan investointipankille tarjottavan vakuuden tarkoitus on tämän mietinnön perusteella kehittää sosiaalisia ja taloudellisia rakenteita ja vähentää ilmastonmuutosta kolmansissa maissa sekä myös edistää demokratiaa, oikeusvaltiota ja ihmisoikeuksia. Sen vuoksi pidän myönteisenä ehdotusta laajentaa pankille tarjottua yleistä valtuutta myös siitä syystä, että valtioihin, joita varten tämä takuu myönnetään, sisältyvät ehdokasvaltiot ja Euroopan kanssa kumppanuussopimuksen allekirjoittaneet valtiot.
<P>
Investointipankki tarvitsee kuitenkin huomattavasti varoja ja enemmän erikoistunutta henkilöstöä, jotta sen velvollisuudet voidaan täyttää paremmin kolmansissa maissa. EIP:n on tässä yhteydessä harkittava tiettyjen Euroopan unionille strategisesti tärkeiden hankkeiden edistämistä. Niihin kuuluvat Nabucco-kaasuputki ja muut suuret tie-, meri- ja energiainfrastruktuurihankkeet.
<P>
Haluaisin lopuksi korostaa, että investointipankin olisi valvottava jollain tavalla rahoitettuja hankkeita niiden toteuttamisen aikana ja niiden päätyttyä, jotta varmistetaan sosiaalisten ja ympäristöllisten perusteiden noudattaminen.
<SPEAKER ID="015" NAME="Giovanni Collino">
PPE-DE-ryhmän puolesta. - (IT) Arvoisa puhemies, hyvät kollegat, haluaisin kiittää esittelijä Kalfinia hänen tekemästään työstä. Tämänpäiväisessä äänestyksessä uudistetaan EU:n takuu Euroopan investointipankille (EIP) Euroopan unionin ulkopuolella toteuttaviin hankkeisiin liittyvistä lainoista aiheutuvien tappioiden varalta. Tällä toimenpiteellä on vieläkin suurempi merkitys nykyisessä taloudellisessa tilanteessa, jolle ovat ominaisia suuret muutokset markkinoilla, tuotantomenetelmissä ja talouteen liittyvissä lähestymistavoissa.
<P>
EIP toteuttaa tärkeää tehtävää Euroopan unionille, ja unioni vahvistaa poliittista ja taloudellista läsnäoloaan 27 jäsenvaltion rajojen ulkopuolella. Muiden poliittisten ryhmien kanssa on päästy kompromissiin komission alkuperäisen asiakirjan tarkistamisesta. Keskustelut, joihin otettiin mukaan monenlaisia mielipiteitä, olivat rakentavia budjettivaliokunnassa ja tämänpäiväistä istuntoa koskevan valmistelutyön aikana.
<P>
Neuvotteluja ja poliittista keskustelua kuvaavat aiheet olivat seuraavat: tuki paikallisille pienille ja keskisuurille yrityksille; synergian maksimointi kehitysyhteistyön alalla, jotta vältetään toimiemme päällekkäisyys eteläisissä valtioissa ja voimavarojen tuhlaaminen; EIP:n luonne, koska kyseessä on lainoja tarjoava investointipankki, joka kilpailee kansainvälisillä markkinoilla ja ei tarjoa vakuudetonta rahoitusta; EIP:n investointien maantieteellinen toiminta-ala, joka on laajennettu Libyaan ja Irakiin, mutta ei Valko-Venäjän kaltaisiin valtioihin, joissa Euroopan ihmisoikeussopimukseen kirjattujen ihmisoikeuksien kunnioittamisen on oltava vähimmäisvaatimus suunnitellulle toiminnalle.
<P>
On erittäin todennäköistä, että parlamentissa tehty työ saa hyvin nopeasti neuvoston ja komission suostumuksen. Esittelijä esittää tehdyn työn osalta suullisen tarkistuksen määrärahojen lisäämisestä, millä varmistetaan EIP:n Välimeren aluetta koskevat sijoitukset. Tällaisilla sijoituksilla voidaan edistää Välimeren alueen vakauttamista erityisesti, kun otetaan huomioon maahanmuuttajiin liittyvät ongelmat viime viikkoina.
<P>
(Puhuja suostui vastaamaan sinisen kortin kysymykseen työjärjestyksen 149 artiklan 8 kohdan mukaisesti.)
<SPEAKER ID="016" NAME="William  Dartmouth" AFFILIATION="The Earl of">
parlamentin jäsen. - (EN) Arvoisa puhemies, haluaisin pyytää puhujaa pohtimaan, miten paljon tämä kaikki maksaa veronmaksajille.
<SPEAKER ID="017" NAME="Giovanni Collino" AFFILIATION="PPE">
(IT) Arvoisa puhemies, mihin kysymyksen esittäjä erityisesti viittaa: koko toimintaa tai tiettyyn näkökohtaan?
<SPEAKER ID="018" NAME="Göran Färm">
S&D-ryhmän puolesta. - (SV) Arvoisa puhemies, haluaisin ilmaista vilpittömät kiitokseni esittelijä Kalfinille, joka on tehnyt loistavaa työtä. Hän työskenteli yhdessä Euroopan investointipankin (EIP) ja viiden parlamentin valiokunnan varjoesittelijöiden kanssa. Katson todellakin, että he ovat saaneet aikaan erinomaisen tuloksen.
<P>
Rahoituskriisi osoittaa, miten tärkeitä ovat vakaat julkiset toimielimet, jotka myöntävät tukea keskeisille investointialoille, kun yksityiset rahoitusmarkkinat ovat epävakaassa tilanteessa. Keskustelemme sen vuoksi uusien rahoitusvälineiden luomisesta monessa eri yhteydessä, mutta myös käytössämme olevien välineiden kehittämisestä. Tässä tapauksessa on kyse Euroopan investointipankin toiminnoista Euroopan ulkopuolella.
<P>
Haluaisin ottaa esille kolme seikkaa, joita toivottavasti tarkastellaan parlamentissa ja neuvostossa. Ensimmäinen koskee EIP:n toimintojen parempaa johdonmukaisuutta ja EU:n kehitys- ja ulkopolitiikan suuntaviivoja. Toinen koskee enimmäismäärän lisäystä ilmastonmuutoksen torjumista koskeville hankkeille ja kolmas niiden lainojen enimmäismäärän lisäämistä, jotka vaativat takuita jäsenvaltioilta.
<P>
Suurin osa EIP:n toiminnasta suuntautuu Eurooppaan, mutta jos laskemme lainaa saavien maiden määrän, suurin osa niistä on itse asiassa kehitysmaita. Äänestämme sen vuoksi tänään muun muassa pyynnöstä arvioida tiukemmin hankkeita ja EIP:lle esitetystä vaatimuksesta suorittaa etukäteen perusteellinen arvio siitä, edistääkö sijoitus todella kehitystavoitteidemme saavuttamista. Pyydän kaikkia tukemaan näitä vaatimuksia. Jotta tämä saadaan aikaan, meidän on myös lisättävä EIP:n toimien avoimuutta valtioissa, jotka ovat ulkoisen valtuuden piirissä. Tämänhetkisessä tilanteessa usein pitkiä ja monimutkaisia rahoitusjärjestelyjä, jotka tekevät avoimuudesta erittäin vaikeaa. Kehotamme, että huomiota kiinnitetään yhä enemmän EIP:n omiin sääntöihin veroparatiiseissa tapahtuvia toimintoja vastaan.
<P>
Terve rahoitusjärjestelmä on heikommassa asemassa olevien maailman alueiden toimivan talouden edellytys. Olen sen vuoksi iloinen, että me voimme nyt antaa tukemme suulliselle tarkistukselle, jota toivottavasti tukevat kaikki, ja joka antaa meille enemmän välineitä voidaksemme tarjota tukea Egyptin ja Tunisian kaltaisille valtioille.
<P>
Tämä mietintö on tärkeä askel tähän suuntaan, ja toivon myös, että neuvosto tukee tätä tulevissa neuvotteluissa.
<SPEAKER ID="019" NAME="Carl Haglund">
ALDE-ryhmän puolesta. - (SV) Arvoisa puhemies, haluaisin aivan ensimmäiseksi kiittää esittelijää hänen loistavasta ja ammattimaisesta työstään tämän mietinnön laadinnassa. Ryhmien välillä oli hyvää yhteistyötä, ja mielestäni tulos on erittäin hyvä.
<P>
Kollegani istuntosalin toiselta puolelta ovat ilmaisseet pelkonsa siitä, että vaarannamme hyvän työn, jota Euroopan investointipankki (EIP) on tehnyt tähän saakka. Nämä pelot ovat mielestäni täysin perusteettomia. Tosiasia on, että teemme nyt väliarvion nykyisistä valtuuksista ja viemme investointipankkia parempaan suuntaan.
<P>
Vaikka on hyvä pitää mielessä uusia ja hyviä ajatuksia, joita on melko paljon ja joita on hyvä hyödyntää tässä vaiheessa, on myös toisaalta muistettava, että meidän on aloitettava ennemmin tai myöhemmin neuvottelut EIP:n valtuuksista seuraavaa rahoituskehystä varten. Se alkaa vuonna 2014. Tässä vaiheessa meidän on päätettävä, mihin suuntaan haluamme viedä pankkia, mitä uusia tehtäviä voimme antaa sille ja millä tavalla uudet tehtävät toteutetaan, kun investointipankille myönnetään mahdollisesti uusia määrärahoja. Tämä on tärkeää muistaa.
<P>
Haluaisin tässä yhteydessä mainita kaksi yksityiskohtaa. Ensimmäinen on se, jonka kollega Färm mainitsi, eli että voimme melko varmasti sopia, että lisäämme rahoitusta, jota EIP voi käyttää Pohjois-Afrikassa. Minusta tämä on erittäin myönteistä, kun otetaan huomioon siellä vallitseva poliittinen tilanne. Juuri tästä syystä EIP:llä pitäisi olla ulkoiset valtuudet, jotta voidaan toimia unionin tavoitteiden mukaisesti.
<P>
Haluaisin korostaa jotakin, jonka myös varmasti kollegani Graf Lambsdorff mainitsee, eli että Euroopan liberaalidemokraattien liiton ryhmä pyrki siihen, että voisimme käyttää EIP:n ulkoisia valtuuksia rahan lainaamiseksi Valko-Venäjälle. Tämä on osa politiikkaa, jota haluamme jatkaa, sekä Euroopan unionissa puolustamiamme periaatteita, joita tärkeän välineemme, EIP:n, olisi periaatteessa kunnioitettava.
<P>
Totean yhteenvetona, että olemme mielestäni toimineet hyvin poliittisten ryhmien kanssa ja että esittelijä on tehnyt erinomaista työtä etsiessään ratkaisuja. Tämä merkitsee, että saamme hyvin laajan tuen tälle mietinnölle, josta äänestämme vähän yli tunnin kuluttua. Minusta tämä on hyvä pohja neuvotteluillemme neuvoston kanssa. Toivon, että Eurooppa-neuvosto on valmis tarkastelemaan myönteisesti Euroopan parlamentin hyviä ajatuksia tarkistuksille.
<SPEAKER ID="020" NAME="Helga Trüpel">
Verts/ALE-ryhmän puolesta. - (DE) Arvoisa puhemies, hyvät kollegat, haluaisin ensiksi kiittää esittelijä Kalfinia hänen kunnianhimoisesta mietinnöstään ja haluaisin muistuttaa teitä jälleen kerran siitä, että Euroopan unionin tuomioistuin pyysi, että ulkoiset valtuudet hyväksytään yhteispäätösmenettelyn mukaisesti. Kyseessä on toisin sanoen parlamentin laajemmista oikeuksista ja Euroopan parlamentin jäseninä olemme tähän luonnollisesti tyytyväisiä.
<P>
Euroopan unioni on asettanut itselleen monia kiitettäviä tavoitteita Lissabonin sopimuksessa: säästää luonnonvaroja, torjua köyhyyttä ja toimia demokratian, oikeusvaltion ja ihmisoikeuksien puolesta. Sen vuoksi on vain oikein, että EIP toimi välineenä näihin tavoitteisiin pyrkimiseksi ja että se ei toimi niitä vastaan. Sen sijaan pyritään kaikin keinoin varmistamaan, että nämä tavoitteet saavutetaan EIP:n avustuksella. Kyseessä on erityisesti ympäristöön liittyvä infrastruktuuri, parempi vesihuolto ja puhtaanapito, rahoituksen lisääminen terveydenhuoltoon ja koulutukseen, koska tiedämme varmasti, että nämä seikat vaikuttavat kolmansien maiden tulevaisuuden varmistamiseen ja niillä on erittäin suuri merkitys köyhyyden torjunnalle.
<P>
Vihreiden kannalta vapaaehtoinen valtuus ilmastonmuutoksen alalla on myös hyvin myönteinen. Lisää käytetään kaksi miljardia euroa, ja jos suhtaudumme vakavasti ilmastopolitiikan tavoitteeseemme, niin meidän on luonnollisesti työskenneltävä yhdessä EIP:n kanssa tällä alalla. Minusta on ilahduttava myös se esittelijä Kalfinin ehdotus, että EIP:n olisi tuettava Välimeren alueen, erityisesti Tunisian ja Egyptin, taloudellista kehitystä ja demokraattista muutosta. Pidämme sen vuoksi näitä tarkistuksia, joista äänestetään pian, oikeina.
<P>
Pyrimme siihen, että Euroopan investointipankki toimii avoimemmin. Komission on nyt esitettävä kertomus joka vuosi. Tämä ei kuitenkaan pelkästään riitä; haluamme todellista avoimuutta. Haluaisimme, että kansalaisjärjestöt ja muut pätevät elimet osallistuvat asiaan jo päätöksentekoa ennen. Meidän mielestämme tällainen avoimuus edistää EIP:n hyväksymistä eikä heikennä sitä.
<P>
Kaikkien täällä parlamentissa esitettyjen hyvien ajatusten ohella me toivomme myös, että neuvosto ei aikaile asiassa vaan tukee tätä EIP:n ja parlamentin kunnianhimoista poliittista näkemystä. Sen vuoksi toivomme, että menettely saadaan nopeasti päätökseen, jotta voimme laatia yhdessä toimintalinjoja myös kolmansien maiden kansalaisten eduksi.
<SPEAKER ID="021" NAME="Kay Swinburne">
ECR-ryhmän puolesta. - (EN) Arvoisa puhemies, kun taataan tällaisia lainoja hankkeille EU:n sisäpuolella tai jopa sen ulkopuolella, meidän on muistettava, että niistä aiheutuu taloudellisia seurauksia. Vaikka tämä saattaisi tuntua hyvältä keinolta saada EU:n varoja käyttöön laajemmin, meidän on varmistettava hyvin tarkasti, että käytössä on asianmukainen riskinhallinnan valvonta, jolla hallinnoidaan tällaisia lainoja ja niistä aiheutuvia talousarviovaikutuksia.
<P>
Meidän on oltava parlamentin jäseninä täysin tietoisia veloista, joita aiheutamme EU:lle ja sen vuoksi jäsenvaltioiden talousarvioille. Valvontajärjestelmät ja avoimuus ovat ratkaisevan tärkeitä, kun tällaisia varoja käytetään vipuvaikutusta varten. Tämä on käynyt ilmi rahoituskriisissä, jossa pankit eivät ole aina täysin selvillä korvausvelvollisuutensa laajuudesta.
<P>
Meidän on otettava oppia rahoitusalalta ja oltava varmoja siitä, että tiedämme täsmälleen, mitä EU takaa ja mitkä demokraattisen valvonnan asianmukaiset tasot pidetään yllä.
<P>
Meidän on pohjimmiltaan oltava varmoja, että näiden rahoitustuotteiden hallinnoinnista ja näin kauaskantoisten päätöksien tekemisestä vastaavilla EIP:n ja komission virkamiehillä on tarvittava asiantuntemus hoitaa tehtäviään.
<P>
Kyseessä on veronmaksajien varat. Meidän on käytettävä niitä huolellisesti.
<SPEAKER ID="022" NAME="Miguel Portas" LANGUAGE="PT">
Arvoisa puhemies, keskustelemme mielestäni tänään siitä, miten pidennetään ja selkeytetään Euroopan investointipankin (EIP) valtuutta, joka liittyy takuujärjestelmään, jota tarvitaan sen rahoitustoiminnalle.
<P>
Mielestäni ehdotettu valtuuden laajentaminen tai selkeyttäminen on oikeansuuntainen. EIP voi sen perusteella saavuttaa paremmin omat yhteistyötä ja kehitysapua koskevat tavoitteensa. Niin kauan kun EIP ja Euroopan unioni haluavat pysyä luottoluokituslaitosten vallassa, takuun kanssa on ongelmia; tämä on selvää.
<P>
Eräät toteavat, että tämä ehkä lisää riskiä ja että meidän pitäisi sen vuoksi olla varovaisia, kun sijoitamme terveydenhoitoon, koulutukseen, köyhyyden torjuntaan ja vuosituhannen kehitystavoitteisiin, koska yksikään niistä ole erityisen tuottava; sen sijaan on todettava jotain muuta. On todettava, että meidän pitäisi tarkastella suhteitamme luottoluokituslaitoksiin. Meidän olisi keskusteltava tällä hetkellä jostain muusta: miten on mahdollista, että suhtaudumme niin varovaisesti takuisiin, joita veronmaksajien olisi tarjottava köyhyyden torjumiseksi, ja miten huonomuistisia olemme, kun kyseessä on se, että Euroopan unioni ei pyrkinyt sääntelemään yksityisiä pankkeja tai estämään talousrikoksia, joihin ne ovat osallistuneet kaikkien näiden vuosien ajan ja joista aiheutuu miljoonien henkilöiden työttömyys? Tätä on itse asiassa tapa, jolla kysymys pitäisi esittää.
<P>
Tässä asiassa on ongelma ja suhtaudun siihen varauksellisesti. Syyt ovat hyvin selvät: ensinnäkin Euroopan unioni on toiminut kaksinaismoraalisesti kansainvälisessä politiikassa. Ihmisoikeuksien näkökulmasta ei ole itse asiassa mitään syytä, miksi EIP:n pitäisi rahoittaa hankkeita Libyassa mutta ei Valko-Venäjällä.
<P>
Mitkä ovat loppujen lopuksi tällaiset perusteet? Meidän on todettava tämä hyvin selkeästi, koska suhtaudun varauksellisesti myös toiseen seikkaan: Euroopan ulkosuhdehallinnolla on hyvin laajat valtuudet, joihin sisältyvät sotilasoperaatiot. Kysymykseni kuulu, ovatko nämä seikat päällekkäisiä, ja miksi EIP ei voi helposti poiketa omista tavoitteistaan ja valtuudesta, jota varten se luotiin?
<SPEAKER ID="023" NAME="Marta Andreasen">
EFD-ryhmän puolesta. - (EN) Arvoisa puhemies, Euroopan investointipankki käyttää Euroopan kansojen julkisia varoja taatakseen lainoja välittäjille tai lopullisille vastaanottajille 74 valtiossa. EIP:llä ei ole kovin avoimen elimen mainetta, kun sitä verrataan samankaltaisia toimia hoitaviin muihin kansainvälisiin toimielimiin, ja sen julkistamispolitiikkaan eivät kuulu edelleenkään arviointiraportit.
<P>
Suuri yleisö ei tiedä vieläkään, mihin varat päätyvät erityisesti, kun on kyse EIP:n lainoista pk-yrityksille välittäjäpankkien kautta. Tässä mietinnössä ei pyydetä välittäjäpankkeja julkistamaan tietoja. Kun otetaan huomioon, että EIP myöntää EU:n takaamia lainoja ja sen talousarvion rahoittavat Euroopan veronmaksajat, kehotan teitä kaikkia äänestämään tätä mietintöä vastaan. Sillä ei suojella riittävästi veronmaksajien etuja.
<SPEAKER ID="024" NAME="Lucas Hartong" AFFILIATION="NI">
(NL) Arvoisa puhemies, EIP tukee Euroopan unionin ulkopolitiikkaa ja erityisesti kehitysyhteistyöpolitiikkaa. Näin todetaan Euroopan parlamentin sosialistien ja demokraattien ryhmän kollegani Kalfinin mietinnössä. Alankomaiden Vapauspuolueen (PVV) valtuuskunta ei kuitenkaan halua, että EU:lla on minkäänlaista ulkopolitiikkaa eikä etenkään minkäänlaista pankkia, joka toteuttaa poliitikoille kuuluvaa tehtävää.
<P>
EIP toimii EU:n ulkopuolella - ei aavistustakaan miksi - mutta EIP:n talousarvio taataan EU:n talousarviolla, ja sen rahoittavat veronmaksajat. On joitain todella hienoja maita, jotka saavat EIP:n varoja, kuten palestiinalaisalueet, Gaza, Libya, Kuuba, Venezuela, Turkmenistan ja Malediivit. Yksikään näistä maista ei ole minkäänlainen loistava esimerkki demokratiasta.
<P>
Komissio haluaa nyt kuitenkin lisätä EIP:n rahoituksen enimmäismäärää. Tämä merkitsee luonnollisesti myös, että sijoitamme ilmastonmuutostoimiin näissä valtioissa. Voitteko kuvitella tätä? Gazassa ja Kuubassa? Tämä on todellista materiaalia uutta Mr. Bean -elokuvaa varten, mutta näin todella tapahtuu!
<P>
PVV torjuu kynsin ja hampain tätä ehdotusta ja näin ollen äänestää myös vilpittömästi sitä vastaan.
<P>
(Puhuja suostui vastaamaan sinisen kortin kysymykseen työjärjestyksen 149 artiklan 8 kohdan mukaisesti.)
<SPEAKER ID="025" NAME="Thijs Berman" AFFILIATION="S&amp;D">
(NL) Arvoisa puhemies, kollega Earl of Dartmore ei ymmärrä lainojen ja avustuksien välistä eroa, kollega Andreasenin pitäisi lukea EIP:n vuosikertomus uudelleen läpi, mutta kollega Hartong ei ole ymmärtänyt sitä, että Eurooppa ei ole mikään saari maailmassa, ja jos haluamme rauhaa ja vakautta maanosassamme, meidän on myös sijoitettava muihin valtioihin.
<P>
Tätä ei rahoiteta ainoastaan avustuksilla, mutta ensisijaisesti, ja tämä on parempi ratkaisu, lainoilla. Voinko olla varma, että tuette minua tässä asiassa, Lucas Hartong?
<SPEAKER ID="026" NAME="Lucas Hartong" AFFILIATION="NI">
(NL) Arvoisa puhemies, Thijs Berman on varmaankin tietoinen siitä, että politiikassa on kyse poliittisista valinnoista. Me päätämme sen vuoksi sijoittaa veronmaksajiemme varoja paljon järkevämmin jäsenvaltioiden ulkopolitiikkaan Euroopan unionin ulkopolitiikan sijasta.
<SPEAKER ID="027" NAME="Barbara Matera" AFFILIATION="PPE">
(IT) Arvoisa puhemies, hyvät naiset ja herrat, haluaisin kiittää esittelijää Euroopan investointipankin ulkoisia valtuuksia koskevasta työstä. Unionin talouspoliittisilla toimilla on tällä hetkellä erityisen tärkeä tehtävä, kun on kyse poliittisesta sitoumuksesta, jota EU haluaa ilmaista Välimeren etelärannikon valtioille. Kestävien demokraattisten toimielinten luominen vaatii suuria ponnisteluja väestöltä, ja EU, joka on tehnyt työtä EIP:n kanssa näillä alueilla monien vuosien ajan, voi antaa sille arvokasta apua tämän siirtymäkauden aikana infrastruktuurin käyttöönotossa ja paikallisten yritysten vahvistamisessa.
<P>
Tänään äänestettävässä mietinnössä ehdotetaan enimmäismäärien, joiden puitteissa investointipankki toimii unionin ulkopuolella, lisäämisestä lähes kahteen miljardiin euroon. Päätöksen avulla investointipankki voi toteuttaa joitain tärkeitä hankkeita, joita uhkaa varojen puute, mutta jotka ovat strategisen tärkeitä Välimereen alueen vakauttamiselle sekä valtioille, jotka valmistautuvat liittymään unioniin. Komission, uuden ulkosuhdehallinnon ja EIP:n välistä korkean tason koordinointia tarvitaan kuitenkin näiden tavoitteiden saavuttamiseksi.
<P>
Minusta on erittäin tärkeää kehittää yhteistä hallintoa näille kolmelle toimijalle niissä unionin valtioissa, joissa sillä on toimintaa, ja odotan sen vuoksi innolla foorumia, jonka komissio ja EIP luovat tarkastelemaan yhdessä parlamentin ja neuvoston kanssa, miten unionin ulkopolitiikan haasteisiin vastataan parhaiten rahoitusvälineillä ja innovatiivisilla menetelmillä.
<SPEAKER ID="028" NAME="Edit Herczog" AFFILIATION="S&amp;D">
(HU) Arvoisa puhemies, hyvät kollegat, Euroopan investointipankin vastuuvapautta koskevana varjoesittelijänä minä ja kollegani Audy pidämme Euroopan investointipankille (EIP) tarjottavia takeita erittäin tärkeänä asiana. Euroopan investointipankki on keskeinen toimija tärkeiden hankkeiden rahoituksessa Euroopan unionissa ja sen ulkopuolella, ja sen merkitys kasvaa edelleen. Millään EU:n toimielimellä ei ole voimassa olevien säännösten perusteella oikeutta valvoa EIP:tä, ja me haluaisimme muuttaa tätä tulevaisuudessa sen välttämiseksi, että tämä aiheuttaa esteen tulevalle kasvulle.
<P>
EU:n ulkopuolisille valtioille myönnetyt lainat vaativat enemmän huomiota ja huolenpitoa kuin EU:ssa toteutetut hankkeet, eivätkä ainoastaan edellä mainittujen seikkojen vuoksi, vaan siksi, että ulkoisia kehitystoimia ei voida valvoa niin laajasti kuin sijoituksia EU:n sisällä. Ratkaisu tälle on se, että näihin hankkeisiin valmistaudutaan paljon paremmin. Samalla ulkoiset hankkeet on suunnattu pääasiassa strategisesti tärkeille, mutta joskus poliittisesti epävakaille alueille.
<P>
Teollisuus-, tutkimus- ja energiavaliokunnan jäsenenä haluaisin puuttua kyseisillä alueilla toteuttavien hankkeiden joukosta energiakysymykseen. Yli 50 prosenttia EIP:n rahoittamista ulkoisista sijoituksista kohdistuu itäisiin kumppanuusvaltioihin ja Venäjään. Näiden valtioiden turvallisuus ja kehitys ovat suoraan EU:n etujen mukaisia, koska niistä saadaan ratkaiseva osuus maakaasun tuonnista ja huomattava osuus Keski- ja Itä-Euroopan valtioiden sähkön tuonnista. Näin ollen on välttämätöntä, että EIP keskittyy tukemaan hankkeita, jotka johtavat suoraan tai välillisesti turvallisuuden lisääntymiseen ja toimitusvarmuuteen.
<P>
Olen siten samaa mieltä esittelijä Kalfinin kanssa - ja haluaisin onnitella häntä - siitä, että EU:n ulkopuolisille alueille suuntautuvien lainojen suhteen on edistettävä tiiviimpää yhteistyötä Euroopan jälleenrakennus- ja kehityspankin sekä Maailmanpankin kanssa. Näin voidaan saada aikaan merkittävää synergiaa.
<SPEAKER ID="029" NAME="Alexander Graf Lambsdorff" AFFILIATION="ALDE">
(DE) Arvoisa puhemies, Lissabonin sopimus asettaa uusia vaatimuksia Euroopan unionin ulko- ja kehitysyhteistyöpolitiikalle. Yksi on mainittu täällä: johdonmukaisuus. Toisin sanoen eri välineidemme, Euroopan ulkosuhdehallinnon, Euroopan investointipankin ja komission, on toimittava johdonmukaisesti. Lissabonin sopimuksessa määrätään myös laajemmasta parlamentaarisesta valvonnasta, laajemmasta avoimuudesta ja näitä asioita koskevista yhteisistä päätöksistä. Kaikella tällä parannetaan ulkopoliittisen keskustelun laatua erityisesti, kun avoimuus on laajempaa parlamentin asiaankuuluvien valiokuntien - lähinnä ulkoasiainvaliokunnan ja kehitysyhteistyövaliokunnan - osallistumisen tuloksena.
<P>
Yksi seuraus tästä avoimuudesta on se, että parlamentti on päättänyt poistaa Valko-Venäjän niiden valtioiden luettelosta, joissa Euroopan investointipankki voi toimia ennen kuin asiasta järjestetään keskustelu täällä parlamentissa. Kunnioitetaanko ihmisoikeuksia? Onko oppositiopoliitikot vapautettu? Kunnioittaako valtio kansalaistensa omaisuutta? Onko siellä lehdistönvapautta? Voivatko yrittäjät toimia vapaasti? Onko siellä vapaita ammattiliittoja? Suhteissamme niin tärkeän ja Euroopan unionin rajalla sijaitsevan naapurin kanssa nämä ovat kaikki kysymyksiä, joita on käsiteltävä ennen kuin Euroopan investointipankki voi toimia siellä. Olen erittäin tyytyväinen, että parlamentti on hyväksynyt tämän ehdotuksen ja kehotan neuvostoa toimimaan samoin.
<P>
Kävimme eilen keskustelun Egyptistä. Keskustelimme välineistä ja siitä, mitä voisimme tehdä. Catherine Ashton pyysi, että Euroopan investointipankkiin sovellettavaa enimmäismäärää olisi nostettava. Parlamentti on tyytyväinen voidessaan toimia näin. Meidän on parannettava yhteistä toimintaamme Egyptin ja Tunisian, Pohjois-Afrikan kanssa. Tämä on vain oikein. Tämä on myös hyvä esimerkki siitä, miten Euroopan parlamentti voi reagoida nopeasti. Tätä tarvitaan nyt neuvostolta, jonka on toimittava samalla tavalla.
<P>
Me katsomme, että ulkopolitiikan välineemme, erityisesti jos ne ovat markkinalähtöisiä, yhdessä Euroopan investointipankin lainojen kanssa, voivat edistää merkittävästi Pohjois-Afrikan kehitystä ja talouskasvua. Juuri tätä tarvitaan. Jos on kasvua, jos on demokratiaa, niin rajoillemme saapuu vähemmän maahanmuuttajia. Haluaisin erityisesti osoittaa puheeni äärioikeiston kollegoillemme. Haluaisin todeta, että väitteenne ovat todella liian alkeellisia ja yksinkertaisia, ellei kerrassaan primitiivisiä.
<SPEAKER ID="030" NAME="Heidi Hautala" AFFILIATION="Verts/ALE">
(FI) Arvoisa puhemies, Euroopan investointipankilla on erittäin hyviä tavoitteita, muun muassa köyhyyden vähentäminen, ja se, että pankin toimien tulee olla sopusoinnussa EU:n ulkopoliittisten tavoitteiden kanssa. Jotta tämä todella voitaisiin näyttää toteen, on erittäin tärkeää, että pankin toiminta on avointa. Tätä silmällä pitäen vihreät ovat esittäneet tarkistukset kuusi ja seitsemän, joissa korostetaan sitä, että kaikkien arviointiasiakirjojen on oltava julkisia ja myös kaikkien asiakirjojen, jotka koskevat erilaisia projekteja, on oltava yleisön saatavilla. Haluaisin huomauttaa, että Lissabonin sopimuksen jälkeen Euroopan investointipankkia, niin kuin kaikkia muita EU:n virastoja, koskee asetus asiakirjojen julkisesta saatavuudesta.
<SPEAKER ID="031" NAME="Ryszard Czarnecki" AFFILIATION="ECR">
(PL) Arvoisa puhemies, Euroopan investointipankki on tosiasiassa Euroopan unionin toimielin, koska sitä rahoitetaan loppujen lopuksi Euroopan unionin jäsenvaltioiden veronmaksajien varoilla. Sen vuoksi on erittäin tärkeää, että kyseessä on täysin avoin pankki, joka osoittaa, miten se toimii ja että se tekee näin jokaisen yksityiskohdan osalta. Haluaisin korostaa erittäin vahvasti, että tuen Valko-Venäjän rajalla sijaitsevan maan edustajana henkilökohtaisesti sitä, että Euroopan investointipankki estää kaikki mahdollisuudet laajentaa lainoja tai luottoja, joilla tuetaan Lukašenkan hallintoa. Meidän on osoitettava, että ihmisoikeudet Euroopan unionin itäpuolella ovat aivan yhtä tärkeät meille kuin Afrikan tai Aasian ihmisoikeudet. En ole kuitenkaan samaa mieltä sen kollegan kanssa, joka totesi, että meidän ei pitäisi soveltaa kahta eri mittapuuta Libyaan ja Valko-Venäjään.
<SPEAKER ID="032" NAME="Claudio Morganti" AFFILIATION="EFD">
(IT) Arvoisa puhemies, hyvät kollegat, tämän mietinnön tavoite on sopia siitä, että unioni takaa Euroopan investointipankin (EIP) ulkoiset investoinnit. Monet EIP:n investoinnit tehdään maihin, jotka ovat viime viikkoina olleet historiallisten muutosten keskellä, koska autoritaariset hallinnot ovat kaatuneet kansannousujen seurauksena.
<P>
Tällä mietinnöllä pyritään laajentamaan unionin takeita myös muihin valtioihin, joista meillä oli epäilyksiä sisäisen demokratian puutteen vuoksi. Minusta olisi ristiriitaista edetä tähän suuntaan, ja olisi pohdittava, eikö sen sijaan olisi hyödyllisempää, että EIP lisää sijoituksiaan Eurooppaan rahoittamalla laajemmin esimerkiksi pieniä ja keskisuuria yrityksiä. Tämä on toive, jonka komission jäsen Tajani ilmaisi itse tässä istuntosalissa maanantaina.
<P>
Lopuksi olen erittäin pettynyt pannessani merkille, että Turkki sisällytetään ehdokasvaltioihin. Vakuutan, että Lega Nord -puolue ei milloinkaan, ei koskaan, hyväksy mitään myönnytyksiä tästä tai mistään muusta tällaisesta asiasta.
<SPEAKER ID="033" NAME="Dimitar Stoyanov" AFFILIATION="NI">
(BG) Arvoisa puhemies, voitte huomata heti, että tämän mietinnön laadintaan on panostettu paljon, jotta eurooppalaisten veronmaksajien rahoja voidaan jakaa niin moniin eri valtioihin mukaan lukien kaiken kukkuraksi Turkille. Jos Ivailo Kalfin - kun hän toimi ministeriä - ja hänen ministerikollegansa olisivat puolustaneet näin ahkerasti Bulgarian kansalaisten oikeuksia, uskon, että heidän puolueensa hallitsisi ehkä edelleen Bulgariaa.
<P>
Haluaisin mietinnön pääsisällöstä tukea täydestä sydämestäni sitä, mitä kollegani Lord Dartmouth totesi. Näyttää siltä, että englantilaisella lordilla on enemmän sosiaalista vastuuta kuin sosialistien Kalfinilla. Euroopan kansalaiset ovat valinneet meidät ja meidän on käytettävä heiltä verotuksen kautta kerättyjä varoja ensinnäkin heidän ongelmiensa ratkaisemiseen ja sen jälkeen annettava rahaa Turkille ja muille EU:n ulkopuolisille maille.
<SPEAKER ID="034" NAME="Georgios Stavrakakis" AFFILIATION="S&amp;D">
(EL) Arvoisa puhemies, minäkin haluaisin onnitella esittelijä Kalfinia erinomaisesta mietinnöstään. Ei ole epäilystäkään siitä, että tämänhetkinen talouskriisi on tuonut tosissaan esiin Euroopan investointipankin tärkeää työtä Euroopan unionissa. Euroopan investointipankin toiminta on tärkeää, vaikkakin vähemmän tunnettua, EU:n ulkopuolella, kun se tukee EU:n ulkopuolisia toimia ulkoisella toiminnallaan, josta keskustelemme tänään.
<P>
Mietintöön sisältyvät ehdotukset - ensinnäkin avoimuuden lisääminen; toiseksi joustolausekkeen käyttöönotto alueellisten varojen mahdolliseksi uudelleenjakamiseksi; kolmanneksi EIP:n toiminnan yhdenmukaistaminen EU:n ulkopolitiikan kanssa; neljänneksi tukikelpoisia maita koskevan luettelon laajentaminen ja viidenneksi rahoituksen enimmäismäärän lisääminen - ovat myönteisiä ehdotuksia, jotka ovat erityisen hyödyllisiä ja tarpeellisia. Olen samaa mieltä näistä ehdotuksista ja tuen niitä, koska niillä parannetaan myös Euroopan investointipankin työn tehokkuutta sekä samalla kohennetaan Euroopan unionin ja sen toiminnan myönteistä kuvaa maailmassa.
<SPEAKER ID="035" NAME="Jan Mulder" AFFILIATION="ALDE">
(NL) Arvoisa puhemies, jos asiat ovat niin kuin ne vaikuttavat, Euroopan investointipankin roolista tulee yhä tärkeämpi. Mielestäni kaikkein tärkein asia on, että pankin AAA-luokitusta ei saisi koskaan vaarantaa millään tehtävällä, johon sen on ehkä ryhdyttävä.
<P>
Kun tarkastelemme keskustelua rahoitusnäkymistä, vaikuttaa siltä, että jäsenvaltioiden käyttöön antama määrä ei ole paljon suurempi kuin tällä hetkellä. Meidän olisi sen vuoksi tarkasteltava erityisesti, miten voimme hyödyntää Euroopan investointipankkia, jotta saavutamme joitain EU:n tavoitteita. Olemme itse asiassa toimineet näin aikaisemmin, ja se, mitä pidän erityisen tärkeänä, on: mikä on ollut kerrannaisvaikutus takuulle, jonka olemme myöntäneet Euroopan investointipankille?
<P>
Mielestäni olisi sen vuoksi hyvä, jos investointipankki laatii kertomuksen, jossa osoitetaan, mitkä ovat olleet kaikkein onnistuneimmat takeet ja mihin kerrannaisvaikutusta sovelletaan eniten. Tämän ansiosta voimme rahoitusnäkymiä laatiessamme tehdä parempia valintoja siitä, mitä varoja meidän pitäisi käyttää Euroopan investointipankin takuuna.
<SPEAKER ID="036" NAME="Tomasz Piotr Poręba" AFFILIATION="ECR">
(PL) Arvoisa puhemies, aihetta optimismiin on antanut se, että unionin ulkosuhteita koskevaa politiikkaa ja niitä tukevia toimintalinjoja on viime vuosina laajennettu ja vahvistettu uusilla rahoitusvälineillä, kuten liittymistä edeltävällä tuella ja Euroopan naapuruuden ja kumppanuuden välineellä. Ei ole epäilystäkään siitä, että Euroopan investointipankin olisi toiminnassaan kiinnitettävä erityistä huolta siirto- ja energiaverkkojen, kuten esimerkiksi Nabucco-kaasuputkihankkeen ja muiden Euroopan unionille erityisen kiinnostavien kaasuputkihankkeiden sisällyttämiseen. Emme saa itäistä kumppanuutta koskevassa työssämme unohtaa, että demokratiaa, oikeusvaltiota ja ihmisoikeuksien kunnioittamista koskevia periaatteita on kunnioitettava kaikissa kumppanuusmaissa mukaan lukien Valko-Venäjällä. Kuitenkin ennen kuin Valko-Venäjän viranomaiset ymmärtävät, että ihmisoikeuksien kunnioittaminen on yksi heidän tärkeimmistä vastuualueistaan, Euroopan investointipankin rahoitusta ei voi yksinkertaisesti myöntää Valko-Venäjälle.
<SPEAKER ID="037" NAME="Seán Kelly" AFFILIATION="PPE">
(EN) Arvoisa puhemies, en näe minkäänlaista ongelmaa siinä, että Euroopan unioni sijoittaa hankkeisiin Euroopan unionin ulkopuolella erityisesti, kun on kyse ilmastonmuutoksen torjunnan kaltaisista toimista. Minusta on kuitenkin irlantilaisena Euroopan parlamentin jäsenenä ironista, että keskustelemme täällä tänä aamuna, miten EU voi taata Euroopan unionin ulkopuolella suoritettaviin hankkeisiin myönnettävien lainojen ja takuiden tappiot, kun EU pyrkii saamaan voittoa Irlannille myönnetyistä lainoista takuujärjestelmän avulla. Kyseessä on lähes kolmen prosentin voitto, mikä vastaa viittä miljardia euroa.
<P>
Tämä ei ole kestävää, tämä ei ole reilua eikä uskoakseni laillista. On myös uskomattoman vaikeaa ymmärtää, miksi meiltä peritään 5,8 prosenttia, kun Euroopan unioniin kuuluvien muiden valtioiden lainat asetettiin 3,2 prosenttiin.
<P>
Haluan vain todeta, että uusi hallituksemme pyytää uudelleenneuvottelua...
<P>
(Puhemies keskeytti puhujan.)
<SPEAKER ID="038" NAME="Jaroslav Paška" AFFILIATION="EFD">
(SK) Arvoisa puhemies, Euroopan investointipankin valtuuden jatkaminen uudelle kaudelle osoittaa, että Euroopan unionin ja Euroopan investointipankin (EIP:n) nykyinen kumppanuus tuo mukanaan myönteisiä tuloksia, jotka täyttävät EU:n tavoitteet EIP:n välineiden välityksellä.
<P>
Yksi valtuuteen kuuluva osa-alue on EIP:n talousarviotakuun lisääminen. Tällä katetaan valtiolliset tai poliittiset riskit, jotka liittyvät EIP:n toimintaan Euroopan unionin ulkopuolella. Tämänkaltaisissa toimissa on erittäin tärkeää varmistaa verotuksen maltillisuus ja sisäinen kuri, jotta taataan, että Euroopan unionin tavoitteita tukevaan toimintaan käytettävillä varoilla saadaan aikaan asianmukaisia tuloksia rahoituksen määrään suhteutettuna.
<P>
Sen vuoksi on tarpeen, että käytössä on asianmukainen ja avoin menettely tuettujen toimintojen jatkuvaa seurantaa varten. Avoimuus käsiteltäessä taloudellista...
<SPEAKER ID="039" NAME="Sidonia Elżbieta Jędrzejewska" AFFILIATION="PPE">
(PL) Arvoisa puhemies, minun mielestäni Euroopan investointipankin olisi toimittava Euroopan unionin ulkopuolella unionin omien arvojen ja Euroopan naapuruuspolitiikan periaatteiden mukaisesti. Nykyisessä tilanteessa Euroopan unioni ei voi mielestäni sallia, että Valko-Venäjä sisällytetään Euroopan investointipankin lainojen mahdollisten edunsaajien joukkoon. Jos Minskin hallinto haluaa käyttää Euroopan investointipankin rahoitusta, sen on noudatettava demokratiaa, oikeusvaltiota ja ihmisoikeuksia koskevia periaatteita. Euroopan unionin olisi esitettävä yhdenmukainen kanta tästä asiasta ottamalla käyttöön poliittisia ja taloudellisia pakotteita.
<SPEAKER ID="040" NAME="Jean-Pierre Audy" AFFILIATION="PPE">
(FR) Arvoisa puhemies, Euroopan investointipankki on hallitustenvälinen väline. Jäsenvaltiot antavat takuun unionissa ja Euroopan unioni antaa takuun unionin ulkopuolella. On ehdottoman tärkeää, että investointipankki voi säilyttää AAA-luokituksen; tämä tae on erittäin hyödyllinen. Lisäksi jonain päivänä unionista on tultava pankin osakas tai kumppani, jotta hallitusten väliset ja yhteisöön liittyvät näkökohdat voidaan liittää toisiinsa.
<P>
Ehdotukseni on, että keskitytään keskusteluun tämän vakuuden, 29 miljardin euron, takaisinmaksusta. Takaisinmaksun määrä on noin 100 miljardia euroa, ja samalla voisimme tarjota rahoitusta EIP:lle riippuen hankkeista, joita se meille esittää. Haluaisin takuun osalta kiinnittää huomion siihen, että vakautusmekanismin - 60 miljardin euron - ja muun 30 miljardin euron vuoksi Euroopan unionin lupaama takuu vastaa lähes vuoden talousarviota.
<SPEAKER ID="041" NAME="Jan Kozłowski" AFFILIATION="PPE">
- (PL) Arvoisa puhemies, haluaisin onnitella esittelijä Kalfinia erinomaisesta mietinnöstä, joka mielestäni edustaa täysin Euroopan parlamentin kantaa. Euroopan investointipankin takuuta koskevan valtuuden jatkaminen on erittäin tärkeää, ja toivon, että tässä sovittelumenettelyssä menestytään täysin. Olen myös tyytyväinen ehdotukseen lisätä takuun kattamia määriä Välimeren unionin suhteen. Kun otetaan huomion viimeaikaiset tapahtumat alueella - esimerkiksi Tunisiassa ja Egyptissä tai äskettäin Libyassa - meidän olisi mielestäni tuettava siellä syntyvää demokratiaa. Olen myös toisaalta sitä mieltä, että on hyvä päätös olla myöntämättä lainoja Valko-Venäjälle - aikaisemmat puhujat viittasivat tähän - koska, kuten hiljattain järjestetyt presidentinvaalit ja siihen liittyvät tapahtumat osoittivat, demokratiaa ja ihmisoikeuksia ei kunnioiteta.
<SPEAKER ID="042" NAME="Ingeborg Gräßle" AFFILIATION="PPE">
(DE) Arvoisa puhemies, hyvät kollegat, meillä on edessämme uusi EU:n varojen täytäntöönpano EIP:n välityksellä. Käytän puheenvuoron, koska haluan esittää varoituksen.
<P>
Tällä hetkellä EIP:llä on 20 miljardia euroa vastattavaa EU:n talousarviossa. Jos nämä pitää maksaa, meillä olisi ongelma. Ehdotan sen vuoksi, että tarkastelemme hyvin huolellisesti ja täsmällisesti, miten EIP käyttää tulevaisuudessa EU:n varoja.
<P>
EIP:llä ei ole edes 500:aa työntekijää kolmansissa maissa; komissiolla on 3 700. Komissiolla olisi itse asiassa paremmat mahdollisuudet valvoa EU:n varoja itse kuin EIP:n välityksellä. Minun mielestäni esiintyy monia epäselviä näkökohtia todellisista motiiveista myöntää takuu EIP:lle. Pyydän hartaasti parlamenttia olemaan uskomatta siihen, että voimme sallia toisten voittojen yksityistämisen ja tappioiden sosiaalistamisen. Meidän on perusteltava tätä veronmaksajille ja äänestäjille kotimaissamme.
<P>
(Puhemies keskeytti puhujan.)
<SPEAKER ID="043" NAME="Siim Kallas">
komission varapuheenjohtaja. - (EN) Arvoisa puhemies, haluaisin esittää vain joitakin lyhyitä huomioita.
<P>
Haluaisin kuitenkin korostaa, että aikataulun seuraaminen on tärkeää. Toimielinten väliset kolmikantakokoukset alkavat tänään todennäköisesti hyväksytyn mietinnön perusteella. Yhteisenä tavoitteena on se, että päätös hyväksytään ennen kesää, jotta vältetään riski siitä, että päätöstä ei saada aikaan lokakuuhun 2011 mennessä. Se johtaisi EIP:n ulkoisen toiminnan keskeyttämiseen tämän päivämäärän jälkeen. Haluaisin siten korostaa, että tämä on erittäin tärkeä asia.
<P>
Voin myös todeta, että EIP on toiminut aktiivisesti monissa valtioissa, joista on tullut hyvin tärkeitä. Egyptin osuus on yksi suurimmista EIP:ssä. Investointipankki on toimintansa alusta saakka tarjonnut rahoitusta yli 4,3 miljardia euroa erityisesti yksityiselle sektorille.
<P>
Haluaisin myös selventää sitä seikkaa, että investointipankki ja talousarvio ovat kaksi eri asiaa. Investointipankki toimii osakkaiden varoilla, tässä tapauksessa jäsenvaltioiden maksamilla varoilla. Sen on huolehdittava siitä, että kaikki lainatut varat maksetaan takaisin. Pankkikulttuuriin kuuluu se, että niitä arvioidaan luokituksilla. Täällä on jo mainittu kahdesti, että EIP:llä on korkein luottoluokitus. Nämä luokitukset eivät saa heikentyä. Tämä on erittäin tärkeää. Investointipankin ammattimaisella toiminnalla on varmistettava, että tämä luokitus, joka on myös symboli EU:n rahoitustoiminnasta, pysyy ennallaan.
<P>
EIP:tä valvoo hallintoneuvosto. Komissio ja kaikki jäsenvaltiot ovat hallintoneuvoston jäseniä. OLAF voi tutkia EIP:tä ja tilintarkastustuomioistuin antaa tietenkin lausuntonsa siitä. On siis olemassa demokraattisia mekanismeja, ja investointipankin on toimittava näissä puitteissa. EU:n takuu kattaa ainoastaan valtiolliset ja poliittiset riskit, ja se ei ole koskaan aiheuttanut tappiota EU:n talousarviolle perustamisestaan, vuodesta 1960 lähtien.
<P>
EIP on yhtenäinen toimielin. Päätöksenteossa on tietysti monia erilaisia valinnanmahdollisuuksia - kenelle lainataan ja miten lainataan - joten tänään täällä käsiteltyjä suuntaviivoja ja mielipiteitänne pidetään hyvin arvossa. Ne otetaan ehdottomasti huomioon.
<SPEAKER ID="045" NAME="Ivailo Kalfin">
esittelijä. - (EN) Arvoisa puhemies, minulla on vain kolme näkökohtaa.
<P>
Ensinnäkin Euroopan investointipankki on EU:n toimielin. Se kuuluu Lissabonin sopimuksen piiriin. Sen pitäisi siksi auttaa saavuttamaan Euroopan unionin tavoitteet, olivat ne Euroopan unionin sisäpuolella tai ulkopuolella. Haluaisin kiinnittää niiden henkilöiden huomion, jotka totesivat, että investointipankilla ei pitäisi olla toimintaa unionin ulkopuolella siihen, että Euroopan unionilla on ulkopolitiikka ja Euroopan investointipankki voi auttaa sen tavoitteiden saavuttamisessa.
<P>
Toiseksi Euroopan investointipankki on korkeimmalle tasolle luokiteltu rahoituslaitos. Kyseessä on hyvin vakaa rahoituslaitos, ja kaikilla esittämillämme tarkistuksilla pyrittiin ylläpitämään sen vakautta markkinoilla. Tämä ei kuitenkaan ole ristiriidassa sen kanssa, että on mahdollista raportoida ja arvioida kehitysnäkökohtia ja Euroopan investointipankin hankkeiden ilmastovaikutusta. Tämä ei merkitse riskin vaan investointipankin avoimuuden lisääntymistä.
<P>
Arvostan suuresti sitä, mitä komission jäsen totesi. Hän on oikeassa: olemme luullakseni ottaneet esille joitain arkaluonteisia neuvostossa käsiteltyjä kysymyksiä, joista ei ole vielä tehty päätöstä, ja näihin sisältyy EU:n lainojen ja investointipankin avustuksien yhdistäminen sekä se, miten EU:n kehitysavusta tehdään tehokkaampaa. Euroopan unioni on suurin avunantaja - ei ainoastaan unionina vaan myös jäsenvaltioiden osalta - mutta sen näkyvyys on erittäin huono.
<P>
Meillä on kaksi vaihtoehtoa: joko puuttua tähän asiaan, koska se on arkaluonteinen tai yrittää saada aikaan neuvoston kanssa parempi vaihtoehto ja lisätä kaikkien Euroopan unionin käyttämien varojen tehokkuutta.
<P>
Paljon kiitoksia tuestanne. Odotan erittäin laajaa yksimielisyyttä ja erittäin vahvaa äänestystä parlamentissa, ja voimme siltä pohjalta aloittaa neuvottelut neuvoston kanssa.
<SPEAKER ID="046" NAME="Puhemies">
(ES) Keskustelu on päättynyt.
<P>
Äänestys toimitetaan tänään klo 12.00.
<P>
Kirjalliset lausumat (työjärjestyksen 149 artikla)
<SPEAKER ID="047" NAME="Zuzana Brzobohatá" LANGUAGE="CS">
Tässä mietinnössä keskitytään Euroopan investointipankin toimintaa koskeviin useisiin näkökohtiin. Joillakin sen toiminnoilla pyritään saamaan aikaan EU:n kehityspolitiikan tavoitteet valtioissa, joilla on vaikeuksia saada rahoitusta pääomamarkkinoilta kohtuullisin ehdoin. EU hyödyntää EIP:tä tämän toimintalinjan mukaisesti etelän ja pohjoisen välisen kuilun kuromiseksi, koska vähemmän kehittyneillä valtioilla on väistämättä huonommat mahdollisuudet saada rahoitusta talouksiensa kehittämiseksi. Uskon vakaasti, että on oikein, että EU:n välineitä kolmansien maiden auttamiseksi pidetään yllä ja laajennetaan riittävästi. Tämä on osoitus EU:n solidaarisuudesta kolmansille maille ja tällä täytetään EU:n osuus vastuun jakamisesta toimivaa maailmantaloutta varten. Katson, että EIP:n valtuuden laajentamiseen sisältyvät alueelliset toimintaohjeet, jotka komissio laatii Euroopan ulkosuhdehallintoa kuultuaan, ovat askel oikeaan suuntaan EU:n ulkoisen politiikan tavoitteiden saavuttamiseksi. Olen myös sitä mieltä, että olisi hyödyllistä ottaa käyttöön EIP:n valtuus tarjota luottoa Islannille, Valko-Venäjälle, Libyalle, Irakille ja Kambodžalle. Vaikka Islannille on myönnetty lainoja sen talouden tueksi, muille maille tarjotaan lainoja sillä edellytyksellä, että rahoitusta käytetään pelkästään demokratian ja ihmisoikeuksien kehittämisen tukemiseksi.
<SPEAKER ID="048" NAME="Tamás Deutsch" AFFILIATION="PPE">
kirjallinen. - (HU) Euroopan unionin tarjoamalla talousarviotakuulla varmistetaan investointipankin vakaus ja katetaan poliittiset tai maakohtaiset riskit pankin toiminnan aikana ensisijaisesti niiden valtioiden ja hankkeiden kohdalla, jotka eivät saa helposti tai ollenkaan varoja pääomamarkkinoilta. Päätöksessä on kyse takaajan valtuuden uusimisesta. Siinä asetetaan enimmäismäärä rahoitukselle, esitetään luettelo tukikelpoisista valtioista ja määritellään niiden käytettävissä olevan tuen laajuus. Aluekohtaisten tavoitteiden järjestelmä korvataan korkean tason kattavilla tavoitteilla, jotka koskevat kaikkia alueita päätöksessä vahvistettujen periaatteiden mukaisesti. Komissio kehittää EIP:n kanssa ja Euroopan ulkosuhdehallintoa kuultuaan toimintaohjeita, jotka heijastavat EU:n alueellista strategiaa kaikilla valtuuden soveltamisalaan kuuluvilla alueilla. Kehitystavoitteiden osalta painotetaan enemmän terveydenhuoltoa, koulutusta, ympäristöinfrastruktuuria, vesihuoltoa, puhtaanapitoa, kestävän liikenteen kehittämistä, ilmastonmuutoksen vaikutuksen lieventämistä ja siihen sopeutumista koskevien alojen tulevaisuutta. Talousarvion valvontavaliokunnan erityinen tehtävä oli vahvistaa talousarvion valvontatoimia päätöksessä. Jotta avoimuutta parannetaan, parlamentille vastaisuudessa luovutettavat kertomukset sekä tiedot EIP:n toiminnasta ja EU:n takuulla rahoitettujen hankkeiden konkreettisten tulosten mittaamisesta, kuten myös Euroopan tilintarkastustuomioistuimen oikeus tarkastaa EU:n talousarviovarojen käyttö, ovat erityisen tärkeitä.
