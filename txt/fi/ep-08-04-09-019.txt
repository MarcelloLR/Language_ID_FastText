<CHAPTER ID="019">
Kroatian edistymiskertomus vuodelta 2007 - Entistä Jugoslavian tasavaltaa Makedoniaa koskeva vuoden 2007 edistymiskertomus (keskustelu)
<SPEAKER ID="057" NAME="Puhemies">
(FR) Esityslistalla on seuraavana yhteiskeskustelu:
<P>
Hannes Swobodan ulkoasiainvaliokunnan puolesta laatimasta mietinnöstä Kroatian edistymiskertomuksesta vuodelta 2007 - ja
<P>
Erik Meijerin ulkoasiainvaliokunnan puolesta laatimasta mietinnöstä entistä Jugoslavian tasavaltaa Makedoniaa koskevasta vuoden 2007 edistymiskertomuksesta -.
<SPEAKER ID="058" NAME="Hannes Swoboda">
esittelijä. - (DE) Arvoisa puhemies, hyvät naiset ja herrat, haluaisin aivan ensiksi kiittää varjoesittelijöitä ja erityisesti muita kollegoita, jotka avustivat hyvän ja erittäin tasapainoisen mietinnön aikaansaamisessa.
<P>
Näkemykseni tästä mietinnöstä on seuraava: Mainitsen, että olin muutama viikko sitten vierailulla Vukovarissa, joka on kaupunki, jossa sota oli erityisen raaka ja jossa sadat ihmiset raahattiin pois sairaaloista ja surmattiin. Tämä on erityisen kipeä asia Kroatian väestölle. Näin siellä myös muistomerkin ja keskustelin asukkaiden kanssa. Haava on syvä, mutta mitään vihaa tai naapurivaltion Serbian torjumista ei ilmennyt, vaan sen sijaan yritettiin tehdä uudelleen yhteistyötä siellä olevan serbialaisväestön kanssa.
<P>
Pormestari istui samassa pöydässä Serbian edustajien ja muiden etnisten ryhmien kollegoiden kanssa, ja he edustivat yhdessä alueen asukkaiden intressejä. Tämä osoittaa selvästi, ehkä jopa selvemmin kuin se, että valtion varapääministeri on kotoisin Serbiasta, mitä on pidettävä myös myönteisenä, että tämä valtio on yrittänyt voimakkaasti voittaa hajaannuksen, konfliktit ja menneet sodat ja luoda modernin Kroatian.
<P>
Kaikilla näillä seikoilla ei tietenkään ratkaista ongelmia, jotka Kroatian on vielä selvitettävä. Niillä ei ratkaista oikeuslaitoksen tai julkishallinnon uudistuksen eikä merikuljetusteollisuuden ongelmia. Kroatialla on vielä paljon tekemistä näissä asioissa. Ei siis ole niin, että olisimme valmiit saattamaan sopimukset ja neuvottelut loppuun, ei missään nimessä. Olemme kuitenkin oikealla polulla, ja se on tärkeää Kroatialle sekä koko alueelle, sillä alueelle annetaan myönteinen ja tärkeä viesti Kroatian liittyessä: jos täytätte velvollisuutenne ja vastuunne, jos teette tehtävänne, niin voitte silloin liittyä Euroopan unionin jäseniksi. Euroopan unionin täytyy pitäytyä tässä velvollisuudessa, ja teemme sen myös selväksi tässä mietinnössä.
<P>
Sisäisten uudistusten lisäksi on myös tietenkin tarpeita ja muutamia ongelmia, kuten suhteet valtion naapureihin. Olin pahoillani, kun päätettiin yksipuolisesti ottaa käyttöön ekologinen kalastussuojelualue. Kyse ei ollut siitä, että ei ollut mitään hyviä, olennaisia tai objektiivisia syitä kalastuksen ekologiselle hallinnalle, mutta ei ollut mitään järkevää syytä ryhtyä näihin toimiin yksipuolisesti luvaten samalla Italialle ja Slovenialle, että mihinkään yksipuolisiin toimiin ei ryhdytä ennen yhteisen ratkaisun aikaansaamista. Kroatia on nyt toteuttanut tämän hankalan toimen, ja Euroopan unionin jäsenvaltioiden kalastusvyöhyke on poistettu.
<P>
Uskomme nyt Euroopan parlamentissa, että on olemassa edellytyksiä päästä pois umpikujista. En halua tässä keskustelussa puuttua siihen, olivatko ne oikeutettuja. Siksi pyyntöni Slovenialle - ministeri Lenarčič on täällä tänään neuvoston edustajana Slovenian ministerin sijasta, hänen on edustettava kahta eri tahoa - sekä slovenialaisille kollegoillemme parlamentissa on auttaa meitä voittamaan kahdenväliset ongelmat. Kroatialla täytyy olla tietenkin oma osansa tässä, kuten olemme aina sanoneet, mutta jos haluamme levittää Euroopan henkeä alueille tai kahdenvälisiin suhteisiin, me tarvitsemme tätä apua.
<P>
Siksi mietintöön sisältyy ehdotus, sanon tämän hyvin epävirallisesti, että kolmas osapuoli, henkilö tai elin, auttaa ratkaisemaan tämän ongelman. Se, kutsummeko sitä sovitteluksi vai välimiesmenettelyksi, ei ole merkittävää. Tärkeää on, että molemmat valtiot, Kroatia ja Slovenia, koontuvat päättämään edellytyksistä ja että ne hyväksyvät kolmannen osapuolen sovittelussa antaman päätöksen. Asiat ovat silloin kohdallaan.
<P>
Ei voi olla niin, että raja-alueen ongelmia ei saada ratkaistua. Ymmärrän täysin Slovenian merelle pääsyä koskevia näkökohtia. Tämä on täysin perusteltu huolenaihe. Katson, että tämä Slovenian huolenaihe voidaan täysin ratkaista Kroatian intressit huomioon ottaen. Tämä ei ole ylitsepääsemätöntä, jos osallistumme siihen merkittävästi ja suoraan.
<P>
Lopuksi haluan todeta selvästi, että olisin halunnut saada Kroatian neuvottelut päätökseen vuonna 2008. Tämä ei ole kuitenkaan valitettavasti enää mahdollista tai realistista. Pyydän siksi muita parlamentin jäseniä valitsemaan realistisen ajankohdan, vuoden 2009, ajankohdaksi neuvotteluiden loppuun saamiselle, jotta uudelleen valittu parlamentti voi silloin antaa suostumuksensa ja jotta ratifiointi tulee voimaan.
<P>
Jos olemme kaikki ahkeria, niin Kroatia voi liittyä Euroopan unioniin vuonna 2011. Tämä on hieno tavoite. Antakaamme sille tukemme.
<SPEAKER ID="059" NAME="Erik Meijer">
esittelijä. - (NL) Arvoisa puhemies, jos entisen Jugoslavian seitsemän valtiota liittyvät kaikki Euroopan unioniin tulevaisuudessa, se tapahtuu seitsemänä eri päivämääränä seitsemän eri etenemissuunnitelman vuoksi. Liittyminen yhdessä, koska valtioliitto hajosi, olisi ollut luultavasti helpompaa kaikille valtioille. Slovenia on nyt jäsen, Kroatia seuraa sitä parin vuoden kuluessa ja kolmas on entisen Jugoslavian tasavalta Makedonia, joka on odottanut liittymisneuvotteluiden aloittamista vuodesta 2005 lähtien.
<P>
Toivon, että seuraavassa vuosikertomuksessani vuoden 2009 alussa käsitellään pelkästään Makedonian normaalia sisäistä kehitystä, kuten ympäristöstä huolehtimista, tiedotusvälineiden riippumattomuutta, oikeuslaitoksen parantamista, korruption vastaista taistelua, rautateiden uudenaikaistamista, eri uskonnollisten liikkeiden tasa-arvoisuutta ja ammattiliittojen neuvotteluvapautta. Tämä on mahdollista, jos riitoihin johtaneet kaksi ongelmaa, joihin kiinnitetään suurinta huomiota, ratkaistaan lopullisesti. Emme ole vielä päässeet tähän vaiheeseen.
<P>
Kahden merkittävän kieliyhteisön väliset suhteet ovat kohentuneet suuresti vuoden 2001 jälkeisen huomattavan konfliktin jälkeen. Sitä seuranneella Ohridin puitesopimuksella sekä erityisesti sopimuksella parlamentin määräenemmistöistä sekä hallinnollisesta hajauttamisesta, on edistetty merkittävästi yhteisten suhteiden parantamista, vaikkakaan sopimuksilla ei ole poistettu niitä kokonaan, mikä aiheutti tilapäisen parlamentaarisen boikotin ja lyhytikäisen hallituskriisin.
<P>
On kaikkien etujen mukaista, että asian taustalla olevat ongelmat ratkaistaan mahdollisimman nopeasti. Monietnisessä valtiossa alueellisten kielten täysin tasa-arvoinen asema, kansallisen tason hallinnollinen viestintä mukaan lukien, on olennainen symboli kaikkien asukkaiden täydellisestä tasa-arvosta. Makedonia voi huomata yli vuosisadan jatkuneesta kieliriidasta toisessa kaksikielisessä valtiossa Belgiassa, että tämän väistämättömän tuloksen viivyttäminen johtaa vain tarpeettomaan jännitykseen. Toiveeseen siitä, että jokainen voi käyttää Albanian kieltä kaikkialla, on suhtauduttava vakavasti.
<P>
Valitettavasti yksi asia, joka esittelijän lisäksi myös kaikkien varjoesittelijöiden vahvistaman valmisteluvaiheen näkemyksen mukaan olisi ratkaistava pikaisesti, vie edelleenkin suurimman huomion. Me kieltäydymme kaikki olemasta kummankaan kahden naapurivaltion ristiriitaisen näkökulman kannalla ”Makedonian” nimen merkityksestä.
<P>
Ehdokasvaltiolle Makedonia on yli vuosisadan ajan ollut ensin ottomaanien keisarikuntaa vastaan toimineen vastarintaliikkeen nimi, sitten Jugoslavian liittovaltion ja lopuksi itsenäisen valtion nimi. Sen eteläiselle naapurille Kreikalle Makedonia on tärkeä osa sen omaa pitkää historiaansa sekä Kreikan Thessalonikin kaupungin ympärillä sijaitsevan alueen nimi.
<P>
Kreikka on investoinut paljon pohjoiseen naapuriinsa, ja se on maan Euroopan unioniin liittymisen ponnekkain kannattaja. Tärkeä askel on, että Kreikka on hylännyt pohjoisen naapurinsa vuoksi yrityksensä korvata Makedonia-nimen nimellä ”entinen Jugoslavian tasavalta Makedonia”. Nimi on täysin käsittämätön kaikkien kannalta, kun vielä tähdennetään, että tämä valtio ei käsitä koko historiallisen Makedonian aluetta, vaan ainoastaan slaavi- ja albanialaisväestön muodostaman pohjoisosan.
<P>
Olen aina vastustanut näkemystä, jonka mukaan valtion, erityisesti sellaisen, joka kuului aikaisemmin kommunistisen vallan alle, pitää liittyä ensin Naton jäseneksi ennen kuin se voidaan hyväksyä Euroopan unioniin. Makedonian tapauksessa sillä, että tätä valtiota ei hyväksytty 2. huhtikuuta Naton jäsenvaltioksi, ei vaikuteta sen mahdollisuuksiin liittyä EU:hun lähitulevaisuudessa. Kullakin jäsenvaltiolla on mahdollisuus torjua mikä tahansa tulokas, vaikka se olisi kuitenkin hyväksynyt tulokkaan, ellei olisi esiintynyt mielipide-eroa yhdestä arasta yksityiskohdasta.
<P>
Siksi 37 kohta on keskeinen tässä keskustelussa. Tämän vuoksi ja Euroopan kansanpuolueen (kristillisdemokraatit) ja Euroopan demokraattien ryhmän sekä Euroopan parlamentin sosialistien ryhmän sekä Euroopan liberaalidemokraattien liiton ryhmän suostumuksella esitin tänä aamuna kompromissitarkistuksen. Odotan vastaustanne tähän ennen toista käsittelyä.
<SPEAKER ID="060" NAME="Janez Lenarčič">
neuvoston puheenjohtaja - (SL) Haluaisin aluksi kiittää Hannes Swobodaa ja Erik Meijeriä Kroatiaa ja entistä Jugoslavian tasavaltaa Makedoniaa koskevien kahden edistymiskertomuksen laatimisesta.
<P>
Olemme tyytyväisiä, että Euroopan parlamentti on ottanut kummankin ehdokasvaltion edistymistä koskevan keskustelun tämän istunnon esityslistalle. Tämä johtuu siitä, että puheenjohtajavaltio Slovenia pitää erityisen tärkeänä integroida Länsi-Balkanin valtiot Euroopan unioniin.
<P>
Haluaisin tässä yhteydessä muistuttaa teille, että ulkoministerit antoivat epävirallisessa kokouksessaan maaliskuun lopussa Länsi-Balkanin alueelle myönteisen viestin Euroopan unioniin liittymistä koskevista näköaloista. Mielestäni tänä hankalana ajankohtana alueelle annettu kyseinen viesti on myönteinen ja asianmukainen.
<P>
Ensiksi Kroatiaa koskeva kysymys: liittymisneuvottelut Kroatian kanssa jatkuvat suunnitelman mukaisesti, ja haluaisin tässä kohdassa ilmaista olevani samaa mieltä Hannes Swobodan kanssa siitä, että viimeisen kahden vuoden aikana Kroatia on edistynyt merkittävästi liittymistä koskeviin kriteereihin vastaamisessa.
<P>
Tähän mennessä 35 neuvotteluluvusta on avattu 16, ja kaksi on suljettu väliaikaisesti. Kroatian kanssa on sovittu kahden liittymistä koskevan konferenssin järjestämisestä, joista ensimmäinen on huhtikuussa ja toinen kesäkuussa, ja jos kaikki kriteerit täytetään, niin kahdessa liittymistä koskevassa konferenssissa avataan uusia lukuja.
<P>
Haluaisin painottaa, että puheenjohtajavaltio Slovenia sitoutuu jatkamaan Euroopan unionin laajentumisprosessia ja saamaan edelleen aikaan edistymistä neuvotteluissa. Neuvottelujen dynamiikka on etupäässä riippuvainen itse ehdokasvaltiosta ja sen edistymisestä kriteerien täyttämisessä. Ne on määritelty neuvotteluissa, tarkistetussa liittymistä koskevassa kumppanuudessa, jonka Euroopan unionin neuvosto hyväksyi tämän vuoden helmikuussa, ja myös muissa oikeustoimissa.
<P>
Toistan, että Kroatia on edistynyt merkittävästi, mutta on tosiasia, että monia toimia täytyy vielä toteuttaa. Kuten Hannes Swoboda ilmoitti, tulevaisuudessa pitäisi kiinnittää paljon enemmän huomiota siihen, että yhteisön säännöstö saatetaan laajemmin osaksi lainsäädäntöä, sekä siihen, että se pannaan asianmukaisesti täytäntöön. Kroatian on jatkettava ponnistelujaan kriteerien täyttämiseksi sekä edistyäkseen nopeammin.
<P>
Haluaisin mainita erityisesti seuraavat alat: oikeuslaitoksen ja hallinnon uudistaminen, korruption torjunta, talousuudistukset, vähemmistöjen oikeudet, pakolaisten palaaminen sekä täysi yhteistyö entisen Jugoslavian alueen kansainvälisen rikostuomioistuimen kanssa.
<P>
Mainitsemissani asiakirjoissa pidetään myös välttämättömänä, että Kroatia jatkaa ponnisteluja hyvien suhteiden luomiseksi naapurivaltioihin. Tämä sisältää tietenkin ratkaisemattomien asioiden selvittämisen.
<P>
Haluaisin siirtyä käsittelemään entistä Jugoslavian tasavaltaa Makedoniaa: kuten Erik Meijer ilmoitti mietinnössään, kyse on ainoasta vuonna 2005 ehdokasvaltion aseman saaneesta valtiosta, jonka kanssa ei ole aloitettu liittymisneuvotteluita.
<P>
Me katsomme, että kun kriteerit täytetään, tilanteen pitäisi selvitä lopulta tämän vuoden aikana. Siksi komission viimeisimmässä asiakirjassa välitettiin viesti, että entisen Jugoslavian tasavallan Makedonian syksyn edistymiskertomus voi olla myönteinen, jos keskeiset prioriteettitoimet toteutetaan. Samankaltainen viesti välitettiin myös ulkoministerien epävirallisessa kokouksessa Sloveniassa maaliskuun loppupuolella.
<P>
Meidän ei kuitenkaan pidä unohtaa, että kyseinen valtio on jo osoittautunut tärkeäksi alueen tasapainolle. Kyseisen valtion rooli on tunnustettava, ja sitä on rohkaistava myönteisillä viesteillä jatkamaan rakentavaa tehtäväänsä alueella ja jatkamaan uudistuksiaan. Sellainen viesti olisi keskustelu viisumivapaudesta.
<P>
Olemme samaa mieltä Erik Meijerin kanssa siitä, että Skopjen hallitus on pannut täytäntöön Ohridin puitesopimuksen erityisesti hajauttamisen alalla sekä etnisten vähemmistöjen edustuksessa julkishallinnossa. Toivomme, että mahdollisimman pian edistytään ratkaisun aikaansaamiseksi jäljelle jääneissä asioissa, jotka ovat erittäin tärkeitä albaanien yhteisölle.
<P>
Koska EU:n neuvoston puheenjohtajavaltio Slovenia on rohkaissut kaikkia poliittisia puolueita vauhdittamaan poliittista vuoropuhelua ja jatkuvaa yhteistyötä, seuraava vaihe Euroopan unioniin liittymistä koskevassa prosessissa voidaan saavuttaa tämän vuoden aikana.
<P>
Haluaisin tässä yhteydessä korostaa, miten pahoillamme olemme siitä, että nimeä koskevan ratkaisemattoman kysymyksen vuoksi edellisessä neuvottelussa ei päästy toivottuihin tuloksiin. Pahoittelen myös, että entistä Jugoslavian tasavaltaa Makedoniaa ei kutsuttu Naton jäseneksi. Kun otetaan huomioon, että valtio on ponnistellut huomattavasti tämän kutsun saamiseksi, toivomme, että se voi pian seurata kahta muuta ehdokasta, jotka saivat kyseisen kutsun.
<P>
Naton huippukokousta koskevassa lausunnossa puheenjohtajavaltio Slovenia kehotti jatkamaan neuvotteluita nimeä koskevasta kysymyksestä ja saattamaan sen loppuun mahdollisimman pian. Puheenjohtajavaltio Slovenia kehotti myös entisen Jugoslavian tasavallan Makedonian kaikkia poliitikkoja säilyttämään saavutetun yksimielisyyden maan eurooppalaisesta ja euroatlanttisesta tulevaisuudesta. Puheenjohtajavaltio Slovenia on myös suositellut, että maan pitäisi hyödyntää täysimääräisesti jäljellä oleva aikaa ennen kuin komissio tekee säännöllisen syksyn edistymiskertomuksensa.
<SPEAKER ID="061" NAME="Olli Rehn">
komission jäsen. - (EN) Arvoisa puhemies, olen tyytyväinen Hannes Swobodan mietintöön Kroatiasta ja Erik Meijerin mietintöön entisestä Jugoslavian tasavallasta Makedoniasta.
<P>
Kroatian osalta katson, että Hannes Swobodan mietinnössä tähdennetään pääasioita, joissa Kroatia kohtaa haasteita tiellänsä Euroopan unioniin, ja että niissä keskitytään erityisesti poliittiseen alaan. Kyse on yhtenäisestä mietinnöstä, jolla vastataan todellisuuteen vieläkin paremmin, jos esittelijän tarkistukset 15 ja 16 hyväksytään, esimerkiksi prosessin aikataulua koskevan kysymyksen osalta.
<P>
Kroatian liittymisneuvottelut ovat yleensä sujuneet hyvin, vaikka ne ovat kärsineet ekologisen kalastussuojelualueen (ZERP) käyttöönottamisesta, kuuluisasta tai surullisen kuuluisasta kysymyksestä. Pidän tervetulleena Kroatian parlamentin Saborin äskettäin tekemää päätöstä keskeyttää ZERPin kaikkien toimien soveltaminen EU:n aluksiin Kroatian aikaisempien sitoumusten mukaisesti. Kiitän pääministeriä Sanderia johtamisesta, ja kiitän myös komission puheenjohtajaa Barrosoa hänen henkilökohtaisesta osallistumisestaan asian ratkaisemiseen.
<P>
Vierailin Zagrebissa maaliskuun alussa ja havaitsin, että Kroatian Eurooppaa koskeva kutsumus oli riittävän vahva tämän ongelman ratkaisemiseksi, jos se muodostuisi esteeksi liittymisneuvotteluille. Sen vuoksi, että Kroatia on poistanut tämän esteen, voidaan todennäköisesti avata tähän asti suljettuja neuvottelulukuja ja jatkaa neuvotteluita jälleen normaaliin tahtiin saaden aikaan merkittävää edistystä puheenjohtajavaltion Slovenian jäljellä olevien kuukausien aikana.
<P>
Olen samaa mieltä esittelijän ja ministeri Lenarčičin kanssa siitä, että Kroatialla on paljon työtä edessään. Konkreettista edistymistä tarvitaan oikeudellisissa, hallinnollisissa ja taloudellisissa uudistuksissa, korruption vastaisessa taistelussa, pakolaisten palaamisessa ja vähemmistöjen oikeuksissa. Kroatian pitää myös jatkaa edistymistä monissa avoimissa kahdenvälisissä kysymyksissä naapureidensa kanssa. Tämä vuosi voi olla ratkaiseva liittymisneuvotteluissa, jos Kroatia täyttää tietyt ehdot. Komissio on valmis esittämään tämän vuoden syksyn liittymispaketissa viitteellistä aikataulua tai ehdollista etenemissuunnitelmaa liittymisneuvotteluiden tekniseksi loppuun saattamiseksi vuoden 2009 aikana mieluiten jopa nykyisen komission toimikauden aikana.
<P>
Tämän saavuttamiseksi Kroatian on vastattava kaikkiin avoinna oleviin kriteereihin kesäkuuhun mennessä. Aikaa ei ole hukattavana. Sen on myös noudatettava kaikkia vakautus- ja assosiaatiosopimuksen ehtoja ja varmistettava, että EU:n rahoitustuen hallinnossa tehdään pikaisia ja merkittäviä parannuksia.
<P>
Komissio on valmis neuvottelemaan eri neuvotteluluvuissa, kun kriteerit täytetään. Pallo on nyt Kroatialla. Mitä nopeammin päästään konkreettisiin tuloksiin, sitä nopeammin Kroatia liittyy Euroopan unioniin. Olen täysin samaa mieltä Hannes Swobodan kanssa siitä, että Kroatiasta voi tulla hyvä esimerkki Länsi-Balkanin maille ja että se voi näyttää suuntaa siinä, miten ne voivat toteuttaa Eurooppaa koskevat näköalansa.
<P>
Entisen Jugoslavian tasavallan Makedonian osalta voin yleisesti ottaen olla samaa mieltä Erik Meijerin mietinnössä esitetystä arviosta uudistusprosessista. Haluaisin kiittää esittelijää hänen yhteistyöstään komission yksikköjen kanssa tämän mietinnön laadinnassa. Sen jälkeen, kun maa sai ehdokasvaltion aseman vuonna 2005, edistyminen on hidastunut. Komission marraskuussa 2007 antaman melko kriittisen edistymiskertomuksen jälkeen on kuitenkin toteutettu korjaavia toimia. Sen jälkeen on hyväksytty tärkeitä uudistuksia erityisesti oikeuslaitoksen vahvistamiseksi, poliisivoimien uudistamiseksi ja etnisten ryhmien välisten suhteiden parantamiseksi.
<P>
Panen merkille suosituksen siitä, että komission olisi laadittava kriteerejä liittymisneuvotteluiden avaamiseksi tämän vuoden aikana. Haluaisin ilmoittaa teille, että olemme ottaneet käyttöön kahdeksan kriteeriä, jotka ovat lähtöisin uuden liittymistä koskevan kumppanuuden keskeisistä painopistealueista. Liittymisneuvotteluiden avaamista koskeva suositus on riippuvainen siitä, miten valtio edistyy näiden kriteerien noudattamisessa. Esitämme arviomme syksyllä laajentumista koskevassa paketissa, joka esitellään todennäköisesti marraskuun alkupuolella.
<P>
Poliittinen vakaus on luonnollisesti välttämätön asian menestymiseksi. Tapasin presidentti Crvenkovskin ja pääministeri Gruevskin Skopjessa muutamia viikkoja sitten maaliskuussa. Kehotin maan kaikkia poliittisia voimia keskittämään energiansa uudistuksiin, jotta hyödytään mahdollisuuksista, joita tämä vuosi tuo mukanaan tälle maalle.
<P>
Toistan tämän kehotuksen tänään, koska se ei ole yhtään vähemmän tärkeä nyt, kun Naton huippukokous Bukarestissa on ohi. Nimeä koskeva kysymys on vaatinut paljon poliittista energiaa viime aikoina. Samalla kun onnittelen Kroatiaa ja Albaniaa menestyksestä euroatlanttisessa yhdentymisessä Naton jäsenyyden vuoksi, ymmärrän entisen Jugoslavian tasavallan Makedonian pettymyksen Bukarestissa viime viikolla. Rohkaisen poliittista johtoa jatkamaan päättäväisesti toimia, jotta valtio liittyy Natoon ja Euroopan unioniin.
<P>
Lopetan pannen merkille, että keskustelemme kahden maan kehityksestä erittäin sopivana ajankohtana. Molemmilla valtioilla on tilaisuus tehdä tästä vuodesta hyvin tärkeä ja jopa ratkaiseva liittyessään yhä tiiviimmin Euroopan unioniin. Euroopan parlamentin, neuvoston ja komission tuki ja kannustus on erittäin tärkeä näillä valtioille. Arvostan siksi hyvin paljon korvaamatonta panostanne Euroopan vakauspolitiikassa sekä edistymisessä Länsi-Balkanilla.
<SPEAKER ID="062" NAME="Bernd Posselt">
PPE-DE-ryhmän puolesta. - (DE) Arvoisa puhemies, me keskustelemme tänään kahdesta selvästä EU:n ehdokasvaltiosta, nimittäin Kroatiasta ja Makedoniasta. Toivomme, että saamme Kroatian kanssa käytävät neuvottelut päätökseen tämän vuoden loppuun mennessä tai viimeistään ensi vuoteen mennessä. Toivomme, että voimme aloittaa neuvottelut Makedonian kanssa tämän vuoden loppuun mennessä tai viimeistään ensi vuoteen mennessä. Haluamme estää sen, että molemmista valtioista tulee kahdenvälisten ongelmien vankeja, ja pyydän erityisesti kreikkalaisia kollegoitamme toimimaan asiassa, sillä Bukarestissa tehty virheellinen päätös alkaa jo horjuttaa Makedoniaa.
<P>
Kroatian osalta voidaan todeta, että Sanaderin hallitus on jatkanut aktiivisesti uudistuksia ja neuvotteluja. Vetoan neuvostoon ja komission, jotta työn tahti säilytettäisiin. Vetoan komissioon, jotta se vahvistaisi aktiivisesti kapasiteettiaan ja laatisi asianmukaiset asiakirjat nopeasti. Vetoan neuvostoon, jotta neuvotteluluvut avattaisiin mahdollisimman nopeasti. Se, milloin ne saadaan päätökseen, riippuu luonnollisesti neuvotteluista ja Kroatian ponnisteluista.
<P>
Kroatia on tehnyt valtavan määrän alustavaa poliittista työtä. Se on ratkaissut ja selvittänyt kalastusalueita koskevan kysymyksen erittäin rohkeasti, se on hyväksynyt sovittelun Slovenian kanssa ja se on ennen kaikkea antanut tärkeän viestin koko alueelle nimittämällä serbialaisen varapääministerin Sanaderin hallitukseen, ja tämä tilanteessa, jota Hannes Swoboda aivan oikein kuvasi Vukovarin yhteydessä. Kyse on vähemmistöjen oikeuksien suojelemisesta paljon laajemmin, minkä suurin osa jäsenvaltioista varmistaa vähemmistöjensä oikeuksien osalta.
<P>
Haluaisin siten sanoa, että meidän olisi tunnustettava Kroatian poliittiset saavutukset ja kannustettava päättäväisesti kyseistä valtiota sen matkalla Euroopan unioniin. Me pysymme kunnianhimoisessa tavoitteessamme, joka on päätöksen tekeminen nykyisellä kaudella. Jos tämä ei ole mahdollista, se on mahdollista syksyllä. Haluaisimme tukea ehdotustanne, hyvä kollega Hannes Swoboda, jos siihen sisältyisivät sanat ”viimeistään” ja ”pitäisi”, mutta ”voi” merkitsee ainoastaan tilannekertomusta, joten jatkamme neuvoston ja komission painostamista. Tiedämme, että tämä on kunnianhimoista, mutta Kroatia ansaitsee sen, että oikeus lopultakin toteutuu.
<SPEAKER ID="063" NAME="Jan Marinus Wiersma">
PSE-ryhmän puolesta. - (NL) Arvoisa puhemies, haluaisin esittää muutamia ajatuksia kummastakin mietinnöstä ryhmäni ja itseni puolesta. Aloitan esittämällä kiitokseni kollegalleni Hannes Swobodalle, joka on myös tänä vuonna esittänyt meille jälleen tasapainoisen mietinnön. Puhuessamme Kroatiasta me puhumme viimeisistä toimista, jotka valtion on toteutettava neuvotteluiden loppuun saattamiseksi. Toivottavasti nämä viimeiset toimet toteutetaan loppukirissä.
<P>
Komission osoittamat puutteet on korjattava. Toivomme, että tämä voidaan tehdä nopeasti, vaikka neuvottelujen lopussa on aina kyse vaikeista asioista, kuten esimerkiksi laivanrakennuksesta. Vetoan kaikkiin osapuoliin, myös Kroatian hallitukseen, jotta tarvittavaan poliittiseen yhteisymmärrykseen päästään myös maan sisällä siten, että jopa vaikeatkin päätökset voidaan tehdä nopeasti. Olen myös samaa mieltä Hannes Swobodan kanssa päivämääristä, joihin mennessä kaikki tämä ja erityisesti neuvotteluiden loppuun saattaminen voidaan toteuttaa.
<P>
Entisen Jugoslavian tasavallan Makedonian osalta on tärkeää, kuten komission jäsen on jo todennut, että valtio pyrkii saavuttamaan komission vaatimukset tänä vuonna, jotta päätös voidaan tehdä neuvotteluiden alussa. Katson, että tämä on olennaista. Myös Makedonian osalta on tärkeää, että valtiossa saavutetaan yhteisymmärrys. Olen tässä suhteessa hyvin huolestunut äskettäisistä ongelmista albaanivähemmistön kanssa ja huomenna tai ylihuomenna Skopjessa järjestettävästä äänestyksestä, joka voi johtaa hallituksen kaatumiseen. Jos näin kävisi, valtio olisi aivan tuuliajoilla, sillä Kreikan kanssa ei voitaisi neuvotella nimestä tai mistään kriteerejä koskevista toimista, joihin komissio viittasi. Katson, että on tärkeää pyytää jokaista tässä maassa varmistamaan yhteisymmärryksen jatkuminen ja estämään se, että uudet vaalit joudutaan järjestämään muutaman viikon kuluttua. On tärkeää varmistaa yhteisymmärrys.
<P>
Myös me pidämme valitettavana, että Bukarestissa ei päästy yhteisymmärrykseen Makedonian liittymisestä Natoon. Meidän mielestämme täytyy yrittää toisen kerran, ja tämän on perustuttava YK:n ja Nimitzin sovitteluun. Toivon, että molemmat osapuolet pyrkivät luomaan tuloksekkaamman ilmapiirin, jotta ratkaisu voidaan saada aikaan nopeasti.
<SPEAKER ID="064" NAME="István Szent-Iványi">
ALDE-ryhmän puolesta. - (HU) Arvoisa puheenjohtaja, arvoisa komission jäsen, neuvottelut Kroatian kanssa hidastuivat aiemmin tänä vuonna, ja vaikutti siltä, että prosessi pysähtyy. Toivon mukaan tämä on nyt ohi, ja neuvottelut voivat vauhdittua jälleen kerran. Kroatian parlamentin päätös Euroopan unionin jäsenvaltioihin sovelletun ekologisen kalastussuojelualueen lakkauttamisesta on edistänyt asiaa.
<P>
Kroatian saavutukset ovat olleet huomattavat viime vuosina, mikä on tunnustettava: ei voida kieltää sitä, että se on toimiva demokratia, että sillä on toimiva markkinatalous ja että se panee täytäntöön vakautus- ja assosiaatiosopimuksen säännökset. Kuitenkin samanaikaisesti esiintyy vakavia ongelmia, joihin on myös puututtava.
<P>
Haluaisin mainita niistä ensimmäisenä viivyttelyn oikeuslaitoksen uudistamisesta. Tätä ei voida enää viivästyttää. Katson, että on tärkeää vahvistaa taistelua korruptiota vastaan ja varmistaa, että se ei ulotu vaan pikkutapauksiin vaan myös suuriin tekijöihin, koska Kroatia ei ole edistynyt paljon tässä asiassa.
<P>
Parannuksia on tehtävä yhteisön tuen tehokkaassa käytössä, ja on aloitettava tärkeitä rakenteellisia uudistuksia. Haluaisin tässä yhteydessä korostaa uudistamisen tarpeessa olevan laivanrakennusteollisuuden tilannetta ja tehtävää. Jos Kroatia pystyy tekemään tämän kaiken, sen pitäisi todella saada neuvottelut päätökseen ajoissa, tämän mietinnössä asetetun määräajan puitteissa, ja sille pitäisi antaa kaikki mahdollinen tuki asiassa.
<P>
Kroatian liittymisprosessilla on alueellista merkitystä, joka ulottuu pidemmälle kuin itse prosessi. Jos Kroatia liittyy menestyksellisesti, se on mallina ja kannustaa myös muita Länsi-Balkanin valtioita. Neuvotteluiden pikainen ja onnistunut loppuun saattaminen ei ole ainoastaan Kroatian ja Euroopan unionin yhteinen velvollisuus, vaan se on myös niiden yhteisten intressien mukaista. Toivon, että Kroatia ottaa tästä vastuun.
<P>
Haluaisin lopuksi onnitella Hannes Swobodaa erinomaisesta työstään esittelijän tehtävässä. Kiitos, arvoisa puhemies.
<SPEAKER ID="065" NAME="Konrad Szymański">
UEN-ryhmän puolesta. - (PL) Haluaisin myös luonnollisesti onnitella esittelijää. Mietintö on erittäin hyvä. On oikein ilahduttavaa, että Kroatia ja Makedonia voivat saada unionin jäsenyyden ennen vuoden 2009 Euroopan parlamentin vaaleja. Viimeksi mainitun valtion osalta meidän on selkeästi vältettävä lisäämästä liittymistä varten poliittisia ehtoja, jotka koskevat erityisesti omistusoikeutta tai korvauksia, sillä nämä kuuluvat kahdenvälisten suhteiden alalle. Laajentumisprosessi ei saa jäädä näiden jännitteiden kahlitsemaksi.
<P>
Tässä kehityksessä on myös laajempi asiayhteys. Unionin laajeneminen Länsi-Balkanille on myös Euroopan panos alueen vakauttamiselle, missä epäonnistuimme 1990-luvulla. Jotta prosessi saadaan päätökseen, meidän on annettava myönteinen viesti Belgradin hallinnolle. Tunnustettuamme Kosovon olemme aiheuttaneet sen, että se osa Serbian yleisestä mielipiteestä, joka on Euroopan unionille myönteinen, on hyvin hankalassa tilanteessa. Meillä on vain vähän aikaa tasapainottaa edes jollain tavalla tuota vaikutelmaa.
<P>
Viisumisopimusta koskeva etenemissuunnitelma Serbian kanssa on tarpeellinen. Meidän olisi allekirjoitettava erittäin kiireisesti vakaus- ja assosiaatiosopimus. Tämä sopimus on nyt kahden jäsenvaltion sisäisen politiikan kahlitsema, mutta koko unioni voi joutua maksamaan hinnan sen estämisestä.
<SPEAKER ID="066" NAME="Milan Horáček">
Verts/ALE-ryhmän puolesta. - (DE) Olen ilahtunut tästä Hannes Swobodan erittäin hyvästä ja tasapainoisesta mietinnöstä, joka on myönteinen osoitus Kroatialle ja koko alueelle. Kaikista konkreettisista yrityksistä huolimatta emme saa kuitenkaan unohtaa tiettyjä ongelmallisia aloja, joihin vielä vaaditaan kattavia uudistuksia ennen kuin Kroatia voi liittyä EU:hun.
<P>
Valtion liittymisvalmiuden ainoa luotettava mitta on viime kädessä tosiasiat. Esimerkkeinä ovat rajakysymysten selvittäminen, korruption torjuminen, hallinnollinen uudistaminen ja ihmisoikeuksien kunnioittaminen. Yhteistyö entisen Jugoslavian alueen kansainvälisen rikostuomioistuimen kanssa on toinen kriteeri, jolla mitataan valtion valmiutta.
<P>
Poliittisten puolueiden, kansalaisyhteiskunnan ja tiedotusvälineiden on toteutettava pidemmän aikavälin toimia väestön tuen saamiseksi. Tämä koskee myös kansallisten ja seksuaalisten vähemmistöjen integroimista yhteiskunnalliseen ja poliittiseen elämään.
<P>
Pidän erityisen myönteisenä päätöstä nimittää serbialaisvähemmistön edustaja varapääministeriksi. Ympäristönsuojelun alalla on vielä kuitenkin tehtävä paljon, jotta varmistetaan ekologinen kestävä kehitys EU:n tavoitteiden mukaisesti. Tuen mielihyvin Kroatian toimia tässä asiassa.
<SPEAKER ID="067" NAME="Diamanto Manolakou">
GUE/NGL-ryhmän puolesta. - (EL) Arvoisa puheenjohtaja, me Kreikan kommunistisen puolueen Euroopan parlamentin jäsenet emme äänestä EJTM:n ja Kroatian liittymisen puolesta. Me vastustamme kapitalistisen ja sotaa lietsovan EU:n vahvistamista.
<P>
Sen jälkeen kun Nato ja EU pilkkoivat Jugoslavian, haudotaan imperialistisia suunnitelmia Balkanin alueen rajojen siirtämiseksi ja sellaisten protektoraattien luomiseksi, joilla tuetaan imperialisteja ja jaetaan kansoja. USA:n suurinta tukikohtaa luodaan ja laajennetaan mielivaltaisesti valituilla alueilla EJTM:n ja Serbian Kosovon maakunnan välillä, joihin EU:n joukkojen odotetaan saapuvan. Tämä kuvaa kilpailun vahvistumista kyseisellä alueella.
<P>
Äskettäisessä Naton huippukokouksessa Albania ja Kroatia saivat liittyä, mutta EJTM:ää ei kutsuttu. Tämä on osoitus epämiellyttävästä kiristyksestä, jota sovelletaan Balkanin valtioihin ja Kreikkaan, jotta ne alistetaan imperialistisille intresseille. Nimeä koskevassa kysymyksessä tuemme maantieteellisesti määriteltyä ratkaisua, joka on kaikille hyväksyttävä ja joka ei liity mitenkään erimielisyyttä aiheuttavaan nationalismiin ja orjuutukseen rauhan, vakaiden rajojen ja valtioiden suvereniteetin turvaamisen vuoksi. Se, mitä tarvitsemme, on kansan yhteinen taistelu niitä imperialistisia organisaatioita vastaan, jotka jakavat ja käyttävät hyväksi kansalaisia.
<SPEAKER ID="068" NAME="Georgios Georgiou">
IND/DEM-ryhmän puolesta. - (EL) Arvoisa puhemies, Bukarestissa järjestetyn Naton huippukokouksen jälkivaikutukset ovat saavuttaneet Euroopan parlamentin. On lohdullista, että Eurooppa on edes valinnut kannan sitä itseään koskevassa asiassa, sillä tähän on yleensä vähän innostusta, kun muut tekevät päätökset. Katson siksi, että kaikki osapuolet ja erityisesti entinen Jugoslavian tasavalta Makedonia ovat saaneet hyödyllisen oppitunnin. Tämä uusi tasavalta ei ole vielä oppinut eurooppalaista diplomaattista käytäntöä pohjatessaan toiveensa liittyä Natoon yksinkertaisesti Yhdysvaltojen lupauksiin sekä lapsellisiin ja väärin arvioituihin kahleista vapautumista koskeviin toiveisiin.
<P>
Euroopan valtioiden välisissä neuvotteluissa provokaation ja fanaattisuuden ei pitäisi koskaan olla mahdollista. Valintoja ei saisi tehdä syntyperää tai naapureiden kulttuuria ja historiaa koskevien kuvitteellisten perusteluiden pohjalta. Meidän pitäisi toimia konsensuksen, yhteisymmärryksen ja ennen kaikkea nuhteettoman toiminnan hengessä, jotta saadaan aikaan ratkaisu, eikä pahenneta ongelmia. Myönteinen lähestymistapa hyödyttää entistä Jugoslavian tasavaltaa Makedoniaa, ja me toivomme, että se auttaa valtiota liittymään sekä Natoon että EU:hun Jos entinen Jugoslavian tasavalta Makedonia kieltäytyy hyväksymästä sille valittua nimeä ja pitäytyy kannassaan, se joutuu havaitsemaan, että sen liittymiselle on esteitä, koska se on itse heikentänyt pyrkimyksiään. Jos sen pyrkimyksiä heikennetään nyt, niin ehkä myös sen tulevaisuutta heikennetään.
<SPEAKER ID="069" NAME="Dimitar Stoyanov" AFFILIATION="NI">
(BG) Erik Meijer lienee tietoinen, että ”Makedonia” ja ”Makedonian kansa” ovat termejä, jotka Kommunistinen internationaali loi vuonna 1934. Sodan jälkeen Jugoslavian kommunistinen puolue omaksui ja määräsi rautaisella kouralla Makedoniaa koskevista ajatuksista, jotka olivat myöhemmin osana Suur-Serbiaa koskevia ajatuksia. Niihin kuului kiihkeä Bulgarian vastainen propaganda.
<P>
Monia bulgarialaisesta etnisestä identiteetistään tietoisia Makedonian asukkaita vainotaan, koska he haluavat kutsua itseään bulgarialaisiksi. Joka vuosi Skopjessa häpäistään Makedonian vapauden vuoksi taistelleen Mara Bounevan muistolaattaa. Ranskan lehdistö kutsui häntä Makedonian Charlotte Cordayksi. Vuonna 2007 tätä häpäisemistä seurasi fyysinen hyökkäys bulgarialaisia ja etnisiksi bulgarialaisiksi itseään pitäviä Makedonian kansalaisia vastaan.
<P>
On korkea aika, että Makedonian hallitus torjuu bulgarialaisten vastaisia vihanosoituksia, sillä tällaiset vihanosoitukset eivät kuulu Euroopan unioniin.
<P>
Kiitos.
<SPEAKER ID="070" NAME="Anna Ibrisagic" AFFILIATION="PPE-DE">
(SV) Kiitos, arvoisa puhemies. Mietintö on kokonaisuudessaan kiitettävä. Se on hyvin tasapainoinen ja antaa objektiivisen kuvan Makedonian kehityksestä. Siinä myös kiitetään saavutetusta edistyksestä ja toivotaan lisää aikaa toimiin, jotka on vielä toteutettava. Mutta, kuten usein aikaisemmin, keskustelu rajoittuu eri näkökulmiin valtion nimeä koskevasta kiistanalaisesta kysymyksestä sen sijaan, että selvitettäisiin, miten saisimme Makedonian EU:hun mahdollisimman pian.
<P>
Olemme kaikki tietoisia Bukarestin huippukokouksen lopputuloksesta. En puutu siihen, kuka oli oikeassa tai väärässä tai kenellä oli tärkeämpiä kansallisia etuja puolustettavana, mutta minun on sanottava, että ulkopolitiikassa ei ole ainoastaan kyse siitä, kuka on oikeassa ja kuka väärässä. Ulkopolitiikassa on kyse sellaisten ratkaisujen aikaansaamisesta, jotka parhaiten edistävät rauhaa ja turvallisuutta kotimaassa ja kotialueilla ja meidän tapauksessamme Euroopassa. Tämä saavutetaan hyväntahdon elkeiden, kompromissien, asianmukaisen diplomatian ja selkeän johtajuuden yhdistelmällä. Se, että eteläisen Euroopan valtiota estetään pääsemästä Naton jäseneksi silloin, kun siihen on tilaisuus, ei ole minusta erityisen viisas liike, kun otetaan huomioon tilanteen monimutkaisuus Balkanin alueella juuri nyt sekä kohdattavat haasteet: Kosovon itsenäisyys, joka on tosiasiallisesti toteutunut, hallituksen eroaminen ja uudet vaalit Serbiassa sekä yhä jatkuva poliisilaitoksen uudistus Bosniassa.
<P>
Mutta se, että estetään Balkanin alueen valtiota saamasta EU:n jäsenyyttä tai edes ajatellaan niin, ei ole ainoastaan harkitsematonta vaan suorastaan vaarallista. Puhuin ainoastaan kolme tuntia sitten kollegani kanssa Euroopan parlamentissa. Hän sanoi, että jos he eivät toimi kuten haluamme, voimme estää heitä pääsemästä Natoon sekä myös EU:hun. Tämä on meille lain mukaan mahdollista.
<P>
Vastaisin tähän, että tässä tapauksessa meidän on muutettava lakia! Eiväthän lait ole olemassa, jotta voimme estää, häiritä tai kiristää toisiamme. Eivätkö ne ole olemassa, jotta me voimme kaikki tulla toimeen mahdollisimman hyvin rauhanomaisessa ja turvallisessa Euroopassa?
<P>
Vankka mielipiteeni on, että mitä nopeammin kaikki Balkanin valtiot ovat EU:ssa, sitä nopeammin meillä on turvallinen Eurooppa. Ei ole mitään epäilystä siitä, että Makedonia kuuluu Eurooppaan ja että Makedonian olisi päästävä EU:hun mahdollisimman nopeasti. Kehotan teitä antamaan tukenne mietinnölle.
<SPEAKER ID="071" NAME="Borut Pahor" AFFILIATION="PSE">
(SL) Kroatiaa koskevan mietinnön osalta on todettava, että Euroopan parlamentti ja komissio ovat lähes innostuneesti vastaanottaneet uutisen siitä, että Kroatian parlamentti on luopunut päätöksestään ottaa käyttöön ekologinen kalastussuojelualue. Vaikuttaa siltä, että tämän päätöksen vuoksi Kroatiaa voidaan palkita nopeasti etenevillä neuvotteluilla.
<P>
Vaikka toiveeni on, että Kroatian pitäisi joka tapauksessa liittyä Euroopan unioniin mahdollisimman pian, haluaisin varoittaa parlamenttia ja erityisesti esittelijää, ystävääni Hannes Swobodaa, että Kroatian tasavallan yksipuoliset toimet rajoja koskevassa kysymyksessä naapurivaltioiden kanssa eivät ole poikkeus vaan sääntö.
<P>
Tässä asiassa on poikkeuksellista ainoastaan se, että kerrankin Kroatia joutui vetäytymään yksipuolisista toimista, koska sillä ei ollut vaihtoehtoa: osaksi Euroopan unionia tai kansallismielinen eristäytyminen.
<P>
Tässä yhteydessä painostus on osoittautunut hyödylliseksi, ja toivon, että Hannes Swoboda ja komissio ja puheenjohtajavaltio pitävät edelleen kiinni politiikasta, jonka mukaan Kroatian tasavallan yksipuolisia toimia rajojen määrittämiseksi naapurivaltioiden kanssa ei palkita.
<SPEAKER ID="072" NAME="Jelko Kacin" AFFILIATION="ALDE">
(SL) Paras keino sille, että tämä osa Balkania vakautetaan, on se, että entinen Jugoslavian tasavalta Makedonia edistyy ja lähentyy Euroopan unionia. Sen menestyksekkäillä neuvotteluilla edistetään kaikkia naapurivaltioita toteuttamaan lisätoimia ehdokasvaltion aseman saamiseksi.
<P>
Jotta nimeä koskeva kiista saadaan selvitettyä, tarvitaan muualta tulevia aloitteita. Sekä EJTM:ltä että Kreikalta tarvitaan symbolisia eleitä ja sinnikkyyttä. Nyt on sopiva hetki löytää vähemmän provokatiivinen nimi Skopjen lentokentälle ja tuomita Kreikan lipun epäkunnioittava kohtelu. Kuitenkaan mitkään muut vaikeudet, ja se syrjintä, johon makedonialaisen passin haltijat alistetaan Kreikan viisumia haettaessa, eivät ole hyväksyttäviä.
<P>
Me rakennamme Euroopan unionissa nykyaikaista ja kansallisvaltioiden jälkeistä yhteisöä. Erilaisuuksien ja kansallisten identiteettien keskinäinen kunnioitus on myös perusihmisoikeuksien kunnioitusta koskeva seikka. Ainoastaan tällä tavalla voimme ehkäistä tai ainakin rajoittaa niitä kielteisiä vaikutuksia, jotka aiheutuvat tunteesta, että kansallisuus on uhattuna. Tämän alueen kaikkien maiden viisumijärjestelmä on lakkautettava. Se, mitä kuitenkin tarvitaan, on nopea ja pysyvä ratkaisu valtion nimestä sekä kiinteä yhteys entisen Jugoslavian tasavallan Makedonian ja Kreikan tasavallan välillä. Rauha ja vakaus sekä nopea ja menestyksekäs euroatlanttinen integraatio on kummankin valtion ja kaikkien valtioiden intressi.
<P>
Kuitenkin, arvoisa komission jäsen ja ministeri Lenarčič, puheenjohtajavaltio Slovenian pitäisi ottaa Makedoniaa koskeva kysymys käsiteltäväksi seuraavassa huippukokouksessa. Ei ole mitään syytä odottaa syksyyn.
<P>
Vielä yksi asia Kroatiasta: kroatialainen politiikka joutui omaan ansaansa, kun se toteutti ekologisen kalastussuojelualueen. Tällaiset yllätykset eivät ole tulevaisuudessa mahdollisia.
<P>
Jos tämä on opettanut jotakin, niin hyvä niin, mutta jos he eivät ole oppineet mitään, niin kaikki sanat ja sitoumukset neuvottelujen loppuun saattamisesta vuonna 2009 ovat vain turha toive. Kukaan ei tarvitse turhia toiveita: eivät kansalaiset, talous, naapurivaltio, eikä Euroopan unioni. Tarvitsemme nyt menestystarinan. Kuitenkin kaikessa menestymisessä on tarpeen periaate, jonka mukaan sopimuksista pidetään kiinni.
<SPEAKER ID="073" NAME="Hanna Foltyn-Kubicka" AFFILIATION="UEN">
(PL) Arvoisa puhemies, tehdessään rakentavaa arviota Kroatian kehityksestä Euroopan unionin ei pitäisi ainoastaan esittää ehtoja, vaan myös tarjota kaikkea mahdollista apua ottaen huomioon Euroopan muiden valtioiden kokemukset, alueen erityispiirteet sekä tämän valtion kansalaisten tuoreessa muistissa olevat kokemukset sodasta. Balkanin niemimaan integraatio ilman Kroatiaa ei ole mahdollista. Pitäisi myös painottaa, että edelliset kaksi yhteistyövuotta ovat tuottaneet yllättäen hyviä tuloksia, ja tämä on epäilemättä hyvä enne Euroopan unioniin yhdentymistä koskevassa prosessissa. On tietenkin tiettyjä aloja, joilla tarvitaan päättäväisempää toimintaa. Mielestäni tämän valtion toteuttamille ponnisteluille on annettava tunnustusta, ja koko EU:n olisi tuettava kyseistä toimintaa. Kroatia on edistynyt kiitettävästi useimmilla yhteisön lainsäädännön kattamilla aloilla edellisen kahden vuoden aikana.
<P>
Ilmaisen uskoni ja toivoni siihen, että muiden valtioiden kanssa tehtyjen keskinäisten sitoumuksien ja sopivan tuen kanssa neuvottelut saadaan onnistuneesti ja ajoissa päätökseen liittymissopimusta varten ennen Euroopan parlamentin kesäkuussa 2009 pidettäviä vaaleja.
<SPEAKER ID="074" NAME="Angelika Beer" AFFILIATION="Verts/ALE">
(DE) Arvoisa puhemies, toivotan lämpimästi tervetulleiksi makedonialaiset kollegamme, jotka seuraavat tätä keskustelua. Komission jäsen Rehn sanoi, että me rohkaisemme Makedoniaa jatkamaan uudistamiskehitystä. ”Kyllä”, me sanomme yhteen ääneen: ”me haluamme, että neuvottelut aloitetaan tänä vuonna”.
<P>
Meidän on kuitenkin esitettävä nimiä. Se osapuoli, joka pilasi Makedonian mahdollisuuden liittoumasitoumuksiin on Kreikka, kun se esitti veton kyseisen maan jäsenyydestä Natossa. Nimitystä koskeva kiista on kieltämättä olemassa, mutta emme voi olla ottamatta huomioon sitä, että Kreikka antoi sitovan lausunnon, joka on kansainvälisen oikeuden perusteella velvoittava siitä, että nimitystä koskeva kiista ei olisi koskaan este Makedonian liittymiselle kansainväliseen yhteisöön, EU:hun tai Natoon.
<P>
Kreikka on rikkonut tätä kansainvälisesti sitovaa sopimusta, ja jos me haluamme määrätä tätä asiaa koskevista uudistuksista, minun on sanottava, että Kreikka rikkoo eurooppalaisia kriteerejä Makedonian sijasta.
<P>
Tämä on askel taaksepäin, se on isku vasten kasvoja pienelle valtiolle, joka todella tekee kaikkensa, että se kulkisi kanssamme eteenpäin ja saisi käynnistettyä neuvottelut. Sanoisin myös Hannes Swobodalle, että silmänkääntötemppu estää tai lykätä jälleen huomista äänestystä lisää riskiä Makedonian hallituksen horjuttamiseen ja rohkaisee kansallismielisiä voimia.
<P>
Todellinen ongelma on, että Kreikka on yhteistyövaltio, joka kieltäytyy suoraan tunnustamasta mitään vähemmistöä maassaan. Tämä on Kööpenhaminan kriteerien vastaista, mikä on kiusallista Euroopan unionille ja liitolle. Toivotan Makedonialle kaikkia mahdollisia voimia seuraavissa toimissaan Kreikasta huolimatta.
<SPEAKER ID="075" NAME="Andreas Mölzer" AFFILIATION="NI">
(DE) Arvoisa puhemies, Kroatia ei ole ainoastaan kulttuurisesti ja historiallisesti yhteydessä Keski-Eurooppaan, vaan se täyttää jo kaikki liittymistä koskevat kriteerit. Sen vuoksi meidän ei pitäisi asettaa sille mitään tarpeettomia esteitä. Kalastusta koskevan kiistan selvittyä Kroatia on vielä kerran vahvistanut valmiutensa liittyä EU:n jäseneksi, ja Kroatian hallitus myös tehostaa toimiaan korruption torjumiseksi.
<P>
Kuitenkin Kroatian hyväksyminen nopeasti, joka on nyt sen käden ulottuvilla, ei saisi mielestäni johtaa siihen, että mikä tahansa muu valtio voi liittyä automaattisesti. Kuten on yleisesti tiedossa, Makedonian on torjuttava korruptiota, ja sillä on lisäksi ongelmia talouden ja oikeusvaltioperiaatteen kanssa. Erityisesti Kosovon itsenäisyysjulistuksen osalta jää nähtäväksi, voiko etninen rauha albanialaisvähemmistön kanssa jatkua pitkällä aikavälillä. Emme saa toistaa aikaisempien laajentumiskierroksien virheitä. EU:n on mielestäni lopultakin havahduttava toteamaan se, että ratkaisemattomat ristiriidat, kulttuurierot ja sosioekonomiset ongelmat eivät kaikkoa liittymisen yhteydessä.
<SPEAKER ID="076" NAME="Pál Schmitt" AFFILIATION="PPE-DE">
(HU) Kiitos, arvoisa puhemies. Kroatian ja EU:n parlamentaarisen sekavaliokunnan puheenjohtajana katson, että edelliset kuukaudet ovat olleet myönteisiä Kroatian euroatlanttisessa integraatioprosessissa. Komission puheenjohtaja Barroso hahmotteli muutama viikko sitten ohjeita liittymisneuvotteluiden loppuun saattamiseksi syksyyn 2009 mennessä, ja Kroatia sai viime viikolla kutsun liittyä Natoon.
<P>
Molemmat edistysaskeleet ovat tunnustus siitä, että Kroatia on oikeilla jäljillä, ja kansainvälinen yhteisö palkitsee Kroatian hallituksen ponnistelut. Ei ole yhteensattuma, että Eurobarometrin tulokset Kroatiassa ovat nousseet yli 60 prosentin ensimmäistä kertaa pitkään aikaan. Luulen myös, että kroatialaisten ystäviemme päätös olla toteuttamatta Euroopan unionin jäsenvaltioihin sovellettavaa ekologista kalastussuojelualuetta oli merkittävä ja viisas toimi Kroatian EU:hun liittymistä koskevien näköalojen vuoksi.
<P>
Sanaderin hallitus on jatkanut myös Kosovon itsenäisyyttä koskevassa kysymyksessä maltillista toimintaa, ja se on toiminut yhteisesti EU:n jäsenvaltioiden enemmistön kanssa tunnustaen Kosovon itsenäisyyden.
<P>
Arvoisa puhemies, sillä, että Kroatian serbivähemmistölle on annettu varapääministerin virka kyseisessä hallituksessa, on edistetty merkittävästi alueen vakautta ja eri etnisten ryhmien välistä rauhaa, kuten muut ovat jo todenneet. Pidän epäoikeudenmukaisena Slovenian pääministerin ilmoitusta siitä, että hän ei sulkisi pois mahdollisuutta esittää vetoa Kroatian EU:hun liittymisestä valtioiden välisen rajakiistan vuoksi. EU:n laajentumista ja valtion kohtaloa ei saa sitoa kahdenvälisen rajakiistan ratkaisemiseen.
<P>
Mietinnössä on positiivinen viesti, koska siinä tunnustetaan Kroatian saavutukset Länsi-Balkanin vakautuksessa sekä se, että se on varmistanut valtion talouden kilpailukyvyn EU:ssa, institutionaaliset uudistukset ja Euroopan unionin lainsäädännön omaksumisen. Myönteisten kohtien ohella mietinnössä ei jätetä mainitsematta haasteita: oikeuslaitoksen uudistaminen, järjestäytyneen rikollisuuden ja korruption torjuminen, pakolaisten palauttamisen loppuun saattaminen sekä kahdenvälisten kiistojen ratkaiseminen tai helpottaminen. Onnittelen esittelijää Hannes Swobodaa.
<SPEAKER ID="077" NAME="Józef Pinior" AFFILIATION="PSE">
(EN) Arvoisa puhemies, haluaisin ensiksi onnitella Hannes Swobodaa Kroatian vuoden 2007 edistymiskertomuksesta ja Erik Meijeriä Makedonian vuoden 2007 edistymiskertomuksesta. Kummatkin mietinnöt ovat loistavia. Sosialistiryhmän entistä Jugoslavian tasavaltaa Makedoniaa koskevan mietinnön varjoesittelijänä haluaisin kiittää Erik Meijeriä hänen vahvasta ja rehellisestä yhteistyöstään tämän mietinnön laadinnassa.
<P>
Entistä Jugoslavian tasavaltaa Makedoniaa koskevassa mietinnössä ylistetään etnisten ryhmien välisten suhteiden poliittisia näkökohtia koskevan Ohridin puitesopimuksen täytäntöönpanoa koskevia saavutuksia. Mietinnössä kommentoidaan talouden tuloksia, syyttäjiä koskevien useiden tärkeiden lakien antamista sekä edistymistä korruption torjunnassa. Kielteisinä näkökohtina valitamme sitä, että entinen Jugoslavian tasavalta Makedonia allekirjoitti Yhdysvaltojen kanssa kahdenvälisen immuniteettisopimuksen, jolla myönnetään poikkeuksia Kansainvälisen rikostuomioistuimen oikeudenkäyttöön EU:n säännösten ja politiikan vastaisesti.
<P>
Mietinnössä kehotetaan entistä Jugoslavian tasavaltaa Makedoniaa ja Kreikkaa lisäämään ponnisteluja maan nimeä koskevan kiistan ratkaisemiseksi. Sen ei missään nimessä pitäisi olla este entisen Jugoslavian tasavallan Makedonian jäsenyydelle kansainvälisissä järjestöissä. Mietinnössä ei esitetä nimeä koskevassa kysymyksessä kritiikkiä kumpaakaan osapuolta vastaan. Siinä ainoastaan rohkaistaan kumpaakin osapuolta jatkamaan neuvotteluita huolimatta siitä, miten kävi Naton huippukokouksessa Bukarestissa viime viikolla. Onneksi Javier Solana ilmoitti eilen Euroopan parlamentin ulkoasianvaliokunnassa, että neuvottelut nimeä koskevasta kysymyksestä jatkuvat. Jos kummatkin osapuolet ovat asiasta samaa mieltä, Nato voi tehdä päätöksen ja kutsua entisen Jugoslavian tasavallan Makedonian välittömästi jopa suurlähettiläiden tasolla, joten uutta huippukokousta ei tarvita. Entinen Jugoslavian tasavalta Makedonia voi saada päivämäärän liittymisneuvotteluiden aloittamisesta tänä vuonna. Euroopan parlamentin pitäisi näyttää selkeästi valtiolle tietä Euroopan yhdentymisessä.
<SPEAKER ID="078" NAME="Johannes Lebech" AFFILIATION="ALDE">
(DA) Arvoisa puhemies, kun puhumme Balkanin alueesta, meidän on tarkasteltava aluetta yhtenäisenä kokonaisuutena. EU:n pitkän aikavälin tavoite on kaikkien Balkanin alueen valtioiden liittyminen. Valtioilta edellytetään tuloksia, jotta tämä tavoite toteutuu. Yhteinen eurooppalainen tulevaisuus on jäsenvaltioiden ja kaikkien Balkanin valtioiden yhteinen tehtävä. Me Pohjoismaat tunnemme historialliset ristiriidat, mutta työskentelemme nyt yhdessä. Balkanin alue, kuten Pohjoismaiden alue, liittyy yhteen yhteisen historian, kielten ja kulttuurin koko laajuuden välityksellä. Siksi pitäisi olla mahdollista aloittaa yhteistyö rauhan ja vakauden varmistamiseksi.
<P>
Tällä hetkellä tämän alueen valtioiden välillä on useita yhteistyösopimuksia. Miksi ei mennä askelta eteenpäin? Balkanin maat voisivat pohjoismaisen yhteistyön mallin mukaisesti luoda Pohjoismaiden neuvoston tai Itämeren valtioiden neuvoston kaltaisen yhteistyöelimen. Olemassa olevan alueellisen poliittisen yhteistyön tehostaminen siten, että luodaan Balkanin alueen neuvosto, antaa näille maille mahdollisuuden lähteä mukaan käytännönläheiseen ja tulevaisuuteen suuntautuneeseen yhteistyöhön, joka tarjoaa mahdollisuuden alueen tasapainottamiseen sekä antaa niille valtioille, jotka eivät ole vielä jäsenvaltioita tai virallisia ehdokasvaltioita, valmiuksia liittymistä varten.
<SPEAKER ID="079" NAME="Ryszard Czarnecki" AFFILIATION="UEN">
(PL) Arvoisa puhemies, Kroatia, vanha eurooppalainen valtio, jolla on pitkä historia ja mielenkiintoinen kulttuuri, pitäisi ottaa mahdollisimman nopeasti Euroopan kansojen perheeseen, joka tunnetaan nimellä Euroopan unioni. Kroatialla, maalla, joka pyrkii liittymään unioniin, on paradoksaalisesti pitempi historia kuin joillain Euroopan yhteisön perustajajäsenillä, kuten Belgialla ja Luxemburgilla. Zagreb ja Split ovat huomattavia eurooppalaisia paikkoja, ja Dubrovnik on Euroopan kulttuurin kruunun jalokivi. Tämän keskustelun aikana suurimmalla osalla puheenvuoron esittäneistä itseni mukaan lukien on ollut kravatti. On syytä muistaa, että kroaatit keksivät kravatit, ja on korostettava täällä Euroopan parlamentissa, joka pitää arvossa vapauksia, että Kroatian satamakaupunki Dubrovnik kielsi ensimmäisenä Euroopassa orjakaupan 1400-luvun alussa.
<P>
Tämän vuoksi meillä ei ole moraalista oikeutta viivyttää Kroatian liittymistä unioniin.
<SPEAKER ID="080" NAME="Puhemies">
(FR) Sillä, että toimin puhemiehen asemassa, mutta en pidä kravattia, ei ole mitään tekemistä esityslistalla olevan aiheen kanssa.
<SPEAKER ID="081" NAME="Antonios Trakatellis" AFFILIATION="PPE-DE">
(EL) Arvoisa puhemies, Erik Meijerin mietinnössä ja EU:n ja entisen Jugoslavian tasavallan Makedonian parlamentaarisen sekavaliokunnan yksimielisissä päätöslauselmissa korostettiin kolmea tärkeää Euroopan unionia koskevaa toimenpidettä.
<P>
Ensimmäinen on tietysti liittymistä koskevien vaatimusten ja yhteisön säännöstön noudattaminen. Vaikka entinen Jugoslavian tasavalta Makedonia on edistynyt, sen on jatkettava uudistuksia, mitä korostettiin Erik Meijerin mietinnössä ja useissa komission kertomuksissa.
<P>
Toinen koskee sisäpolitiikkaa ja sosiaalista koheesiota. Jatkossakin on noudatettava Ohridin sopimusta erityisesti albanialaisten ja muiden vähemmistöjen osalta tässä monietnisessä valtiossa.
<P>
Kolmas on se, että erimielisyydet selvitetään entisen Jugoslavian tasavallan Makedonian ja sen naapureiden välillä Salzburgin julistuksen mukaisesti. Painotan tässä, että Kreikka oli ja on edelleen niiden pyrkimysten kärjessä, joiden tavoitteena on liittää kaikki Balkanin alueen valtiot euroatlanttisiin rakenteisiin, sillä se uskoo lujasti, että alueen valtioiden kehittyminen hyödyttää kaikkia.
<P>
Kreikalle nimeä koskeva kysymys ei kuitenkaan ole pelkästään historiallinen, psykologinen tai tunneperäinen ongelma. Se on puhtaasti poliittinen kysymys kaikille Kreikan kansalaisille, sillä se koskee hyvän naapuruuden ja alueellisen yhteistyön eurooppalaisia arvoja. Muistutan teille, että Kreikka hyväksyi, että entiselle Jugoslavian tasavallalle Makedonialle myönnetään ehdokasvaltion asema kuitenkin asiakirjassa KOM(2007)663 esitetyllä ehdolla, jonka mukaan nimeä koskevassa kysymyksessä saavutetaan neuvotteluteitse molemminpuolisesti hyväksyttävä ratkaisu.
<P>
Haluaisin lopuksi huomauttaa, että jopa sen jälkeen, kun Bukarestissa lykättiin entisen Jugoslavian tasavallan kutsua liittyä Natoon nimeä koskevan kysymyksen ratkaisemisen ajan, Kreikka kannattaa neuvotteluiden jatkamista. Se on itse asiassa pyrkinyt auliisti kompromissiin ehdottaen hyväksyttävää yhdysnimeä siten, että toisen osapuolen ei tarvitsisi kuin tulla puolitiehen Kreikkaa vastaan.
<P>
Siten, arvoisa puhemies, haluaisin uskoa, että kompromissiin päästään vielä selvittämättömänä olevista muutamista kohdista ja että voimme edetä asiassa äänestämällä Strasbourgissa.
<SPEAKER ID="083" NAME="Ioan Mircea Paşcu" AFFILIATION="PSE">
(EN) Arvoisa puhemies, Kroatialla on Eurooppaa koskeva kutsumus, ja äskettäin esitetty kutsu liittyä Natoon sekä tämänhetkiset neuvottelut EU:hun liittymisestä ovat siitä osoitus. Tämä on aikamoinen saavutus valtiolta, joka oli ainoastaan kymmenkunta vuotta sitten käytännössä sodassa. Tämä ei kuitenkaan riitä itsessään poistamaan Kroatiaa ja EU:ta kohtaavia haasteita neuvotteluiden loppuun saattamisessa. Aikataulu on erittäin tiukka, ja käytännössä jokainen päivä on tärkeä prosessin loppuun saattamisesta annetuista eri ajankohdista riippumatta.
<P>
Kuitenkin, kun kävin aikaisemmin Zagrebissa ulkoasianvaliokunnan valtuuskunnan johtajana, panin merkille Kroatian viranomaisten määrätietoisuuden poistaa kyseisiä ongelmia ja saada unionin jäsenyys. Kroatian parlamentin äskettäinen päätös vapauttaa EU:n jäsenvaltiot ekologisen kalastussuojelualueen soveltamisesta komission jäsenen Olli Rehnin vierailun jälkeen on osoitus kyseisestä päättäväisyydestä, ja se on tärkeä askel oikeaan suuntaan. Olen vakuuttunut, että koska Kroatialla on oikeat hallinnolliset valmiudet panna täytäntöön tarvittavaa lainsäädäntöä, se on sekä EU:ssa että Natossa vakauden ja edistyksen edelläkävijä alalla, johon meidän on kiinnitettävä vielä tarkasti huomiota. Onnittelen Hannes Swobodaa kaikesta hänen työstään, joka käy ilmi tästä mietinnöstä.
<SPEAKER ID="084" NAME="Lena Ek" AFFILIATION="ALDE">
(SV) Kiitos, arvoisa puhemies. Kroatialla on keskeinen asema Länsi-Balkanin demokraattisessa kehittämisessä, ja on suunnattoman tärkeää, että prosessin on jatkuttava. Me näimme, että se ymmärrettävistä syistä hidastui jonkin verran Kroatian vaalikampanjan sekä uuden hallituksen muodostamisen aikana, mutta toivon nyt todella, että kehitys vauhdittuu. Kuten aikaisemmat puheenvuoron esittäjät panivat merkille, aikataulu on erittäin tiukka.
<P>
Pidän myönteisenä, että rajoitukset poistettiin toistaiseksi Adrianmeren ekologisella alueella. Tämä on myönteistä Slovenian, Italian ja Kroatian välisten suhteiden vuoksi, mutta ympäristönäkökohdat pitää jatkossakin ottaa kunnollisesti huomioon tämän ainutlaatuisen meriympäristön hallinnoimisessa.
<P>
Kroatian täytyy tehdä vielä paljon oikeusjärjestelmän ja oikeudellisen prosessin parantamiseksi. Liian monen on vielä odotettava kauan päätöstä asiasta. Tämän on oltava painopistealue, ja valtion hallinnollista kapasiteettia on kehitettävä ja laajennettava.
<P>
Lopuksi, pidän myönteisenä työtä, jonka on tehnyt Kroatian parlamentin Euroopan unionista vastaava valiokunta, jota johtaa hyvä ystäväni Vesna Pusić. Me toivomme nyt, että neuvottelut sujuvat hyvin ja että ne saadaan päätökseen nopeasti.
<SPEAKER ID="085" NAME="Doris Pack" AFFILIATION="PPE-DE">
(DE) Arvoisa puhemies, Hannes Swobodan mietintö on rohkaiseva, realistinen ja tasapainoinen. Onnittelen häntä siitä. Siinä osoitetaan Kroatian saavuttama edistys, kuten sen esikuvallinen vähemmistöjä koskeva lainsäädäntö, sen rakentava yhteistyö Haagin tuomioistuimen kanssa, sen laajentunut sitoutuminen korruption torjuntaan ja ennen kaikkea parlamentin ja hallituksen välinen sopimus kalastusalueesta, jota on ollut erityisen hankala saada aikaan.
<P>
Kroatian ja komission täytyy nyt käyttää kaikkia resursseja neuvotellakseen tulevista neuvotteluluvuista nopeasti ja tyydyttävästi. Kansainvälisellä sovittelijalla pitäisi olla mahdollisuus ratkaista vihdoin ja viimein Slovenian ja Kroatian väliset rajakiistat. Kroatia on keskeinen toimija alueella, ja se olisi hyväksyttävä Euroopan unioniin pikaisesti. Kahdenväliset kysymykset eivät saa olla este.
<P>
Makedonian osalta voin kertoa teille, että olin siellä viikonloppuna konferenssissa, ja ilmapiiri on todella levoton Naton torjuvan vastauksen jälkeen. He katsovat, että heitä on kohdeltu epäreilusti. Erik Meijerin mietinnöstä käy selvästi ilmi maan jo menestyksekkäästi aloittama kuoppainen taival. Paljon on vielä tekemättä, mutta kun nimitystä koskeva asia leijuu yllä kuin Damokleen miekka, on vaikeaa siirtyä eteenpäin muissa toimintalinjoissa.
<P>
Olen seurannut tätä tilannetta jo vuodesta 1992 lähtien ja toivoisin, että Makedonia ja Kreikka saisivat viimeinkin aikaan ratkaisun nimeä koskevassa kiistassa erityisesti nuorta sukupolvea ajatellen. Molemmat osapuolet ovat tehneet myönnytyksiä edellisten viikkojen aikana ja molempien on tultava vielä lähemmäs toisiaan. Mielestäni ei olisi eurooppalaisten arvojemme mukaista ja olisi itse asiassa edesvastuutonta, jos vetoa käyttämällä jälleen kerran estetään valtiota liittymästä Euroopan unioniin. Näin ei saa käydä!
<SPEAKER ID="086" NAME="Gyula Hegyi" AFFILIATION="PSE">
(EN) Arvoisa puhemies, olen erittäin pettynyt lännen ja Makedonian välisiin nykyisiin suhteisiin. Suoraan sanottuna makedonialaiset ansaitsevat meiltä paljon parempaa kohtelua.
<P>
Kosovon itsenäisyyden ja äskettäisen Natoon liittymisen epäonnistumisen vuoksi tilanne on vieläkin monimutkaisempi. Makedoniassa on separatisteja ja kansallismielisiä, jotka pyrkivät uhmaamaan valtion vakautta, ja Bukarestissa tehty päätös ei auta tässä tilanteessa ollenkaan. Ehkä makedonialaiset ystävämme voivat saada edes yhden opetuksen Bukarestin päätöksestä. Ei riitä, että saa Yhdysvaltojen tuen. Monet päätökset ovat riippuvaisia jäsenvaltioiden yhteisestä päätöksestä, ei ainoastaan Euroopan unionissa vaan myös Natossa, ja mikä tahansa jäsenvaltio voi käyttää veto-oikeuttaan.
<P>
Viimeisimpien tapahtumien vuoksi Makedonian pitäisi harkita uudelleen kantaansa vapauttaa Yhdysvallat Kansainvälisen rikostuomioistuimen oikeudenkäytöstä. Sekä meidän että Makedonian poliitikkojen puolella tehtiin monia virheitä, mutta emme voi rangaista tavallisia ihmisiä virheistämme. Siksi edes viisumipakon poistamisen alalla pitäisi toimia nopeasti, auttaa Makedonian kansalaisia matkustamaan, oppimaan ja luomaan läheisempiä yhteyksiä jokapäiväiseen eurooppalaiseen elämään. Kolme ja puoli vuotta sitten, kun minut valittiin EU:n ja Makedonian parlamentaarisen sekakomitean varapuheenjohtajaksi, minulla oli monia optimistisia suunnitelmia siitä, miten voisimme parantaa suhteitamme. Harvat suunnitelmat toteutettiin. Toivon, että voimme edistyä edes viisumipakon poistamisen alalla.
<SPEAKER ID="087" NAME="Maria Eleni Koppa" AFFILIATION="PSE">
(EL) Arvoisa puhemies, Kreikka on jatkuvasti kannustanut entisen Jugoslavian tasavallan Makedonian Eurooppaa koskevia pyrkimyksiä ja edistänyt sen taloudellista kehitystä. Olemme työskennelleet järjestelmällisesti saadaksemme nimeä koskevaan ongelmaan hyväksyttävän ratkaisun YK:n tuella. Kreikka on toteuttanut merkittäviä toimia, ja se tukee nyt yhdysnimeä, jossa on yleisesti sitova kaikkialla sovellettava maantieteellinen määritelmä.
<P>
Valitettavasti toinen osapuoli ei ole ollut niin innokas. Naton Bukarestin huippukokouksen tuloksen jälkeen kaikkien osapuolten etuna on se, että neuvotteluja jatketaan ja että sopimukseen päästään mahdollisimman nopeasti. Naton päätös olla antamatta kutsua ei merkitse sitä, että jäsenyys hylätään, vaan tietyt näkökohdat on ratkaistava.
<P>
Uskon että kollegani Erik Meijerin mietinnön alkuperäinen teksti oli tasapuolinen tämän asian osalta. Hyväksyttyjen tarkistusten vuoksi nimeä koskevaa kysymystä ei valitettavasti käsitellä. Me pyydämme, että Euroopan parlamentin jäsenet eivät hyväksy sanamuotoa, jolla häiritään jatkuvaa ja tärkeään vaiheeseen siirtyvää neuvotteluprosessia.
<SPEAKER ID="089" NAME="Zita Pleštinská" AFFILIATION="PPE-DE">
(SK) Jos Kaakkois-Euroopan valtiot eivät pääse EU:hun, emme voi puhua Euroopan yhdentymisen onnistumisesta.
<P>
Entinen Jugoslavia oli kylmän sodan aikana vapauden ja monien maastaan muuttaneiden turvapaikka, myös niiden, jotka olivat asuneet entisessä totalitaarisessa Tšekkoslovakiassa ja jotka pakenivat länteen tämän valtion kautta, mikä oli varoitus entiselle Neuvostoliitolle ja sen satelliittivaltioille. Vastauksessaan neuvostolle esittämääni kysymykseen Slovenian ja Kroatian välisistä rajakiistoista neuvosto ilmoitti minulle, että se oli hyväksynyt tarkistetun liittymiskumppanuuden Kroatian kanssa ja että sen toteutus on tärkein ennakkoedellytys neuvotteluprosessin edistymiselle.
<P>
Pidän esittelijän Hannes Swobodan mietintöä hyvin myönteisenä. Se saa minut toiveikkaaksi. Olen esittelijän tavoin vakuuttunut siitä, että jos Kroatia jatkaa edistymistään samalla tavalla kuin se on jo tehnyt yhdentymisprosessissa, se täyttää kaikki ehdot Euroopan unioniin liittymiseksi ja siitä tulee tärkeä esimerkki muille Länsi-Balkanin valtioille.
<SPEAKER ID="090" NAME="Pierre Pribetich" AFFILIATION="PSE">
(FR) Arvoisa puhemies, hyvät naiset ja herrat, haluaisin onnitella kollegaani Hannes Swobodaa hänen työstään ja hänen oikeudenmukaisen ja tasapainoisen mietintönsä laadusta ja panen merkille, että siinä korostetaan edistymistä erityisesti kansallisia vähemmistöjä koskevan perustuslain osalta ja että on edelleen työskenneltävä esimerkiksi oikeuslaitoksen lujittamiseksi.
<P>
Ilahduimme siitä, että Kroatian tasavalta hylkäsi Adrianmeren ekologista kalastussuojelualuetta koskevat toimet, jotka aiheuttivat jännitystä Euroopan unionissa. Tämä on erittäin symbolinen teko, jos sellainen voi olla mahdollista. Se osoitti, miten innokas Kroatia on liittymään Euroopan unioniin. Cocteau sanoi, että ”mitään rakkautta ei ole olemassa, on vain osoitus rakkaudesta.” Näillä toimilla Kroatia on soveltanut tätä elämänohjetta kyseiseen tilanteeseen.
<P>
Meidän on puolestaan pysyttävä tavoitteessamme allekirjoittaa liittymissopimus kesäkuussa 2009, mikä on symbolinen päivämäärä ja kunnianhimoinen tavoite. Mitään politiikkaa ei ole olemassa ilman symboliikkaa. Vahvistakaamme tämä, lähettäkäämme vahva viestimme ja näyttäkäämme Kroatian kansalaisille ja Kroatialle, miten paljon me odotamme, että voimme toivottaa heidät tervetulleeksi eurooppalaiseen perheeseen, koska kyse ei ole ainoastaan Kroatiasta, vaan Balkanin alueen vakauden ja rauhan vahvasta symbolista. Tehkäämme työtä kaksin verroin tämän tavoitteen saavuttamiseksi. Meidän on avustettava komissiota ja Kroatiaa tällä tiellä.
<SPEAKER ID="091" NAME="Zdzisław Zbigniew Podkański" AFFILIATION="UEN">
(PL) Arvoisa puhemies, pyysin, että voisin puhua Kroatiasta ja Makedoniasta, jotta voisin painottaa Balkanin tilanteen monimutkaisuutta ja tarvetta soveltaa maltillista ja tasapainoista politiikkaa. Serbian ja Kosovon dramaattisen esimerkin pitäisi varoittaa meitä tekemästä hätiköityjä päätöksiä. Samanlainen dramaattinen tilanne voi syntyä myös Makedoniassa, joka on koti monille albanialaisille. Tämä vaaratilanne on estetty asianomaisten osapuolten johtajien järkevyyden ansiosta.
<P>
Tähän myönteiseen kokemukseen on vastattava ja sitä on edistettävä tuomatta esille muita vastentahtoisesti ja väkipakolla ja selvittämättä, miksi kyseisiin toimenpiteisiin on ryhdytty.
<SPEAKER ID="092" NAME="Giorgos Dimitrakopoulos" AFFILIATION="PPE-DE">
(EL) Arvoisa puhemies, haluaisin aluksi sanoa, että olen täysin Hannes Swobodan esittämien näkökohtien kannalla Kroatian liittymistä koskevista näkymistä.
<P>
Toiseksi Erik Meijerin entistä Jugoslavian tasavaltaa Makedoniaa koskevan mietinnön osalta haluaisin kiittää esittelijää valmiudesta ryhtyä neuvotteluihin. Kehotan kuitenkin entisen Jugoslavian tasavallan Makedonian hallitusta ja poliittisia voimia kääntämään katseen tulevaisuuteen ja toteuttamaan tarpeelliset toimet, jotta nimeä koskevassa kysymyksessä saavutetaan molemminpuolisesti hyväksyttävä ratkaisu. Kyseinen edistyminen merkitsee, että hyviä naapuruussuhteita koskevia kriteerejä noudatetaan ja että entiselle Jugoslavian tasavallalle Makedonialle avataan tie EU:hun liittymiselle.
<P>
Haluaisin lopuksi tukea Hannes Swobodan ehdotusta lykätä Erik Meijerin mietinnöstä järjestettävää äänestystä noin yhdellä viikolla, jotta meillä olisi aikaa tarkastella lähemmin esitettyjä kompromissitarkistuksia.
<SPEAKER ID="093" NAME="Monika Beňová" AFFILIATION="PSE">
(SK) Esitän asiani hyvin lyhyesti.
<P>
Kollegani Hannes Swobodan mietinnössä tarkastellaan yksiselitteisesti kaikkia asioita, joita on tarkasteltava, ja mielestäni mietinnöstä käy selkeästi ilmi Hannes Swobodan poliittinen kokemus ja ammattitaito.
<P>
Haluaisin sanoa alueellisen parlamentin varapuhemiehenä, että Kroatian eri alueet ovat valmistautuneet hyvin, ja niistä tulee Euroopan unionin valttikortteja. Asiasta keskustellaan Kroatian hallituksen kanssa kansallisella tasolla nykyisissä jäsenvaltioissa, mutta myös Kroatian alueiden tasolla. Tämä on mielestäni hyvä ennusmerkki Kroatian alueiden aktiiviselle osallistumiselle EU:n tuleviin toimintalinjoihin.
<SPEAKER ID="094" NAME="Miloslav Ransdorf" AFFILIATION="GUE/NGL">
(CS) Jonkin aikaa sitten ministeri Rupel rauhoitteli meitä, että puheenjohtajavaltio Slovenia toimi asianmukaisesti Kosovoa koskevissa suhteissa. Se, mitä odotimme, tapahtui: kriisi on laajentunut. Makedoniassa Menduh Thaçi aiheutti äskettäin koalitiohallituksen luhistumisen, ja hän vaati liittovaltion, kaksikielisyyden ja Skanderbegin lipun käyttöönottoa.
<P>
Albanian separatistit toimivat samalla tavalla Preševon laaksossa Serbian eteläosassa, jossa ne uhkaavat boikotoida vaaleja. Voidaan odottaa, että kriisi leviää Montenegroon. Mielestäni meidän olisi autettava Makedoniaa, tarjottava sille kaikki sen tarvitsema apu, jotta valtiosta tulee vakaa, mutta meidän on kieltäydyttävä antamasta mitään apua albanialaisille separatisteille, koska voimme nähdä selvästi, että kymmenen vuotta kestänyt yritys muuntaa terroristit demokraateiksi on epäonnistunut täydellisesti.
<SPEAKER ID="095" NAME="Marios Matsakis" AFFILIATION="ALDE">
(EN) Arvoisa puhemies, EU:n pitkäikäinen jäsenvaltio Kreikka ja sen 11 miljoonaa kansalaista todella katsovat, että heillä on vakava ja legitiimi ongelma naapurinsa entisen Jugoslavian tasavallan Makedonian kanssa nimeä koskevassa kysymyksessä, ja meidän on kunnioitettava kyseistä huolenaihetta.
<P>
On hyvin valitettavaa, että siitä huolimatta, että Kreikka käy neuvotteluita juuri tällä hetkellä entisen Jugoslavian tasavallan Makedonian kanssa tästä kysymyksestä, jotkut Euroopan parlamentin jäsenistä ja tietyt EU:n hallitukset ovat jo valinneet puolensa ja yrittävät patistaa Euroopan parlamenttia valitsemaan puolensa eli tietysti entisen Jugoslavian tasavallan Makedonian puolen. Tämä ei ole kovinkaan viisasta, se ei ole oikeudenmukaista, eikä sillä edistetä EU:n koheesiopolitiikkaa tai kokonaistilannetta, koska sillä ei ainoastaan aiheuta sitä, että entisen Jugoslavian tasavallan Makedonian hallitus on entistäkin tinkimättömämpi nimeä koskevissa vaateissaan, vaan myös se, että asiassa ei päästä ratkaisuun vielä pitkään aikaan.
<SPEAKER ID="096" NAME="Ljudmila Novak" AFFILIATION="PPE-DE">
(SL) Olen myös iloinen, että naapurivaltiomme Kroatia on keskeyttänyt ekologisen kalastussuojelualueen täytäntöönpanon, sillä se on ollut pääasiallinen este neuvotteluiden jatkumiselle. Kroatiaa pitäisi tästä huolimatta varoittaa vakavasti siitä, että Euroopan unionissa kunnioitetaan sopimuksia eikä turvauduta yksipuolisiin toimiin.
<P>
En ole kuitenkaan samaa mieltä Kroatian ylistämisestä sen takia, koska se on lakkauttanut ekologisen kalastussuojelualueen. Kroatia kehitti alun alkujaan tämän ongelman, ja nyt me ylistämme sitä kohtuuttomasti, koska se keskeytti sen soveltamisen. Tämä ainoastaan rohkaisee sitä ratkaisemaan muut asiat samankaltaisella tavalla.
<P>
Kroatiassa luullaan, että he pääsevät pälkähästä monessa asiassa, koska he ovat tietoisia, että he nauttivat huomattavaa tukea Euroopan unioniin liittymisen osalta. Slovenia on aina edistänyt Kroatian liittymistä Euroopan unioniin, mutta emme voi kuitenkaan olla samaa mieltä toimista, jotka koskevat selvittämättömänä olevia rajakysymyksiä, kun he samalla myyvät Slovenialle kuuluvaa maata.
<SPEAKER ID="097" NAME="Roger Helmer" AFFILIATION="NI">
(EN) Arvoisa puhemies, mielestäni tämä mietintö on aivan liian optimistinen.
<P>
Vietin viime vuonna hyvin intensiivisen viikon Kroatiassa kokouksissa diplomaattien, tutkijoiden, asianajajien, liikemiesten, kauppakamarien ja tiedotusvälineiden kanssa. Sain hyvin selkeän kuvan valtiosta, jolla ei ole kunnollista markkinataloutta ja jossa hallitus puuttuu liian paljon oikeuslaitoksen, tiedotusvälineiden ja liikealan toimintaan. Kutsumme tätä kaverikapitalismiksi. Hallitus kuluttaa yli 50 prosenttia Kroatian bruttokansantuotteesta. Kyseessä eivät ole vapaat markkinat siten, miten me käsitämme asian.
<P>
Kroatian pitää soveltaa avoimuutta hallituksen sopimuksissa, joissa esiintyy aseman taloudellista hyväksikäyttöä. Heidän on sovellettava täysimääräistä etuja koskevaa ilmoitusmenettelyä suunnittelua koskevissa päätöksissä, jotka ovat tällä hetkellä vain virkailijoiden tulonlähteenä. Meillä on jonkinlaiset mahdollisuudet tähdentää, että Kroatian on toteutettava uudistuksia ennen liittymistä. En ole vakuuttunut, että käytämme niitä tarpeeksi.
<SPEAKER ID="098" NAME="Puhemies">
(EL) On hyvin merkittävää, että keskustelu tästä asiasta on herättänyt niin paljon mielenkiintoa, mutta valitettavasti asian käsittelyyn varattiin vain viisi minuuttia, ja aika on kulunut loppuun.
<SPEAKER ID="099" NAME="Christopher Beazley" AFFILIATION="PPE-DE">
(EN) Arvoisa puhemies, kunnioitan menettelytapakysymyksessä päätöstänne, että tämä keskustelu käydään aikataulun perusteella, mutta ehkä se mielenkiinto, jota parlamentin jäsenet ovat osoittaneet menettelyssä ilman puhujalistaa, rohkaisee teitä ja kollegoitanne harkitsemaan jäsenten puheajan pidentämistä, jotta voidaan keskustella yleisistä Eurooppaa koskevista asioista eikä pelkästään niistä, jotka koskevat tiettyä valiokuntaa.
<P>
Haluaisin sanoa monia asioita Makedoniasta ja Kroatiasta, mutta en saa tehdä niin. Kirjoitan ne muistelmiini ja lähetän teille henkilökohtaisen kopion.
<SPEAKER ID="100" NAME="Puhemies">
(EL) Tätä asiaa kohtaan esitetyn suuren mielenkiinnon vuoksi kaksinkertaistimme puheajan. Se on normaalisti viisi minuuttia, mutta tässä tilaisuudessa käytämme kymmenen minuuttia.
<P>
Teidän huomautuksenne on kuitenkin hyvin mielenkiintoinen. Tarkastellessamme uudelleen työmenettelyjämme voimme varautua samankaltaisiin mahdollisuuksiin jäsenten puheaikojen osalta.
<SPEAKER ID="101" NAME="Janez Lenarčič">
neuvoston puheenjohtaja. - (SL) Haluaisin aivan ensiksi kiittää neuvoston nimissä komission jäsenen Rehnin lausuntoa siitä, että tämä on Kroatialle ratkaiseva vuosi sen tiellä Euroopan unionin jäseneksi. Haluaisin jälleen kerran kiittää esittelijää Hannes Swobodaa hänen laatimastaan mietinnöstä, josta käy erittäin selkeästi ilmi nykytilanne, saavutettu edistys ja tulevaisuuden haasteet.
<P>
Toivomme, että Kroatia tarttuu tilaisuuteen ja saavuttaa nopeasti edistystä. Tosiasia on, että kehitys on riippuvainen ensisijaisesti itse Kroatiasta sekä toteutettavien uudistusten nopeudesta ja laadusta.
<P>
Haluaisin ilmoittaa Pál Schmittille, että puheenjohtajavaltio Slovenia toteuttaa tätä asialistaa äärimmäisellä vastuulla. Puheenjohtajavaltio Slovenia tukee Kroatian edistymistä ensisijaisesti siksi, että mahdollisimman nopea edistyminen Euroopan unionin jäsenyyden saamiseksi on tärkeää Kroatialle ja se on tärkeää Euroopan unionille sekä koko alueelle.
<P>
Tämän asialistan vastuunalainen toimeenpano perustuu kuitenkin Kroatian kanssa sovittuihin neuvottelupuitteisiin, jotka puolestaan perustuvat neuvoston vastikään hyväksymään tarkistettuun liittymiskumppanuuteen sekä Euroopan unionin muihin oikeustoimiin. Tämän perusteella toivomme, että Kroatia edistyy mahdollisimman nopeasti, ja puheenjohtajavaltio Slovenia pyrkii tähän tavoitteeseen.
<P>
Entisen Jugoslavian tasavallan Makedonian osalta parlamentin jäsenet Jan Marinus Wiersma, Pervenche Berès ja muut ovat maininneet vaaran tämän valtion poliittiseen epävakauteen. Puheenjohtajavaltio Slovenia toivoo vilpittömästi, että tällaista ei tapahdu. Mikä tahansa poliittinen kriisi tai mahdollisesti varhaiset parlamenttivaalit hidastaisivat tarpeellista uudistamisprosessia pariksi kuukaudeksi.
<P>
Haluaisimme nähdä sen, että entisen Makedonian tasavallan Jugoslavian kansalaisten yhtenäisyys säilyy ja vahvistuu riippumatta poliittisista ja etnisistä eroista tai yhteistä tulevaisuutta Euroopan unionissa ja euroatlanttisissa rakenteissa koskevien näkökulmien yhtenäisyydestä. Lisäksi on tärkeää, että albanialaisväestön puolueen DPA:n liityttyä hallituskoalitioon sisäistä poliittista tilannetta on lujitettu.
<P>
Nyt on oikea aika, mutta aikaa on rajoitetusti. Meillä on aikaa vain komission syksyn kertomukseen, komission säännölliseen kertomukseen saavutetusta edistyksestä. On tärkeää, että tällä ajanjaksolla päätökseen saatettua työtä, joka kiihtyi edelleen vuoden loppupuolella, jatketaan erityisesti siksi, että poliittinen vuoropuhelu on avattu uudelleen ja uudistusten alalla on saavutettu konkreettisia tuloksia. EU:hun liittymistä koskeva kansallinen neuvosto on perustettu ja liittymiskumppanuuden toteuttamista koskeva kunnianhimoinen suunnitelma on hyväksytty. Tämän kehityssuunnan olisi jatkuttava.
<P>
Puheenjohtajavaltio Slovenia antaa edelleen tärkeää tukea entiselle Jugoslavian tasavallalle Makedonialle tässä asiassa.
<P>
Haluaisin päättää puheenvuoroni seuraavaan ajatukseen: Länsi-Balkanin vakauden ja alueen nopeamman yhdentymisen Eurooppaan on oltava yksi unionin ehdottomista painopisteistä. Puheenjohtajavaltio Slovenia on ottanut tämän asian yhdeksi painopistealakseen. Toivomme, että näin on myös tulevaisuudessa. Tosiasia on, että Länsi-Balkanin eurooppalaiseen tulevaisuuteen investoiminen on myös investointi Euroopan unionin tulevaisuuteen.
<P>
Haluaisin ilmaista jäsenvaltioille ja Euroopan parlamentin jäsenille kiitollisuuteni erittäin laajasta tuesta Länsi-Balkanin EU:hun liittymistä koskeville näköaloille sekä osallistumisesta tämänpäiväiseen keskusteluun. Kiitos.
<SPEAKER ID="102" NAME="Olli Rehn">
komission jäsen. - (EN) Arvoisa puhemies, kiitän ensin parlamentin jäseniä hyvin oleellisesta keskustelusta, jossa painotetaan Länsi-Balkanin Eurooppaa koskevien pyrkimysten merkitystä.
<P>
Monet tärkeät asiat otettiin esille, ja voin ainoastaan kommentoida joitain niistä tässä lyhyessä vastauksessa. Haluaisin käyttää tätä mahdollisuutta hyväkseni kiittääkseni puheenjohtajavaltio Sloveniaa Länsi-Balkanin asettamisesta keskeiseksi painopistealaksi sen puheenjohtajuuskaudella. Pidin Slovenian Brdossa joitain viikkoja sitten järjestettyä epävirallista ministerikokousta erittäin tärkeänä, ja se todella antoi uutta pontta ja dynamiikkaa Länsi-Balkanin politiikallemme, kuten myös tämä keskustelu. Me olemme mielestäni nyt oikeilla raiteilla.
<P>
Alue on saavuttanut vakaan kehityksen parin edellisen vuoden aikana, ja silloin, kun merkittävänä riskinä oleva epävakaus, kuten Kosovon asemaa koskevan prosessin jälkivaikutukset tai Serbian demokratian hauraus, voidaan selvittää kunnolla, olen varma, että alueen tulevaisuus on hyvin myönteinen ja että sen tulevaisuus on Euroopan unionissa.
<P>
Puheenjohtajavaltio on jo vastannut entisestä Jugoslavian tasavallasta Makedoniasta tehtyihin näkökohtiin. Voin tukea näitä mielipiteitä ja todeta, että tämä valtio on hyvissä asemissa ottaakseen historiallisen askeleen eteenpäin tänä vuonna, jos se toimii määrätietoisesti ja pyrkii ponnekkaasti vastaamaan kriteereihin.
<P>
On rohkaisevaa, että Makedonian hallitus on laatinut toimintasuunnitelman kriteereihin vastaamiseksi ja uuden kansallisen suunnitelman yhteisön säännöstön hyväksymiseksi. Haluan nyt rohkaista maata toteuttamaan omat suunnitelmansa ja tasoittamaan siten tien komission myönteiselle suositukselle seuraavan syksyn aikana.
<P>
Monet teistä viittasivat viisumipakon poistamiseen. Voin ilmoittaa teille, että komissio suunnittelee tällä hetkellä entisen Jugoslavian tasavallan Makedonian viisumipakon poistamista koskevaa etenemissuunnitelmaa. Me esitämme luonnoksen valtiolle pian, ja koska kyseinen valtio on suurelta osin erittäin edistynyt, esimerkiksi biometristen passien alalla, toivon, että se täyttää kyseisen suunnitelman ehdot melko nopeasti ja saavuttaa siten entisen Jugoslavian tasavallan Makedonian kansalaisten viisumivapaata matkustamista koskevan tavoitteen.
<P>
Haluaisin ilmoittaa teille, että esitämme piakkoin, ennen huhtikuun loppua, suunnitelman tällaisesta viisumipakon poistamisesta Serbialta, jonka tavalliset kansalaiset arvostavat tätä suuresti. Me haluamme omalta puoleltamme helpottaa tätä tärkeää tavoitetta.
<P>
Kroatian osalta voin sanoa lopuksi, että Euroopan parlamentin jäsenten enemmistöllä oli realistinen näkemys siitä, mitä Kroatian on tehtävä, jotta se onnistuu saamaan liittymisneuvottelut loppuun vuoden 2009 aikana. Tämä on myönteistä, koska Kroatian todelliset ystävät eivät saisi lakaista ongelmia maton alle, vaan heidän pitäisi olla rehellisiä siitä, mitä pitää tehdä. Kroatiaa on myös kannustettava toteuttamaan tarpeelliset uudistukset käytännössä ja viipymättä. Jatkuvat ponnistelut ovat tarpeen.
<P>
Bernd Posselt pyysi komissiota vauhdittamaan toimiaan, ja voin vakuuttaa hänelle, että komissiolla ei ole mitään ongelmia neuvotella eri neuvotteluluvuissa, kun Kroatia itse täyttää kriteerit.
<P>
Lena Ek viittasi liikakalastuksen ympäristövaikutuksiin Adrianmerellä, ja haluaisin vastata hänelle ja ilmoittaa teille kaikille, että pääministeri Sanader kertoi komission puheenjohtajalle Barrosolle ja itselleni hänen huolenaiheistaan, jotka koskivat Adrianmeren keskellä sijaitsevaa Jabuka Pomon vajoamassa olevaa erityisaluetta, joka on tärkeä kutemisalue. Komissio tukee vahvasti kalakantojen kestävää hallinnointia, ja komission jäsen Borg on ollut hyvin aktiivinen tässä asiassa. Komissio on valmis paneutumaan ehdotukseen kalastussuojelualueen perustamisesta Adrianmerelle, mitä ennakoidaan uudessa Välimerta koskevassa asetuksessa. Tämä edellyttää täydentäviä keskusteluja Slovenian, Italian ja Kroatian kanssa sekä tietenkin komissiossa.
<P>
Lopuksi, Johannes Lebech mainitsi jo pohjoismaisen mallin inspiraatioksi Länsi-Balkanin alueelle alueellisen yhteistyön alalla. Uskon, että Pohjoismaiden neuvostolla on jo ollut kyseinen rooli: sitä on käytetty keskeisenä mallina Sarajevossa sijaitsevalle Kaakkois-Euroopan alueelliselle yhteistyöneuvostolle, joka on nyt Länsi-Balkanin aluepoliittisen yhteistyön foorumi.
<P>
Pidän rohkaisevana, että alueellinen yhteistyö on parantunut merkittävästi viime vuosien aikana ja että Kroatia ja entinen Jugoslavian tasavalta Makedonia ovat edistäneet sen onnistumista. Olemme selkeästi siirtyneet pois tilanteessa, jossa vain muutama vuosi sitten alueelliseen yhteistyöhön suhtauduttiin epäilevästi arvellen, että se oli yritys luoda Jugoslavia uudelleen. Nyt sen merkitys käsitetään uudessa valossa käytännön hyötyjen, kuten taloudellisen hyödyn, viestinnän, liikenteen ja ihmisten välisten kontaktien vuoksi ja siksi, että alueellinen yhteistyö tuo valtioita lähemmäksi Euroopan unionia. Loppujen lopuksi rajatylittävä yhteistyö on se, mikä on Euroopan unioninkin pohjalla.
<P>
Haluan kiittää teitä jälleen kerran hyvin vastuullisesta ja oleellisesta keskustelusta ja onnitella esittelijöitä heidän tärkeästä panoksestaan tähän keskusteluun.
<SPEAKER ID="103" NAME="Puhemies">
(EL) Hyvät naiset ja herrat, toivotan lämpimästi tervetulleeksi parlamenttiin uuden komission jäsenen Androulla Vassilioun.
<P>
Haluaisin onnitella teitä tehtävänne aloittamisesta, arvoisa komission jäsen. Uskon, että voimme tehdä antoisaa yhteistyötä Euroopan parlamentissa.
<P>
(Suosionosoituksia)
<SPEAKER ID="104" NAME="Hannes Swoboda">
esittelijä. - (EN) Arvoisa puhemies, ryhmämme onnittelee teitä valinnastanne. Me tuimme sitä erittäin paljon ja toivomme teille kaikkea hyvää.
<P>
(DE) Arvoisa puhemies, hyvät naiset ja herrat, kiitän teitä tästä keskustelusta, joka on ollut erittäin antoisa ja rakentava. Haluaisin jatkaa vielä siitä, mitä Pál Schmitt sanoi vuodesta 2009. Uskon, että me saamme huomenna aikaan yhteisen ratkaisun, koska on tärkeää, että meillä on yhteinen laaja perusta.
<P>
Miksi Kroatia on menestynyt? Siksi, että valtiossa on saavutettu laaja konsensus, ja huolimatta vähäisistä erimielisyyksistä parlamentaarisen sekavaliokunnan kokoonpanossa, näin on myös tulevaisuudessa. Se aiheutuu myös siitä, että vaikka maan on joskus pitänyt pakottaa itseään toimiin, se on saavuttanut todellisen yhteisymmärryksen naapureidensa kanssa, mistä oli kyse esimerkiksi kalastusaluetta koskevassa kysymyksessä.
<P>
Siten, jos voin nyt yhdistää asian Makedoniaan, haluaisin pyytää kollegoitamme Makedoniassa ottamaan tästä esimerkistä oppia ja pyrkimään saavuttamaan yhteisymmärryksen kotimaan tasolla sekä naapurivaltioiden kanssa.
<P>
On tietenkin helppo lietsoa tilannetta ja toimia Angelika Beerin tapaan kuin oikeuksien puolestapuhuja. Kuten Doris Pack ja monet muut ovat sanoneet, kummankin valtion, Kreikan ja Makedonian, on toimittava tämän asian osalta ja seuraavan parin päivän aikana. Sillä, että asiasta tehdään Makedoniassa kotimainen poliittinen kriisi tällä hetkellä, ei auteta Makedoniaa. Sillä tukitaan tie EU:hun ja estetään ratkaisuun pääseminen Kreikan kanssa.
<P>
Tästä syystä mainitsin Kroatian. Kroatia on onnistunut kolmen todella hyvän hallituksen ansiosta, mukaan lukien Račanin ja Sanaderin hallituksen, jotka ovat todella toteuttaneet merkittäviä toimenpiteitä ja myös muuttaneet kantojaan, kun kyseessä olivat ”kansalliset edut”. Näin ollen pyydän jälleen kerran, että jatketaan yhteisten lähtökohtien rakentamista Kroatian kanssa, ja kehotan pyrkimään samaan myös Makedonian kanssa. Lisäksi pyydän neuvoston puheenjohtajaa jatkamaan toimia, joita se on toteuttanut edellisten viikkojen aikana, eli tehostamaan koko alueen edistymistä. Olen vakuuttunut, arvoisa komission jäsen, että komissio tekee kaikkensa, jotta neuvottelut saadaan päätökseen vuoden 2009 aikana.
<SPEAKER ID="106" NAME="Erik Meijer">
esittelijä. - (NL) Arvoisa puhemies, olen kuullut täällä paljon yksimielisyydestä Makedonian suhteen. Neuvotteluiden on oltava näköpiirissä, ja mielipide-erot Kreikan kanssa nimeä koskevasta kysymyksestä on ratkaistava. Lukuun ottamatta Dimitar Stoyanovia, joka luultavasti muistelee Makedonian alkuperäistä vuonna 1878 San Stefanon sopimuksella tekemää liittoa Bulgarian kanssa, jokainen, Kreikka mukaan luettuna, haluaa nähdä, että Makedonia asettuu paikallensa tasaveroisena maana Euroopan unionissa.
<P>
Tähän saakka molemmat osapuolet ovat olleet taitavia selittämään vastakkaisen osapuolen pitkäaikaisia sitoumuksia. Kreikka edellyttää, että Makedonia vaihtaa perustuslaillista nimeään, ja 2. huhtikuutta saakka Makedonia oletti, että Kreikka ei estä sen liittymistä EU:hun.
<P>
Kummatkaan osapuolet eivät ymmärrä, että tämä kaikki on täysin käsittämätöntä muille eurooppalaisille. Molemmat osapuolet haluavat, että tämä Euroopan unionin laajennus onnistuu, mutta samanaikaisesti ne toimivat siten, että se viivästyy edelleen. Tämä vaikuttaa peliltä siitä, kuka tekee ensimmäisen siirron. Jos kukaan ei tee sitä, kaikkien toivoma laajentuminen keskeytyy väliaikaisesti.
<P>
Olen samaa mieltä parlamentin jäsenten Jelko Kacinin ja Józef Piniorin kanssa siitä, että meidän ei pitäisi odottaa enää seuraavia kertomuksia, vaan tarttua ensimmäiseen sopivaan tilaisuuteen neuvotteluiden aloittamiseksi Makedonian kanssa.
<P>
Arvoisa puhemies, haluaisin päättää puheeni tässä kahta ehdokasvaltiota koskevassa yhteiskeskustelussa esittämällä Kroatiaa koskevan huomautuksen, jolle minun ryhmäni ei pyytänyt erillistä puheaikaa.
<P>
Kroatia halusi liittyä EU:hun vuoden 2009 alussa, mutta kyseessä lienee vuosi 2010 tai 2011. Pääasiallinen ratkaisematon ongelma on laivanrakennusala Adrianmeren rannikolla. Euroopan parlamentin Kroatian valtuuskunta ei vieraillut aiheetta Rijekan telakoilla 29. huhtikuuta. Ryhmäni katsoo, että meidän ei pitäisi edellyttää Kroatialta mitään vaatimuksia, joita maan väestö voisi pitää ratkaisemattomana ongelmana ja jotka saattaisivat tehdä maan liittymisestä Euroopan unioniin tarpeettoman kiistanalaisen.
<P>
Lyhyesti sanottuna, yrittäkäämme kannustaa molempien valtioiden menestymistä Euroopan unioniin liittymistä silmällä pitäen, jotta voimme muutamien vuosien kuluttua toivottaa Kroatian ja Makedonian tervetulleiksi keskuuteemme.
<SPEAKER ID="107" NAME="Puhemies">
(EL) Keskustelu on päättynyt.
<P>
Äänestys toimitetaan huomenna klo 11.00.
<SPEAKER ID="114" NAME="Roberta Alma Anastase  " AFFILIATION="PPE-DE">
kirjallinen. - (RO) Uskon, että keskustelussa entistä Jugoslavian tasavaltaa Makedoniaa koskevasta vuoden 2007 kertomuksesta pitäisi kiinnittää huomio kahteen keskeiseen seikkaan: tämän maan jatkuvaan ja päättäväiseen edistymiseen yhdentymiseksi eurooppalaisiin ja transatlanttisiin rakenteisiin sekä siihen merkittävään seikkaan, että nuorta sukupolvea kannustetaan tässä maassa.
<P>
Entisen Jugoslavian tasavallan Makedonian eurooppalaiset ja transatlanttiset pyrkimykset tunnustetaan yksimielisesti, ja vuoden 2007 kertomuksessa asiaa koskevat ponnistelut katsotaan myönteisiksi. Haluaisin kuitenkin toistaa, että näiden uudistusten jatkaminen on tärkeää. Toivon myös, että etnisten ja kansallisten vähemmistöjen oikeuksien kunnioittaminen on edelleen Makedonian hallituksen painopistealue, jotta varmistetaan luotettava järjestelmä kaikkien yhteisöjen, myös romaniankielisten henkilöiden suojelemiseksi.
<P>
Lopuksi korostan tarvetta kannustaa tämän maan nuorta sukupolvea. On välttämätöntä järjestää heille kaikki tarvittavat edellytykset huipputason koulutukselle kulttuurien välisen vuoropuhelun ja keskinäisen suvaitsevaisuuden hengessä. Nuorten makedonialaisten liikkuvuuden ja vapaan liikkuvuuden olisi oltava tämän valtion ja EU:n välisten suhteiden keskeinen painopistealue.
<SPEAKER ID="108" NAME="Iles Braghetto  " AFFILIATION="PPE-DE">
kirjallinen. - (IT) Me hyväksyimme tänään Hannes Swobodan mietinnön Kroatiasta sen liittymistä silmällä pitäen. Olen koko Adrianmeren alueen kalastajien puolesta ilahtunut tämän liittyvän valtion päätöksestä olla soveltamatta Adrianmeren ekologista kalastussuojelualuetta EU:n jäsenvaltioihin. Jos tilanne olisi pysynyt muuttumattomana, me olisimme joutuneet vastatusten eriarvoisen ja täysin syrjivän lähestymistavan kanssa Kroatian ja EU:n jäsenvaltioiden kalastajien välillä.
<P>
Tämä oli siten sopimuksiin pitäytymistä koskevan periaatteen, diplomatian ja terveen järjen voitto. Tämä on jälleen kerran voitto siinä, että kansallisten intressien turvaamisesta luovutaan sitoutumalla Euroopan unionin yhteisiin periaatteisiin.
<SPEAKER ID="109" NAME="Gábor Harangozó  " AFFILIATION="PSE">
kirjallinen. - (EN) Ei ole epäilystä siitä, että Kroatia on ponnistelut päättäväisesti liittymisneuvottelujen alusta lähtien yhteisön säännöstön vaatimusten noudattamiseksi. Toteamme tyytyväisenä, että monia uusia neuvottelulukuja on avattu. Kroatian liittymisen pitäisi olla kannustava esimerkki muille ehdokkaille ja mahdollisille ehdokasvaltioille Länsi-Balkanilla.
<P>
Huolimatta Kroatian monista huomattavista EU:n standardien noudattamista koskevista pyrkimyksistä, vielä on aloja, joihin olisi kiinnitettävä huomio, kuten: korruption ja järjestäytyneen rikollisuuden vastainen taistelu, yhteistyö kansainvälisen rikostuomioistuimen kanssa, kaikenlaisen (erityisesti romaniväestön ja kansallisten vähemmistöjen) syrjinnän vastainen taistelu, yhteisön tuen asianmukainen käyttö, ympäristön suojelua koskevat toimet ja julkishallinnon uudistaminen.
<P>
Nämä näkökohdat ovat olennaisia, sillä edistyminen edellä mainituilla aloilla tarjoaa maalle ja koko alueelle vakaampia oloja. On selvää, että Länsi-Balkanin vakautuksen pitäisi olla Euroopan unioniin lähentymistä koskevassa prosessissa tärkein painopistealue, jossa Kroatian liittymisen viimeistely on merkittävä edistysaskel.
<SPEAKER ID="115" NAME="Tunne Kelam  " AFFILIATION="PPE-DE">
kirjallinen. - (EN) Kyseessä on rohkaiseva mietintö Makedonian edistymisestä. Avain tähän edistymiseen on uudessa poliittisessa yhteisymmärryksessä, joka on saavutettu eri puolueiden välillä. Tämä konsensus auttoi suuresti maatani Viroa liittymään EU:hun.
<P>
Etnisten ryhmien välisten suhteiden tasapainottaminen, taloudelliset uudistukset ja onnistunut taistelu järjestäytynyttä rikollisuutta ja korruptiota vastaan ovat joitain kulmakiviä tässä edistymisessä. Vähemmistöjen oikeuksien varmistamisen vuoksi edellytämme, että laajempaa autonomiaa sovelletaan vastuullisella tavalla koko Makedonian valtion lujittamiseksi.
<P>
Makedoniaa olisi myös kiitettävä hyvien naapurussuhteiden ylläpitämisestä sekä Kosovon että Serbian kanssa.
<P>
Makedonian kansalaisten pääsystä EU:n valtioihin on tullut kiireellinen ongelma. Meidän on sovellettava mahdollisimman nopeasti samoja viisumimenettelyjen helpottamista koskevia sääntöjä, joita sovelletaan Kroatiaan.
<P>
Kun otetaan huomioon Makedonian vaikuttava edistyminen, pidän erityisen tärkeänä, että komissio voisi aloittaa liittymisneuvottelut jo vuonna 2008.
<P>
Lopuksi pyydän kreikkalaisia ystäviämme osoittamaan hyvää tahtoa ja joustavuutta sellaisen järkevän kompromissin saavuttamiseksi, jonka perusteella Makedonia voisi päästä Titon kommunistisen liittovaltion leimasta.
<SPEAKER ID="116" NAME="Rareş-Lucian Niculescu  " AFFILIATION="PPE-DE">
kirjallinen. - (RO) Haluaisin esittää kommentin äskettäin Romaniassa järjestetystä Naton huippukokouksesta sekä tiettyjen unionia koskevista kysymyksistä tehtyjen päätösten seurauksista. Muiden tärkeiden päätöksien ohella päätettiin, että Bosnia ja Hertsegovina ja Montenegro sekä Serbia hyötyisivät lisääntyneestä yhteistyöstä Naton kanssa. Lisäksi päätettiin, että Ukraina ja Georgia saisivat toimintasuunnitelman liittymisestä yksinkertaisella menettelyllä, kun ne ovat siihen valmiit.
<P>
Nämä päätökset ovat myönteisiä Euroopan unionille: tehostettu vuoropuhelu ja toimintasuunnitelmat merkitsevät muun muassa demokratian lisääntymistä, ja laajempi demokratia itärajoilla vähentää haasteita sisäisten asioiden alalla.
<P>
Laajempi demokratia ja instituuttien uudistaminen naapurivaltioissa, kuten Ukrainassa, merkitsevät ulkorajojen valvonnan tehostumista, järjestäytyneen rikollisuuden valvontamahdollisuuksien lisääntymistä ja edistysaskelta Euroopan unionin arvojen levittämisessä.
<SPEAKER ID="110" NAME="Bogusław Rogalski  " AFFILIATION="UEN">
kirjallinen. - (PL) Kroatia on pyrkinyt onnistuneesti voittamaan olemassa olevat erimielisyydet ja saavuttamaan yhtenäisyyden kansojen välillä, mikä on yksi Euroopan unionin jäsenyyden tavoitteista.
<P>
Kroatian liittymisellä Euroopan unioniin olisi merkittäviä alueellisia vaikutuksia, ja sen perusteella voitaisiin arvioida EU:n Länsi-Balkanin alueiden osalta tekemien sitoumusten laajuutta. Kroatian merkittävä sitoutuminen liittymisneuvotteluihin on myönteinen merkki, ja osoituksena siitä ovat monet avoimet neuvotteluluvut. On myös syytä painottaa, että Kroatia on edistynyt huomattavasti suurimmassa osassa yhteisön oikeuden kattamista aloista. Tarvitaan kuitenkin erittäin vahvaa ja jatkuvaa sitoutumista, jotta voitetaan ongelmat yksittäisillä aloilla, jos niillä toteutetaan uudistuksia. Yhdentymisen helpottamiseksi on laadittava luettelo tarvittavista varoista. On erityisen tärkeää nopeuttaa prosessia, jolla hallinnon valtaa lisätään uuden lainsäädännön käyttöönottamiseksi. Tehostamista tarvitaan julkisen sektorin uudistamisessa paikallisten ja alueellisten viranomaisten tasolla. Myös oikeudenkäytön ala on uudistettava perusteellisesti.
<P>
Yksi Kroatian viranomaisten pääasiallisista saavutuksista on niiden jatkuvat ponnistelut saada sotarikokset käsiteltäväksi tasapuolisesti kansallisissa tuomioistuimissa. Kroatian taloudessa merkille pannut uudistukset sekä ympäristönsuojelun alan uudistukset ovat myös Kroatian hallituksen saavutuksia, joilla edistetään liittymisprosessia. Kroatian vuonna 2007 saavuttamaa edistymistä koskevassa mietinnössä tuetaan käsitystä siitä, että tämä valtio suhtautuu liittymisprosessiin aktiivisesti täyttämällä sille asetetut tavoitteet.
<SPEAKER ID="111" NAME="Toomas Savi  " AFFILIATION="ALDE">
kirjallinen. - (EN) Arvoisa puhemies, pidän myönteisenä Kroatian edistymistä liittymisneuvottelujen saattamiseksi päätökseen vuoden 2009 aikana. Entisen Jugoslavian tasavaltojen vähittäinen yhdentyminen on ensiarvoisen tärkeää Länsi-Balkanin alueelle.
<P>
Vaikka on vielä tehtävä paljon erityisesti vähemmistöjen oikeuksien ja ulkorajoja koskevien asioiden sekä oikeuslaitoksen uudistuksen aloilla, Kroatian pitäisi jatkaa tarmokkaasti pyrkimyksiään saada EU:n jäsenyys mahdollisimman pian liittymistä koskevien kriteerien mukaisesti. Kroatian tuleva jäsenyys on Slovenian liittymistä vuonna 2004 seuraava looginen askel, jolla lisätään EU:n osallistumista alueella ja rohkaistaan naapurimaata Bosnia ja Hertsegovinaa sekä kaikkia muita Länsi-Balkanin valtioita jatkamaan demokratian lujittamista. Länsi-Balkanin alueen pitäisi seurata Pohjoismaiden neuvoston esimerkkiä tämän prosessin hallinnoimiseksi paremmin.
<P>
Puheenjohtajavaltion Slovenian ja seuraavan puheenjohtajavaltion Ranskan pitäisi antaa Kroatialle kaikki mahdollinen tuki, jotta se selvittää viimeisetkin esteet Euroopan unionin jäsenyyden saamiseksi.
<SPEAKER ID="112" NAME="Iuliu Winkler  " AFFILIATION="PPE-DE">
kirjallinen. - (HU) Laajentuminen ja uusien jäsenvaltioiden yhdentyminen ovat olleet parhaiten onnistunutta Euroopan unionin ulkopolitiikkaa. Tämän politiikan seuraavan vaiheen on oltava Kroatian liittyminen Euroopan unioniin lähitulevaisuudessa.
<P>
Etniset unkarilaiset Romaniassa kiinnittävät luonnollisesti tarkkaa huomiota ympäri maailmaa esiintyviin etnisiin selkkauksiin, ja me olemme seuranneet tapahtumia myös entisen Jugoslavian lähihistoriassa. Lähihistorian tärkein opetus on, että enemmistön suvaitsemattomuus, etninen kärsimättömyys ja kansallismieliset äärimmäisyysliikkeet voivat helposti viedä alueen suursotaan. Kroatia on ollut alueelle esikuva sekä poliittisessa että taloudellisessa kehityksessä Jugoslavian sotien päättymisen jälkeen.
<P>
Kroatian liittymistä Euroopan unioniin ei saa viivästyttää, eikä jäsenvaltioiden tukea laajentumiseen saa heikentää. Meidän täytyy antaa Euroopan unionin jäsenyyttä koskeva mahdollisuus koko Balkanin alueelle, myös Serbialle ja Kosovolle. Kroatian pikaisella liittymisellä Euroopan unioniin vaalitaan rauhanomaista rinnakkaiseloa kaakkoisten Euroopan kansojen keskuudessa ja edistetään vakautta ja kehitystä alueella. Esikuvallisen lähimenneisyytensä vuoksi Kroatia on osoittanut, että se kuuluu olennaisesti eurooppalaiseen perheeseen.
<SPEAKER ID="113" NAME="Bernard Wojciechowski  " AFFILIATION="IND/DEM">
kirjallinen. - (EN) Eurostatin tietojen mukaan Kroatian bruttokansantuote henkeä kohden on 53 prosenttia EU:n keskiarvosta. Kroatian bruttokansantuotteen kasvuvauhti on 6 prosenttia. Sen BKT henkeä kohti on selvästi korkeampi kuin Romanian ja Bulgarian, ja rehellisesti sanoen on häpeä, että Kroatialle ei annettu tilaisuutta liittyä Euroopan unioniin Romanian ja Bulgarian kanssa. Kroatia on myötävaikuttanut vuosisatojen aikana monin tavoin maanosamme kulttuuriin. Varmistakaamme, että emme haittaa sen kehitystä ja että takaamme, että sen ei pidä odottaa vuotta 2009 kauemmin päästäkseen jäsenvaltioksi.
