<CHAPTER ID="003">
Tšekin puheenjohtajuuskauden ohjelma (keskustelu) 
<SPEAKER ID="007" NAME="Puhemies">
(DE) Esityslistalla on seuraavana neuvoston julkilausuma Tšekin puheenjohtajuuskauden ohjelmasta.
<P>
Toivotan neuvoston puheenjohtajan, Tšekin tasavallan pääministerin Mirek Topolánekin lämpimästi tervetulleeksi Euroopan parlamenttiin. Arvoisa ministeri Topolánek, sydämellisesti tervetuloa.
<P>
(Suosionosoituksia)
<P>
Toivotan myös lämpimästi tervetulleeksi Euroopan komission puheenjohtajan José Manuel Durão Barroson.
<P>
Hyvät parlamentin jäsenet, tiedämme kaikki, että puheenjohtajakauden järjestäminen on varsin haasteellista, ja tiedän, että koska pääministeri Topolánekilla on kokemusta politiikasta myös kommunismin vuosilta, hänestä on paitsi intellektuaalisesti myös emotionaalisesti koskettavaa antaa lausuntonsa Euroopan unionille sen edustajana.
<P>
Tämä on toinen kerta, kun Euroopan unioniin 1. toukokuuta 2004 liittynyt jäsenvaltio toimii neuvoston puheenjohtajana. Ensimmäisellä kerralla puheenjohtajana toimi Slovenia. Hyvät parlamentin jäsenet, olen varma, että puhun teidän kaikkien puolestanne sanoessani, että puheenjohtajavaltio Tšekki saa täyden tukemme ja että pyrimme tekemään parhaamme varmistaaksemme, että sen puheenjohtajakaudesta tulee menestyksekäs näinä vaikeina aikoina.
<P>
Arvoisa neuvoston puheenjohtaja, pääministeri Topolánek, annan teille näin ollen puheenvuoron ja toivotan teidät vielä kerran lämpimästi tervetulleeksi Euroopan parlamenttiin.
<P>
(Suosionosoituksia)
<SPEAKER ID="008" NAME="Mirek Topolánek">
neuvoston puheenjohtaja. - (CS) Arvoisa Euroopan parlamentin puhemies, arvoisa Euroopan komission puheenjohtaja, hyvät parlamentin jäsenet, puhun teille tänään ensimmäistä kertaa Eurooppa-neuvoston puheenjohtajana. EU:n puheenjohtajuus on siirtynyt Ranskalta Tšekin tasavallalle, mikä on mielestäni enemmän kuin symbolista. Ranskalla oli merkittävä rooli nykyisen Tšekin tasavallan syntymässä. Suurin kuninkaamme, Pyhän saksalais-roomalaisen keisarikunnan hallitsija Kaarle IV kasvoi Ranskan hovissa ja perusti Prahaan Pariisin Sorbonnen mallin mukaisesti yliopiston, joka on erinomainen eurooppalainen oppilaitos. Siispä kansalliset tavoitteemme ja yleiset eurooppalaiset arvomme muodostavat yhdyssiteen Ranskaan.
<P>
Siinä missä Böömiin ei ollut helppoa perustaa Sorbonnen vertaista yliopistoa, ei ole myöskään helppoa ryhtyä EU:n puheenjohtajaksi Ranskan jälkeen. Mielestäni tämän tehtävän voi hoitaa kunniakkaasti vain yhdellä tavalla. Se, että valitsin keskiaikaisen monarkin esimerkiksi yhdyssiteistä, joita meillä on Ranskaan ja eurooppalaisiin arvoihin, ei ollut sattumaa. Kaarle IV ei voinut toimia politiikassaan yksinomaan tšekkiläismielisesti, vaan hänen oli yhdistettävä koko moninainen keisarikunta ja edustettava sitä kokonaisuudessaan.
<P>
Euroopan unioni on tavallaan jatkoa tälle keskiaikaiselle universalismille - ainakin siten, että se asettaa yhteisen moraalisäännöstön ja yhteisen oikeusperustan paikallisten valtaintressien edelle. Jotkut puhuvat myös toisesta Euroopan unionista, byrokraattisesta, teknokraattisesta ja sieluttomasta unionista, mutta uskon tähän ensimmäiseen unioniin: vapauden, oikeuden, ihanteiden ja sääntöjen Eurooppaan.
<P>
Tässä arvojen kaikkeudessa, jossa yksilön yläpuolella on laki, maan koolla ei ole merkitystä. Olennaista on kyky edistää yhteistä tavoitetta. Puheenjohtajavaltiona toimivan maamme tehtävänä ei ole ajaa omia etujaan eikä tehdä päätöksiä. Sen tehtävänä on johtaa neuvotteluja ja herättää keskustelua. En seiso tänään edessänne Tšekin tasavallan pääministerinä vaan Eurooppa-neuvoston puheenjohtajana. Näkemykset, joita esitän täällä seuraavien kuuden kuukauden aikana, eivät ole henkilökohtaisia näkemyksiäni eivätkä Tšekin tasavallan hallituksen näkemyksiä. Ne ovat 27 maan yksimielisiä näkemyksiä, jotka kirjataan Eurooppa-neuvoston päätelmiin.
<P>
En voisi kuvitella esiintyväni teille muulla tavalla. Euroopan parlamentin suorilla vaaleilla valittuina jäseninä teillä on tietenkin oikeus esittää minulle kysymyksiä mistä tahansa, ja jos teitä kiinnostaa, kerron toki aina mielelläni oman mielipiteeni tai Tšekin kannan, mutta omasta mielestäni tämä ei ole olennaista. Kansallisten etujen kilpakenttänä toimii Eurooppa-neuvosto, joka perustettiin sellaiseksi osana eurooppalaisen demokratian tarpeellisen monimutkaista keskinäistä valvontajärjestelmää. Neuvoston ensisijaisena tehtävänä on kuitenkin etsiä piste, jossa eri näkemykset kohtaavat toisensa, kaikille sopiva kompromissi. Aion pitää tästä kiinni tiukasti, päättäväisesti ja moitteettomasti.
<P>
EU:ssa on tapana sanoa, että tšekit ovat aina tyytymättömiä johonkin - että olemme valittajia, joita muiden pitäisi pelätä, tai että olemme hussilaisten ja tuittupäisten kiihkoilijoiden kansakunta. Olen täysin eri mieltä tällaisesta kritiikistä. Olen ensimmäisen presidenttimme T. G. Masarykin tavoin vakuuttunut siitä, että "Tšekin kysymys" on itse asiassa eurooppalainen kysymys ja että se on kehittynyt aina yleiseurooppalaisessa ympäristössä ja yhteydessä muiden maiden tapahtumiin.
<P>
Masaryk kirjoitti sata vuotta sitten Tšekin kysymystä käsittelevän teoksensa toisessa laitoksessa näin: "Kirjallisuutemme ja kielemme elpyivät samaan aikaan kuin kaikkien Euroopan kansojen keskuudessa saavutettiin uuden kukoistuksen vaihe ja elettiin uusien tapahtumien aikaa. Tämä tarkoittaa, ettei uusi kukoistuksemme ollut mikään yksittäinen ja ihmeellinen asia, joksi sitä usein kuvaillaan, vaan osa Euroopan laajuista suuntausta."
<P>
Pidän näitä sanoja edelleen merkittävinä nyt, kun koko Euroopan unioni ja sen yksittäiset jäsenvaltiot pyrkivät luomaan Euroopalle uudet kasvot - kasvot, jotka heijastavat perinteisiä eurooppalaisia arvoja ja katsovat rohkeasti eteenpäin kolmanteen vuosituhanteen. Kasvot, jotka kuvastavat Euroopan unionin mottoa: in varietate concordia, moninaisuudessaan yhtenäinen. Aivan kuten 1800-luvullakin tšekit osallistuvat tähän keskusteluun nyt nuorena ja pienenä jäsenenä. Aivan kuten silloinkin me katsomme kuitenkin kuuluneemme pitkään Euroopan ylväiden kansojen suureen perheeseen.
<P>
Meillä on seuraavien kuuden kuukauden aikana tilaisuus osoittaa kunnolla, kuinka suhtaudumme Euroopan yhdentymiseen. Tšekin puheenjohtajakausi osuu vuoteen, joka on merkittävä monesta syystä. Tänä vuonna tulee kuluneeksi viisi vuotta EU:n historian suurimmasta laajentumisesta, joka tapahtui vuonna 2004. Se oli aiemmin kahtia jakautuneen mantereen yhdistämisprosessin symbolinen ja käytännön huipennus. Lisäksi tänä vuonna tulee kuluneeksi 20 vuotta rautaesiripun murtumisesta, jonka ansiosta entisiin neuvostoblokin maihin saattoi palata vapaus ja demokratia.
<P>
Vuonna 2009 tulee myös kuluneeksi 30 vuotta teidän edustamanne Euroopan parlamentin ensimmäisistä suorista vaaleista. EU:n kolmesta toimielimestä parlamentti on suoran poliittisen legitimiteetin lähde. Euroopan parlamentti on EU:n ainoa suoraan valittu elin, ja parlamentin toimivalta on kasvanut vuosikymmenten aikana sen vaadittua pienentämään niin sanottua demokratiavajetta.
<P>
Lisäksi merkittävin transatlanttinen puolustusliitto Nato täyttää tänä vuonna 60 vuotta. Nato on osoitus turvallisuusasioihin liittyvistä euroatlanttisista siteistä, jotka takaavat, että eurooppalaisen kulttuurin arvoja vaalitaan molemmin puolin valtamerta.
<P>
Vuosi 2009 on paitsi suurten merkkipäivien myös merkittävien ja vaikeiden haasteiden vuosi. Meidän on jatkettava institutionaalisten ongelmien ratkomista. Georgian edelleen ratkaisematon konflikti ja jännitteiden paheneminen Lähi-idässä panevat EU:n kansainvälisen roolin koetukselle. Lisäksi meidän on kiinnitettävä jälleen kiireesti huomiota energian toimitusvarmuutta koskevaan kysymykseen. Aikataulun mukaisten tehtäviemme lisäksi kohtaamme myös uusia asioita, aivan kuten puheenjohtajavaltio Ranskakin. Ylimääräiset yllätykset ovat aina mahdollisia.
<P>
Puheenjohtajavaltio ei voi vaikuttaa EU:n pitkäaikaiseen toimintaohjelmaan tai uusien ongelmien syntymiseen. Sen sijaan se voi ja sen täytyy vaikuttaa asettamalla puheenjohtajakaudelleen painopisteet, ja kuten tapana on, kerron näistä painopisteistä nyt täällä.
<P>
Tärkeimpänä tavoitteenamme on ollut varmistaa, että nämä painopisteet paitsi edustavat Tšekin näkökulmaa ovat myös EU:n jatkuvan kehityksen mukaisia ja heijastavat yksittäisten jäsenvaltioiden kantoja, ajatuksia ja poliittisia suuntauksia. Tämä on ollut laaja ja yhteisymmärrykseen perustuva, ei riitaisa ja yksipuolinen tehtävä. Vaikka kaikki eivät tietenkään voi olla sataprosenttisen tyytyväisiä painopisteisiin, uskon, että löydätte kaikki ohjelmastamme jotakin, johon voitte samastua.
<P>
Samalla kerron avoimesti, että puheenjohtajakausi tarjoaa Tšekin tasavallalle, aivan kuten kaikille muillekin jäsenvaltioille, tilaisuuden keskittyä erityisesti alueisiin, joilla meillä on erityisosaamisemme ansiosta jotakin annettavaa Euroopan unionille. Mitä nämä alueet sitten ovat?
<P>
Koska maamme on riippuvainen tuontiöljystä ja -kaasusta ja koska se on entinen itäblokin maa, olemme varsin tietoisia energian toimitusvarmuuden merkityksestä paitsi taloudelliselle hyvinvoinnille myös vapaalle ja riippumattomalle ulkopolitiikalle.
<P>
Koska olemme uusi jäsenvaltio ja meillä on kokemusta totalitarismista, jäsenyytemme yhteisössä merkitsee meille paljon ja katsomme, että yhteistyön vahvistaminen yhteisön ulkopuolelle jääneiden maiden kanssa on moraalinen velvollisuutemme. Aivan kuten Ranska hyödyntää taitotietoaan Välimerellä, me haluamme vakuuttaa EU:n itäisen kumppanuuden merkityksestä.
<P>
Kolmas seikka, jonka haluan mainita tässä yhteydessä, on kokemuksemme 1990-luvun lopulla tapahtuneesta pankkikriisistä. Voimme antaa nykyiseen keskusteluun oman panoksemme esittämällä suosituksia ja tarjoamalla asiantuntija-apuamme. Rahalaitosten vakauttamisen ansiosta olemme tällä hetkellä yksi niistä hyvin harvoista maista, joiden ei ole tarvinnut pumpata veronmaksajien rahoja rahoituskriisistä kärsineiden pankkien pelastamiseen.
<P>
Puheenjohtajakautemme painopisteet ovat Tšekin taitotiedon mukaisia, tukevat EU:n jatkuvaa kehitystä ja vastaavat hyvin nykyisiä ongelmia.
<P>
Kuten luultavasti tiedätte, puheenjohtajakautemme motto on "Esteetön Eurooppa". Haluaisin lisätä siihen alaotsikon "Sääntöjen Eurooppa". Tämä visio saa uutta merkitystä nykyisessä poliittisesti ja taloudellisesti vaikeassa tilanteessa. Katsomme, että Eurooppa voi pitää taloudellisesti ja poliittisesti puolensa maailmanlaajuisessa kilpailussa vain, jos se hyödyntää täysin taloudellisia, inhimillisiä ja kulttuurisia voimavarojaan. Tämä on erityisen tärkeää kriisin aikaan.
<P>
Monet sisäiset esteet, jotka meidän pitäisi yrittää poistaa, vaikeuttavat EU:n voimavarojen täysipainoista hyödyntämistä. Viittaan esimerkiksi viimeisiin jäljellä oleviin esteisiin, jotka vaikeuttavat EU:n neljän perusvapauden käyttämistä kaikissa jäsenvaltioissa, yrittäjille aiheutuvaan tarpeettomaan hallinnolliseen taakkaan sekä energiaverkkojen välisten yhteyksien puuttumiseen, joka on este energiavarmuuden lisäämiselle ja energia-alan sisämarkkinoiden kehittymiselle.
<P>
Toisaalta esteetön Eurooppa ei voi olla säännötön ja rajaton Eurooppa. Samalla kun puramme sisärajoja, meidän on suojauduttava laittomuuksilta, jotka uhkaavat eurooppalaisten turvallisuutta ja etuja erityisesti teollis- ja tekijänoikeuksien suojelun ja laittoman maahanmuuton alalla. Voimme poistaa aktiivisemmin ulkoisia esteitä esimerkiksi kansainvälisen kaupan alalla ja hyödyntää Euroopan maiden voimavaroja ja suhteellisia etuja vain, jos meillä on selvät rajat.
<P>
Kuuden kuukauden puheenjohtajakautensa aikana Tšekin tasavalta tähtää näihin kaikkia koskettaviin tavoitteisiin toteuttamalla toimia kolmella tärkeimmällä ohjelma-alueella, joita kutsutaan "Tšekin kolmeksi E:ksi". Ne ovat talous (economy), energia ja Euroopan unioni maailmassa. Hieman liioitellen voidaan sanoa, että nämä kolme E:tä muuttuivat vuoden alussa kahdeksi G:ksi: kaasuksi (gas) ja Gazaksi. Fysiikassa E tarkoittaa energiaa ja G on putoamiskiihtyvyyden symboli. Nämä kaksi G:tä tarjoavat runsaasti haasteita jokaiselle, joka kaipaa harjoitusta.
<P>
Sanon nyt suoraan, että voisin puhua tunteja yksittäisistä painopisteistä ja tehtävistä, mutta sanoja tärkeämpää on se, mitä puheenjohtajavaltio Tšekki on saavuttanut tähän mennessä. Tänään on tammikuun 14. päivä, mikä tarkoittaa, että Tšekki on toiminut puheenjohtajavaltiona kaksi viikkoa. Olemme onnistuneet tässä ajassa löytämään poliittisen ratkaisun Venäjän kaasua koskevaan monimutkaiseen ongelmaan ja neuvottelemaan sopimuksen kiistan osapuolten välille. Lisäksi johtamamme EU:n valtuuskunta on vieraillut Lähi-idän konfliktialueella. Valtuuskunta on käynyt vaikeat neuvottelut kaikkien osapuolten kanssa ja onnistunut avaamaan humanitaarisen käytävän Gazaan.
<P>
Samaan aikaan sisäpoliittinen tilanteemme on ollut hankala: hallituksemme on vaihtunut, ja oppositio on hyökännyt meitä vastaan ja torpedoinut vastuuttomalla tavalla Tšekin puheenjohtajakautta käyttämällä maan ulkopoliittisia sitoumuksia kiristämiskeinona sisäpoliittisessa kiistassa. Katson, että tulokset, joita olemme saavuttaneet tästä huolimatta, ovat enemmän kuin riittävä vastaus epäilijöille, jotka väittivät, ettei Tšekin tasavalta ollut objektiivisista ja subjektiivisista syistä valmis ryhtymään EU:n puheenjohtajavaltioksi.
<P>
Puhun nyt tarkemmin yksittäisistä aloista.
<P>
Aloitan puhumalla ensimmäisestä E:stä eli taloudesta (economy).
<P>
Puheenjohtajavaltio Tšekki vaatii ennen kaikkea panemaan marraskuussa 2008 pidetyn G20-huippukokouksen julkilausuman päätelmät ja joulukuussa 2008 kokoontuneen Eurooppa-neuvoston päätelmät kokonaan täytäntöön. Näiden päätelmien mukaan menestyksen keskeinen edellytys on liiallisen sääntelyn torjuminen ja protektionismin välttäminen - toisin sanoen EU:n primaarilainsäädännön ja vahvistettujen sääntöjen noudattaminen. EU ei saa sulkea oviaan maailmalta, vaan sen on päinvastoin tavoiteltava mahdollisimman avointa maailmankauppaa ja pyrittävä hyötymään siitä mahdollisimman tehokkaasti.
<P>
PPE-DE-ryhmään kuuluva ystäväni Joseph Daul osuikin oikeaan sanoessaan: "Nykyinen talouskriisi ei merkitse kapitalismin tappiota vaan johtuu pikemminkin poliittisista erehdyksistä ja siitä, ettei rahoitusmarkkinoiden valvonnasta ole riittäviä sääntöjä."
<P>
Ensisijaisena tehtävänämme on tarkistaa sijoitusyhtiöiden ja luottolaitosten riittävästä pääomasta annettua direktiiviä, viedä päätökseen neuvottelut vakuutusalaa sääntelevästä direktiivistä sekä hyväksyä säädös luokituslaitosten toiminnasta ja direktiivi sähköisen rahan liikkeellelaskijoista. Puheenjohtajavaltio ajaa myös euromääräisistä maksuista annetun asetuksen tarkistamista ja - viimeisimpänä muttei vähäisimpänä - talous- ja raha-asioiden neuvoston tiekartan pikaista ja perusteellista täytäntöönpanoa. Tiekartta hyväksyttiin vastauksena rahamarkkinakriisiin. Samaan aikaan on hyvin tärkeää analysoida perinpohjin tällä hetkellä voimassa olevan lainsäädännön tarjoamia mahdollisuuksia ja hyödyntää niitä kunnolla.
<P>
EU voi onnistua ratkaisemaan maailmanpolitiikkaa, turvallisuutta, kauppaa ja ympäristöä koskevia tärkeitä kysymyksiä vain, jos se on taloudellisesti vahva ja vaikutusvaltainen. Siksi puheenjohtajavaltion on keskityttävä Euroopan talouden elvytyssuunnitelman täytäntöönpanoon, erityisesti sen liittämiseen osaksi Lissabonin strategiaa: kun lyhyen aikavälin keinot talouksien vahvistamiseksi on käytetty, käyttöön otetaan keskipitkän ja pitkän aikavälin rakenneuudistusvälineet.
<P>
Esimerkkinä näistä merkittävistä rakenneuudistuksista voidaan mainita yhteinen maatalouspolitiikka. Tältä osin olennaista on asettaa kaikille jäsenvaltioille samat ehdot suorien maksujen maksamisen suhteen - niin maksettujen summien kuin maksujärjestelmänkin osalta (jolloin aiemmat erot poistuvat ja yksittäisten jäsenvaltioiden maatalouden moninaisuus otetaan huomioon). Tšekin tasavalta haluaa ottaa tämän ulottuvuuden mukaan keskusteluun yhteisen maatalouspolitiikan tulevaisuudesta vuoden 2013 jälkeen.
<P>
Pitkällä aikavälillä tulevien kriisien tuhoisalta vaikutukselta suojaudutaan parhaiten vahvistamalla EU:n kilpailukykyä. Se tapahtuu puolustamalla ja käyttämällä kunnolla EU:n perustana olevia neljää perusvapautta, kuten olen sanonut aikaisemmin. Haluan mainita niiden lisäksi viidennen vapauden - osaamisen liikkumisvapauden, jossa on kyse eräänlaisesta paluusta mainitsemaani keskiaikaiseen universalismiin.
<P>
Myös sääntelyn laadun parantaminen on merkittävä seikka kilpailukyvyn parantamisen kannalta. Siihen kuuluu myös sääntelytaakan keventäminen ja liiketoiminnan helpottaminen erityisesti pk-yritysten kannalta. Tšekin tasavalta aikoo toteuttaa tällä alalla hyvin näkyviä toimia.
<P>
Ulkomaankaupan alalla puheenjohtajavaltio keskittyy WTO:ssa käytävien neuvottelujen elvyttämiseen. Kiinnitämme tässä yhteydessä erityistä huomiota siihen, että Dohan kehitysohjelma (DDA) saataisiin onnistuneesti päätökseen. Dohan kehitysohjelmassa tähdätään monenvälisen kaupan avoimeen vapauttamiseen, mikä tuo pitkäaikaisia hyötyjä. Jos neuvottelut Dohan kehitysohjelmasta keskeytyvät, puheenjohtajavaltio yrittää käynnistää pohdinnat monenvälisistä kaupan välineistä ja pyrkii nopeuttamaan WTO:n muiden ohjelmien puitteissa käytäviä neuvotteluja.
<P>
Emme saa unohtaa investointeja koulutukseen, tutkimukseen, kehitykseen ja innovointiin emmekä tarvetta parantaa sääntely-ympäristöä ja keventää hallinnollista taakkaa. Lainaan nyt Euroopan parlamentin sosialistiryhmän puheenjohtajan Martin Schulzin sanoja: "Eurooppa ei voi kilpailla menestyksekkäästi maailman muiden alueiden kanssa matalilla palkoilla ja heikoilla sosiaalinormeilla, vaan teknologisilla innovaatioilla, laadukkaalla työllä ja kansalaistensa tiedoilla ja osaamisella." Olen tästä täysin samaa mieltä.
<P>
Toinen E viittaa energiaan.
<P>
Toinen painopiste, aivan kuten ensimmäinenkin, vastaa hyvin nykyisiä tapahtumia - sanoisin, että sen käsitteleminen on jopa kiireellisempää ja pakottavampaa. Maailmanlaajuinen kriisi saattaa heikentää Euroopan unionia lyhyellä aikavälillä, mutta meitä uhkaava energiapula tuhoaisi välittömästi ja pitkällä aikavälillä paitsi EU:n talouden myös vapautemme ja turvallisuutemme. Puheenjohtajavaltio Tšekki jatkaa ehdottomasti toimiaan turvatakseen varman, kilpailukykyisen ja kestävän energian saatavuuden EU:ssa.
<P>
Energiavarmuuden alalla haluamme keskittyä kolmeen näkökohtaan: ensinnäkin siihen, että toinen strateginen energiakatsaus viedään päätökseen. Siihen sisältyy analyysi energian kysynnästä ja tarjonnasta EU:ssa keskipitkällä aikavälillä sekä tältä pohjalta asianmukaisten infrastruktuurihankkeiden määrittäminen. Toinen näkökohta liittyy direktiiviin jäsenvaltioiden velvollisuudesta ylläpitää raakaöljy- ja/tai öljytuotevarastojen vähimmäistasoa. Kannatamme tältä osin sitä, että lakisääteistä vähimmäistasoa nostetaan 90 päivästä 120 päivään. Kolmas näkökohta liittyy Euroopan laajuisten energiaverkkojen uudistamiseen. Tältä osin energian toimitusvarmuutta koskeva lainsäädäntöpaketti, jonka komissio hyväksyi marraskuussa 2008, sisältää myös vihreän kirjan Euroopan energiaverkoista. Aivan yhtä tärkeää on kehittää jäsenvaltioiden alueella olevaa infrastruktuuria, kuten nykyisiä rajat ylittäviä yhteyksiä, ja rakentaa uusia energiaverkkoyhteyksiä. Toivomme Euroopan parlamentin tukevan kaikkia asiaan liittyviä säädöksiä.
<P>
Olemme luonnollisesti myös kiinnostuneita toimitus- ja kuljetusreittien monipuolistamisesta. Esimerkiksi Nabucco-kaasuputken rakentaminen on tietenkin ensisijaisen tärkeä asia, ja yhtä tärkeää on tukea uusien öljyputkien rakentamista. Lisäksi meidän on pyrittävä monipuolistamaan käyttämiämme energialähteitä, muun muassa palauttamaan ydinenergian maine ja investoimaan uuteen teknologiaan.
<P>
Esimerkkinä kyvystämme turvata energian huoltovarmuus käytännössä mainitsen sopimuksen, jonka olemme onnistuneet neuvottelemaan Venäjältä tulevan kaasun siirtoa koskevan seurantamekanismin perustamisesta. Tavoitteenamme oli palauttaa luottamus Venäjän federaation ja Ukrainan välille ja saada asiaan tarvittavaa avoimuutta. Saimme Venäjän ja Ukrainan allekirjoittamaan yhtenäisasiakirjan, jotta toimitukset Euroopan unioniin voisivat jatkua.
<P>
EU:n on nyt tehtävä päätöksiä ja toteutettava toimenpiteitä varmistaakseen, ettei tämä kriisi toistu tulevaisuudessa ja vaikuta jäsenvaltioihin. Kaasukauppaa on kehitettävä avoimempaan suuntaan, ja toimitusreittejä ja toimittajia on monipuolistettava. EU:n jäsenvaltioiden käyttämiä energialähteitä on monipuolistettava. Meidän on harkittava vakavasti turvallisen ydinenergian kehittämistä. Euroopan unioniin on rakennettava nopeasti infrastruktuuria, jotta jäsenvaltioiden välille saadaan toimivat yhteydet, joita todellisten kaasumarkkinoiden luominen edellyttää.
<P>
Sisämarkkinoiden ja infrastruktuurin alalla meidän on pyrittävä saavuttamaan siirtoverkko-operaattoreiden tehokas koordinointi, rakentamaan sähkön ja kaasun sisämarkkinat ja korjaamaan siirto- ja kuljetusjärjestelmän puutteet.
<P>
Tällä alalla lainsäädäntötavoitteenamme on saada valmiiksi kolmas paketti energian sisämarkkinoista. Tämä tarkoittaa sitä, että meidän on saatava päätökseen sähköä ja kaasua koskevien kahden direktiivin ja kahden asetuksen tarkastelu. Niillä tavoitellaan sähkö- ja kaasumarkkinoiden vapauttamista. Tähtäämme myös säädösten asianmukaiseen täytäntöönpanoon ja haluamme perustaa viraston energia-alan sääntelyviranomaisten yhteistyötä varten.
<P>
Toinen tärkeä alue on energiatehokkuuden lisääminen, johon Ruotsi haluaa keskittyä puheenjohtajakaudellaan tarkemmin. Tämä tarkoittaa sitä, että Ranskan, Tšekin tasavallan ja Ruotsin muodostama puheenjohtajavaltioiden troikka käsittelee energia-asioita todella kattavasti kaikilta puolilta.
<P>
Vaikka tämän painopisteen nimi on energia, se liittyy erottamattomalla tavalla ilmastonsuojelupolitiikkaan. Tällä alalla puheenjohtajavaltio yrittää saada aikaan maailmanlaajuisesti hyväksyttävän sopimuksen vuoden 2012 jälkeisten vähennyssitoumusten asettamisesta. Tämä tarkoittaa erityisesti sitä, että Yhdysvallat, Intia ja Kiina on saatava mukaan, ja valmistelemme näin maaperää laajan kansainvälisen yhteisymmärryksen saavuttamiselle vuoden 2009 lopussa Kööpenhaminassa. Tällaisen yhteisymmärryksen pitäisi heijastaa myös maailmantalouden nykyisiä suuntauksia. Talouden tulevan taantuman ja toimituskriisin vuoksi ympäristön vaatimusten, kilpailukyvyn ja toimitusvarmuuden tasapainottaminen on erityisen tärkeää.
<P>
Saimme vuoden alussa muistutuksen siitä, että meidän on otettava myös huomioon ennakoimattomat kiireelliset tehtävät osana "EU maailmassa" -painopistettä. Se, että Israelin ja Hamasin väliset jännitteet ovat kärjistyneet uudelleen, edellyttää aktiivisia toimia itse EU:lta sekä merkittävien maailmanlaajuisten ja alueellisten toimijoiden välistä koordinointia. Saimme jälleen vahvistuksen siitä, ettei rauhaa voida saavuttaa, ennen kuin Palestiina alkaa toimia täysimittaisena valtiona, joka kykenee turvaamaan lain ja järjestyksen alueellaan ja huolehtimaan kansalaistensa turvallisuudesta.
<P>
Siksi Euroopan unionin on jatkettava nykyisen diplomatian lisäksi toimiaan infrastruktuurin rakentamiseksi Palestiinaan kouluttamalla turvajoukkoja ja tukemalla palestiinalaishallinnon viranomaisia. Puheenjohtajavaltio Tšekki haluaa hyödyntää hyviä suhteitaan sekä Palestiinaan että Israeliin konfliktin ratkaisemiseksi. On kuitenkin selvää, ettei Lähi-itään saada pitkäaikaista rauhaa ilman vastavuoroista luottamusta.
<P>
Olen jo maininnut itäisen kumppanuuden. Georgian kriisi osoitti, kuinka tärkeää on, että EU:lla on tätä aluetta koskeva strategia. Euroopan naapuruuspolitiikan itäisen ulottuvuuden syventäminen vahvistamalla yhteistyötä alueen maiden kanssa (ennen kaikkea Ukrainan kanssa) sekä Etelä-Kaukasian ja Kaspianmeren alueen maiden kanssa on hyvin tärkeää paitsi moraalisista myös käytännön syistä. Tämän yhteistyön ansiosta voimme monipuolistaa ulkomaankauppaamme ja energiaraaka-aineiden toimittajia.
<P>
On myös selvää, että ellei transatlanttisia suhteita vahvisteta ja kehitetä, EU ei voi toimia tehokkaasti vahvana maailmanlaajuisena toimijana, aivan kuten Yhdysvallatkaan ei kykene nyt hoitamaan tätä tehtävää itsenäisesti. Onnistumme pitkällä aikavälillä vain, jos teemme yhteistyötä. Siksi puheenjohtajavaltio Tšekki pitää tärkeänä tiivistä vuoropuhelua Yhdysvaltojen uuden hallituksen kanssa talouden, ilmaston ja energian kaltaisilla tärkeillä aloilla sekä yhteistyötä kolmansien maiden (Pakistanin, Afganistanin, Venäjän ja Lähi-idän maiden) kanssa.
<P>
Myös se, millaisen kannan jäsenvaltiot ottavat neuvotellessaan Venäjän kanssa uudesta kumppanuussopimuksesta, on hyvin merkittävä asia EU:n asemalle maailmassa. Viime vuosien ja erityisesti viime kuukausien tapahtumat herättävät useita kysymyksiä ja korostavat sitä, miten tärkeää on, että koko EU noudattaa yhtenäistä lähestymistapaa. Tämä edellyttää Venäjän tuntemista ja yhteistä analyysia, ja kannatamme siksi sitä, että Venäjän-asiantuntijat eri puolilta EU:ta tekevät keskenään yhteistyötä.
<P>
Tšekin puheenjohtajakauden aikana jatketaan myös neuvotteluja unionin laajentumisesta Länsi-Balkanin maihin ja Turkkiin. Emme saa unohtaa Länsi-Balkanin maita talousvaikeuksiemme ja tämänhetkisten kansainvälisten kriisien vuoksi. Puheenjohtajavaltio tekee kaikkensa varmistaakseen, että Kroatia liittyy EU:hun mahdollisimman pian. Kroatian myönteinen esimerkki on tarpeellinen edellytys muiden Länsi-Balkanin maiden eurooppalaisten näkymien säilymiselle. Teemme todellakin kaiken voitavamme auttaaksemme niitä etenemään vakautus- ja assosiaatioprosessissa.
<P>
Osana tätä hanketta puheenjohtajavaltio Tšekki on myös valmistautunut jatkamaan Euroopan naapuruuspolitiikan eteläisen ulottuvuuden kehittämistä ja suhteiden parantamista kumppanimaihin. Tähän kuuluu EU:n ja Israelin välisten suhteiden lujittaminen ja Lähi-idän rauhanprosessi yleisesti. Emme saa säikähtää viimeaikaisia odottamattomia tapahtumia: ne korostavat, kuinka tärkeää on löytää rauhanomainen ratkaisu.
<P>
Viimeisimpänä muttei vähäisimpänä "EU maailmassa" -painopiste käsittää sisäisen turvallisuuden aihealueen. Tämä johtuu siitä, että nykyiset turvallisuusuhat ovat luonteeltaan sellaisia, että ne vaikuttavat enenevässä määrin sisäiseen turvallisuuteen. Vapauden, turvallisuuden ja oikeuden alueen luominen on EU:n yhteinen etu, joka vaikuttaa sen kaikkien kansalaisten elämään. Siksi puheenjohtajavaltio pyrkii viemään eteenpäin Schengen-yhteistyötä, poliisi- ja tulliyhteistyötä sekä jäsenvaltioiden välistä yhteistyötä siviili- ja rikosasioissa.
<P>
Olemme tietoisia siitä, että puheenjohtajakautemme päättyessä järjestetään Euroopan parlamentin vaalit ja poliittinen ilmapiiri tiivistyy ja että tiettyjä säädöksiä koskeva lainsäädäntöprosessi on saatettava päätökseen, jottei näiden säädösten käsittely jää kesken. Ohjelmaamme kuuluu myös neuvottelujen aloittaminen Euroopan komission uudesta muodosta.
<P>
Puheenjohtajavaltio Tšekin on myös määrä jatkaa neuvotteluja Irlannin kanssa Lissabonin sopimuksen kohtalosta. Katson, että näitä neuvotteluja on käytävä hienotunteisesti ja Irlannin kansalaisten päätöstä kunnioittaen. Sitä paitsi kaikki merkit viittaavat siihen, että jos Tšekin tasavallassa järjestettäisiin kansanäänestys Lissabonin sopimuksesta, sitä ei hyväksyttäisi. Onkin löydettävä ratkaisu, jonka irlantilaisten enemmistö voi hyväksyä. Tästä on meille epäilemättä apua myös sisäisessä poliittisessa keskustelussamme.
<P>
Totesin puheenvuoroni alussa, että Tšekin kysymys on myös eurooppalainen kysymys. Luultavasti mikään muu kansakunta ei ole käyttänyt yhtä paljon aikaa, energiaa ja tilaa keskustelun käymiseen omasta identiteetistään kuin mitä tšekit ovat tehneet. Kun Euroopan unioni hakee nyt muotoaan ja etsii olemassaololleen tarkoitusta, se käy läpi prosessia, joka on meille varsin tuttu omasta historiastamme. Tarjoamme siksi puheenjohtajavaltiona yhteisölle kahdensadan vuoden aikaista kokemustamme siitä, kuinka olemme etsineet omaa historiallista asemaamme ja paikkaamme eurooppalaisten kansojen perheessä.
<P>
Kriitikko ja filosofi František Václav Krejčí kuvaili yli 70 vuotta sitten osuvasti Tšekin suhdetta Eurooppaan: "Tšekinmaa on 'Euroopan sydän' paitsi maantieteellisesti myös ennen kaikkea kulttuurisesti ja intellektuaalisesti. Maamme sijaitsee aivan mantereen sydämessä, kohdassa, jossa Euroopan kaikista osista tulevat vaikutteet yhtyvät. Tunnemme, kuinka Euroopan kaikki kansat ympäröivät meitä - elleivät suoraan, niin kulttuuritekojen mielikuvituksen voiman kautta. Tämä johtuu siitä, että sijaitsemme intellektuaalisten virtauksien yhtymäkohdassa, ja tästä syystä tehtävänämme on toimia välittäjänä, erityisesti välittäjänä idän ja lännen välillä."
<P>
Nämä sanat toimivat mielestäni innoituksen lähteenä näin vuoden 2009 alussa Tšekin tasavallan saatua tehtäväkseen johtaa puhetta seuraavien kuuden kuukauden ajan Euroopan unionissa. Kiitos.
<SPEAKER ID="009" NAME="Puhemies">
(DE) Arvoisa neuvoston puheenjohtaja, kiitämme teitä erittäin rakentavasta ja kattavasta lausunnostanne ja toivotamme teille onnea ja menestystä puheenjohtajakaudellenne!
<SPEAKER ID="010" NAME="José Manuel Barroso">
komission puheenjohtaja. - (FR) Arvoisa puhemies, arvoisa neuvoston puheenjohtaja, hyvät parlamentin jäsenet, vuoden 2009 ensimmäiset päivät eivät jätä sijaa epäilyille: seuraavat kuusi kuukautta panevat Euroopan unionin koetukselle. EU:n on osoitettava, että se haluaa määrätietoisesti auttaa kansalaisia, työntekijöitä ja yrityksiä kohtaamaan talouskriisin ja selviytymään siitä. EU:n on osoitettava, että se toimii yhteisvastuullisesti hätätilanteissa, kuten tilanteessa, jossa kaasutoimitukset katkeavat äkillisesti, niin kuin nyt on käynyt. EU:n on osoitettava kykenevänsä käyttämään ulkoista vaikutusvaltaansa ratkaistakseen kansainvälisiä konflikteja, jotka uhkaavat maailmanrauhaa yhtä paljon kuin Gazan konflikti tällä hetkellä.
<P>
Läheisessä yhteistyössä neuvoston tšekkiläispuheenjohtajan kanssa - ja haluan toivottaa tervetulleeksi pääministeri Topolánekin ja koko hänen tiiminsä, toivottaa heille onnea ja menestystä puheenjohtajakaudelle ja kertoa jälleen kerran luottavani täysin Tšekin tasavallan kykyyn hoitaa tämä hyvin tärkeä tehtävä - läheisessä yhteistyössä neuvoston puheenjohtajan ja Euroopan unionin kanssa komissio pyrkii osoittamaan, että unioni on tehtäviensä tasalla. Voimme näiden kuuden kuukauden aikana osoittaa yhdessä EU:n kansalaisille, miksi Euroopan unioni on nyt äärimmäisen tärkeä. Voimme osoittaa heille, miksi on heidän oma etunsa tuoda mielipiteensä esiin valitsemalla edustajansa seuraavaan Euroopan parlamenttiin. Osoittakaamme EU:n kansalaisille, miksi EU:n demokratiaa ja tehokkuutta on tarpeen lisätä Lissabonin sopimuksen mukaisella tavalla ja miten EU hyötyisi siitä. Osoittakaamme heille myös, miksi tarvitsemme nyt kipeämmin kuin koskaan Lissabonin sopimuksen, jota kaikki jäsenvaltiomme kannattavat.
<P>
Meillä on vakaa perusta, jolta aloittaa. Vuonna 2008 EU osoitti kykenevänsä tekemään vaikeita päätöksiä, jotka sitovat yhteiskuntiamme monia vuosia. Energia- ja ilmastonmuutospaketti ilmensi selvästi näkemyksellisen ja määrätietoisen Euroopan poliittista tahtoa. Tämän paketin avulla kykenemme etenemään kohti kunnianhimoisen kansainvälisen sopimuksen tekemistä joulukuussa. Vuonna 2008 EU osoitti myös kykenevänsä sopeutumaan muutokseen. Se löysi nopeasti keinot reagoida talouskriisiin, ja se sai hyvin nopeasti aikaan sopimuksen elvytyssuunnitelmasta, jolla EU:n taloutta virkistettäisiin viipymättä. Palaan tähän asiaan myöhemmin.
<P>
Vuoden 2009 alkaessa Euroopan unioni voi olla varma hyvästä kansainvälisestä maineestaan. Se oli ensimmäisenä mukana ratkaisemassa konflikteja, kuten Venäjän ja Georgian välistä konfliktia, se pyrkii jatkossa yhtä uutterasti kuin ennenkin lähentämään konfliktien osapuolia, esimerkiksi Gazan konfliktin tapauksessa, ja itse asiassa humanitaariset käytävät palestiinalaisten auttamiseksi on saatu auki juuri Euroopan unionin ansiosta.
<P>
Euroopan unioni on myös esittänyt ajatuksia toimintalinjoiksi, joita G20 on hyväksynyt talouskriisin ratkaisemiseksi. Se on vahvistanut sitoutuneensa täysin avaamaan markkinat ja erityisesti saattamaan päätökseen Dohan kehitys- ja kauppakierroksen. Lisäksi se on vahvistanut sitoutuneensa vuosituhannen kehitystavoitteisiin, joita kriisin aiheuttamat vaikeudet eivät saa vaarantaa. EU:n on tehtävä myös jatkossa kaikkensa kohdatakseen nykyiset haasteet, ja katson, että meillä on syytä olla luottavaisin mielin.
<P>
Komissio aikoo tehdä tämän vuoden aikana kaikkensa varmistaakseen, ettei Washingtonissa pidetyssä G20-kokouksessa saatu vauhti pääse hiipumaan. Katsomme, että maailmanlaajuisen rahoitusjärjestelmän uudistuksen kaikkien esteiden poistamista on jatkettava, ja Lontoossa järjestettävä G20-kokous tarjoaa meille tähän erinomaisen tilaisuuden. Euroopan unionin on puhuttava Lontoossa yhdellä äänellä ja osoitettava jälleen johtajuutta maailmanlaajuisen rahoitusjärjestelmän uudistamisen alalla.
<P>
Komissio jatkaa tänä vuonna tärkeiden aloitteiden esittämistä esimerkiksi rahoitusmarkkinoiden toiminnan sääntelyn parantamiseksi, uuden toimintaohjelman käynnistämiseksi oikeuden, vapauden ja turvallisuuden alalla sekä ilmastonmuutokseen sopeutumista koskevien uusien toimenpiteiden esittämiseksi. Ehdotuksia laatiessamme otamme huomioon talousarvion kokonaistarkastelun. Lisäksi kiinnitämme erityistä huomiota taloudellisen ja sosiaalisen tilanteen muutoksiin ja toteutamme kaikki tarvittavat toimenpiteet. Hyvät parlamentin jäsenet, käsittelette yhä muutamia hyvin tärkeitä ehdotuksia. Toivomme, että ne voidaan hyväksyä ennen parlamentin vaalikauden loppua, erityisesti puheenjohtajavaltio Tšekin antaman lupauksen ansiosta. Täsmällisemmin sanottuna viittaan nyt ehdotuksiin, jotka koskevat talous- ja rahoituskriisiä, sosiaalipakettia, energian sisämarkkinoita - jotka ovat nykyisten tapahtumien valossa äärimmäisen tärkeät - sekä televiestintäpakettia ja tieliikennettä.
<P>
(EN) Keskityn tänään puhumaan energiasta ja taloudesta, sillä juuri näillä aloilla EU:n kansalaisiin kohdistuvat paineet ovat tänä vuonna suurimmat ja juuri näillä aloilla Euroopan unionin määrätietoisilla, tehokkailla toimilla voi olla todellisia vaikutuksia.
<P>
Yksi asia, johon EU:n on kiinnitettävä kiireesti ja määrätietoisesti huomiota, on kaasu. Vaikka Euroopan unioni ei ole tehnyt asiaan liittyvää virhettä, olemme joutuneet osalliseksi Venäjän ja Ukrainan väliseen kaasunsiirtokiistaan. Nykytilanne on lyhyesti sanottuna sietämätön ja uskomaton. Sietämättömäksi sen tekee se, että joissakin jäsenvaltioissa Euroopan unionin kuluttajat eivät ole saaneet kaasua viikkoon. Uskomaton se on siksi, että tähän tilanteeseen jouduttiin päivä sen jälkeen, kun Venäjän ja Ukrainan korkean tason johtajat olivat allekirjoittaneet tärkeän sopimuksen, jossa he vakuuttivat panevansa sopimuksen täytäntöön ja antavansa kaasun virrata.
<P>
Ketään tuomitsematta voidaan kuitenkin todeta yksi objektiivinen tosiasia: Venäjä ja Ukraina ovat osoittaneet, etteivät ne kykene pitämään kiinni EU:n jäsenvaltioille antamistaan lupauksista. On tosiasia, etteivät Gazprom ja Naftogas kykene hoitamaan velvoitteitaan EU:n kuluttajia kohtaan.
<P>
Haluan välittää Moskovaan ja Kiovaan hyvin selvän viestin. Ellei Euroopan unionin kannattamaa sopimusta panna kiireesti täytäntöön, komissio neuvoo eurooppalaisia yhtiöitä viemään asian tuomioistuimiin ja kehottaa jäsenvaltioita ryhtymään yhteistoimiin vaihtoehtoisten energiantoimittajien ja kuljetusreittien etsimiseksi.
<P>
(Suosionosoituksia)
<P>
Näemme varsin pian, onko tässä kyse teknisestä viasta vai siitä, ettei osapuolilla ole poliittista aikomusta pitää kiinni sopimuksesta. Sanon tämän aivan suoraan: jos sopimusta rikotaan, Venäjää ja Ukrainaa ei voida enää pitää EU:n luotettavina kumppaneina energiantoimituksiin liittyvissä asioissa.
<P>
(Suosionosoituksia)
<P>
Komissio esittää joka tapauksessa lisää ehdotuksia energian toimitusvarmuuden parantamiseksi EU:ssa viime marraskuisen strategisen energiakatsauksemme mukaisesti.
<P>
On myös ratkaisevan tärkeää panna ilmasto- ja energiapaketti täytäntöön ja ottaa yhteisön talousarviosta käyttöön viiden miljardin euron käyttämätön rahasumma energiayhteyksien rakentamiseksi. Haluan kiittää puheenjohtajavaltio Tšekkiä siitä, että se tukee tämän viime Eurooppa-neuvostossa tehdyn korkeimman tason sitoumuksen täytäntöönpanoa. EU:n on ryhdyttävä nyt toimiin välttääkseen tällaisten tilanteiden toistumisen tulevaisuudessa.
<P>
Siirryn seuraavaksi puhumaan taloudesta. Kaikki merkit viittaavat siihen, että talouden tilanne jatkaa pahenemistaan. Työttömyys kasvaa. Tuotantoluvut jatkavat syöksyään. On todennäköistä, että tilanne pahenee, ennen kuin se paranee. Emme saa peitellä tilanteen vakavuutta, muttemme saa myöskään suhtautua siihen pessimistisesti ja fatalistisesti. Olemme laatineet oikeat strategiat selviytyäksemme tästä kriisistä. Voimme lieventää sen vaikutuksia niihin, jotka ovat heikoimmassa asemassa yhteiskunnissamme, ja voimme tehdä nyt päätöksiä, joista on meille suurta hyötyä, kun kriisi päättyy - ja toivomme, että kriisi todella päättyy.
<P>
Tulevina viikkoina ensisijaisena tavoitteenamme on tehdä yhteistyötä, jotta tavoitteista tulisi totta. Komission ehdottama ja Eurooppa-neuvoston tukema elvytyssuunnitelma on asianmukainen vastaus. Sen tarjoama piristysruiske on riittävän suuri vaikuttaakseen jokaiseen jäsenvaltioon: noin 1,5 prosenttia Euroopan unionin BKT:sta on huomattava määrä rahaa, jos se käytetään oikein.
<P>
Elvytyssuunnitelmalla tavoitellaan mahdollisimman tehokkaita vaikutuksia lyömällä kaksi kärpästä yhdellä iskulla: sillä tähdätään EU:n terveeseen ja kilpailukykyiseen talouteen pitkällä aikavälillä ja vastataan lyhyen aikavälin piristystarpeeseen taantuman pysäyttämiseksi. On myönnetty, ettei tämä ole mikään abstrakti talouskeskustelu, vaan kriisi, joka vaikuttaa EU:n kansalaisiin, heidän elinkeinoihinsa ja hyvinvointiinsa. Kriisin sosiaalisiin vaikutuksiin on puututtava suoraan.
<P>
Lisäksi elvytyssuunnitelmassa hyödynnetään mahdollisimman tehokkaasti eurooppalaista ulottuvuutta varmistamalla asianmukaisen koordinoinnin avulla, että yhdessä jäsenvaltiossa toteutetuilla toimilla on suotuisa lumipallovaikutus myös muihin maihin ja että ne käynnistävät myönteisen vuorovaikutuksen.
<P>
Tämän ohjelman toteuttaminen edellyttää sitä, että puheenjohtajavaltio osallistuu siihen aktiivisesti, yksittäiset jäsenvaltiot ja neuvosto tukevat sitä ja Euroopan parlamentti sitoutuu siihen selvästi. Tämä edellyttää erityisesti nopeaa sopimista pakettiin kuuluvista säädösehdotuksista, joiden aihealueet vaihtelevat rakennerahastojen käytön nopeuttamisesta Euroopan globalisaatiorahaston tarkistamiseen, sekä sopimusta maksamatta olevien viiden miljardin euron sitoumusten vapauttamista strategisiin hankkeisiin, joissa keskitytään erityisesti energiaan ja energiayhteyksiin. Venäjän ja Ukrainan välinen kriisi on tuonut esiin selvemmin kuin koskaan ennen, että energiainfrastruktuurimme puutteiden korjaaminen on koko Euroopan unionin strateginen etu. Tämä tarkoittaa sitä, että suunnitelma noin 200 miljardin euron piristeen vapauttamisesta talouteemme on pantava tehokkaasti täytäntöön. Lisäksi se tarkoittaa tietenkin sitä, että tilannetta on tarkkailtava, koska tilanne voi muuttua, kuten ymmärrätte.
<P>
Toteuttaessamme näitä lyhyen aikavälin toimia emme saa unohtaa pitkän aikavälin toimia. Pääsemme parhaisiin tuloksiin rakentamalla niiden menestystarinoiden varaan, joihin EU:n vauraus on perustunut ja joista esimerkkinä voidaan mainita sisämarkkinat. Tšekin puheenjohtajakauden motto "Esteetön Eurooppa" on varsin tärkeä ja innoittava viesti, mutta pääministeri Topolánekin tavoin haluan myös korostaa, että esteetön Eurooppa tarvitsee sääntöjä - eurooppalaisia sääntöjä. Sääntöjä, joilla turvataan yhtäläiset kilpailuedellytykset jäsenvaltioiden ja taloudellisten toimijoiden välillä. Sääntöjä, joilla varmistetaan, että Euroopan yhdentymisen edut jakautuvat kansalaisten kesken. Sääntöjä, joilla varmistetaan elämäntapamme kestävyys pitkällä aikavälillä.
<P>
Teemme puheenjohtajavaltion ja Euroopan parlamentin kanssa tämänsuuntaista tiivistä yhteistyötä, koska Euroopan unionissa, jonka tarvitsemme ja haluamme, yhdistyvät vapaus, yhteisvastuu ja turvallisuus tavalla, joka hyödyttää kaikkia eurooppalaisia.
<P>
(Suosionosoituksia)
<SPEAKER ID="012" NAME="Joseph Daul" LANGUAGE="FR">
Arvoisa puhemies, arvoisa neuvoston puheenjohtaja, arvoisa Euroopan komission puheenjohtaja, hyvät parlamentin jäsenet, vaikka Tšekin tasavalta onkin vasta aloittanut puheenjohtajakautensa, se on jo kohdannut huomattavia vaikeuksia ja saanut työlääksi tehtäväkseen puuttua kolmeen suureen kriisiin: jatkuvaan talous- ja sosiaalikriisiin, kaasukriisiin, joka on johtanut Venäjän ja Ukrainan väliseen konfliktiin ja joka vaikuttaa vakavalla tavalla EU:hun ja sen ympäristöön, sekä uuden sodan puhkeamiseen Lähi-idässä.
<P>
Näiden haasteiden edessä maamme voivat vain yhdistää voimansa, osoittaa yhteisvastuuta ja ryhtyä määrätietoisiin yhteistoimiin.
<P>
Olen ilokseni huomannut, että puheenjohtajavaltio Tšekki on toiminut tiiviissä yhteistyössä nopeasti ja yhdessä tuumin Euroopan komission kanssa ja tuonut konfliktiin ajautuneet osapuolet, Kiovan ja Moskovan, lähemmäksi toisiaan. Vaikka ratkaisua ei ole vielä löydetty, emme voi suostua panttivangeiksi, vaan meidän on ryhdyttävä voimatoimiin. Arvoisa pääministeri Topolánek, arvoisa puheenjohtaja Barroso, olette oikeassa. Ottaessaan energian yhdeksi kolmesta painopisteestään Tšekin tasavalta tarttui toden teolla yhteen suurimmista haasteista, jotka EU:lla on edessään lähivuosina, eli omavaraisuuteen energia-asioissa ja siihen, että meidän on monipuolistettava energialähteitämme.
<P>
Euroopan kansanpuolueen (kristillisdemokraattien) ja Euroopan demokraattien ryhmä on kaikkien EU:n kansalaisten tavoin erittäin huolissaan tästä konfliktista ja uhasta, jonka se aiheuttaa kaikille Euroopan maille. Emme voi suvaita sitä, että EU:n jäsenvaltioita pidetään tässä konfliktissa panttivankeina, ja tämä tilanne osoittaa jälleen kerran, että EU:n energiapolitiikasta on päästävä pikaisesti sopimukseen. Siksi meidän on pohdittava vakavasti sitä, millä keinoin vähennämme omaa riippuvuuttamme, ja toteutettava toimia ottaaksemme käyttöön uusia energialähteitä.
<P>
Hyvät parlamentin jäsenet, Lähi-idän tilanteen vuoksi meidän on jälleen kannettava kansainvälinen vastuumme. Euroopan unioni on toki maailman suurin humanitaarisen avun antaja - voimme olla siitä ylpeitä, ja apua on annettava jatkossakin - mutta israelilaisten ja palestiinalaisten välistä konfliktia ei ratkaista pelkällä humanitaarisella avulla.
<P>
EU:n on osoitettava selvästi voimakasta poliittista tahtoa, joka on yhdistettävä riittäviin henkilöstövoimavaroihin sekä sotilaallisiin ja taloudellisiin resursseihin, jotta EU voi olla uskottava toimija maailmassa. Miksi maailma on kiinnittänyt katseensa Barack Obamaan? Siksi, ettei EU kykene vielä tuomaan esiin omia visioitaan, ihanteitaan ja osaamistaan. Eurooppa on arvostellut - ja syystäkin - Yhdysvaltojen nykyisen hallituksen yksipuolisuutta. Jos tilanne muuttuu seuraavan presidentin myötä, niin kuin toivon, olemmeko valmiit turvaamaan monenvälisyyden omalta osaltamme? Olemmeko valmiit vapauttamaan sotilasresursseja - emme käydäksemme sotaa, vaan turvataksemme rauhan? Olemmeko valmiit vapauttamaan tarvittavat budjettimäärärahat, jotta meillä on keinot toteuttaa politiikkaamme?
<P>
Arvoisa neuvoston puheenjohtaja Topolánek, olette tehneet oikein ottaessanne EU:n ulkosuhteet puheenjohtajakautenne yhdeksi painopisteeksi. Nykytapahtumat antavat monia esimerkkejä siitä, miksi tätä aihetta on käsiteltävä kiireesti, olipa kyse suhteista Venäjään, Yhdysvaltoihin tai Lähi-itään, puhumattakaan Välimerestä, Balkanin alueesta, Afrikasta tai kehittyvistä maista. EU:n kansalaiset odottavat unionin käyttävän vaikutusvaltaansa kansainvälisissä yhteyksissä - kaikki mielipidemittaukset ovat viitanneet tähän jo vuosia. Miksi odottaisimme?
<P>
Lisäksi neuvoston puheenjohtajan on torjuttava talous- ja sosiaalikriisiä valvomalla kansallisten elvytyssuunnitelmien täytäntöönpanoa ja toimimalla Euroopan unionin johtajana G20-huippukokouksessa, joka järjestetään huhtikuussa Lontoossa. Kehotamme puheenjohtajavaltio Tšekkiä tekemään yhteistyötä Euroopan komission kanssa ja määrittelemään ja panemaan täytäntöön kansainvälisten kumppaneidemme kanssa talouden toimijoille asetettavat säännöt.
<P>
Euroopan unionin on suojeltava sosiaalista malliaan, sosiaalista markkinataloutta, ja pyrittävä siihen, että maailman rahamarkkinoilla otettaisiin käyttöön samankaltainen markkinavalvontajärjestelmä, joka on jo käytössä jäsenvaltioissamme. EU:n on pyrittävä hallitsemaan rahoitus- ja talouskriisiä yhtenäisellä ja määrätietoisella tavalla.
<P>
Arvoisa neuvoston puheenjohtaja Topolánek, luotamme siihen, että puheenjohtajavaltio Tšekki luotsaa Euroopan unionin läpi näiden vaikeiden aikojen.
<P>
(Suosionosoituksia)
<SPEAKER ID="013" NAME="Martin Schulz">
PSE-ryhmän puolesta. - (DE) Arvoisa puhemies, arvoisa pääministeri Topolánek, toimitte Euroopan parlamentin nykyisen vaalikauden aikaisen viimeisen neuvoston puheenjohtajana. Parlamentin vaalikauden käynnistyessä puheenjohtajavaltiona toimi Alankomaat ja neuvoston puheenjohtajana toimi ministeri Balkenende, eikä kukaan muista, mitä hän sanoi täällä ja mitä me vastasimme. Siksi korkean äänestysprosentin saavuttaminen Euroopan parlamentin vaaleissa on kiinni siitä, mistä me keskustelemme ja mitä me saavutamme yhdessä seuraavien viiden tai kuuden kuukauden aikana. Olen varma, että jos kansalaiset näkevät, että me - puheenjohtajavaltio, parlamentti ja komissio - teemme yhteistyötä ja onnistumme voittamaan kriisitilanteen mukanaan tuomat haasteet, Euroopan parlamentin vaalien alla vallitsee hyvin myönteinen ja rakentava ilmapiiri.
<P>
Siksi teidän puheenjohtajakautemme onnistuminen on myös meidän, Euroopan parlamentin sosialistiryhmän etu. Suhtauduin onnistumiseen epäilevästi puheenjohtajakauden ensimmäisinä päivinä, kun ministeri Schwarzenberg totesi Israelin käyttävän oikeuttaan itsepuolustukseen ja asettautui suoraan Israelin puolelle, vaikka Euroopan unionin oli tarkoitus toimia sovittelijana. Onneksi hän kuitenkin oikaisi lausuntoaan. Arvoisa puheenjohtaja Topolánek, olette itse sanonut, ettette neuvottele kaasukiistassa. Nyt teidän pitäisi oikaista tätä lausuntoanne.
<P>
Alkuvaiheen ongelmat on nyt ylitetty, mikä on hyvä asia. Jos alkuvaiheen epävarmuus - ja haluan korostaa, että puheenjohtaja Barroso oli tässä oikeassa - johtaakin nyt siihen, että saatte aikaan hyviä tuloksia, ryhmämme tukee teitä täysin. Sama koskee puhetta, jonka piditte täällä tänä aamuna, jonka me kaikki kuuntelimme ja johon suhtauduimme myönteisesti. Suhtaudumme myös luottavaisesti tuleviin kuukausiin.
<P>
Haluan ottaa esiin yhden seikan, jonka mainitsitte. Lainasitte ystävääni, jäsen Daulia. Hän on viisas mies, mutta tällä kertaa hän oli väärässä sanoessaan, ettei rahoituskriisi merkitse kapitalismin tappiota. On totta, ettei kriisi ole kukistanut kapitalismia - joka on valitettavasti yhä hengissä - mutta se on kukistanut kapitalistit, jotka väittivät meille vuosia, ettemme tarvitse sääntöjä ja että markkinat säätelisivät itse itseään ja asioita. Nämä kapitalistit ovat kärsineet tappion, ja kun te - ottaen huomioon, että olette syyllistynyt tähän saakka samanlaiseen politiikkaan kuin ne, jotka sanoivat, ettei sääntöjä tarvittaisi - totesitte tänä aamuna parlamentille, että tarvitsemme sääntöjen Euroopan, olin asiasta täysin samaa mieltä: tarvitsemme todellakin lisää sääntöjä torjuaksemme rahoituskriisiä ja selvitäksemme siitä. Arvoisa pääministeri Topolánek, toivotan teidät lämpimästi tervetulleeksi EU:n sääntelijöiden kerhoon. Vaikuttaa siltä, että olette ottanut opiksenne.
<P>
(Suosionosoituksia)
<P>
Arvoisa pääministeri, nämä ajat ovat ratkaisevia kansainvälisessä politiikassa. Jos Euroopan unioni haluaa toimia komission puheenjohtajan kuvailemassa maailmanlaajuisessa tehtävässä muun muassa energiavarmuutta koskevissa kysymyksissä tai Gazan konfliktissa, sen on pidettävä huolta yhtenäisyydestään. On tärkeää, että 27 jäsenvaltion EU toimii voimakkaana taloudellisena ja poliittisena blokkina. Olemme vahvoja vain, jos pidämme huolta yhtenäisyydestämme. Muutoinhan muiden vahvuus on siinä, että ne voivat aina toivoa eurooppalaisten olevan asioista keskenään eri mieltä. Ministeri Schwarzenbergin mukaan Israel turvautuu itsepuolustukseen, kun taas komission jäsen Michel katsoo sen rikkovan kansainvälistä oikeutta. Jos Euroopan unioni on tällainen, sen kanssa ei tarvitse neuvotella.
<P>
Emme ole vahvoja, jos Venäjä tai Ukraina näkee, että osa Euroopasta on sen puolella ja osa taas vastapuolen puolella. Olemme vahvoja, jos meillä on vahva sopimuspohja, jonka saamme Lissabonin sopimuksesta. Jos hallituksenne - jota on tietenkin rangaistu jo tarpeeksi ottaen huomioon maanne presidentin - ratifioisi tämän sopimuksen puheenjohtajakaudellanne, antaisimme voimakkaan viestin siitä, että EU on vahva.
<P>
(Suosionosoituksia)
<P>
Prahan linnassa istuu presidentti Klaus, joka keskustelee kanssamme helmikuussa tullessaan Brysseliin. Prahan linnassa hallitsi aikoinaan myös pääministerin mainitsema Kaarle IV. Kaarle IV rakensi Prahasta Nürnbergiin kultaisen tien, joka oli hänen päivinään suuri saavutus ja jonka oli tarkoitus yhdistää kansoja ja kansakuntia. Ennen kuin Kaarle IV:stä tuli Saksan keisari ja Prahan linnan hallitsija, hän oli Luxemburgin kreivi. Siksi tämä aikakausi Prahan linnassa oli todella eurooppalainen. Toivotaan, että Prahan linnassa käyttää pian valtaa joku, joka on yhtä eurooppalainen kuin hän.
<P>
(Suosionosoituksia)
<SPEAKER ID="014" NAME="Graham Watson">
ALDE-ryhmän puolesta. - (EN) Arvoisa puhemies, toivotan ryhmäni puolesta neuvoston puheenjohtajan lämpimästi tervetulleeksi. Arvoisa neuvoston puheenjohtaja, toivotamme teille onnea ja menestystä.
<P>
Eräs suuri tšekki sanoi kerran: "En ole enää aloittelija. Minulta odotetaan maaleja, ja pisteiden kerääminen on minun työtäni." Se, mikä piti paikkansa Milan Barošin kohdalla, koskee myös teitä ja ministereitänne. Työnne tavoitteet asetetaan työohjelmassanne.
<P>
Olette sanoneet taloudesta, että markkinoiden - niin sisä- kuin ulkomarkkinoidenkin - esteet on purettava ja ettei EU saa vastata taantumaan pelkällä keynesiläisellä kuluttamisella, vaan meidän on tavoiteltava oikeudenmukaisempaa kilpailua, kaupan vapauttamista sekä ihmisten ja tavaroiden vapaampaa liikkumista maiden rajojen yli.
<P>
Nämä ovat vaikeita aikoja EU:n kansalaisille. Reseptiänne vastustetaan, mutta vastustajat eivät ole liberaaleja ja demokraatteja. Tšekin tasavallan kokemukset - samoin kuin monien muiden kokemukset - nimittäin osoittavat, että markkinavoimat voivat nostaa ihmisiä köyhyydestä.
<P>
Energian alalla teette oikein pyrkiessänne strategisen energiakatsauksen tavoitteisiin, mutta kunnianhimomme ei saisi rajoittua katsaukseen ja ilmastonmuutosta koskeviin tavoitteisiimme, vaan niiden pitäisi toimia pikemminkin ponnahduslautana kohti suurempia ja vihreämpiä korkeuksia, jotta EU:n siirtymistä fossiilisista polttoaineista uusiutuviin energialähteisiin joudutettaisiin ja energiariippuvuudellemme pantaisiin piste.
<P>
Tarkkailijoitamme ei päästetä tällä hetkellä ukrainalaisiin kaasunjakelukeskuksiin. Venäjä väittää, ettei se voi viedä kaasua, koska Ukraina ei siirrä sitä, ja Ukraina puolestaan väittää, ettei sillä ole kaasua vietävänä, koska venäläiset ovat vaihtaneet siirtoreittiä. Samaan aikaan Itä- ja Keski-Euroopan teollisuus kärsii, ihmisiä jäätyy koteihinsa ja EU:n riskialttiiksi määrittelemien ydinreaktoreiden käynnistämistä suunnitellaan.
<P>
Toimivat energiamarkkinat eivät ole tällaiset. Tämä on kuin juoni Marxin veljesten elokuvasta A Night in the Cold - nyt on tosin mennyt jo kaksitoista yötä, ja sama vain jatkuu. Lopettakaa siis puheet energian sisämarkkinoista ja uusiutuvien energialähteiden kehittämisestä. Käyttäkää puheenjohtajavaltion valtaa ja käynnistäkää tarvittavat investoinnit.
<P>
Puheenjohtajavaltion tavoitteet, jotka liittyvät painopisteeseen "EU maailmassa", ovat mielestämme hyviä. EU:n pitäisi näyttää esimerkkiä konfliktien ratkaisussa, kehityksen tukemisessa ja ihmisoikeuksien edistämisessä.
<P>
Jos kuitenkin haluatte todella parantaa EU:n toimintakykyä, miksi Lissabonin sopimuksen ratifiointi viipyy edelleen? Jos haluatte estää aseiden leviämisen, miksi rakennatte ballistista ohjuspuolustusjärjestelmää EU:n maaperälle?
<P>
(Suosionosoituksia)
<P>
Ja jos haluatte rauhaa Lähi-itään, miksi annatte EU:n joutua naurunalaiseksi eri rauhanoperaatioissa?
<P>
Gazan tapahtumien edetessä monien meistä on yhä vaikeampaa pysyä puolueettomina. Euroopan parlamentti ei saavuta koskaan yhteistä kantaa, jos syy pyritään jakamaan tasan. Molemmista osapuolista voidaan löytää vikaa, väkivalta voidaan tuomita ja tavoitteena pitäisi olla välitön tulitauko.
<P>
Hamasin ohjushyökkäyksiä ei voida hyväksyä millään tekosyyllä, kuten ei myöskään ns. DIME-ammusten (dense inert metal explosive) käyttöä siviilien silpomiseksi.
<P>
Puheenjohtajakauden mottona on "Esteetön Eurooppa". Ehkäpä sen laatijalla oli mielessään vanha tšekkiläinen sanonta "Älä suojaudu rakentamalla aitoja vaan hankkimalla ystäviä".
<P>
Arvoisa neuvoston puheenjohtaja, me eurooppalaiset olemme ystäviämme. Maanne presidentti vertasi Euroopan unionia Neuvostoliittoon. No, me emme salakuuntele yksityiskeskusteluja, niin kuin hän teki Euroopan parlamentin jäsenille.
<P>
Ne, jotka haluavat jäädä syrjään, voivat vapaasti tehdä niin. Tämä on kuitenkin ystävien unioni - tasa-arvoisten ystävien ja kumppanien unioni.
<P>
Puheenjohtajakautenne tavoitteet ovat kunnianhimoisia. Kannatamme niitä. Pitäkää niistä kiinni, niin me tuemme teitä.
<P>
(Suosionosoituksia)
<SPEAKER ID="015" NAME="Brian Crowley" LANGUAGE="GA">
Arvoisa puhemies, Euroopan unionin ja Amerikan poliittisia suhteita ja taloussuhteita on parannettava. Toivon, että puheenjohtajavaltio Tšekin tasavalta puuttuu tähän asiaan tulevina kuukausina. Yhdysvallat saa ensi viikolla uuden presidentin, ja meillä kaikilla on edessämme suuria haasteita. Rahamarkkinoita on todellakin ryhdyttävä pian sääntelemään.
<P>
(EN) Arvoisa neuvoston puheenjohtaja, toivotamme teidät tervetulleeksi tänään Euroopan parlamenttiin, ja mielestämme on hienoa, että Tšekin tasavalta ryhtyy neuvoston puheenjohtajaksi näinä ratkaisevan tärkeinä aikoina. Kerron teille ryhmäni, Unioni kansakuntien Euroopan puolesta -ryhmän puolesta, että mekin tuemme ohjelmaanne, jonka tavoitteena on taata, että Euroopan unioni ja sen jäsenvaltiot saavat äänensä kuuluviin selvemmin ja voimakkaammin.
<P>
Monet kollegani ovat jo puhuneet nykyisistä kriiseistä, ja haluan aivan aluksi kiittää sekä neuvoston puheenjohtajaa että puheenjohtaja Barrosoa määrätietoisista toimista, joihin he ryhtyivät, kun kaasutoimitukset Euroopan unioniin katkaistiin. Kiitokset johtuvat paitsi siitä, että piditte molempia osapuolia yhtä syyllisinä, myös siitä, että ryhdyitte välittömästi toimiin sosiaalisella, taloudellisella ja poliittisella tasolla saadaksenne molemmat osapuolet neuvottelemaan keskenään, missä oli aikaisemmin epäonnistuttu.
<P>
Siksi on tärkeää, että tätä ajatusta kumppanuudesta idän kanssa täsmennetään nyt puheenjohtajakauden aikana ja että suuntaamme katseemme itään ja Balkaneille, koska ne aiheuttavat tällä hetkellä jakolinjoja Euroopan unioniin paitsi poliittisen epävakauden vuoksi myös siksi, että olemme toisistamme riippuvaisia energiaan ja taloudelliseen toimintaan liittyvissä asioissa.
<P>
Koska aikaa on niin vähän, puhun lopuksi siitä, että viittasitte viidenteen vapauteen - osaamisen liikkumisvapauteen. Tämä osaaminen voi antaa meille keinot, joita tarvitsemme viedäksemme innovoinnin, tutkimuksen ja osaamisemme ketjua eteenpäin. Koska oma historianne - niin yksilöiden kuin koko maankin historia - sisältää kertomuksia totalitarismista ja vapaudesta sekä menestystarinoita osaamisesta ja innovoinnista, käännämme nyt katseemme teihin, jotta osoittaisitte meille seuraavan askeleen, joka Euroopan unionin on otettava.
<P>
Lopuksi lainaan lyhyesti John F. Kennedya, joka sanoi virkaanastujaispuheessaan: "Seisomme nyt uudella rajalla. Tämä uusi raja, josta puhun, ei kuitenkaan ole joukko lupauksia, vaan se on joukko haasteita." Tiedän teidän kykenevän vastaamaan näihin haasteisiin.
<SPEAKER ID="017" NAME="Monica Frassoni">
Verts/ALE-ryhmän puolesta. - (IT) Arvoisa puhemies, hyvät parlamentin jäsenet, juuri tällä hetkellä, kun käymme tätä keskustelua, Gazan asukkaita pommitetaan. Mielestäni Euroopan parlamentin, neuvoston ja komission tärkeimpänä tavoitteena pitäisi olla Gazan pommitusten lopettaminen. Mielestäni meidän ei pitäisi yrittää ratkaista, kuka on syyllinen, vaan meidän velvollisuutenamme on pyrkiä tähän tavoitteeseen ja unohtaa asiaa koskevat erimielisyytemme. Ryhmälläni, Vihreillä / Euroopan vapaalla allianssilla, on asiasta jokseenkin selvä näkemys, jonka tuomme esiin tänään iltapäivällä.
<P>
Arvoisa neuvoston puheenjohtaja, puhuitte puheenvuoronne alussa keskiajasta - kaukaisesta, väkivaltaisesta aikakaudesta, jonka pimeydessä näkyi myös muutamia valonpilkahduksia mutta joka oli varsin väkivaltaista ja pimeää aikaa. Itse asiassa koalitiokumppaneidenne pyrkimyksistä huolimatta seuraavien kuuden kuukauden ohjelmassa esitetty visio vaikuttaa mielestämme jokseenkin vanhentuneelta: siinä näkyy voimakkaasti konformistinen, äärimmäisen salliva lähestymistapa, jota liike-elämä ja markkinat hallitsevat ja joka on, arvoisa neuvoston puheenjohtaja, poissa muodista.
<P>
Lisäksi siinä suhtaudutaan mielestäni hieman välinpitämättömästi siihen, että tarvitsemme sosiaaliasioita koskevaa politiikkaa, lakeja ja välineitä, jotka vastaavat kansalaisten todellisia tarpeita, ja siinä esitetty näkemys ilmastonmuutoksen torjuntaan tähtäävästä ympäristöpolitiikasta kustannuksena tai esteenä on jokseenkin sivuraiteilla, sillä asia voidaan myös nähdä suurena tilaisuutena innovointiin ja kestävään kasvuun. Siinä jopa sorrutaan - jos sallitte minun sanoa näin - hieman machoiluun, sillä siinä todetaan, että Barcelonan tavoitteita lapsille tarjottavista tukirakenteista on tarkistettava, ja tämän tarkoituksena on tietenkin lähettää naiset takaisin kotiin.
<P>
Lisäksi tässä ohjelmassa nähdään maahanmuuttajat yksinomaan turvallisuuskysymyksenä, asetetaan Nato monenvälisyyden edelle, leikitellään edelleen ohjuskysymyksellä eikä painoteta kunnolla sitä, mikä on ulkopolitiikassa todella tärkeää, eli koheesiota - Euroopan unionin koheesiota.
<P>
Olemme myös pettyneitä siihen, ettei ohjelmassa mainita lainkaan syrjinnän torjumista, joka on tärkeä asia, ja haluaisinkin kuulla tältä osin, kuinka tärkeänä pidätte syrjinnänvastaisen direktiivin hyväksymistä. Kaiken kaikkiaan maailma esitetään tässä ohjelmassa kovin vaarallisena ja vain vähän mahdollisuuksia tarjoavana paikkana.
<P>
Puhuitte sovittelutyöstänne Venäjän ja Ukrainan välisessä kaasukonfliktissa, mutta ohjelmastanne ilmenee selvästi, ettei puheenjohtajakautenne aikana ryhdytä selviin toimiin Slovakian ja Bulgarian kaltaisia maita vastaan, jotka hyödyntävät kaasukriisin tarjoamaa tilaisuutta avatakseen uudelleen vanhat, vaaralliset ydinvoimalansa. Arvoisa neuvoston puheenjohtaja, muistakaa myös, ettei turvallista ydinvoimalaa ole. Sellaisia saattaa syntyä 30, 40, 50 tai 60 vuoden päästä - en osaa sanoa - mutta tällä hetkellä sellaisia ei ole. Siksi niistä ei kannata keskustella, koska ne luovat harhakuvan, joka käy meille kalliiksi, ja saavat meidät unohtamaan tärkeimmät tavoitteemme.
<P>
Energiavarmuutta ja energia-asioihin liittyvää yhteisvastuuta ei saavuteta häiritsemällä keskustelua vaan voimakkailla toimilla, joilla pyritään lisäämään energiatehokkuutta ja energian säästämistä ja jotka tarjoavat valtavan tilaisuuden innovointiin, työllistämiseen ja kulutuksen vähentämiseen. Meidän pitäisi käyttää tätä tiekarttaa vastatessamme muun muassa kaasusotaan. Arvoisa neuvoston puheenjohtaja, esitämme teille erityisen pyynnön. Pyydämme teitä suostuttelemaan kolleganne siihen, että ottaisitte keskeiseksi osaksi kevään Eurooppa-neuvoston asialistaa tavoitteen sitoutua leikkaamaan energiankulutusta 20 prosenttia vuoteen 2020 mennessä, mikä jäi viime vuoden energiapaketissa vaille ansaitsemaansa huomiota, sekä tarkistamaan painopisteitänne arvioimalla syvällisemmin joulukuussa tehtyjä, uusiutuvaa energiaa koskevia päätöksiä.
<P>
Arvoisa neuvoston puheenjohtaja, puhun lopuksi EU:n tulevaisuudesta. Lissabonin sopimus ei ole täydellinen, mutta on todella outoa, ettette ole vielä ratifioineet sitä. Olkaa siis hyvä ja selittäkää meille, mistä tämä johtuu, ja kertokaa meille, koska aiotte ratifioida sopimuksen.
<P>
(Suosionosoituksia)
<SPEAKER ID="018" NAME="Miloslav Ransdorf">
GUE/NGL-ryhmän puolesta. - (CS) Arvoisa puhemies, neuvoston puheenjohtaja puhui monitahoisesta menneisyydestämme. Katson Tšekin puheenjohtajakauden tarjoavan meille tilaisuuden unohtaa Euroopan nykyinen jako länteen ja itään. Jaroslav Hašek käytti kerran romaanissaan nimeltä Schweik sanaleikkiä, saksalais-unkarilaista sanaleikkiä, kelet oszt, nyugat veszti, joka tarkoittaa vapaasti käännettynä sitä, että itä antaa ja länsi ottaa. Näin historialliset tapahtumat ovat edenneet. Katson, että meillä on tilaisuus panna tälle piste. Katson Tšekin puheenjohtajakauden merkitsevän meille myös tilaisuutta vapautua omista opeistamme ja ennakkoluuloistamme. Esimerkkinä tällaisista opinkappaleista esitän teille presidentti Klausin viimeaikaisen artikkelin, jossa kerrotaan, kuinka selviämme tästä rahoituskriisistä höllentämällä tilapäisesti sosiaali-, ympäristö- ja terveysnormeja, sillä hänen mukaansa nämä normit estävät ihmisten rationaalisen toiminnan. Sanoisin, että totuus on juuri päinvastainen, että puheenjohtajavaltio Tšekin pitäisi auttaa varmistamaan, että sosiaali- ja ympäristönormit ohjaavat talouttamme eli että sosiaali- ja ympäristötekijät antavat voimaa taloudellemme. Tuon tässä yhteydessä esiin olevani pääministeri Topolánekin kanssa samaa mieltä yhdestä asiasta: siitä, että meidän on annettava innovoinnin virran kuljettaa meidät ulos kriisistä ja että meidän on luotava - Richard Floridan sanoja lainatakseni - luova luokka, joka ohjaa taloutemme pois umpikujasta.
<P>
Tarkoitan sitä, että me kaikki tarvitsemme rohkeutta muuttua. Suuren saksalaiskirjailijan Stefan Georgen mukaan tulevaisuus on niiden, jotka kykenevät muuttumaan. Toivon, että me kykenemme muuttumaan, vapautumaan menneisyydestämme, kuromaan umpeen Itä- ja Länsi-Euroopan välisen kuilun ja muodostamaan yhtenäisen unionin, joka ei kärsi alemmuudentunteesta Yhdysvaltoihin tai muihinkaan maihin nähden. Vaikka pääministeri Topolánekin puhe olikin höystetty jaloin aikein, päätöksin ja tavoittein ja vaikka puheenjohtajavaltio Tšekki onkin toiminut oikein ja asianmukaisesti käynnistäessään kunnianhimoisia hankkeita, haluan esittää lopuksi yhden skeptisen huomautuksen puolalaisen satiirikon Jerzy Lecin aforismin muodossa: pyhiinvaellukselle lähteminen ei estä jalkoja hikoilemasta.
<SPEAKER ID="019" NAME="Vladimir Železný">
IND/DEM-ryhmän puolesta. - (CS) Arvoisa puhemies, arvoisa neuvoston puheenjohtaja, yksikään maa ei ole aloittanut puheenjohtajakauttaan samanlaisessa kielteisyyden ristitulessa kuin Tšekin tasavalta, eikä yhdenkään maan puheenjohtajakaudesta ole esitetty yhtä paljon huonoja ennusteita. Etenkin Ranskan lehdistö on tehnyt kaikkensa kuvaillakseen, kuinka myrskypilvet kerääntyvät onnettoman unionin ylle siksi, ettei sen puheenjohtajana toimi enää Ranskan presidentin kaltainen äärimmäisen kyvykäs henkilö, vaan johto on siirtynyt joukolle tšekkejä.
<P>
Nämä tšekit ovat syyllistyneet hirvittävään rikokseen jättäessään ratifioimatta Lissabonin sopimuksen, jonka nojalla muutamat suuret maat kaappaisivat pysyvästi päätöksenteon unionissa. Kaiken kukkuraksi näillä tšekeillä on vielä suosittu, pahuksen teräväpäinen presidentti, joka paitsi vastustaa Lissabonin sopimusta myös kehottaa asiantuntevasti kansalaisiaan kiinnittämään huomiota unionin jatkuvasti kasvavaan demokratiavajeeseen. Juuri demokratiavajeen vuoksi suistimme sosialistit vallasta maassamme kaksikymmentä vuotta sitten.
<P>
Puheenjohtajavaltio Tšekillä on kuitenkin maltilliset tavoitteet ja järkevät painopisteet, ja se onnistuu tehtävässään hienosti. Toivokaamme sille kaikkea hyvää ja tukekaamme sitä tšekkiläissosialistien kiusallisesta ulinasta huolimatta: he vaihtoivat jo kauan sitten rakkauden maatansa kohtaan proletaariseen kansainvälisyysaatteeseen, ja siksi he pyrkivät nyt sosialistiherrojensa ohjeiden mukaisesti katkerasti horjuttamaan Tšekin puheenjohtajakautta. En voisi välittää heistä yhtään vähempää!
<P>
Juoni etenee niin, että puheenjohtajavaltio Tšekin pitäisi osoittaa, että pienet maat ovat avuttomia ja että unionin ohjakset on aika luovuttaa Lissabonin sopimuksen kautta pysyvästi suurille, kykeneville ja kokeneille maille. Juuri tästä syystä Tšekin puheenjohtajakausi on erittäin tärkeä. Se osoittaa, että pienet maat kykenevät yhtä hyvin johtamaan unionia. Erilaista niissä on se, että niiden johtamistavasta puuttuu suuruudenhulluus, itsekeskeisyys, suhdetoimintahysteria, tiettyjen presidenttien mukavuudenhaluinen hyperaktiivisuus ja jatkuva kerskailu olemattomilla saavutuksilla.
<P>
Toivotan pääministeri Topolánekille, varapääministeri Vondralle ja kaikille muille koko sydämestäni paljon onnea ja menestystä. Puheenjohtajakaudesta tulee paitsi kotimaani myös pienen ja uuden jäsenvaltion menestystarina. Se on tärkeä viesti Euroopan unionille. Meillä on nimittäin kokemusta myös eräästä toisesta asiasta. Siinä, missä EU:n suurimmat jäsenvaltiot ovat olleet demokratioita, joiden toiminta on ollut ennustettavissa, ja ne ovat oppineet toimimaan vain normaalitilanteissa, me olemme eläneet puoli vuosisataa kaikkea muuta kuin normaalissa totalitaristisessa järjestelmässä. Tämä on opettanut meitä löytämään luovia ratkaisuja epätavallisissa tilanteissa, mistä on tulevaisuudessa hyötyä.
<SPEAKER ID="020" NAME="Jana Bobošíková" AFFILIATION="NI">
(CS) Arvoisa puhemies, arvoisa Euroopan unionin neuvoston puheenjohtaja, hyvät parlamentin jäsenet, olen ylpeä siitä, kuinka taitavasti ja kyvykkäästi puheenjohtajavaltio Tšekki on toiminut kriisissä, joka koskee kaasutoimituksia EU:n jäsenvaltioihin. Olisin myös iloinen, jos neuvoston puheenjohtaja Topolánek voisi osoittaa puheissaan EU:n tulevaisuudesta eli Lissabonin sopimuksesta samaa määrätietoisuutta, jota todistimme Vladimir Putinin ja Julija Tymošenkon kanssa käydyissä kaasuneuvotteluissa.
<P>
Neuvoston puheenjohtajan pitäisi pyrkiä toimimaan ryhmänjohtajana, ei pelkkänä huoltomiehenä. Arvoisa neuvoston puheenjohtaja, teillä on ainutlaatuinen tilaisuus osoittaa, että kaikki valtiot ovat niiden kokoon katsomatta tasa-arvoisia kumppaneita Euroopan unionissa. Arvoisa puheenjohtaja Topolánek, jäätte historiaan, jos onnistutte pitämään päänne kylmänä.
<P>
Teille on annettu tilaisuus ja valta julistaa julkisesti, että Lissabonin sopimus kuoli Irlannin kansanäänestyksessä ja että se on ajanut meidät umpikujaan. Olette asemassa, jossa voitte ehdottaa uutta visionääristä asiakirjaa, joka vastaisi EU:n yksittäisten jäsenvaltioiden etujen todellista yhteistä nimittäjää ja jolle kansalaiset antaisivat tukensa kansanäänestyksissä. Meidän ei tarvitse viedä sokeasti eteenpäin Lissabonin sopimusta, jossa vahvistetaan virkamiesten epädemokraattinen valta ja lakaistaan maton alle se, ettei Euroopan eliitti onnistunut pääsemään sopuun, ja erityisesti se, etteivät he halunneet olla tilivelvollisia kansalaisille.
<P>
Arvoisa puheenjohtaja Topolánek, edustatte täällä maata, joka onnistui viime vuosisadalla vapautumaan Itävalta-Unkarin keisarikunnasta, selvisi Münchenin petoksesta ja kesti natsien hirmuteot. Edustatte maata, jonka kansa vastusti Varsovan liiton joukkojen hyökkäystä. Edustatte maata, joka eli 40 vuotta Neuvostoliiton peukalon alla, ajautui keskinäisen taloudellisen avun neuvostossa vääjäämättä suunniteltuun köyhyyskierteeseen ja kaatoi totalitaarisen hallituksen verta vuodattamatta.
<P>
En suostu uskomaan, että tällaisia tapahtumia kokeneen maan pääministerinä haluaisitte, että sosiaalipolitiikasta, energiasta, veroista, oikeudesta ja turvallisuudesta päätettäisiin muualla kuin yksittäisissä jäsenvaltioissa. En usko, että haluatte todella EU:n yksinomaisen vallan menevän jäsenvaltioiden vallan edelle. En usko, että haluatte EU:n sekaantuvan ihmisten terveyden suojeluun ja kehittämiseen, teollisuuteen, kulttuuriin, matkailuun, koulutukseen tai urheiluun. En usko, että pidätte hyvänä ajatuksena sitä, että Lissabonin sopimuksella lakkautettaisiin yli viidelläkymmenellä alueella kansallinen veto-oikeus ja heikennettäisiin pienten maiden, kuten Tšekin tasavallan, äänivaltaa.
<P>
Arvoisa neuvoston puheenjohtaja ja Tšekin tasavallan pääministeri, olkaa rohkea ja puhukaa 26 valtionpäämiehelle samalla tavalla kuin puhutte luottamuksellisesti kotonanne. Sanokaa, että Lissabonin sopimus on kelvoton ja että vastustatte sitä. Tehkää tämä demokratian ja vapauden nimissä. Ette saa tällöin kiitosta niin sanotulta Euroopan eliitiltä, komission virkamiehiltä tai edes Euroopan parlamentin enemmistöltä. Saatte sen sijaan osaksenne ihailua ja kunnioitusta kansalaisilta, jotka unohdetaan tässä asiassa helposti, ja saatte kotimaassanne lisää arvovaltaa. Toimitte yli 450 miljoonan kansalaisen, ette vain muutaman poliitikon ja virkamiehen puheenjohtajana.
<P>
Puhutte Tšekin tasavallassa usein Lissabonin sopimuksesta välttämättömänä pahana. Mikä tekee pahasta välttämättömän? Lakatkaa uskottelemasta itsellenne, että Lissabonin sopimus on välttämätön paha. Se on yksinomaan paha, ja te voitte muuttaa sitä. Ryhtykää laatimaan uutta asiakirjaa, etsikää innoitusta Rooman sopimuksista ja Messinan julistuksesta ja ajakaa Euroopan unionin yhteistä etua, toisin sanoen vapautta, vaurautta, kilpailukykyä ja turvallisuutta, älkää euroterveyttä, euroveroja, europuistoja ja euro-olutta.
<P>
Arvoisa puheenjohtaja Topolánek, välttämätön paha on pelkurin veruke. Te ette ole pelkuri - tai ainakin toivon, ettette ole. Teillä on tukenanne Irlannin kansanäänestys ja 55 prosenttia Tšekin kansalaisista, jotka vastustavat Lissabonin sopimusta, ja voitte laskea myös Tšekin presidentin Václav Klausin vahvan äänen varaan. Tiedätte varmasti, että suurinta pelkuruutta on tietää, mitä pitäisi tehdä, ja jättää se tekemättä.
<SPEAKER ID="021" NAME="Mirek Topolánek">
neuvoston puheenjohtaja. - (CS) Hyvät parlamentin jäsenet, kiitos kaikista kysymyksistänne ja puhettani koskevista huomautuksistanne. Meillä on myös Tšekin tasavallassa parlamentti, jossa olemme tottuneet hyvin monenlaisiin näkemyksiin, joten osa ajatuksista ei tullut minulle yllätyksenä, vaikken voinutkaan olla niistä täysin samaa mieltä. Aivan aluksi haluan kuitenkin toistaa - ja vastaan näin moniin kysymyksiin - että katson toimivani täällä Euroopan unionin neuvoston puheenjohtajana enkä aio tyrkyttää näiden kuuden kuukauden aikana henkilökohtaisia tai puoluepoliittisia näkemyksiäni. Katson kuitenkin, että minun on vastattava erääseen asiaan, sillä se koskee minua henkilökohtaisesti. Viittaan hyvin jyrkkään arvosteluun, joka kohdistui Tšekin presidenttiin Václav Klausiin. Presidenttimme on hankkinut mainetta EU:n kansalaisten keskuudessa, mikä on mielestäni hyvä asia ja mistä olen ylpeä. Presidentti Klaus on Tšekin 1990-luvun muutosten ikoni, ja juuri hänen ansiostaan olemme nykyisin menestyneitä ja olemme selviytyneet ensimmäisistä kymmenestä vuodesta hienosti. Olen ylpeä siitä, että selvisimme turvallisesti samettivallankumouksesta, että ajoimme venäläisjoukot maastamme vuonna 1991, että liityimme Natoon vuonna 1999 ja Euroopan unioniin vuonna 2004 ja että avasimme viime vuonna EU:n jäsenvaltioiden väliset rajat ja voimme nyt matkustaa Lissabonista Vilnaan ilman passeja ja rajoituksia. Olen ylpeä siitä, että olen saanut olla osa tätä ja että saan seistä täällä tänään, ja minusta tuntuu uskomattomalta, että Tšekin tasavalta johtaa nyt puhetta yhteisössä, jonka väkiluku on lähes puoli miljardia ja jossa on mukana 27 jäsenvaltiota. Jos EU menettää kykynsä käydä vapaata julkista keskustelua - enkä viittaa nyt sääntöjä ja yhdentymistä koskevaan kysymykseen - ja jos se pyrkii yhtenäistämään myös tämän keskustelun, se ei ole enää minun EU:ni. Jos menetämme kyvyn, mahdollisuuden ilmaista ajatuksiamme vapaasti, olemme tiellä kohti katastrofia. Vastustan siis voimakkaasti presidentti Klausiin kohdistuvaa arvostelua. Hänellä on ainutlaatuinen kyky rikastuttaa ajatuksillaan tätä yhtenäistettyä ja mielestäni ylikorrektia keskustelua ja synnyttää näin tuoretta keskustelua. Vapaan keskustelun pitäisi olla tulevaisuudessa ylpeyden aihe Euroopan unionille, eikä sitä pitäisi milloinkaan tukahduttaa.
<P>
Myös Lissabonin sopimus ansaitsee tulla mainituksi, ja sanoisin sen olevan pohjimmiltaan mukiinmenevä sopimus. Se on hieman huonompi kuin Nizzan sopimus ja hieman parempi kuin seuraava sopimus. Tämä on oma henkilökohtainen näkemykseni asiasta. Neuvottelin tästä sopimuksesta Tšekin tasavallan puolesta, hyväksyimme sen parlamentissa, allekirjoitin sen, ja parlamentti äänestää siitä. Jälleen kerran kuitenkin ajatus siitä, että meidän pitäisi käskeä etukäteen yksittäisiä jäsenvaltioita ratifioimaan sopimus - että niillä ei olisi oikeutta noudattaa omia kansallisia menettelyjään ja päättää itse, hyväksyvätkö ne sopimuksen vai ei - on mielestäni absurdi. Meidän on muutettava toimielimiä, meidän on parannettava EU:n mekanismien toimintaa, meidän on yksinkertaistettava sääntöjä. En ole varma, saadaanko Lissabonin sopimuksella kaikki tämä aikaan. Jokaisella meistä on hieman erilainen näkemys siitä, millainen sopimuksen pitäisi olla. Hyvä jäsen Bobošíková, sopimus on mielestäni kompromissi, vaikkakin ehkä kovin monimutkainen sellainen, ja kannatan sen ratifioimista.
<P>
Haluan lausua myös muutaman sanan Lähi-idän tilanteesta ja EU:n suhtautumisesta konfliktiin. Euroopan unioni on nähty pitkään "suurena maksajana mutta ei toimijana". Tämä tarkoittaa sitä, että se on osallistunut merkittävällä tavalla investointeihin, myös alueen humanitaarisiin investointeihin ja kehitysinvestointeihin, mutta se ei ole tehnyt omaa osuuttaan ns. kvartettiryhmässä eikä se ole kantanut vastuuta tavalla, jota kvartettiryhmään osallistuminen edellyttää. Katson, että Yhdysvaltojen hallituksenvaihdoksen myötä nykytilanne tarjoaa Euroopan unionille tilaisuuden paitsi sijoittaa rahaa tähän alueeseen myös esittää aloitteita ongelmien ratkaisemiseksi ja toimia aktiivisemmin. En halua tuomita kumpaakaan osapuolta, sillä tosiasia on se, että israelilaisilla on oikeus elää turvassa ilman ohjusiskujen vaaraa, ja olen käynyt Sderotissa ja Askelonissa ja Israelin muissa osissa. Vastaavasti myös palestiinalaisilla on oikeus perustaa nyt oma valtionsa ja toimiva hallinto ja elää turvallista ja hyvää elämää. Tällä 60-vuotisella selkkauksella ei ole ratkaistu mitään. En kuvittele, että onnistumme ratkaisemaan sen nyt. Lyhyen aikavälin tavoitteenamme on saavuttaa aselepo ja saada sotatoimet päättymään. Katson, että paitsi eurooppalaisten neuvottelijoiden ja alueelle lähteneen, ministeri Schwarzenbergin johtaman valtuuskunnan myös alueen arabivaltioiden rooli on ollut myönteinen. Näin voidaan sanoa Egyptin roolista tai esimerkiksi Turkin ja muiden maiden roolista. Uskon, että kun tietyt ehdot täyttyvät, kun esimerkiksi Siinailta Gazaan suuntautuva aseiden salakuljetus saadaan pantua kuriin, voimme saavuttaa yhdessä tilanteen - globaalissa turvallisuusrakenteessa joko yksin EU:n kautta tai tämän globaalin rakenteen osana - jossa konfliktille voitaisiin panna piste. En kuitenkaan usko tämän tapahtuvan nopeasti.
<P>
Kysymyksiin energiasta, energian toimitusvarmuudesta, ilmastonmuutoksesta ja Euroopan unionin tehtävästä tässä prosessissa vastaan, että kaikille pitäisi olla selvää, että ellei Euroopan unioni saa ilmastonmuutosasiassa - ja riippumatta siitä, mitä itse ajattelen aiheesta - tukea johtamiselleen Yhdysvaltojen, Venäjän federaation, Brasilian, Intian ja Kiinan kaltaisilta talouksilta ja suurilta toimijoilta, tämä EU:n aloite jää yksittäiseksi aloitteeksi: se on kuin huuto erämaassa ja maailmanlaajuisesti merkityksetön. Meidän on suostuteltava muut maailmanvallat ja suurimmat päästöjen aiheuttajat seuraamaan esimerkkiämme, ja juuri tämä on mielestäni tehtävämme tämän vuoden ensimmäisellä puoliskolla, koska katson, että ilmasto- ja energiapaketti on nyt allekirjoitettu ja sinetöity ja se odottaa vain täytäntöönpanoa - kunhan Euroopan parlamentti on tietenkin ensin hyväksynyt sen, niin kuin toivon käyvän. Energialähteitä koskevaa kysymystä ideologisoidaan ja politisoidaan joskus liikaa. Mielestäni Euroopan unionin pitäisi suhtautua asiaan hyvin käytännönläheisesti ja tarkastella lyhyen, keskipitkän ja pitkän aikavälin tavoitteitaan sekä lyhyen, keskipitkän ja pitkän aikavälin keinoja, joilla nämä tavoitteet saavutetaan. Minun on vaikeaa kuvitella, että maat, jotka ovat 90-prosenttisen riippuvaisia hiilipohjaisesta tuotannosta, esimerkiksi Puola, kykenisivät yhtäkkiä jollakin armottomalla tavalla muuttamaan tätä riippuvuutta viidessätoista tai kahdessakymmenessä vuodessa. Meidän on tietenkin investoitava uuteen hiiliteknologiaan, "puhtaaseen hiiliteknologiaan", ja laitoksia tehostaviin parannuksiin, koska emme voi muuttaa tätä riippuvuutta yksipuolisesti ja kovin nopeasti. Meidän on keskusteltava tästä, investoitava innovointiin ja tietenkin kehitettävä energialähteitä vähitellen siihen suuntaan, josta puhumme - toisin sanoen suuntaan, jossa suojelemme paremmin ympäristöä, olemme vähemmän riippuvaisia fossiilisista polttoaineista ja saatavillamme on tietenkin varmoja ja suhteellisen edullisia energialähteitä, jotta EU voi pysyä kilpailukykyisenä maailmanmarkkinoilla. Sen lisäksi, että Venäjän ja Ukrainan välisessä kriisissä on kyse luottamuskriisistä, siihen liittyy myös kaupallisia, taloudellisia, poliittisia, geopoliittisia ja strategisia näkökohtia. Ongelma on monitahoinen, enkä todellakaan halua itse arvioida sitä, kuka on tällä hetkellä lyhyen aikavälin syypää, koska meidän, Euroopan unionin ja sen jäsenvaltioiden näkökulmasta syy on yhtä lailla Venäjän kuin Ukrainankin. Venäjä ei toimita kaasua, ja Ukraina estää sen siirtämisen. Meidän onkin käytettävä tässä asiassa vaikutusvaltaa, jota meillä on alueella, ja etsittävä keinot ratkaista tämä ongelma lyhyellä aikavälillä ja monipuolistaa keskipitkällä tai pitkällä aikavälillä energialähteitä ja siirtoreittejä sekä turvata sähkö- ja kaasujärjestelmien väliset yhteydet EU:ssa, jotta voimme saavuttaa sen, mitä emme ole vielä saavuttaneet. Viittaan nyt yhteisvastuuseen ja kriisisuunnitelmien täytäntöönpanoon, sillä vaikken haluakaan esiintyä tuomiopäivän profeettana, kriisi ei ole vielä ohi ja tilanne Slovakiassa, Bulgariassa ja Balkanilla on hyvin vakava ja kriittinen.
<P>
Niiden muistiinpanojen pohjalta, joita tein parlamentin eri ryhmien edustajien puheenvuoroista, vastaan, etten en pidä ohjelmaamme lainkaan liian liberaalisena tai konservatiivisena. Ohjelmamme perustuu Euroopan unionin pitkän aikavälin tavoitteisiin ja pitkän aikavälin ohjelmaan. Lisäksi Tšekin oma panos, sen antama leima osoittautui jo vuoden ensimmäisinä päivinä hyvin suunnitelluksi: se, että olemme ottaneet energian toimitusvarmuuden painopisteeksemme, saattaa johtaa odottamattomasti eikä yhtään liian aikaisin syvälliseen, perinpohjaiseen keskusteluun siitä, kuinka turvaamme EU:n riippumattomuuden ja vapauden, joka edellyttää riippumattomuutta tai riippuvuuden vähentämistä tuontienergiasta ja EU:n ulkopuolisista energialähteistä.
<P>
Täällä on esitetty kysymyksiä syrjinnänvastaisesta direktiivistä, Barcelonan tavoitteista ja sosiaalisten kysymysten vähäisestä painoarvosta. En näe asiaa tällä tavoin - vaikka olemmekin tietysti yrittäneet pelkistää nämä perustavoitteet jokseenkin symboliseen muotoon - sillä emme todellakaan aliarvioi syrjinnän torjuntaan tai naisten suojeluun liittyviä kysymyksiä. Vakuutan teille, että meillä on hyvin kattavaa kokemusta erilaisista lastenhoitolaitoksista ja että meille on hyvin tärkeää, että naisille ja perheille tarjotaan vaihtoehtoja. Naisten pitäisi voida valita, haluavatko he tiettynä ajankohtana keskittyä lastenhoitoon, ja me haluamme luoda mahdollisimman monipuoliset mekanismit tämän mahdollistamiseksi, jotta perheitä ei ajeta tilanteeseen, jossa ne tarvitsevat sosiaaliapua. Aivan yhtä tärkeää on se, että lastenhoitopalveluja on tarjolla riittävän monenlaisia, ja pyydän teitä uskomaan minua, kun sanon, että Tšekin tasavallan kaltaisella maalla on tästä runsaasti kokemusta totalitaarisilta ajoilta, jolloin tämä periaate otettiin pakkokeinoin käyttöön.
<P>
Tässä oli uskoakseni kaikki, mitä minulla oli sanottavaa näin aluksi. Tšekeillä on itseluottamusta runsain mitoin, joten totean lopuksi, ettemme kärsi minkäänlaisesta alemmuudentunteesta siksi, että Tšekin tasavalta on pienin suurista maista tai suurin pienistä maista. Olemme Euroopan unionin kahdenneksitoista suurin jäsenvaltio. Haluan vain muistuttaa teille, että kun Ruotsin puheenjohtajakausi alkoi vuonna 2001, eurooppalaisissa tiedotusvälineissä julkaistiin aivan samanlaisia artikkeleita kuin nyt marraskuussa ja joulukuussa. Niissä epäiltiin, kykenisivätkö euroskeptiset ruotsalaiset, jotka eivät olleet ottaneet eivätkä halunneet ottaa käyttöön euroa, johtamaan keskusteluja Nizzan sopimuksen ratifioinnista ja kykenisikö Ruotsi uutena jäsenvaltiona johtamaan EU:ta ylipäätään. Jos Nizzan sopimus vaihdetaan Lissabonin sopimukseksi ja Ruotsi korvataan Tšekin tasavallalla, artikkelit näyttävät nyt aivan samanlaisilta. Se ei aiheuta meille minkäänlaista alemmuuskompleksia.
<SPEAKER ID="023" NAME="Jan Zahradil" AFFILIATION="PPE-DE">
(CS) Arvoisa puhemies, arvoisa neuvoston puheenjohtaja, jatkan muiden aloittamalla tšekkiläisteemalla. Näemme saman asian, jonka huomasitte ja panitte itse merkille ja jota korostitte puheessanne: Euroopan parlamentin vaalit lähestyvät nopeasti, ja kuulette todennäköisesti tšekeiltä ja muilta Euroopan parlamentin jäseniltä useita puheenvuoroja, joihin vaikuttaa enemmän vaaleja edeltävien tunnelmien tiivistyminen kuin pyrkimys arvioida esittelemäänne puheenjohtajakauden ohjelmaa.
<P>
Katson, että Tšekin hallitus joutui maan puheenjohtajakauden ensimmäisinä päivinä ennennäkemättömään kokeeseen, josta se suoriutui erinomaisesti. Olen hyvin iloinen siitä, että monet muut parlamentin jäsenet ovat korostaneet tätä asiaa. On myös selvää, että Tšekki on tehnyt oikean valinnan määrittäessään painopisteikseen kolme E:tä eli talouden (economy), energian ja ulkosuhteet (external relations), sillä tapahtumat, joilla tämä vuosi käynnistyi - Gazan konflikti ja kriisi, joka koski kaasutoimituksia Euroopan unioniin - kuuluvat ainakin kahden painopisteen alaan. Lisäksi eräs asia, jota emme ole tunnustaneet aikaisemmin avoimesti, on käynyt nyt ilmeiseksi: energian toimitusvarmuus on erittäin keskeinen asia EU:n tulevaisuuden kannalta. Uskallan sanoa sen olevan jopa Lissabonin sopimusta tärkeämpi, koska sopimus ei tuo meille valoa eikä lämpöä. Energian toimitusvarmuus ei ole vain yhden puheenjohtajakauden ongelma, vaan monivuotinen ongelma. Tässä asiassa eteneminen on Tšekin tasavallalle on suuri haaste ja suuri kunnia. Samalla se osoittaa, kuinka kaikki kolme E:tä ovat kytköksissä toisiinsa, sillä energian toimitusvarmuus vaikuttaa talouteen, johon rajoitukset vaikuttavat aina ensimmäisinä, sekä ulkosuhteisiin, koska emme voi turvata Euroopan energiansaantia ja monipuolisia energialähteitä ilman itäistä kumppanuutta, naapuruuspolitiikkaa tai EU:n laajentumista edelleen esimerkiksi Turkkiin.
<P>
Uskon, että Tšekin tasavalta tarttuu tähän tehtävään, että se vie tätä keskustelua eteenpäin ja että tämä jättää lähtemättömän leiman Tšekin puheenjohtajakauteen ja tapaan, jolla se johtaa EU:ta. Toivon meille kaikille onnea ja menestystä tässä asiassa.
<SPEAKER ID="024" NAME="Libor Rouček" AFFILIATION="PSE">
(CS) Arvoisa puhemies, arvoisa pääministeri Topolánek, arvoisa puheenjohtaja Barroso, hyvät parlamentin jäsenet, en tunne yhtäkään Euroopan parlamentin jäsentä, joka ei haluaisi Tšekin puheenjohtajakauden onnistuvan. Niin idässä, lännessä, pohjoisessa kuin etelässäkin, vanhassa Euroopassa ja uudessa Euroopassa eurooppalaiset toivovat Euroopan unionin menestyvän ja Tšekin puheenjohtajakauden onnistuvan. On sanomattakin selvää, että riippumatta siitä, kuuluvatko Euroopan parlamentin jäsenet sosiaalidemokraattien, populistien, liberaalien vai vihreiden leiriin, he toivovat samaa asiaa. EU:n kansalaisten keskuudessa ja jopa Euroopan parlamentissa vallitsee kuitenkin valitettavasti - toistan, valitettavasti - tiettyjä pelkoja ja epäilyjä, jotka liittyvät siihen, suoriutuuko Tšekin tasavalta puheenjohtajakaudesta menestyksekkäästi. Tähän on useita syitä.
<P>
Ensimmäinen syy liittyy Tšekin tasavallan koalitiohallituksen epävakauteen. Kollegoideni mielestä on esimerkiksi käsittämätöntä, että aivan puheenjohtajakauden alussa ministereitä vaihdettiin ja hallituksen organisaatiota uudistettiin. Kuinka uudet ministerit, esimerkiksi liikenteestä ja aluekehityksestä vastaavat ministerit, joilla ei ole kokemusta EU-asioista, selviytyvät menestyksellä EU:n toimintasuunnitelmasta ja voivat johtaa puhetta neuvostossa? Kollegani eivät myöskään ymmärrä, miksi esimerkiksi kristillisdemokraatit, jotka istuvat tällä hetkellä Tšekin tasavallan hallituksessa ja jotka taistelevat selviytyäkseen, ovat voineet päättää pitää puoluekokouksensa Tšekin puheenjohtajakauden aikana.
<P>
Myös Tšekin hallituksen ja presidentin välinen suhde on herättänyt useita kysymyksiä, niin kuin olemme jo kuulleet. Haluan selvän vastauksen siihen, onko puheenjohtajavaltio Tšekki tai Tšekin hallitus samaa mieltä kuin presidentti Klaus, joka vastustaa Lissabonin sopimusta, kiistää ilmastonmuutoksen ja väittää nykyisen talous- ja rahoituskriisin johtuvan liiallisesta sääntelystä sekä sosiaali- ja ympäristöpolitiikasta.
<P>
Epäilyihin on myös vakavia syitä, jotka liittyvät siihen, ettette ole tehnyt läksyjänne ja pitänyt kiinni liittokansleri Merkelille ja presidentti Sarkozylle antamastanne lupauksesta, jonka mukaan puheenjohtajavaltio Tšekin hallitus olisi ratifioinut Lissabonin sopimuksen viime vuoden loppuun mennessä. Arvoisa pääministeri, pyydän teiltä selvää lausuntoa siitä, milloin Tšekin parlamentti ratifioi sopimuksen. Haluan myös selvän vastauksen siihen, miksi sopimuksen ratifioinnin edellytykseksi on asetettu Yhdysvaltojen kanssa tehtävien kahdenvälisten, tutka-asiaa koskevien sopimusten ratifiointi sekä laki Tšekin parlamentin kahden kamarin välisestä suhteesta.
<P>
Lissabonin sopimus on välttämättömyys, kuten täällä on todettu. Tarvitsemme sen, jotta muun muassa Tšekin tavoitteet voidaan saavuttaa. Nämä tavoitteet ovat mielestäni hyvät, mutta jotta niitä - esimerkiksi energian toimitusvarmuutta ja EU:n näkyvämpää roolia ulkosuhteissa - voitaisiin tavoitella myös tulevaisuudessa, tarvitsemme tiiviimpää yhteistyötä ja tätä varten Lissabonin sopimuksen.
<P>
Toivotan lopuksi puheenjohtajavaltio Tšekille onnea ja menestystä - Tšekin tasavallan menestyminen on sekä maan oma että Euroopan unionin etu.
<SPEAKER ID="025" NAME="Silvana Koch-Mehrin" AFFILIATION="ALDE">
(DE) Arvoisa puhemies, arvoisa neuvoston puheenjohtaja, Euroopan unionissa nähtiin kuuden kuukauden ajan draamaa, dynamiikkaa ja julkilausumia presidentti Sarkozyn aikana, ja nyt, arvoisa neuvoston puheenjohtaja, olette aloittaneet puheenjohtajakauden huumorintajulla, johon tottuminen voi viedä aikaa. Toivon, että puheenjohtajakaudestanne tulee rakentava ja antoisa, sillä EU:lla on edessään suunnattomia haasteita: mainitsitte niistä itse Israelin ja Hamasin välisen sodan sekä talouskriisin, ja lisäksi meillä on ratkottavanamme myös sisäisiä asioita, kuten Lissabonin sopimuksen kohtalo.
<P>
Haluan tarttua yhteen asiaan, josta puhuitte, nimittäin energian toimitusvarmuuteen. Korostitte sen perustavanlaatuista merkitystä, ja olen samaa mieltä kanssanne siitä, että energia on nykyaikaisen yhteiskunnan perusraaka-aine. Niin elämäntapamme, taloutemme kuin kehityksemme jatkuminenkin ovat siitä riippuvaisia. Emme voi olla riippuvaisia energiatoimituksista. Riippumattomuus edellyttää sitä, että meillä on käytettävissämme monipuolinen joukko eri energialähteitä.
<P>
Siksi toivon, että onnistutte suostuttelemaan avoimella, suoralla tavallanne eurooppalaiset kumppaninne käynnistämään uuden keskustelun ydinvoimasta ja ennen kaikkea rohkaisemaan Saksan hallitusta luopumaan ydinvoiman vastaisesta politiikastaan. Mantereemme turvallisuus edellyttää tätä.
<P>
Tehtävää on paljon, ja tämä on teidän tilaisuutenne viedä EU:ta eteenpäin. Haluan kiittää tulevasta yhteistyöstä ja tuoda esiin suhtautuvani siihen luottavaisesti.
<SPEAKER ID="026" NAME="Konrad Szymański" AFFILIATION="UEN">
(PL) Arvoisa puhemies, arvoisa neuvoston puheenjohtaja, viime viikkojen dramaattisia tapahtumia ja sitä, kuinka Tšekin hallitus suoriutuu EU:n puheenjohtajuudesta, voidaan arvioida vain yhdellä mittapuulla, ja se on Euroopan unionin energiapolitiikka.
<P>
Venäjän ja Euroopan välisen energiakiistan viimeisin kierros on taas päättymässä, mutta meillä ei ole vieläkään järjestelmällisiä takeita tai poliittista kehystä, jonka avulla vastaavat ongelmat vältettäisiin tulevaisuudessa. Vuosien 2004, 2006 ja 2008 energiakriisien jälkeen Euroopan unionin on korkea aika jatkaa paitsi energiantoimittajien myös kipeästi tarvitsemiemme energialähteiden monipuolistamista. Odotan siksi puheenjohtajavaltio Tšekiltä aivan uudenlaisia toimia Nabucco-kaasuputken rahoituksen turvaamiseksi ja pontevampaa energiapolitiikkaa Keski-Aasian suhteen. Odotan siksi, että Pohjois-Euroopan kaasuputki poistetaan Euroopan komission painopisteiden luettelosta, sillä näiden toimenpiteiden toteuttamatta jättäminen merkitsee sitä, että kohtaamme ensi talvena samat ongelmat, jotka meillä on nyt.
<SPEAKER ID="027" NAME="Claude Turmes" AFFILIATION="Verts/ALE">
- (FR) Arvoisa puhemies, EU:n uskottavuus on vaakalaudalla energiakysymyksessä. Arvoisa komission puheenjohtaja Barroso, kiitokset tämänaamuisesta hyvin selvästä puheenvuorostanne.
<P>
Nämä yhtiöt, Gazprom ja Naftogaz, nämä toimet, jotka ovat jatkuneet nyt kaksi, kolme, neljä, viisi päivää, ovat uskomattomia! Tästä lähin meidän on sanottava: "Arvon herrat, liika on liikaa!" Voidaksemme tehdä näin meidän on toimittava yhteistyössä. Kiitos teille hyvästä koordinoinnista! Voisiko joku selittää minulle, mistä näissä Slovakian ja Bulgarian pääministerien Moskovan-vierailuissa oli oikein kyse? Tämä osoittaa jo itsessään Gazpromille, ettemme ole yhtenäisiä. Kertokaa minulle, mistä näissä vierailuissa oli kyse.
<P>
Jatkan toteamalla, että komissiolla on mielestäni hoidettavanaan tärkeä tehtävä: meidän on laadittava kaasun saatavuuteen liittyvät hätäsuunnitelmat. Aivan ensimmäiseksi meidän on laadittava uudelleen kaasun toimitusvarmuutta koskeva direktiivi, sillä muutoin Euroopan komissiolla ei ole riittävästi poliittista valtaa toimia. Asiassa tarvitaan EU:n koordinointia. Toiseksi meidän on laadittava käytettävissä olevilla rahoilla "Keski- ja Itä-Euroopan kaasuinfrastruktuuriin liittyvä hätäsuunnitelma".
<P>
Kolmanneksi meidän on yhdistettävä EU:n talouden elvytys ja suuret energiainvestointisuunnitelmat. Itä-Euroopan rakennukset on otettava ensisijaiseksi painopisteeksi. On pöyristyttävää, että rakennerahastoista on investoitu niin pieni osa näin hyödylliseen asiaan! Mielestäni rahat olisi parempi investoida kansalaisiimme - rakennuksiin, lämmitysverkostoihin ja uusiutuviin energialähteisiin - kuin käyttää ne stadionien rakentamiseen Euroopan mestaruuskisoja varten.
<P>
Viimeinen huomioni koskee sitä, että riippuvuutemme on suurempi ongelma ydinenergian kuin kaasun tapauksessa. Tuomme ydinpolttoaineistamme 99 prosenttia! Lopettakaa puheet, joissa liitätte riippumattomuuden ydinenergiaan! Arvoisa jäsen Koch-Mehrin, kuulostatte näin sanoessanne naurettavalta.
<SPEAKER ID="028" NAME="Jiří Maštálka" AFFILIATION="GUE/NGL">
(CS) Arvoisa puhemies, arvoisa pääministeri, hyvät parlamentin jäsenet, olen melko varma, ettei kukaan tässä salissa kadehdi puheenjohtajavaltio Tšekkiä niistä olosuhteista, joissa se on aloittanut puheenjohtajakautensa. Arvoisa pääministeri, yksi puheenjohtajakautenne tärkeimmistä iskulauseista on "Esteetön Eurooppa". Tämä iskulause voidaan tulkita monin eri tavoin tulkitsijan poliittisesta ja henkilökohtaisesta kokemuksesta riippuen. Ajattelen itse, että se voidaan ymmärtää ainoastaan pyrkimyksenä jatkaa rahoitus- ja markkinamekanismien vapauttamista. Sen sijaan haasteena on mielestäni jalostaa sitä, mistä EU voi todella olla ylpeä, nimittäin EU:n sosiaalista mallia. En viittaa nyt pelkästään mahdollisuuteen poistaa turhia rajoitteita taikka työllisyysnäkymiin. Tämä tilaisuus on mielestäni mahdollisuus antaa liikkuvalle työvoimalle uskottavat takeet yhdenvertaisesta kohtelusta. Tšekin puheenjohtajakaudella voitaisiin esimerkiksi etsiä hyviä ratkaisuja kysymykseen rajat ylittävästä terveydenhuollosta.
<P>
Jos Euroopan on tarkoitus olla esteetön, meidän kannattaisi varmaankin aloittaa siitä, ettemme pystytä uusia esteitä. Eurooppa käsittää paitsi Euroopan yhteisön myös naapurimme, jotka ovat osa Eurooppaa sekä maantieteellisesti että historiallisesti. Haluaisin kuulla mielipiteenne tästä asiasta sekä sen, millaista strategiaa puheenjohtajavaltio aikoo soveltaa Euroopan unionin rajanaapureihin. Viittaan nyt lähinnä Serbiaan, arkaluonteiseen Kosovon kysymykseen ja erityisesti Moldovaan, joka on tiivistänyt monin myönteisin tavoin suhteitaan Euroopan yhteisöön. Mielestäni siihen, ettei esteitä rakenneta lisää, kuuluu myös periaatteellinen mutta eurooppalainen Venäjän- ja Kiinan-politiikka. Meidän on pyrittävä tasapainoiseen suhteeseen myös näiden maiden kanssa, etenkin kun EU:n edut ovat kyseessä.
<P>
Esteetön Eurooppa tarkoittaa myös sitä, että meidän on kiinnitettävä todella huomiota siihen, että EU:n alueella elää lukuisia vähemmistöjä. Niihin kuuluu yksi vähemmistö, josta Euroopan parlamentti on haluton keskustelemaan, nimittäin EU:n joissakin jäsenvaltioissa elävät henkilöt, joilla ei ole maan kansalaisuutta. Näiden kysymysten ratkaiseminen edellyttää muun muassa uudenlaista politiikkaa, toisin sanoen pisteen panemista poliittiselle kaksinaismoralismille. Olette sanonut vapauden ja päätöksenteon olevan perustavanlaatuisen tärkeitä asioita. Antakaa oman maanne kansalaisille mahdollisuus päättää kansanäänestyksessä Lissabonin sopimuksesta ja Yhdysvaltojen tutka-aseman sijoituspaikasta. Tämä vahvistaisi sanojenne aitouden.
<SPEAKER ID="029" NAME="Philippe de Villiers" AFFILIATION="IND/DEM">
- (FR) Arvoisa puhemies, Itsenäisyys/demokratia-ryhmän puolesta haluan toivottaa kunnioittavasti neuvoston tšekkiläispuheenjohtajan tervetulleeksi kertomalla, että pidämme Tšekin puheenjohtajuutta suuressa arvossa, sillä Tšekin kansa on kokenut suuria vaikeuksia ja ymmärtää siksi paremmin kuin monet meistä vapauden arvon ja merkityksen. Esitän tervetulotoivotukseni myös kertomalla toiveistamme. Arvoisa puheenjohtaja Topolánek, arvoisa presidentti Klaus, te olette kaksi toivoamme: toivomme, että kansan ääntä kuunnellaan eli että varmistatte, että kansanäänestyksiä Lissabonin sopimuksesta kunnioitetaan kaikkialla EU:ssa ja että kansalaiset saavat takaisin vapautensa voidakseen vapautua Brysselin byrokratiasta, johon olemme hukkumassa. Nykyään yhä useampi meistä EU:n kansalaisista on EU-asioissa toisinajattelijoita.
<SPEAKER ID="030" NAME="Frank Vanhecke" AFFILIATION="NI">
(NL) Arvoisa puhemies, koska minulla on puheaikaa vain yksi minuutti, voin vain vedota puheenjohtajavaltio Tšekkiin, jotta se auttaisi meitä varmistamaan, että EU:n toimielimet kunnioittavat demokratiaa. Demokratiassa päätöksiä tekee kansa. Kuinka ollakaan maissa, joissa kansa sai sanoa mielipiteensä - eli Ranskassa, Alankomaissa ja Irlannissa - Lissabonin sopimus, joka tunnetaan myös EU:n perustuslakina, päätyi roskakoriin. Toivon, että uusi puheenjohtajavaltio asettuu entistä selvemmin kansalaisten ja vapauden puolelle eikä ylimielisten EU-virkamiesten puolelle, mihin olemme saaneet tottua useimpien puheenjohtajakausien aikana.
<P>
Otan myös esiin Turkin-kysymyksen. EU:n kansalaisten suuri enemmistö vastustaa ei-eurooppalaisen maan liittymistä unioniin. Myös tässä asiassa eurokraatit ajavat läpi omaa tahtoaan, ja tarvitsemme siksi puheenjohtajavaltio Tšekin apua. Koska Tšekin tasavalta irtautui diktatuurin otteesta vasta melko vähän aikaa sitten, puheenjohtajavaltio voisi osoittaa seuraavien kuuden kuukauden aikana olevansa demokratian ja vapauden perikuva, jos siis uskallatte toimia EU:n eliitin toiveiden vastaisesti.
<SPEAKER ID="031" NAME="Timothy Kirkhope" AFFILIATION="PPE-DE">
(EN) Arvoisa puhemies, toivotan pääministeri Topolánekin tervetulleeksi Euroopan parlamenttiin ja tiedän aiempien keskustelujen perusteella EU:n olevan seuraavat kuusi kuukautta erinomaisissa käsissä. Tämä on Tšekin tasavallalle historiallinen hetki. Tämä on myös ajankohta, jona Tšekki saa käyttää tavanmukaista poliittisia taitojaan.
<P>
Tšekin puheenjohtajakauden ohjelmassa on vahvistettu tärkeät painopisteet: kolme E:tä eli energia, taloustilanteen parantaminen (economic improvement) ja EU:n rooli maailmassa. Kohtasitte aivan puheenjohtajakautenne alkupäivinä huomattavia haasteita. Olette käyneet Moskovassa ja Kiovassa ja teette kovasti työtä saadaksenne aikaan sopimuksen, jonka seurauksena EU:n jäsenvaltiot saisivat jälleen maakaasua. Olette osoittaneet tähän mennessä työskennellessänne Venäjän ja Ukrainan kanssa suurta diplomaattista taitoa, mutta on äärimmäisen tärkeää, että Venäjän hallitus ymmärtää, että nykymaailmassa kansakuntien kiristäminen on huono tapa käydä kauppaa. Olette vieneet tähän asti EU:ta eteenpäin, ja onnittelen teitä siitä, ja olette näyttäneet työllänne esimerkkiä pyrkiessänne ratkaisemaan Lähi-idän nykyisen kriisin saadaksenne aikaan uskottavan tulitauon, jonka ansiosta rauhanneuvotteluja voitaisiin jatkaa.
<P>
Talouskriisi on asialistanne kärjessä. Kannatatte mielekkäitä toimenpiteitä taantuman torjumiseksi. Olette tuoneet selvästi esiin, kuinka tärkeää EU:lle ja jäsenvaltioille on, ettei EU:ssa tai kansallisesti oteta käyttöön uutta ja raskasta sääntelyä. Olette puhuneet liberaalit taloudelliset näkemyksenne jakavien maiden aktivoimisesta protektionismin torjumiseksi tällaisena aikana. Meidän on pidettävä huolta siitä, että lainsäädännön muutokset ovat suhteellisia ja maltillisia.
<P>
Lopuksi totean, että Yhdysvalloissa valkoinen talo saa viikon sisällä uuden presidentin. Arvoisa pääministeri, tiedän, että voimme luottaa siihen, että luotte hyvät yhteistyösuhteet tulevaan presidentti Obamaan. Tiedän, että olette kanssani samaa mieltä siitä, että transatlanttisen liiton tulevaisuus on keskeinen asia turvallisuutemme ja vaurautemme kannalta. Toivotan teille onnea ja menestystä. Siteeraan lopuksi Winston Churchillin viimeistä suurta puhetta, jonka hän piti Britannian alahuoneessa: "Älkää milloinkaan hätkähtäkö, kyllästykö tai vaipuko epätoivoon." Onnea matkaan.
<SPEAKER ID="032" NAME="Kristian Vigenin" AFFILIATION="PSE">
(EN) Arvoisa puhemies, meidän on myönnettävä, että talouskriisin pahenemisen, Israelin raa'an sotaoperaation ja EU:n kaasutoimituksiin liittyvän toistaiseksi suurimman kriisin vuoksi Tšekin puheenjohtajakauden alku oli hyvin vaikea.
<P>
Lisäksi kiristyvät poliittiset jännitteet, jotka liittyvät Euroopan parlamentin vaaleja edeltävään kampanjointiin, vaikeuttavat toimintaanne entisestään. Puheenjohtajakautenne päätteeksi Euroopan parlamenttiin valitaan 532 uutta jäsentä. Korostan tätä lukua siksi, ettei se ole Lissabonin sopimuksen mukainen luku. Katson, että sopimuksen ratifioinnin ja voimaantulon pitäisi olla teille tärkeämpi tavoite sekä kansallisesti että EU:ssa.
<P>
Saattaa vaikuttaa siltä, että joudutte epäonneksenne johtamaan EU:ta tällaisessa tilanteessa, mutta jokainen kriisi merkitsee myös mahdollisuutta. Tarttukaa näihin mahdollisuuksiin. Lisätkää EU:n aktiivisuutta, näkyvyyttä ja uskottavuutta Lähi-idässä. Yrittäkää kehittää EU:n energiapolitiikkaa ja energian toimittajiin liittyvää politiikkaa vastuullisempaan suuntaan. Tehkää kovemmin työtä palauttaaksenne EU:n talouden takaisin raiteilleen ja suojellaksenne ihmisten työpaikkoja. Arvoisa puheenjohtaja Topolánek, haluaisin nähdä jälleen uuden jäsenvaltion puheenjohtajakauden onnistuvan. Tämä on teidän erityisvastuullanne. Tämä osoittaa, että uudet tulokkaat kykenevät paitsi seuraamaan myös johtamaan.
<P>
Menestyksen tärkeimpänä edellytyksenä on koota yhteen kaikki 27 jäsenvaltiota ja saavuttaa niiden kesken sopu politiikoista ja toimista. Tämä ei onnistu, ellei omassa maassanne saavuteta sopua. Tšekin eri instituutioiden antamat ristiriitaiset viestit heikentävät mahdollisuuksianne onnistua, joten olkaa hyvä ja tehkää parhaanne pannaksenne kaikille sisäisille poliittisille peleille piste. Se ei ole helppoa vaalien alla, mutta Slovenia on näyttänyt esimerkkiä, josta voitte ottaa mallia. Toinen edellytys on se, että saatte Euroopan parlamentin suurimmat poliittiset ryhmät taaksenne. Teidän on unohdettava kuudeksi kuukaudeksi omat poliittiset näkemyksenne ja käytävä laajaa vuoropuhelua. Tässä suhteessa Ranskan puheenjohtajakaudesta on syytä ottaa oppia.
<P>
Lopuksi haluan kiinnittää huomionne ääriliikkeiden, antisemitismin ja muukalaisvihan yleistymiseen EU:ssa. Tämä suuntaus näkyy myös Tšekin tasavallassa. Kehotan teitä ottamaan tämän seikan asialistanne kärkeen, ottaen erityisesti huomioon tulevat Euroopan parlamentin vaalit. Toivotan teille onnea ja menestystä.
<SPEAKER ID="033" NAME="Adina-Ioana Vălean" AFFILIATION="ALDE">
(EN) Arvoisa puhemies, haluan kiittää neuvoston puheenjohtajaa siitä, että hän on tullut tänään tänne kertomaan Tšekin puheenjohtajakauden ohjelmasta. Otan kuitenkin esiin muutamia asioita, joihin toivon puheenjohtajavaltion voivan puuttua.
<P>
Ensinnäkin olette valinneet motoksenne ilmaisun "Esteetön Eurooppa". Kannatan tämän moton lähtökohtia. Sen pitäisi koskea erityisesti EU:n kansalaisia, joilla on oikeus liikkua ja oleskella vapaasti EU:ssa. Toimin vapaata liikkuvuutta koskevan direktiivin soveltamista käsittelevän mietinnön esittelijänä. Valitettavasti näyttää siltä, että kansalliset viranomaiset ovat uhka motollenne. Komissio julkaisi hiljattain hyvin masentavan kertomuksen tämän direktiivin täytäntöönpanosta. Koska jäsenvaltiot eivät ole panneet direktiiviä asianmukaisesti täytäntöön, toivoisin, että antaisitte tälle asialle paljon enemmän painoarvoa kuin mitä ohjelmastanne vapauden ja turvallisuuden osalta ilmenee.
<P>
Toiseksi totean, että sen lisäksi, että joudutte käsittelemään puheenjohtajakautenne aikana huolestuttavia asioita, kuten jatkuvaa maailmanlaajuista rahoituskriisiä ja energian toimitusvarmuuteen liittyviä huolenaiheita, teillä on myös harteillanne suuri lainsäädäntötaakka. Siksi luotan siihen, että käytätte kaikkia tarvittavia keinoja viedäksenne päätökseen lukuisten keskeneräisten mietintöjen käsittelyn ennen parlamentin vaalikauden päättymistä. EU:n kansalaisten keskuudessa on syntynyt odotuksia erityisesti puhe-, tekstiviesti- ja tietoliikenteestä perittävien verkkovierailumaksujen hinnanalennuksesta. Toivon, että pidätte kiinni lupauksestanne, jonka mukaan pyritte sopuun verkkovierailuja käsittelevästä mietinnöstäni (Roaming II) ensimmäisessä käsittelyssä. Lopuksi toivotan puheenjohtajakaudellenne onnea ja menestystä. Kiitos.
<SPEAKER ID="034" NAME="Mario Borghezio" AFFILIATION="UEN">
(IT) Arvoisa puhemies, hyvät parlamentin jäsenet, toivotan puheenjohtajavaltio Tšekin lämpimästi tervetulleeksi ja toivon, että se onnistuu viemään EU:n eteenpäin Brysselin huonosta pilasta kohti toimia, joilla torjutaan Välimerellä tapahtuvaa laittomien maahanmuuttajien häpeällistä salakuljetusta.
<P>
Kyproksen, Kreikan, Italian ja Maltan sisäasiainministerien hiljattain järjestetyssä kokouksessa ministeri Maroni herätti viimein Euroopan unionin todellisuuteen. EU:n on aika ymmärtää Välimeren tilanteen vakavuus: siellä salakuljetetaan laittomia maahanmuuttajia ja huumeita Afrikasta ja Aasiasta. Puheenjohtajavaltio Tšekin on otettava huomioon, että tarvitsemme kiireesti erityisiä toimenpiteitä, joilla sisäasiainministerit valtuutetaan tekemään takaisinottosopimukset niiden EU:n ulkopuolisten maiden kanssa, joista nämä laittomat maahanmuuttajat ovat kotoisin.
<P>
Meidän on tehostettava Frontexin toteuttamia toimia. Ne pitäisi kuitenkin yhdistää asianmukaisiin välineisiin ja resursseihin, ja EU:n on ymmärrettävä, että tällaiset toimet ovat tehokkaita vain, jos ne yhdistetään laittomien maahanmuuttajien takaisinottopolitiikkaan ja jos niille maille, joiden on otettava laittomia maahanmuuttajia vastaan, kuten kotimaalleni, myönnetään tukea. Arvoisa neuvoston puheenjohtaja, menkää Lampedusaan: siellä havaitsette, kuinka vakavasta ongelmasta on kyse. Meistä on tulossa huumeiden salakuljetuksen keskus Välimerellä. Tämä on häpeällinen ongelma, joka meidän on kitkettävä juurineen. Menkää Lampedusaan poliitikkona ja palatkaa sinne myöhemmin matkailijana - se on Välimeren kaunein saari!
<P>
(Suosionosoituksia)
<SPEAKER ID="035" NAME="Milan Horáček" AFFILIATION="Verts/ALE">
(DE) Arvoisa puhemies, arvoisa puheenjohtaja Barroso, arvoisa puheenjohtaja Topolánek, toivotan puheenjohtajavaltio Tšekin tervetulleeksi. Prahasta kotoisin olevana Tšekin kansalaisena, joka valittiin Euroopan parlamenttiin Vihreiden / Euroopan vapaan allianssin saksalaisjäsenenä, olen erittäin iloinen siitä, että Tšekin tasavalta toimii neuvoston puheenjohtajana seuraavat kuusi kuukautta. Lähdin yli 40 vuotta sitten Tšekkoslovakian miehityksen jälkeen Saksaan poliittisena pakolaisena ja hämmästelen edelleen sitä, että olemme nyt Tšekin tasavallassa ja Keski-Euroopassa vapaita ajamaan demokratian kehittämistä ja ihmisoikeuksien kunnioittamista.
<P>
Tämänhetkiset poliittiset, taloudelliset ja ympäristöön liittyvät ongelmat olisivat suuri haaste mille tahansa maalle sen toimiessa neuvoston puheenjohtajana, mutta uskon, että tämä puheenjohtajavaltio selviytyy siitä. Toivotan meille kaikille - en ainoastaan Tšekin tasavallalle - kaikkea hyvää tälle puheenjohtajakaudelle.
<P>
(Suosionosoituksia)
<SPEAKER ID="036" NAME="Adamos Adamou" AFFILIATION="GUE/NGL">
(EL) Arvoisa puhemies, arvoisa komission puheenjohtaja, arvoisa neuvoston puheenjohtaja, yksi puheenjohtajakautenne painopisteistä on seuraava: jotta Euroopan unioni voi ryhtyä kansainvälisiin toimiin, sen on sovitettava turvallisuustoimensa Naton kanssa tehtävään strategiseen yhteistyöhön ja kehitettävä omia puolustusvalmiuksiaan Naton täydentämiseksi.
<P>
Kansalaiset ihmettelevät, mikä uhkaa Euroopan unionia niin paljon, että sen on sovitettava turvallisuustoimensa yhteensopiviksi Naton kanssa! Sen sijaan Israelin käyttämä strategia on EU:lle ilmeinen uhka. Israelin strategia on sotastrategia, jota Euroopan unioni ei ole täysin tuominnut ja josta EU ei ole määrännyt sanktioita, niin kuin se on tehnyt muissa tapauksissa.
<P>
Olette myös todenneet, että haluatte esteettömän talouden ja että liiallista sääntelyä ja protektionismin kasvua pitäisi välttää. Olemmeko me, onko Euroopan unioni ottanut talouskriisistä tällaista opikseen? Olemmeko oppineet, ettei heikkoja pidä suojella ja ettei markkinakeinottelulta pidä suojautua? Tästä syystä ei ole kovinkaan yllättävää, että kansalaiset ovat menettämässä malttinsa Euroopan unionin politiikan suhteen. Sama asia käy ilmi Eurobarometri-tutkimuksesta, jonka aina sivuutamme.
<P>
Yleinen mielipide on se ja joukkomielenosoituksissa korostetaan sitä, että tarvitsemme rauhanpolitiikkaa, emme puolueettomuutta, joka on rinnastettavissa rikoskumppanuuteen. Reaktiot ja ruohonjuuritason vastalauseet ovat selvä todiste siitä, että tarvitsemme oikeutta sekä markkinoiden ja hyödykkeiden hintojen poliittista valvontaa, niin että kukin valtio voi hoitaa kansalaistensa sille osoittaman sosiaalisen tehtävänsä ilman vakaussopimuksen ahdasmielisiä rajoitteita.
<SPEAKER ID="037" NAME="Kathy Sinnott" AFFILIATION="IND/DEM">
(EN) Arvoisa puhemies, toivotan neuvoston puheenjohtajan tervetulleeksi ja toivotan hänelle ja hänen kansalleen kaikkea hyvää puheenjohtajakaudelle.
<P>
Irlantilaisjäsenenä haluan kiittää Tšekin hallitusta ja Tšekin kansaa. Kun irlantilaiset äänestivät kansanäänestyksessä Lissabonin sopimusta vastaan, vain Tšekin edustajat sanoivat kunnioittavansa Irlannin äänestystulosta. Tilanteessa, jossa Ranskan, Alankomaiden ja Irlannin äänestystulosta ei kunnioitettu - ja jossa kansalaisten ei annettu äänestää - tämä kunnioituksen ele oli varsin tervetullut.
<P>
Kunnioitus on arvokas ja tarpeellinen suhtautumistapa. Olemme kohdanneet Euroopassa monia kriisejä, joiden ratkaisemiseksi olette laatineet kunnianhimoisen ohjelman. Tällainen ohjelma edellyttää jäsenvaltioiden välistä kunnioitusta. Lisäksi vähäisimmätkin mahdollisuudet onnistua edellyttävät jäsenvaltioiden kansalaisten kunnioittamista.
<P>
Olen vaikuttunut siitä kunnioituksesta, jota olette osoittanut kansalaisianne kohtaan tunnustaessanne, että irlantilaisten tavoin myös he todennäköisesti myös hylkäisivät Lissabonin sopimuksen, jos he saisivat siihen mahdollisuuden. Tällainen kunnioitus enteilee hyvää puheenjohtajakaudellenne ja Euroopan unionille.
<SPEAKER ID="038" NAME="Hartmut Nassauer" AFFILIATION="PPE-DE">
(DE) Arvoisa puhemies, hyvät parlamentin jäsenet, arvoisa neuvoston puheenjohtaja Topolánek, ette ehkä odottanut Euroopan parlamentilta näin ystävällistä, hyväntahtoista vastaanottoa, mutta Tšekin puheenjohtajakausi on historiallinen tapahtuma. Olen nähnyt aiemmin poliittisen urani aikana kaksi historiallista merkkitapahtumaa. Niistä ensimmäinen oli Saksan yhdentyminen ja toinen puolestaan Euroopan yhdentyminen kahden Euroopassa viime vuosisadalla käydyn verisen sisällissodan jälkeen. Se, että Euroopan parlamentissa esiintyy neuvoston puheenjohtajana nyt tšekki, kertoo uskomattomista historiallisista muutoksista, joita olemme todistaneet ja joista saamme olla kiitollisia. Vakuutan teille, että Euroopan kansanpuolue (kristillisdemokraatit) ja Euroopan demokraatit tukevat teitä varauksitta ja epäilyksittä.
<P>
Aloititte puheenne aivan perustellusti Kaarle IV:stä, joka oli Euroopan laajuisen liikenneverkoston ensimmäinen suunnittelija ja joka perusti Eurooppaan yhden mantereen vanhimmista ja arvostetuimmista yliopistoista. Hän puolusti siten eurooppalaista yleismaailmallisuutta, joka on mahdollisesti jättänyt meihin eurooppalaisiin vähintäänkin suuren jäljen niiden sopimusten muodossa, joita olemme tehneet. Lukuun ottamatta satunnaisia euroskeptisiä huomautuksia - joita olemme tottuneet kotimaanne esittävän - me tuemme teitä. Me PPE-DE-ryhmän jäsenet olemme vankkumattoman EU-myönteisiä - siitä ei ole epäilystäkään - mutta juuri tästä syystä kykenemme tunnistamaan EU:n tekemät väärät valinnat ja auttamaan sitä oikaisemaan ne. Lissabonin sopimus on erinomainen väline, jolla korjataan EU:n tekemiä vääriä valintoja. Haluan siksi tuoda täällä esiin, että odotamme, että neuvoston puheenjohtajana te ajatte tämän sopimuksen voimaantuloa ja että maanne ratifioi sopimuksen mahdollisimman pian.
<SPEAKER ID="039" NAME="Enrique Barón Crespo" AFFILIATION="PSE">
(ES) Arvoisa puhemies, arvoisa neuvoston puheenjohtaja, arvoisa komission jäsen, hyvät parlamentin jäsenet, toivotan puheenjohtajavaltio Tšekin samalla tavalla tervetulleeksi kuin kehotin vuonna 1991 Euroopan parlamentin puhemiehenä silloisen Tšekkoslovakian senaattia liittymään meihin. Mielestäni Tšekin ja Slovakian kansalaisten hieno sukupolvi ruumiillistuu henkilössä, jota kunnioitetaan Euroopassa ja kaikkialla maailmassa. Viittaan tietenkin presidentti Václav Haveliin.
<P>
Haluan esittää neuvoston puheenjohtajalle kaksi huomautusta ja kaksi kysymystä. Olette päättäneet - ja olen iloinen siitä, että puhutte sääntöjen Euroopasta - että Lissabonin sopimuksen ratifiointi edellyttää ohjuspuolustusjärjestelmän ratifioimista. Monet meistä katsovat, ettei tämä ole oikea tapa edetä, mutta olette päättäneet, että oman maanne toiminta riippuu asiasta, jota on tarkasteltava yhteisesti. Yhtä asiaa emme voi kuitenkaan sivuuttaa - nimittäin sitä, että kaasukiista on poliittinen kiista. Mielestäni teidän on hyvin vaikeaa luoda idänpolitiikkaa tässä tilanteessa. Koska tšekit ovat itsemääräämisoikeudestaan ja itsenäisyydestään ylpeä kansa, en myöskään ymmärrä, miten voitte päättää, että se, mitä tšekit päättävät, riippuu siitä, mitä irlantilaiset tekevät.
<P>
Toiseksi, arvoisa neuvoston puheenjohtaja, ette ole puhuneet mitään eurosta. Juhlimme eilen Euroopan parlamentissa euron kymmenettä vuosipäivää ja euron käyttöönottoa sisarvaltiossanne Slovakiassa. Mitä aiotte tehdä Tšekin puheenjohtajakaudella euron puolustamiseksi?
<SPEAKER ID="040" NAME="Lena Ek" AFFILIATION="ALDE">
(SV) Arvoisa puhemies, arvoisa puheenjohtaja Topolánek, arvoisa puheenjohtaja Barroso, on aivan totta, että me olemme keskellä kahta kriisiä: ilmastokriisiä ja rahoituskriisiä. Näiden lisäksi meillä on energiakriisi. Siksi on tärkeää, ettei keskittymisemme herpaannu. Haluan siksi esittää pääministeri Topolánekille seuraavan kysymyksen: pitääkö Tšekin tasavalta huolta siitä, että talouskriisin ratkaisemiseen tähtäävät hätäohjelmat auttavat ratkaisemaan myös ilmastokriisin?
<P>
Meillähän on kaiken kaikkiaan tässä tilaisuus luoda kansalaisillemme parempi ympäristö ja uusia työpaikkoja sekä auttaa pienyrityksiämme. Historia on osoittanut, että jokaista talouskriisiä seuraa teknologinen siirtymä. Investoinneilla uuteen vihreään teknologiaan, kuten kaukolämpöön, biopolttoaineisiin, sähkön ja lämmön yhteistuotantoon, energiatehokkaisiin taloihin, aurinkopaneeleihin, älykkäisiin verkkoihin ja niin edelleen voimme hyötyä mukautuksista, joita tarvitsemme torjuaksemme ilmastonmuutoksen aiheuttamaa uhkaa, ja saada aikaan talouden noususuhdanteen, jota Eurooppa ja maailma tarvitsevat. Samanaikaiset investoinnit ilmaston kannalta älykkääseen teknologiaan sekä työllisyyteen vakauttavat myös turvallisuuspoliittisen tilanteen Venäjän suhteen.
<P>
Ne, jotka vastustivat energiapakettia ja EU:n yhteistä, kattavaa energiapolitiikkaa, ymmärtävät ehkä nyt, miksi teemme niin kovasti työtä sen eteen, että EU voisi puhua näistä asioista yhdellä äänellä. Joka tapauksessa EU:n palelevat kansalaiset tietävät, mitä on tehtävä. Emme voi ajautua taas samanlaiseen tilanteeseen kuin Lähi-idän tapauksessa, jossa alueella juoksenteli kolme tai neljä eurooppalaista valtuuskuntaa.
<P>
Suhtaudun siksi myönteisesti Tšekin puheenjohtajakauteen ja vakiintuneeseen yhteistyöhön seuraavan puheenjohtajavaltion Ruotsin kanssa ja toivotan teille onnea ja menestystä.
<SPEAKER ID="041" NAME="Ģirts Valdis Kristovskis" AFFILIATION="UEN">
(LV) Arvoisa puhemies, hyvät parlamentin jäsenet, arvoisa puheenjohtaja Barroso, arvoisa puheenjohtaja Topolánek, haluan kertoa arvostavani Tšekin hallituksen päätöstä jatkaa kommunistihallinnon rikosten poliittisten, moraalisten ja oikeudellisten näkökohtien arviointia, joka aloitettiin Slovenian puheenjohtajakaudella. Kommunistihallinnon rikokset jättivät vastenmielisen arven Euroopan kasvoihin. Reaalipolitiikan vaikutuksen alaiset eurooppalaispoliitikot teeskentelevät edelleen, etteivät ne huomaa sitä. Tämä osoittaa, ettei EU:lla ole vieläkään itsekunnioitusta Venäjän autoritaarisen ideologian edessä. Valitettavasti meidän on ymmärrettävä, että niin kauan kuin natsien tekoja pidetään rikoksina ihmiskuntaa vastaan mutta Neuvostoliiton kommunistihallinnon rikoksia katsotaan läpi sormien, Eurooppa ja sen historiallinen totuus jakautuvat itään ja länteen. Ukraina on katkaissut kaasutoimituksensa, ja Venäjän tankit vyöryvät Georgiaan. EU:n yhteiset arvot ovat toistaiseksi vain unelmaa. Kehotankin puheenjohtajavaltio Tšekkiä toimimaan Prahan julistukseen kirjatun päätöksen mukaisesti.
<SPEAKER ID="042" NAME="Jacek Saryusz-Wolski" AFFILIATION="PPE-DE">
(EN) Arvoisa puhemies, tämä on ensimmäinen kerta, kun entinen neuvostoblokin maa toimii EU:n puheenjohtajana. Arvoisa pääministeri, pidämme peukkuja, että puheenjohtajakaudestanne tulee ensiluokkainen.
<P>
Olette aloittanut puheenjohtajakautenne kuumassa poliittisessa ilmapiirissä ja energiakriisin jäätävässä tuulessa. Arvoisa pääministeri Topolánek, haluan kiittää teitä nopeista toimistanne ja siitä, että olette sitoutunut löytämään ratkaisun kaasukriisiin ja olette toiminut sovittelijana Venäjän ja Ukrainan välillä.
<P>
Kaksi kolmesta Tšekin puheenjohtajakauden tärkeimmästä painopisteestä - energia ja itäinen kumppanuus - edellyttävät kaasua. Kaasukysymys on puheenjohtajakautenne painopisteiden yhtymäkohta. Teidän on löydettävä välittömästi yhteisvastuullinen hätäratkaisu. Teidän on tehtävä työtä, jotta kaasutoimitukset jatkuisivat 18 jäsenvaltioon, joiden kansalaiset ja teollisuus kärsivät. Teidän on löydettävä pysyvä, kestävä ja koko järjestelmään vaikuttava pitkän aikavälin ratkaisu. Teidän on laadittava kattava ja määrätietoinen strategia.
<P>
Mielestäni on myös hyvä, että itäinen kumppanuus on painopisteenänne, sillä se tarjoaisi meille sopivat puitteet rajojemme lähellä sijaitsevien itäisten kumppaneidemme kanssa tehtävän yhteistyön kehittämiseen. Euroopan parlamentti aikoo täydentää sitä omalla ulottuvuudellaan perustamalla parlamenttien välisen yleiskokouksen, jota kutsumme nimellä Euronest. Tämä kumppanuus auttaisi estämään nykyisen kriisin kaltaisten kriisien toistumisen.
<P>
Suhtaudun luottavaisesti siihen, että puheenjohtajavaltio Tšekki, jolla on edessään haastavat ajat ja jolta edellytetään kriisinhallintaa, kykenee vastaamaan odotuksiimme ja että kuuden kuukauden päästä meillä on vähemmän esteitä sekä vahvempi ja turvallisempi Eurooppa, myös ihanampi Eurooppa, kuten todetaan iskulauseessanne:
<P>
(CS) "Euroopasta ihanampi"! Toivotan teille paljon menestystä.
<SPEAKER ID="044" NAME="Jo Leinen" AFFILIATION="PSE">
(DE) Arvoisa puhemies, arvoisa neuvoston puheenjohtaja, "Esteetön Eurooppa" on hyvä motto, sillä se osuu suoraan EU:n perusajatuksen ytimeen, kansojen yhteen saattamiseen. Toivon kuitenkin myös sen osoittavan, että esteitä on mahdollista poistaa sellaisten ihmisten mielistä, jotka suhtautuvat edelleen EU:hun varautuneesti poliittisista tai jopa ideologisista syistä ja jotka vastustavat siksi Lissabonin sopimuksessa suunniteltua EU:n jatkokehitystä. Myös teidän kotimaassanne on vielä paljon tehtävää tämän asian suhteen.
<P>
Uudistussopimus on välttämätön. Kuinka aiotte kehittää energiapolitiikkaa ilman Lissabonin sopimuksessa vahvistettua perustaa? Se ei ole mahdollista. Tilanne on sama monien muiden alojen kohdalla. En voi missään nimessä hyväksyä sitä, että ratifiointi kytketään muihin, kansallisiin ongelmiin, sillä tässä on kyse yhteisestä sopimuksesta, jolla ei ole mitään tekemistä jäsenvaltioiden sisäpoliittisten, opposition ja hallituksen välisten kiistojen kanssa.
<P>
Euroopan unioni on arvoyhteisö. Ihmisoikeudet ja oikeusvaltioperiaate - joiden suhteen maallanne olisi parantamisen varaa - ovat keskeisessä asemassa. Haluan tarttua tilaisuuteen ja mainita tässä yhteydessä tohtori Yekta Uzunoglun tapauksen. Hän on taistellut 14 vuotta saadakseen oikeutta ja korvauksia. Pyydän teitä varmistamaan, että tämä valitettava tapaus, jonka vuoksi Václav Havel on jo ryhtynyt nälkälakkoon, ratkaistaan puheenjohtajakaudellanne.
<P>
Ranskan puheenjohtajakauden päättyessä presidentti Sarkozy sanoi kuluneiden kuuden kuukauden muuttaneen häntä. Toivon, että tämä kokemus muuttaa myös teitä ja monia muita Tšekin tasavallassa.
<SPEAKER ID="045" NAME="Andrew Duff" AFFILIATION="ALDE">
(EN) Arvoisa puhemies, haluan esittää neuvoston puheenjohtajalle neljä kysymystä.
<P>
Arvoisa neuvoston puheenjohtaja, jos Lissabonin sopimus on mielestänne huonompi kuin Nizzan sopimus, kuten sanoitte, miksi allekirjoititte sen?
<P>
Toiseksi voisitteko ystävällisesti vahvistaa, ettei Tšekin tasavalta yritä seurata Irlannin esimerkkiä ja yritä repiä Lissabonin pakettia auki?
<P>
Kolmanneksi eikö mielestänne ole ristiriitaista, että tulette tänne kehumaan parlamentin legitiimiyttä mutta kieltäydytte tukemasta sopimusta, jolla lisättäisiin suuresti sen valtaa?
<P>
Neljänneksi voiko puheenjohtajavaltio Tšekillä olla todella arvovaltaa, ellei Tšekin tasavalta ratifioi sopimusta tai ennen kuin se ratifioi sen?
<SPEAKER ID="046" NAME="Bogdan Pęk" AFFILIATION="UEN">
(PL) Arvoisa puhemies, arvoisa neuvoston puheenjohtaja, on ristiriitaista, että tästä maailmaa, myös Eurooppaa, koetelleesta kriisien joukosta voi olla myös suurta apua, sillä ne, jotka ovat tottuneet kertomaan kaikille, kuinka liiketoimintaa pitäisi harjoittaa, joutuvat kantamaan vastuun kriisien ikävimmistä seurauksista. Juuri heillä oli ohjakset käsissään, ja juuri he ajoivat meidät kriisiin.
<P>
Puheessanne puhalsivat nyt muutoksen tuulet, ja toivomme siksi puheenjohtajavaltio Tšekille kaikkea hyvää. Haluan muistuttaa teitä eräästä historiallisesta tapahtumasta, josta voi olla teille hyötyä. Vuonna 1618 Hradčanyyn saapui töykeä Habsburgien diplomaattivaltuuskunta, jonka käytös oli ennennäkemättömän ylimielistä. Tšekit heittivät heidät - ja syystäkin - ulos ikkunasta. Tätä tekoa kutsutaan nimellä "defenestraatio". Odotan nyt uutta tällaista poliittista defenestraatiota. Toivon, että heitätte kaikki epärehelliset neuvonantajat ulos järjen ja kohtuuden ikkunasta ja onnistutte viemään EU:n asioita eteenpäin. Juuri sitä EU:n kansalaiset odottavat, ettekä onnistu siinä, jos kuuntelette näitä huijareita.
<SPEAKER ID="047" NAME="Stefano Zappalà" AFFILIATION="PPE-DE">
(IT) Arvoisa puhemies, hyvät parlamentin jäsenet, elämme, kuten Euroopassa aina, historiallisten tapahtumien aikaa, ja seuraavat kuusi kuukautta kestävä Tšekin puheenjohtajakausi on epäilemättä tällainen tapahtuma.
<P>
Puheenjohtajavaltion on löydettävä ratkaisu moneen suureen ongelmaan, kuten Lissabonin sopimukseen, joka on hyväksyttävä lopullisesti. Tie tähän on jo viitoitettu, mutta tarvitsemme vielä lisää voimaa varmistaaksemme, ettei tämä prosessi veny ensi vuoden puolelle. Maailmantalouden vakava kriisi jatkuu, ja on selvää, että sen vaikutukset tämän vuoden aikana ovat merkittävät. On toivottava, että puheenjohtajavaltio jatkaa työtä, jonka Ranska aloitti puheenjohtajakaudellaan, jotta seuraavissa G8-kokouksissa, joissa Italia toimii puheenjohtajana, saataisiin aikaan EU:n tarpeita vastaavia tuloksia.
<P>
EU:lla on edessään energiatoimituksia koskeva vakava ongelma. Tämä on ratkaisevan tärkeä asia, ja tämän ongelman ratkaiseminen vaikuttaa mielestäni vaikealta. Ratkaisu saattaa kuitenkin olla aivan oven takana. Meidän on joka tapauksessa turvattava tulevaisuus, sillä monet maat, myös kotimaani, ovat näistä toimituksista riippuvaisia.
<P>
Emme voi enää suvaita Gazan kaistan tilannetta. Terroristien kanssa ei pidä neuvotella, vaan israelilaisiin kohdistuville hyökkäyksille on pantava lopullisesti piste. Emme voi myöskään suvaita enää sitä, että tässä järjettömässä ja valitettavan pitkäaikaisessa sodassa kuolee etulinjassa viattomia siviilejä.
<P>
EU:n pitäisi ratkaista maahanmuuttoa koskevat ongelmat, ja siksi tiettyjen valtioiden, kuten Italian ja Maltan tilanteeseen pitäisi kiinnittää erityistä huomiota, koska niillä on tähän asiaan liittyviä huomattavia ongelmia. Kyproksen kysymykseen pitäisi tarttua kiireesti, jotta saisimme lopullisen ratkaisun Kreikan ja Turkin sekä EU:n ja Turkin välisiin suhteisiin - Turkkihan sitä paitsi odottaa koko ajan liittymistä unioniin.
<P>
Arvoisa puheenjohtaja Topolánek, totean lopuksi, että toivon näkeväni teidät jatkossakin täällä parlamentissa. Toivotan teille onnea ja menestystä työhönne ja kiitän teitä siitä, että jäitte tänne kanssamme ensimmäisen vastauksenne jälkeen. Emme ole juuri tottuneet tähän aiempien puheenjohtajien kanssa. Kiitos, se on hyvä merkki.
<SPEAKER ID="048" NAME="Bernard Poignant" AFFILIATION="PSE">
- (FR) Arvoisa puhemies, arvoisa neuvoston puheenjohtaja, olen saanut tšekkiläishistorioitsijoilta selville syyn, jonka vuoksi ette ole ratifioineet Lissabonin sopimusta. He ovat kertoneet maagisesta numerosta 8, joka esiintyy myös vuosiluvussa 2008. Heidän mukaansa tämä numero nousee toistuvasti esiin historiassanne: Tšekkoslovakia perustettiin vuonna 1918, Praha puolestaan vuonna 1348. Historioitsijat ovat antaneet nelisenkymmentä esimerkkiä, joista kolme lähihistoriaan liittyvää esimerkkiä ovat olleet erityisen tuskallisia. Vuonna 1938 Ranska ja Yhdistynyt kuningaskunta hylkäsivät teidät, vuonna 1948 tapahtui vallankaappaus, jonka seurauksena jouduitte toiselle puolelle, ja vuonna 1968 Neuvostoliiton tankit vyöryivät maahan. Ymmärrän siis, että hylkäsitte vuoden 2008, koska ajattelitte, että sopimuksen ratifioiminen tuona vuonna olisi ollut epäilyttävää, etenkin kun jotkut ovat verranneet sopimusta Brežnevin rajoitettuun itsemääräämisoikeuteen. Kaikista puutteistaan ja menneisyydestään huolimatta täällä läsnä oleva toveri Barroso ei ole Brežnev!
<P>
(Naurua)
<P>
Olemme osa hanketta, jolle on luonteenomaista määräysvallan vapaaehtoinen jakaminen. Lissabonin sopimus on vain yksi hetki tässä tapahtumaketjussa, se on vain yksi vaihe tätä historiaa. Esitän teille siksi pyynnön: vuosi 2008 on ohi, ratifioikaa sopimus vuonna 2009!
<P>
(Suosionosoituksia)
<SPEAKER ID="049" NAME="Margarita Starkevičiūt" AFFILIATION="ALDE">
(LT) Arvoisa puhemies, Tšekin tasavalta siirtyy EU:n puheenjohtajaksi hetkenä, jona keskustelemme siitä, mihin suuntaan taloutta pitäisi muuttaa ja pitäisikö EU:n tulevan mallin olla yhteiskuntalähtöisempi vai liberaalimpi. Joskus tämä esitetään jopa vanhan ja uuden Euroopan välisenä kiistana, mutta uskon tšekkien kykenevän saavuttamaan yhteisymmärryksen, sillä näiden kahden käsitteen välillä ei ole tosiasiassa suurta eroa. Niiden lähentymiseen vaikuttaa ratkaisevalla tavalla globalisaatio ja edelleen kehittyvä monikulttuurinen taloudellinen ympäristö. Eri ihmiset ymmärtävät "markkinatalouden" käsitteen varsin eri tavoin, ja tämä tekijä vaikuttaa heidän käyttäytymiseensä. Entisen neuvostoblokin maat tietävät hyvin, ettei markkinalaitosten ja lakien olemassaolo tarkoita välttämättä markkinoiden kukoistamista. Niiden on vastattava ihmisten ajattelutapaa ja odotuksia. Vaikka me yritämmekin toisinaan saada poliittista hyötyä korostamalla taloudellisten mallien välisiä eroja, muuttuvassa monikielisessä ja monikulttuurisessa taloudellisessa ympäristössä talouspolitiikan uudistamista jarruttava poliittinen näkökulma auttaa pitkällä aikavälillä radikaaleja populistiryhmiä pääsemään valtaan ja aiheuttaa pitkäaikaista poliittista epävakautta ja taloudellista taantumuksellisuutta.
<SPEAKER ID="050" NAME="Elmar Brok" AFFILIATION="PPE-DE">
(DE) Arvoisa puhemies, arvoisa neuvoston puheenjohtaja, hyvät parlamentin jäsenet, haluan onnitella puheenjohtajavaltio Tšekkiä sen uudesta tehtävästä. Tämä on ensimmäinen kerta, kun neuvostossa puhetta johtaa entinen Varsovan liiton maa, ja siksi asialla on symbolista merkitystä, kuten jäsen Nassauer aivan oikein totesi.
<P>
Kaasuneuvotteluihin liittyvät näkökohdat, puheenjohtaja Schwarzenbergin toimet Lähi-idässä ja monet muut esimerkit osoittavat, että puheenjohtajavaltio Tšekki on valmistautunut hyvin työhön, joka sitä odottaa. Siksi mielestäni on erityisen tärkeää, että ns. strategisen energiavarmuuden käsitteelle on annettu paljon painoarvoa. Erityisesti tästä esimerkistä ilmenee selvästi, että on monia aloja, joilla kansallisvaltiot eivät kykene enää huolehtimaan kansalaistensa eduista yksin ja vain EU:n yhteisestä lähestymistavasta on apua.
<P>
Arvoisa neuvoston puheenjohtaja, silti vain Lissabonin sopimuksessa meille myönnetään valta toimia energiaa ja energian toimitusvarmuutta koskevissa asioissa. Nykyiset toimemme ovat koordinointitoimia eivätkä sitovia. Meillä on edessämme monia haasteita, joihin meidän on tartuttava, mutta se ei onnistu ilman Lissabonin sopimuksen tarjoamia toimintamahdollisuuksia - ilman mahdollisuutta lisätä demokratiaa eli vahvistaa Euroopan parlamentin ja kansallisten parlamenttien oikeuksia. Oletan siksi saksan tulkin tehneen virheen tulkatessaan, että te sanoitte Nizzan sopimuksen saattavan olla parempi kuin Lissabonin sopimus. Teidän pitäisi yhä voida oikaista saksankielinen versio. Siksi meidän on yritettävä tehdä selväksi, että vain Lissabonin sopimuksen avulla voimme tehostaa tapaamme ratkaista yhteiset haasteemme kaikilla merkittävillä aloilla. Kiitos.
<SPEAKER ID="051" NAME="Edite Estrela" AFFILIATION="PSE">
(PT) Arvoisa neuvoston puheenjohtaja, puhuitte sääntöjen Euroopasta. Puhuitte itse asiassa paljon säännöistä. Yksi demokratian säännöistä on lupausten pitäminen. Te lupasitte ratifioida Lissabonin sopimuksen vuoden 2008 loppuun mennessä. Näin ei käynyt, ja se oli väärin. Tästä syystä kysyn teiltä, milloin Tšekin tasavalta ratifioi Lissabonin sopimuksen.
<P>
Puhuitte myös itseluottamuksesta. Minun korviini se kuulosti ylimielisyydeltä. Tšekin hallituksella, myös maan presidentillä, on oikeus sanoa ja tehdä, mitä haluaa, mutta se ei saa unohtaa kuuluvansa Euroopan unioniin ja puhuvansa nyt lähes 500 miljoonan kansalaisen ja 27 jäsenvaltion puolesta.
<P>
Siksi ette voi sivuuttaa sitä, että 25 jäsenvaltiota on jo ratifioinut Lissabonin sopimuksen ja että Irlannissa on jo suunniteltu uutta kansanäänestystä. Onneksi mielipidetutkimukset osoittavat enemmistön kannattavan sopimusta. Irlantilaiset ovat ymmärtäneet, että tässä erityisen hankalassa kansainvälisessä ympäristössä se, että he kuuluvat Euroopan unioniin ja euroalueeseen, on suojellut heitä suuremmilta ongelmilta.
<P>
Tšekin tasavallan tarvitsisi enää vain ilmoittaa, milloin se aikoo ratifioida Lissabonin sopimuksen. Kuten ryhmäni puheenjohtaja jäsen Schulz on todennut, EU:n kohdatessa ennennäkemättömiä haasteita sen on puhuttava yhdellä äänellä. Tämä on mahdollista vain Lissabonin sopimuksen avulla.
<SPEAKER ID="052" NAME="Marco Cappato" AFFILIATION="ALDE">
(IT) Arvoisa puhemies, arvoisa neuvoston puheenjohtaja, hyvät parlamentin jäsenet, arvoisa puheenjohtaja Topolánek, puhuitte itäisestä kumppanuudesta. Kumppanuus on Euroopan unionin tekemä melko uusi keksintö: sitä ei ollut Euroopassa, jonka Ventotenen manifestin isät halusivat, eikä heti toisen maailmansodan jälkeisen ajan Euroopassa. Tämä EU tarjosi naapureilleen, myös Keski- ja Itä-Euroopassa sijaitseville naapureilleen, liittymisnäkymät. EU on edistänyt rauhaa paitsi tarjoamalla kumppanuusnäkymät naapureilleen myös tarjoamalla niille mahdollisuuden EU-jäsenyyteen.
<P>
Tšekkiä ennen puheenjohtajavaltiona toiminut Ranska teki kuitenkin esteiden osalta kantansa varsin selväksi: se halusi läimäyttää oven Turkin nenän edestä kiinni ja ennen kaikkea tehdä selväksi, että EU haluaa sulkea rajansa. Tästä seuraa, että Euroopan unionin ympärillä - siellä, missä aiempina vuosikymmeninä Tšekin kaltaisilla mailla oli toivoa - Lähi-idässä, Balkanilla, Kaukasuksella, Uralilla ja Maghreb-maissa on nyt sotaa ja jännitteitä.
<P>
Me, väkivallaton radikaalipuolue, pyydämme teitä ottamaan huomioon sen, että tarvitsemme Euroopan yhdysvallat, joka tarjoaa mahdollisuuden jäsenyyteen eikä sekaviin kumppanuussuhteisiin - sen, että kumppanuus estää yhdentymisen tärkeimmässä asiassa, joka on kansalaisoikeudet ja poliittiset oikeudet kansalaisille Euroopan unionissa ja sen rajoilla.
<SPEAKER ID="053" NAME="Gunnar Hökmark" AFFILIATION="PPE-DE">
(EN) Arvoisa puhemies, haluan onnitella neuvoston puheenjohtajaa siitä, että Tšekki on jo osoittanut puheenjohtajakaudellaan kykenevänsä puuttua lukuisiin kysymyksiin.
<P>
Viime vuosisadan poliittisen maantieteen vuoksi monet ruotsalaiset luulevat yhä, että Praha sijaitsee Tukholman itäpuolella. Arvoisa neuvoston puheenjohtaja, tämä ei pidä paikkaansa, ja puheenjohtajakautenne palauttaa Tšekin tasavallan oikeaan paikkaan mentaalisella kartallamme - Euroopan historian ja tulevaisuuden sydämeen.
<P>
Lisäksi toivon, että tasoitatte tietä seuraavalle puheenjohtajavaltiolle, Ruotsille, ilmastoa ja kilpailukykyä koskevissa asioissa, joiden osalta teidän on tärkeää osoittaa, että talousvaikeuksia torjutaan avoimuudella ilman protektionismia sekä avoimen talouden dynamiikalla, sekä energia-asioissa, joissa teillä on tärkeä tehtävä, koska sijaintinne on selvästikin erinomainen. Nykyiset ajat korostavat sitä, että tarvitsemme uudistuksia ja muutoksia.
<P>
Mielestäni on reilua sanoa, että energiaan liittyvä yhteisvastuu ja toimitusvarmuus tarkoittaa sitä, että meidän on uudistettava ja syvennettävä energian sisämarkkinoita. Muutoin altistumme erilaisille uhille ja pyrkimyksille luoda keskuuteemme kuilu, hajottaa meidät leireihin. Meidän pitäisi pyrkiä muun muassa varmistamaan, ettei kukaan pääse kontrolloimaan samanaikaisesti kaasun ja sähkön toimituksia ja tuotantoa sekä niiden jakelua ja että meillä on yhdet yhteiset markkinat. Jos tämä voidaan saada aikaan puheenjohtajakaudellanne, saavutuksesta tulee strateginen askel eteenpäin, josta toivon meidän kaikkien voivan onnitella teitä kuuden kuukauden kuluttua.
<SPEAKER ID="054" NAME="Maria Berger" AFFILIATION="PSE">
(DE) Arvoisa puhemies, arvoisa neuvoston puheenjohtaja, minä ja jotkut täällä tänään paikalla olevat kollegani kuuluimme parlamentaarisen sekavaliokunnan Euroopan parlamentin jäsenten ryhmään, joka ajoi erityisesti Tšekin jäsenyyttä ennen vuotta 2004. Siksi mahdollisuus toivottaa neuvoston tšekkiläispuheenjohtaja ensimmäistä kertaa tervetulleeksi tekee tästä päivästä erityisen myös muille Euroopan parlamentin jäsenille kuin tšekeille. Itävaltalaisjäsenen näkökulmasta lisäisin vielä, etten saanut aina suurta suosiota kampanjoidessani Itävallassa Tšekin tasavallan liittymisen puolesta. Siispä me tarjoamme todellakin puheenjohtajavaltio Tšekille tukeamme emmekä aio suurennella liikaa alkuvaiheen ongelmia - täällähän on jo mainittu alkuvaiheen jokseenkin yksipuolinen suhtautuminen Gazan konfliktiin sekä Tšekin presidentin näkemykset siitä, että sosiaali- ja ympäristönormit ovat liian tiukkoja. Meitä itävaltalaisia loukkaa erityisesti myötämielinen suhtautuminen Slovakian suunnitelmiin käynnistää uudelleen Bohunice, mikä rikkoisi selvästi voimassa olevaa EU:n lainsäädäntöä.
<P>
Loistava filosofi ja kirjailija Jiří Gruša on kirjoittanut "Tšekin tasavallan ja Prahan käyttöoppaan", jota voin suositella kaikille kollegoilleni nautinnollisena ja äärimmäisen hauskana kirjana. Euroopan unionista ei ole vielä laadittu kirjallista käyttöopasta, mutta jos sellainen joskus julkaistaisiin, kaikki uudet puheenjohtajavaltiot osaisivat olla torjumatta parlamentin tai naapurimaiden hallitusten tarjoamaa tukea.
<SPEAKER ID="055" NAME="Othmar Karas" AFFILIATION="PPE-DE">
(DE) Arvoisa puhemies, arvoisa neuvoston puheenjohtaja, teillä on erityinen tehtävä. Tšekin puheenjohtajakauden alku on ollut epävakaa - sen taideteos oli provosoiva ja aiheutti suuttumusta - mutta olemme voineet havaita jo ennen tätä päivää Tšekin vakavat pyrkimykset päästä jaloilleen ja kantaa vastuuta koko unionista. Tšekki vaikuttaa valmistautuneen hyvin. Sen ohjelma sisältää oikeat painopisteet. Sitä arvioidaan kuitenkin myöhemmin siltä pohjalta, kuinka määrätietoisesti, sitoutuneesti ja eurooppalaishenkisesti niitä on toteutettu ja kuinka hyvin tässä työssä on onnistuttu.
<P>
Komission puheenjohtaja Barroso totesi, että EU joutuu koetukselle seuraavien kuuden kuukauden aikana. Neuvoston puheenjohtajavaltio Tšekki ja Tšekin hallitus joutuvat EU:ssa poliittiselle koetukselle. Näistä koetuksista selvitään vain, jos teemme kaikki parhaamme. Siksi pyydän teiltä, ettette enää asettaisi kotimaanne kansallista politiikkaa ja EU:n politiikkaa vastatusten ja kuormittaisi puheenjohtajakauttanne kansallisilla ongelmilla. Teidän pitäisi tehdä kansalaisille selväksi, että katsotte jo, että asioissa, jotka koskevat kaasukiistaa, Gazaa, talouskriisiä ja Slovakian toimia Bohunicen suhteen, Lissabonin sopimus vahvistaisi asemaanne ja tarjoaisi teille mahdollisuuden hoitaa tehtävänne paremmassa sopusoinnussa EU:n muiden toimielinten kanssa.
<P>
Euroopan unioni on arvoyhteisö, jolla on yhteinen oikeusjärjestelmä. Kyllä, meillä on sääntöjä, ja ne, jotka rikkovat niitä eivätkä pidä lupauksiaan, osoittavat yhteisvastuun puutetta. Yhteiset arvomme, yhteinen oikeusjärjestelmämme ja yhteiset poliittiset tavoitteemme yhdistävät meitä kaikista erimielisyyksistämme huolimatta.
<P>
Haluan siksi esittää seuraavan pyynnön. Älkää piiloutuko Irlannin selän taakse, vaan ottakaa askel eteenpäin ja ratifioikaa sopimus ennen vuoden 2009 Eurooppa-päivää, ennen puheenjohtajakautenne päättymistä. Me arvioimme teitä tekojenne, emme Tšekin tasavallan presidentin lausuntojen perusteella.
<SPEAKER ID="056" NAME="Gary Titley" AFFILIATION="PSE">
(EN) Arvoisa puhemies, mielestäni oli mielenkiintoista, että neuvoston tšekkiläispuheenjohtaja sanoi opposition yrittävän torpedoida Tšekin puheenjohtajakautta, sillä ainakin minusta näyttää siltä, että neuvoston puheenjohtaja yrittää aivan itse kovasti torpedoida Tšekin puheenjohtajakautta.
<P>
Panin merkille, että puheenjohtajavaltio ilmoitti tekevänsä kaikkensa laajentaakseen Euroopan unionia ja ottaakseen Kroatian jäseneksi. Jos puheenjohtajavaltio tekee kaikkensa, miksei se voi ratifioida Lissabonin sopimusta? Kaiken kaikkiaanhan puheenjohtajavaltio Tšekki on hyväksynyt sen, ja siksi sen pitäisi hoitaa velvoitteensa.
<P>
Meidän on oltava rehellisiä: tämä ei ole kovin hieno alku puheenjohtajakaudelle. Tšekin presidentti on sanonut ilmastonmuutospaketin olevan typerää ylellisyyttä. Tšekin valtiovarainministeri on sanonut talouden elvytyssuunnitelman muistuttavan kommunistiajoista. Lisäksi niin sanottu taideteos loukkasi kaikkia, erityisesti bulgarialaisia, ja ensimmäinen Gazan kriisistä annettu lausunto oli peruttava useita tunteja myöhemmin.
<P>
Tarvitsemme nyt johtajuutta. Olen oppinut tähän asti näkemästäni sen, että mitä nopeammin neuvostolle saadaan täysipäiväinen puheenjohtaja, sen parempi, sillä vain johdonmukaiset toimet tuovat EU:lle turvallisuutta, lisäävät sen vaikutusvaltaa maailmassa ja elvyttävät taloutta. Toivoisin siis johtajuutta.
<P>
(Puhemies keskeytti puhujan.)
<SPEAKER ID="057" NAME="Josef Zieleniec" AFFILIATION="PPE-DE">
(CS) Arvoisa puhemies, puheenjohtajavaltio Tšekki ansaitsee tunnustusta siitä, että se on toiminut aktiivisesti selvittäessään kiistaa kaasutoimitusten jatkamisesta Tšekkiin. Olisi kuitenkin suuri virhe kääntyä lopettaa työ puuttumatta ongelman pitkäaikaisiin syihin.
<P>
Ongelma johtuu selvästikin Venäjän pyrkimyksistä laajentaa vaikutusaluettaan Ukrainaan ja edelleen Keski-Eurooppaan. Siksi EU:n on pyrittävä pitämään Ukraina unionin tutkaruudulla. Tämä ei kuitenkaan ole mahdollista, jos Ukraina jatkaa hämärien liiketoimien tukemista ja takertuu "naapurihintoihin", jotka eivät vastaa markkinoiden todellista tilannetta ja pitävät Ukrainan poliittisesti täysin riippuvaisena Venäjästä.
<P>
Tšekin tasavallan painopisteisiin kuuluu energian toimitusvarmuuden turvaaminen ja itäisen kumppanuuden lujittaminen. Tämän kumppanuuden kulmakivenä on oltava muun muassa se, että Ukrainaa autetaan asettamaan mahdollisimman pian energialle markkinahinnat, joista neuvotellaan osana pitkäaikaisia sopimuksia.
<P>
Puheenjohtajavaltion pitäisi myös painostaa tehokkaasti Kiovaa purkamaan talouden hämärät rakenteet, jotka vaikeuttavat pyrkimyksiä uudistaa maata ja rakentaa oikeusvaltio. Vain Ukrainan vahvalla ulkoisella painostuksella ja aktiivisella yhteistyöllä sitä voidaan auttaa luopumaan lyhytaikaisista ja usein henkilökohtaisista intresseistä, mikä auttaa sitä saavuttamaan aidon riippumattomuuden Venäjästä ja kehittymään oikeusvaltioksi, jossa ei esiinny kaikkialle tunkeutuvaa korruptiota. Ellei Ukrainaa onnistuta puhdistamaan, emme voi odottaa EU:n vastaavan tehokkaasti Venäjän yhä jämäkämpään Kiinan- ja Keski-Euroopan-politiikkaan.
<P>
Oikea aika luoda EU:n ja Ukrainan välille läheistä yhteistyötä on heti sen jälkeen, kun kaasukriisi on saatu ratkaistua. Ellei Tšekin tasavalta onnistu painostamaan EU:n puolesta tehokkaasti Ukrainan johtajia, joudumme todistamaan pian paitsi sitä, kuinka kylmät päivät ilman kaasua jatkuvat, mikä vaikuttaa suuresti jäsenvaltioiden talouksiin, myös ennen kaikkea vaarallista muutosta Keski- ja Itä-Euroopan geopoliittisissa suhteissa.
<SPEAKER ID="058" NAME="Proinsias De Rossa" AFFILIATION="PSE">
(EN) Arvoisa puhemies, kuten kaikki muutkin täällä parlamentissa minäkin haluan toivottaa puheenjohtajavaltio Tšekille kaikkea hyvää. Arvoisa neuvoston puheenjohtaja, olen kuitenkin kauhistunut täällä tänä aamuna esittämästänne häpeällisestä kommentista, jonka mukaan Lissabonin sopimus on Nizzan sopimusta huonompi. Sen lisäksi, ettei tämä pidä paikkaansa, se on omiaan aiheuttamaan erimielisyyksiä ja rikkomaan luottamuksen. Teidän on nyt harkittava vakavasti Lissabonin sopimuksesta täällä tänään esittämienne huomautusten perumista.
<P>
Tarvitsemme Lissabonin sopimuksen mukaisen yhtenäisemmän, demokraattisen ja tehokkaan unionin voidaksemme kohdata useita ongelmia, joista yksikin voi syöstä maailman konfliktitilanteeseen. Näitä ongelmia ovat energiatoimituksiin liittyvät kysymykset, ilmastonmuutos, talous- ja rahoituskriisi sekä lukuisat sodat monilla alueilla. Neuvoston puheenjohtajana teidän tehtävänänne on toimia sovittelijan roolissa ja johtaa Euroopan unionia, joka perustuu yhteisiin arvoihimme - sisäiseen ja ulkoiseen yhteisvastuuseen, sosiaaliseen markkinatalouteen, monenvälisyyteen sekä sukupuolten tasa-arvoon - ja jossa naisilla ja miehillä on oikeus jakaa vanhemmuuteen liittyvät tehtävät.
<P>
Arvoisa neuvoston puheenjohtaja, teidän on jätettävä konservatiiviset ja uusliberalistiset näkemyksenne kuudeksi kuukaudeksi, sillä muutoin ajaudutte näiden kuuden kuukauden aikana jatkuvasti ristiriitoihin Euroopan parlamentin kanssa. Irlanti järjestää todennäköisesti ensi syksynä kansanäänestyksen selvennetystä Lissabonin sopimuksesta. Teen kovasti töitä taatakseni myönteisen lopputuloksen Irlannille ja EU:lle. Täällä tänään esittämänne kommentit ovat vaikeuttaneet tehtävääni huomattavasti. Arvoisa puheenjohtaja, jos kansanäänestys epäonnistuu, eurooppalaisten enemmistö ei kiitä teitä.
<P>
(Puhemies keskeytti puhujan.)
<SPEAKER ID="059" NAME="Jerzy Buzek" AFFILIATION="PPE-DE">
(PL) Arvoisa puhemies, arvoisa neuvoston puheenjohtaja, arvoisa komission puheenjohtaja, kiitän neuvoston puheenjohtajaa siitä, että Tšekki on ottanut vastaan puheenjohtajavaltion tehtävät, ja onnittelen häntä siitä, että puheenjohtajakauden kaksi ensimmäistä viikkoa ovat olleet vaikeat mutta onnistuneet. Ymmärrän täysin sen, mitä sanoitte kansallisesta identiteetistä - identiteetistä, jonka me, Itä- ja Länsi-Euroopan välissä olevat maat, olemme onnistuneet rakentamaan.
<P>
Haluan kiinnittää huomionne asiaan, jonka katson olevan seuraavien kuuden kuukauden aikana erittäin tärkeä. Viittaan kolmanteen energiapakettiin. Tässä paketissa käsitellään ensisijaisesti yhteisiä energiamarkkinoita, EU:n yhteistä virastoa, joka edistäisi kansallisten sääntelyviranomaisten yhteistyötä, rajat ylittäviä yhteyksiä ja yhteisiä investointeja ja siten yhdentymistä - toisin sanoen yhteisvastuuta energia-asioissa ja energiatoimitusten turvaamista.
<P>
Toiseksi kolmas energiapaketti merkitsee myös liberalisointia, verkkoon pääsyn oikeudenmukaista sääntelyä eli kilpailua markkinoilla, mikä tarkoittaa pienempiä kustannuksia, vähäisempiä ympäristövahinkoja ja halvempaa energiaa kuluttajille ja siten myös taloudelle. Tämä auttaa puolestaan selviytymään kriisistä.
<P>
Kolmanneksi kolmas energiapaketti sisältää selvät säännöt, jotka koskevat markkinoidemme ulkopuolella olevien maiden toimintaa, sekä EU:n jäsenvaltioille tehtäviä toimituksia koskevat yhteiset menettelytavat ja mahdollisuuden siirtää energiaa kolmansien maiden kautta. EU:n itäisen kumppanuuden ja itäisen ulottuvuuden osalta kolmas energiapaketti puhuu selvästi puolestaan.
<P>
Kolmas energiapaketti voi hyödyttää kutakin puheenjohtajakautenne kolmesta pääpainopisteestä, jotka ovat energia, talous ja EU:n itäinen ulottuvuus. Kehotan teitä pitämään kiinni tästä tavoitteesta sekä täysin...
<P>
(Puhemies keskeytti puhujan)
<SPEAKER ID="060" NAME="Jan Andersson" AFFILIATION="PSE">
(SV) Arvoisa puhemies, minäkin haluan toivottaa neuvoston tšekkiläispuheenjohtajan tervetulleeksi. Tämän puheenjohtajakauden aikana kasvu jää hitaaksi ja työttömyys kasvaa. Taloudellinen tilanteemme on vaikea. Luin presidentti Klausin ratkaisuista viime viikolla Financial Times -lehdestä, enkä ole niistä lainkaan samaa mieltä. Hänen mukaansa meidän on höllennettävä ympäristö-, ilmasto- ja sosiaalipoliittisia tavoitteitamme. Tämä olisi täysin väärä tapa toimia. Jos EU:n on määrä olla tulevaisuudessa kilpailukykyinen, meidän on investoitava nykyaikaiseen ympäristöteknologiaan. Meidän on investoitava nykyaikaiseen infrastruktuuriin, jotta yhteiskuntamme olisi pitkällä aikavälillä kestävä, ja panostettava aktiiviseen ilmastopolitiikkaan. Tämä kiihdyttää kasvua ja lisää työllisyyttä.
<P>
Sosiaalipolitiikan osalta tilanne on sama. Sosiaalipolitiikan alalla meidän on panostettava hyviin työoloihin, työntekijöiden tasapuoliseen kohteluun, hyvään työympäristöön jne. Tämä ei tarkoita hidasta kasvua, vaan pitkällä aikavälillä kestävämpää kasvua.
<P>
Lopuksi haluan mainita perhepolitiikan. Ohjelmassanne esitelty perhepolitiikka on vanhanaikaista. Nykyaikaisessa perhepolitiikassa miehet ja naiset ovat yhtä lailla vastuussa lapsista ja työstä. Ohjelmanne vie meidät täysin eri suuntaan.
<SPEAKER ID="061" NAME="Rumiana Jeleva" AFFILIATION="PPE-DE">
Arvoisa puhemies, kiitos. Euroopan parlamentin bulgarialaisjäsenenä mielestäni on hyvä, että energia-asiat ja energian toimitusvarmuus kuuluvat puheenjohtajavaltio Tšekin tärkeimpiin painopisteisiin. Parina viime päivänä monia EU:n jäsenvaltioita on käytetty kiristämisen välineenä Ukrainan ja Venäjän välisessä kiistassa. Pelkästään Bulgariassa yli 160 000 kotitaloutta on jäänyt ilman lämmitystä. Valitettavasti Bulgarian hallitus ei kyennyt auttamaan kansalaisiaan tässä kriisissä. Bulgaria on EU:n ainoa jäsenvaltio, jolla ei ole vaihtoehtoisia kaasulähteitä, -toimittajia ja -varantoja. Meidän on otettava tästä tapauksesta opiksemme.
<P>
Hyvät parlamentin jäsenet, uskon puhuvani koko parlamentin puolesta sanoessani, ettemme voi sallia sitä, että EU:n kansalaiset joutuvat maksamaan poliittisista peleistä, joissa energiaresursseja käytetään poliittisena välineenä. Siksi katson, että energia-alalla kaivataan kestäviä ratkaisuja. Tarvitsemme EU:lle yhteisen energiapolitiikan. Siihen kuuluu keskeisesti muun muassa energiainfrastruktuurin parantaminen. Kun puhumme EU:n yhteisvastuusta energia-asioissa, viittaamme EU:n yhteisiin energiahankkeisiin ja siihen, että nykyistä käytäntöä eli kahdenvälisiä sopimuksia pitäisi välttää.
<P>
Lisäksi toivon, että EU:ssa voidaan ennen pitkää käynnistää jäsenvaltioiden yhteisiä hankkeita yleiseurooppalaisten ydinvoimaloiden rakentamiseksi. Tätä taustaa vasten mielestäni on myös hyvä, että puheenjohtajavaltio Tšekin toisena tärkeänä painopisteenä on laajentaa yhteistyömuotoja Etelä-Kaukasian ja Balkanin maiden sekä Ukrainan kanssa. Voimme varmistaa, että selviydymme kriiseistä - esimerkiksi nykyisen kaasukriisin kaltaisista kriiseistä - ja että voimme torjua niitä, vain soveltamalla kokonaisvaltaista lähestymistapaa, jossa otetaan huomioon edut ja mahdollisuudet, jotka perustuvat sekä jäsenvaltioiden että juuri mainitsemieni alueiden etuihin. Meidän on ryhdyttävä toimiin välittömästi ja toimittava Euroopan unionin parhaaksi. Tarvitsemme nyt kipeämmin kuin koskaan konkreettisia toimia, joilla pyritään luomaan EU:n yhteistä energiapolitiikkaa.
<P>
Toivotan puheenjohtajavaltio Tšekille onnea ja menestystä.
<SPEAKER ID="062" NAME="Katalin Lévai" AFFILIATION="PSE">
(HU) Arvoisa puhemies, arvoisa pääministeri, puheenjohtajavaltio Tšekki on valinnut motokseen iskulauseen "Esteetön Eurooppa" ja ottanut energiapoliittiset kysymykset ja talouden vakauden pääpainopisteikseen. Lisäksi haluan korostaa, kuinka tärkeää ohjelmaan on ottaa vielä yksi painopiste, nimittäin EU:n kansalaiset.
<P>
Vaadin, että kansalaisten päivittäiseen elämään suoraan vaikuttaviin asioihin kiinnitetään enemmän huomiota. EU:n huippuluokan sosiaaliohjelmien kehittämiseen, takeisiin EU:n yhteisvastuusta ja yhdenvertaisista mahdollisuuksista sekä vähemmistöpolitiikan täytäntöönpanoon pitäisi kiinnittää enemmän huomiota. Yhdyn myös niihin, jotka vaativat Tšekkiä ratifioimaan Lissabonin sopimuksen.
<P>
Kansalaiset on otettava tiiviimmin mukaan EU:n politiikkaan, sillä katson, että sosiaalisten pakettien ja tehokkaan viestinnän puuttuminen johtaa siihen, että kansalaisten luottamus EU:n toimielimiä kohtaan heikkenee jatkuvasti. Katson, että koulutuksella on erityisen tärkeä tehtävä...
<P>
(Puhemies keskeytti puhujan.)
<SPEAKER ID="063" NAME="Zuzana Roithová" AFFILIATION="PPE-DE">
(CS) Arvoisa neuvoston puheenjohtaja, hyvät parlamentin jäsenet, Gazan konflikti ja energiakriisi ovat jättäneet jälkensä Tšekin puheenjohtajakauden alkuun. Vaikka Tšekin tasavalta saikin ensin vastaan ryöpyn vähättelyä ja epäilyjä sen kyvystä johtaa unionia, Euroopassa ja maailman muissa osissa on seurattu nyt yllättyneinä, kuinka vastuullisesti ja tehokkaasti puheenjohtajavaltio Tšekki on toiminut käsitellessään odottamattomia kriisejä. Ihmettelen kuitenkin, ovatko ne todella olleet niin odottamattomia, ja kiitän Tšekin hallitusta siitä, että se ryhtyi käsittelemään niitä jo varhaisessa vaiheessa, jouluna, sillä puheenjohtajavaltio Ranska ei onnistunut tyrehdyttämään niitä alkuunsa.
<P>
Haluaisin, että ryhtyisitte neuvottelemaan aivan yhtä pelottomasti Kiinan kanssa, sillä se rikkoo tahallisesti maailmankaupan sääntöjä, edistää epäreilua kilpailua ja uhkaa eurooppalaisten terveyttä suoltamalla markkinoille väärennöksiä ja vaarallisia tuotteita. Vaikka nykyisin esimerkiksi eurooppalaisten vanhempien on hyvin vaikeaa löytää lapsilleen kenkiä, jotka eivät aiheuta terveysriskejä, neuvosto ja komissio eivät ole toistaiseksi kiinnittäneet tähän asiaan juurikaan huomiota.
<P>
Siksi mielestäni on hyvä, että yksi painopisteistänne on "EU maailmassa". Vakuutan teille, että EU suhtautuu maailmankauppaan hyvin avoimesti, mutta silti yksikään neuvoston puheenjohtaja ei ole kyennyt turvaamaan asianmukaista vastavuoroisuutta ja saamaan Kiinaa avaamaan ovensa eurooppalaisille tuottajille. Toivon, että te ja ensiluokkainen tiimimme onnistutte tässä edeltäjiänne paremmin.
<P>
Arvoisa neuvoston puheenjohtaja, kiitän teitä paitsi siitä, että olette esitellyt aidosti laadukkaan, realistisen ohjelman Euroopan unionille, myös henkilökohtaisesta kasvustanne. Ottaen huomioon, että johdatte poliittista puoluetta, jonka nykyisistä ministereistä osa vastusti vuonna 2003 Tšekin liittymistä unioniin, teette äärimmäisen hyvää työtä eurooppalaisten asioiden parissa. Toivon vain, että myös puoluetovereidenne mielipiteet Lissabonin sopimuksesta pehmenisivät samalla tavalla.
<P>
Tiedotusvälineissä kerrotaan, että irlantilaiset ovat ymmärtäneet nyt talouskriisin paineen alla paremmin, että sopimus on kunnon väline, joka laadittiin vaikeista ajoista selviytymistä varten. Toivon, että myös te alatte nähdä sopimuksen myönteisessä valossa, vaikka se tarkoittaisikin sitä, että joutuisitte poistamaan presidentti Klausin numeron matkapuhelimestanne. Toivotan meille kaikille menestystä Tšekin puheenjohtajakaudelle erilaisista näkemyksistämme huolimatta.
<SPEAKER ID="064" NAME="Katerina Batzeli" AFFILIATION="PSE">
(EL) Arvoisa puhemies, arvoisa pääministeri, ulkopolitiikan, talouskriisin ratkaisemiseen tähtäävien toimien sekä Lissabonin sopimuksen ratifioinnin lisäksi yhtenä EU:n tärkeimmistä painopisteistä pitäisi olla nuoriso. Luin ohjelmastanne nuorisoa koskevista tavoitteista. Mielestäni ohjelmanne pitäisi olla nuorison osalta kokonaisvaltaisempi ja ennakoivampi.
<P>
Julkilausumat ja lupaukset eivät enää vakuuta nuoria. He eivät tunne oloaan turvalliseksi luhistuvassa valtiossa, joka ei kykene torjumaan talouskriisiä. He eivät hyväksy koulutusjärjestelmiä, jotka lähettävät heidät työttömyyden ja sosiaalisen ylenkatseen markkinoille. He eivät hyväksy euroskeptisyyttä, Euroopan unioniin kohdistuvaa pelkoa. He eivät hyväksy Lissabonin sopimuksen ratifiointia. Heidän keskuudessaan esiintyy päivittäin kahakoita. Uusi sukupolvi ei ymmärrä, mitä tarkoitetaan...
<P>
(Puhemies keskeytti puhujan.)
<SPEAKER ID="065" NAME="John Bowis" AFFILIATION="PPE-DE">
(EN) Arvoisa puhemies, haluan kertoa neuvoston puheenjohtajalle, että kaksi miestä, Franz Kafka ja Jan Palach, symboloivat minulle hänen kotimaataan. Kumpikin heistä taisteli vapauden ja demokratian puolesta, ja kumpikin näytti turhautuvan, kokevan tuskaa ja tekevän uhrauksia, niin kuin tällaisissa taisteluissa joskus käy.
<P>
Arvoisa neuvoston puheenjohtaja, siksi uskon teidän ymmärtävän erityisen hyvin Gazan taistelua sekä Gazan ja Israelin asukkaiden tuskaa ja turhautumista. Siksi toivon, että te teette kaikkenne pannaksenne pisteen alueella jatkuvalle verilöylylle.
<P>
Kykenette varmasti myös luomaan yhteyden Yhdysvaltojen presidenttiin ilmastonmuutoskysymyksissä ja saamaan hänet mukaan ratkaisemaan ongelmaa Kööpenhaminaan.
<P>
Kotona teillä on puolestaan tilaisuus jättää jälkenne Euroopan parlamentin käsiteltävänä oleviin säädösehdotuksiin. Korostan, että rajat ylittävä terveydenhuolto tarjoaa kansalaisille lukuisia uusia mahdollisuuksia, ja tiedän tämän olevan asialistallanne.
<P>
Mainitsitte osaamisen liikkumisvapauden. Sillä on suurin merkitys lääketieteen alalla, ja sama koskee myös mielenterveyttä. Minulla oli etuoikeus tukea Tšekin tasavallassa mielenterveysuudistuksen eteen tehtyä työtä. Tiedän, että haluatte viedä näitä uudistuksia eteenpäin paitsi kotimaassanne myös kaikkialla EU:ssa. Haluan muistuttaa teille kesäkuusta, jolloin esittelimme Euroopan unionin mielenterveyssopimuksen. Se ei ole tällä hetkellä asialistallanne, mutta toivon teidän varmistavan, että se otetaan asialistallenne eteenpäin vietäväksi asiaksi, sillä meidän tehtävänämme - teidän tehtävänänne - on ennen kaikkea auttaa niitä yhteiskunnan jäseniä, jotka ovat heikoimmassa asemassa ja tarvitsevat tukeamme. Tiedän, että teette parhaanne tässä asiassa, ja toivotan teille kaikkea hyvää kaikkiin toimiinne.
<P>
(Suosionosoituksia)
<SPEAKER ID="066" NAME="Józef Pinior" AFFILIATION="PSE">
(PL) Arvoisa, puhemies, haluan aivan aluksi muistuttaa puolalais-tšekkiläisestä maanalaisesta oppositiokokouksesta, jonka Solidaarisuus-liike järjesti 21 vuotta sitten Puolan ja Tšekin rajavuoristossa.
<P>
Tšekin tasavalta on Keski- ja Itä-Euroopan ensimmäinen maa, joka toimii EU:n puheenjohtajavaltiona. Arvoisa puheenjohtaja, teille on annettu tehtävä. Euroopan unionia johtavilla tšekeillä on perintönään Keski- ja Itä-Euroopan menneisyys: taistelu rautaesiripun kaatamiseksi ja Euroopan demokraattisten yhteiskuntien yhteisön puolesta. Korostan, että Tšekin puheenjohtajakaudella on erityinen intellektuaalinen ja poliittinen merkitys.
<P>
Sen monista painopisteistä tärkein on saattaa Lissabonin sopimuksen ratifiointi loppuun ja vahvistaa EU:n yhteistä ulkopolitiikkaa. Toisena hyvin tärkeänä tehtävänä on laatia transatlanttinen strategia transatlanttisten suhteiden kehittämiseksi Yhdysvaltojen uuden presidentin valinnan jälkeen. Lopuksi toivotan presidentti Václav Havelille pikaista paranemista hänen viimeaikaisesta leikkauksestaan.
<SPEAKER ID="067" NAME="Mihael Brejc" AFFILIATION="PPE-DE">
(SL) Arvoisa puhemies, puheenjohtajavaltio Tšekki on tuonut esiin olevansa valmis toimiin saadakseen neuvottelut Kroatian liittymisestä Euroopan unioniin pois umpikujasta. Arvoisa puheenjohtaja, haluan muistuttaa teille tältä osin, että kunkin ehdokasvaltion on esitettävä vakuuttavat asiakirjat. Elleivät asiakirjat ole vakuuttavia, asiasta on huomautettava kyseiselle maalle.
<P>
Kroatia on merkinnyt karttoihinsa rajan, joka on kiistanalainen. Sen sijaan, että kartoissa mainittaisiin sen ja sen rajaosuuden olevan kiistanalainen, raja on merkitty karttaan sillä tavoin kuin Kroatia asian näkee. Tällainen asiakirja ei voi tietenkään olla vakuuttava, sillä kyse on kahden valtion välisestä kiistasta, joka on ratkaistava toisaalla. Kyse on kahdenvälisestä kiistasta, jonka osapuolten väliset naapuruussuhteet ovat muutoin erinomaiset, ja edelleen kyse on kiistasta, joka on ratkaistava muualla. Siksi haluan huomauttaa, ettei Slovenia oikuttele todetessaan, etteivät Kroatian asiakirjat ole vakuuttavia. Slovenia haluaa itse asiassa tuoda esiin, että jäsenvaltioiden on huomautettava tälle ehdokasvaltiolle, että sen on toimitettava asiakirjat, jotka vastaavat Euroopan unionin normeja.
<P>
Kuinka tilanne voitaisiin siis ratkaista? Tilanteeseen on jo esitetty monia ratkaisuehdotuksia, ja uskon, että myös puheenjohtajavaltio Tšekki yrittää esittää sopivan ehdotuksen. Tilanne voitaisiin ratkaista niin, että Kroatia toimittaisi hallituksen tai parlamentin päätöksen, jossa todettaisiin selvästi, että nämä rajat ovat suuntaa-antavia tai tilapäisiä, tai määriteltäisiin muulla tavoin selvästi, että rajat ovat väliaikaisia eikä niitä ole vielä määritetty. Tällä tavalla ottaisimme mielestäni pienen askeleen eteenpäin ja tarjoaisimme Kroatialle mahdollisuuden liittyä Euroopan unioniin mahdollisimman pian, mikä olisi myös Slovenian etu.
<P>
Lopuksi haluan toivottaa teille onnea ja menestystä toimiessanne Euroopan unionin neuvoston puheenjohtajana.
<SPEAKER ID="068" NAME="Richard Falbr" AFFILIATION="PSE">
(CS) Arvoisa puhemies, neuvoston puheenjohtajaa on arvosteltu kovasti, ja jätän tarkoituksella yhtymästä tähän arvosteluun. Tšekkiläisissä saduissa kerrotaan usein linnasta, jossa asuu viisas kuningas, joka ei ärsytä ketään, loukkaa ketään eikä väitä olevansa joka alan asiantuntija. Samaa ei voida sanoa Prahan linnasta. No, mikään ei ole täydellistä. Uskon silti, että neuvoston puheenjohtaja menestyy tästä haitasta huolimatta ja pitää meille tänään antamansa lupaukset. Olen tuntenut hänet lähes 20 vuotta, ja minusta on ilo nähdä, kuinka Tšekin jäsenyys Euroopan unionissa on vauhdittanut hänen poliittista kasvuaan. Pidän hänelle peukkuja pystyssä, sillä niin kuin espanjalaiset sanovat, "Con mi patria, con razón o sin ella", niin kuin englantilaiset sanovat "Good or bad, my country", ja niin kuin itse sanon "kotimaani on kotimaani sekä hyvinä että huonoina aikoina".
<SPEAKER ID="069" NAME="Zita Pleštinská" AFFILIATION="PPE-DE">
- (SK) Arvoisa puhemies, haluan kertoa aivan aluksi olevani iloinen siitä, että hyvä naapurimme Tšekin tasavalta hälvensi heti puheenjohtajakautensa alussa kaikki epäilykset siitä, kykenisikö se uutena jäsenvaltiona johtamaan EU:ta ja hoitamaan sen asioita.
<P>
Tšekin tasavalta on osoittanut kykenevänsä reagoimaan kriisitilanteisiin ja toimimaan niissä, kuten Gazan sodan sekä Venäjän ja EU.n välisten kaasutoimitusten katkeamisen yhteydessä. Edustan Slovakiaa, jonka käyttämästä kaasusta lähes 97 prosenttia tulee Venäjältä ja jonka tilanne Bulgarian tilanteen tavoin on kaikkein vaikein. Haluan siksi antaa pääministeri Topolánekille henkilökohtaisesti tunnustusta neuvotteluista, joita hän on käynyt kiistan osapuolten, Venäjän ja Ukrainan kanssa. Arvoisa pääministeri, Slovakia ei saa edelleenkään kaasua, ja siksi se tarvitsee aktiivista apuanne. EU tarvitsee yhteisen energiapolitiikan, ja sen on parannettava neuvotteluasemiaan energian alalla.
<P>
Ranskan puheenjohtajakausi käynnistyi Venäjän ja Georgian välisellä konfliktilla, ja puheenjohtajavaltio Tšekin on hoidettava Venäjän ja Ukrainan välistä kaupallista ja poliittista kiistaa. Katson vakaasti, että meidän on aika ottaa opiksemme näistä tapahtumista. Meidän on määritettävä alueet, joilla EU on riippuvainen Venäjästä, sekä alueet, joilla Venäjä on riippuvainen EU:sta. Suhteet Venäjään ovat tärkeät, mutta emme voi hyväksyä sitä, että Venäjä käyttää kaasua poliittisena aseenaan. Energialähteiden monipuolistamista ja Nabucco-kaasuputken rakentamista koskevat kysymykset on ratkaistava kiireesti. Arvoisa pääministeri, Slovakia on poikkeuksellisessa tilanteessa ja pitää teitä liittolaisenaan Jaslovské Bohunicea koskevaan strategiseen päätökseen liittyvässä asiassa. Arvoisa Euroopan komission puheenjohtaja Barroso, pyydän myös teidän apuanne.
<P>
Katson itse, että henkilöiden vapaan liikkuvuuden täytäntöönpanossa on edelleen monia puutteita, ja siksi Tšekin puheenjohtajakauden motto "Esteetön Eurooppa" on mielestäni hyvä.
<P>
Toivotan puheenjohtajavaltio Tšekille menestystä, kun se panee kolmen E:n ohjelmaansa täytäntöön ja luotsaa EU:ta kohti Lissabonin tavoitteiden täyttymistä.
<SPEAKER ID="070" NAME="Miloš Koterec" AFFILIATION="PSE">
- (SK) Arvoisa pääministeri, me olemme entisiä maanmiehiä, ja olen siksi iloinen voidessani toivottaa teidät tervetulleeksi Euroopan parlamenttiin. Toivotan teille onnea meille esittelemienne tavoitteiden täytäntöönpanoon.
<P>
EU:n tällä hetkellä kohtaamat ongelmat tiivistyvät hyvin painopisteissänne, kolmessa E:ssä, ja luotan siihen, ettette unohda talouden alalla sen sosiaalisia näkökohtia, jotka ovat hyvin tärkeitä valtaosalle EU:n kansalaisista. Kun näin teidät juhlimassa euron käyttöönottoa Slovakiassa, havaitsin ilokseni neuvoston uuden puheenjohtajan kannattavan EU:n jäsenvaltioiden tiiviimpää yhdentymistä. Useimpien Euroopan parlamentin jäsenten tavoin ilahtuisin kuitenkin vielä enemmän, jos ajaisitte Lissabonin sopimuksen ratifiointia Tšekin tasavallassa. Ellei sopimusta ratifioida, teidän on vaikeaa saavuttaa itsellenne asettamanne tavoitteet. Meidän on otettava tämä askel, jos me haluamme, ettei EU ole enää pelkkä maksaja vaan myös toimija maailmanpolitiikassa.
<P>
Arvoisa pääministeri, kuten täällä on sanottu jo monta kertaa, Euroopan parlamentin vaaleista tulee puheenjohtajakaudellanne merkittävä hetki. Vaalitulos vaikuttaa EU:n politiikkaan seuraavat viisi vuotta, ja neuvoston tuntuvalla tuella voi olla asiaan suuri vaikutus. Kun Slovakia putosi jääkiekon maailmanmestaruuskisoista ja Tšekin tasavalta pääsi seuraavalle kierrokselle...
<P>
(Puhemies keskeytti puhujan.)
<SPEAKER ID="071" NAME="Tunne Kelam" AFFILIATION="PPE-DE">
(EN) Arvoisa puhemies, haluan kertoa Viron tukevan lämpimästi puheenjohtajavaltio Tšekkiä. Aidosti parantunut kilpailukyky ja neljän perusvapauden toteutuminen ovat paras lääke talouskriisiin. Arvoisa neuvoston puhemies, kannatan ajatustanne itäisen kumppanuuden täysimittaisesta kehittämisestä. Ymmärrämme nyt, kuinka tärkeää on saada Ukrainan ja Georgian kaltaiset maat sitoutumaan oikeusvaltioperiaatteeseen ja demokraattiseen valvontaan.
<P>
Euroopan parlamentti ehdotti viime syyskuussa, että elokuun 23. päivästä tehtäisiin kommunismin ja natsismin uhrien yhteinen muistopäivä. Luotamme siihen, että te näytätte esimerkkiä ja taivutatte kaikki 27 hallitusta tekemään tästä päivästä virallisen muistopäivän ensi elokuusta alkaen. Odotamme myös, että EU laatii teidän johdollanne moraalisen ja poliittisen arvion totalitaarisen kommunistihallinnon aikana tehdyistä rikoksista.
<P>
(Puhemies keskeytti puhujan.)
<SPEAKER ID="072" NAME="Silvia-Adriana Ţicău" AFFILIATION="PSE">
(RO) Arvoisa puhemies, puheenjohtajavaltio Tšekin mottona on "Talous, energia ja Euroopan unioni maailmassa". EU:n kansalaiset odottavat EU:n toimielinten suojelevan heitä kriiseiltä ja parantavan heidän elämänlaatuaan. Euroopan unionin talouden elvytyssuunnitelma, energiatehokkuuden lisääminen ja energian toimitusvarmuus ovat tällä hetkellä EU:n kansalaisille tärkeimpiä tavoitteita.
<P>
Lähestyvistä Euroopan parlamentin vaaleista huolimatta tai juuri niiden vuoksi kehotan puheenjohtajavaltio Tšekkiä osoittamaan, että sillä on visio ja poliittista tahtoa ja että se on ennen kaikkea sitoutunut EU:n kansalaisiin. Voimme yhdessä päästä ensimmäisessä käsittelyssä sopimukseen rakennusten energiatehokkuutta koskevasta direktiivistä. Vakuutan teille, että Euroopan parlamentti ja Euroopan komissiokin ovat valmiit tukemaan teitä, jotta direktiivi rakennusten energiatehokkuudesta olisi yksi Tšekin puheenjohtajakauden saavutuksista.
<SPEAKER ID="073" NAME="Marios Matsakis" AFFILIATION="ALDE">
(EN) Arvoisa puhemies, Venäjän kommunismin aikaisten traumaattisten kokemuksiensa vuoksi Tšekin tasavalta on nyt siirtynyt toiseen ääripäähän ja sitonut itsensä tiukasti ja kuuliaisesti Yhdysvaltoihin. Arvoisa neuvoston puheenjohtaja, tämä ilmenee selvästi paitsi tavastanne suhtautua Gazan kysymykseen ja Lissabonin sopimukseen myös hallituksenne päätöksestä sijoittaa amerikkalaisia ohjuksia Tšekin maaperälle. Se, että olette valmiit palvelemaan uskollisesti Washingtonia, Yhdysvaltojen hallitusta, silläkin uhalla, että vaarannatte EU:n rauhan, on epäilyttävää, emmekä voi hyväksyä sitä.
<P>
Maanne on nyt osa Euroopan unionia, ei Yhdysvaltoja, ja teidän on pidettävä huolta siitä, että hallituksenne toimii sen mukaisesti. Amerikan satelliittivaltioilla ei ole sijaa unionissa. Päättäkää siis, valitsetteko EU:n vai Yhdysvallat. Molempia ette voi valita!
<SPEAKER ID="074" NAME="Mirosław Mariusz Piotrowski" AFFILIATION="UEN">
(PL) Arvoisa puhemies, arvoisa neuvoston puheenjohtaja, puheenjohtajavaltio Tšekki on moneen vuoteen ensimmäinen puheenjohtajavaltio, joka on jättänyt asialistaltaan pois vanhan vitsin eli Euroopan perustuslain, joka tunnetaan myös Lissabonin sopimuksena. Tämä realistinen lähestymistapa herättää optimismia ja on osoitus demokratian ja yksimielisyyden periaatteen kunnioittamisesta.
<P>
Puheenjohtajavaltio Tšekki on päättänyt keskittyä kiireellisimpiin ajankohtaisiin asioihin, muun muassa Gazan konfliktiin ja energian toimitusvarmuuteen. Venäjän ja Ukrainan väliseen kaasukiistaan ei ollut aluksi tarkoitus puuttua, mutta kun kiista alkoi vaikuttaa moniin jäsenvaltioihin, pääministeri Topolánek ryhtyi sovittelijaksi. On selvää, ettei puheenjohtajavaltio saavuta kuudessa kuukaudessa kaikkia itselleen asettamia tavoitteita, mutta ensimmäiset kaksi viikkoa viittaavat jo siihen suuntaan, että se voi olla tehokas puheenjohtajavaltio joidenkin tämän parlamentin jäsenten esittämistä tuomiopäivän ennustuksista huolimatta. Valtuuskunnan puolesta...
<P>
(Puhemies keskeytti puhujan.)
<SPEAKER ID="075" NAME="Dimitar Stoyanov" AFFILIATION="NI">
(BG) Arvoisa puhemies, kiitos. Kuulemani uutisen mukaan Brysselissä on pystytetty puheenjohtajavaltio Tšekin tuella niin sanottu taideteos, jossa kotimaani Bulgaria kuvataan käymälänä. Tämä on äärimmäisen loukkaavaa ja rikkoo Euroopan unionin kumppanuuden ja vastavuoroisen kunnioituksen periaatteita. Vaadimme siksi, että Tšekin tasavalta ja se, joka nyt ikinä onkin kehdannut loukata tällä tavalla yhtä jäsenvaltioista, poistavat tämän sietämättömän teoksen välittömästi. Ellei tätä teosta poisteta välittömästi, kollegani ja minä käymme poistamassa sen itse omakätisesti.
<SPEAKER ID="076" NAME="Mirek Topolánek">
neuvoston puheenjohtaja. - (CS) Arvoisa puhemies, kiitos puheenvuorosta. Haluan päätöspuheenvuoroni aluksi kiittää teitä kaikkia esittämistänne näkemyksistä. Tervetulotoivotuksenne oli hyvin lämmin, enkä odottanut sitä. Haluan myös huomauttaa, että puheenjohtajavaltio Tšekki ja minä Eurooppa-neuvoston puheenjohtajana pidämme tiiviisti yhteyttä Euroopan komissioon ja teemme sen kanssa läheistä yhteistyötä koko kuuden kuukauden jakson ajan. Ensimmäiset kaksi viikkoa ovat osoittaneet, kuinka jatkuvalla, päivittäisellä ja hyvin aktiivisella yhteydenpidolla paitsi komission puheenjohtajan Barroson myös koko komission kanssa on onnistuttu turvaamaan yhteiset toimet asioissa, joita tulvi eteemme vuoden alussa. Viittaan nyt paitsi yhteistyöhömme Euroopan parlamentin kanssa myös erityisesti viestintäämme Euroopan komission kanssa pyrkiessämme ratkomaan näitä tilapäisiä ongelmia. Haluankin lausua puheenjohtaja Barrosolle kiitokset.
<P>
Ennen tänne tuloani lupasin, etten kertoisi vitsejä. Ainoa vitsi, jonka kerroin ja jolle kaikki kotona nauraisivat, lässähti. Jatkan siitä huolimatta yrittämistä, ja ehkäpä lopulta saksan tulkkikin saa tulkattua asian oikein ja ymmärrämme toinen toisiamme.
<P>
Lissabonin sopimus ei voi olla mikään mantra. Sen on oltava keino, ei päämäärä. Se on keino parantaa Euroopan unionin työskentelyä. Siitä ei saa tulla pakon asia. Jokainen maa hoitaa ratifioinnin omien tapojensa ja sääntöjensä mukaisesti. Se, että olen allekirjoittanut sopimuksen, ei tarkoita sitä, että yritän vaikuttaa Tšekin parlamentin kahden kamarin päätöksiin, sillä ne ovat itsenäisiä ja vapaita tekemään päätöksensä itse. Emme myöskään aio painostaa irlantilaisia etukäteen heidän päätöksenteossaan. Sopimusta ei voida saattaa voimaan millään muulla tavalla, vaikka katsonkin sopimuksen olevan tarpeen näinä aikoina ja helpottavan Euroopan unionin työskentelyä. Tämä on viimeinen huomioni asiasta, enkä palaa siihen, koska olen kertonut teille henkilökohtaisen kantani.
<P>
Pidin jäsen Kirkhopen siteerauksesta ja lainaan mukaillen Churchillia vielä toisen kerran kertoakseni, mitä ajattelen juuri nyt: "Ei enempää kriisejä huomiselle, kalenterini on jo täynnä." Mielestäni se, mitä olemme käyneet parina ensimmäisenä viikkona läpi, osoittaa, että valitsimme painopisteemme oikein ja että olimme valmistautuneet hyvin. Tartuimme lisäksi kaasukysymykseen jo joulukuun puolivälissä, Ranskan puheenjohtajakauden aikana.
<P>
Pyydän anteeksi kaikilta niiltä parlamentin jäseniltä, joiden täsmällisiin kysymyksiin en vastaa. Yritän viedä tätä keskustelua hieman yleisemmälle tasolle ja valottaa teille yleistä lähestymistapaamme näihin erityisiin ongelmiin.
<P>
Kysymykseen ihmisten, huumeiden ja lasten salakuljetuksesta, lapsikaupasta ja muusta sellaisesta vastaan, että aivan kuten Euroopan parlamentti keskustelee vapaudesta ja turvallisuudesta, niin tekee myös Tšekin tasavalta, ja haluamme jouduttaa direktiivejä ja koko lainsäädäntösuunnitelmaa, jotka ovat osa neuvoston päätöstä torjua ihmisten salakuljetusta. Haluan vain sanoa, että olemme jo valmiita tähän ja haluamme puuttua näiden ongelmien yksittäisiin osatekijöihin.
<P>
Mitä tulee laajamittaiseen keskusteluun Nabucco-kaasuputkesta, meidän on myönnettävä rehellisesti, että Nabucco tarjoaa vaihtoehdon muille siirtoreiteille vain, jos saamme myös vaihtoehtoisen toimituslähteen. Ukrainaa koskevasta keskustelusta totean, että maanmieheni jäsen Zieleniec ilmaisi asian varsin selvästi: kyseessä on poliittinen ja geopoliittinen ongelma. Katson, että ellemme tarjoa Ukrainalle mahdollisuutta ratkaista sisäisiä ongelmiaan, ellemme rajoita eri toimijoiden toimintaa, olivatpa ne yksittäisiä henkilöitä tai kaasumarkkinoilla toimivia yrityksiä, Ukrainan myönteinen suhtautuminen Euroopan unioniin saattaa muuttua, mikä on tietenkin geopoliittinen ongelma. Voimme vain spekuloida, mihin koko kriisillä pyritään - ehkä sillä tavoitellaan vain lyhytaikaista hinnannousua, ehkä sillä yritetään lisätä paineita rakentaa NordSteam-putki, vaihtoehtoinen pohjoinen reitti, tai ehkä sen tavoitteena onkin estää Ukrainan kallistuminen EU:n suuntaan. Olipa syy mikä tahansa, nämä tekijät ovat osa ongelmaa, joka ei ole pelkästään lyhyen aikavälin ongelma ja jossa ei ole kyse ainoastaan energiasta.
<P>
Jos minun pitäisi vastata sellaiseen kysymykseen, pitäisikö EU:n olla liberaalimpi vai sosialistisempi, yrittäisin kertoa vielä yhden vitsin ja ehdottaa kompromissia, liberalistis-konservatiivista unionia, mutta tämä on todellakin viimeinen vitsini.
<P>
Tšekin tasavallan valinnoista ja euron hyväksymisestä totean, että kerroin 1. tammikuuta, että Tšekin tasavalta ilmoittaa 1. marraskuuta, minä päivänä se ottaa euron käyttöön. Hallitukseni on ensimmäinen hallitus, joka täyttää Maastrichtin kriteerit. En pidä tätä kilpailuna. Onnittelen Slovakian hallitusta, ja me odotamme ja katsomme, kuinka rahoituskriisi vaikuttaa vakaus- ja kasvusopimuksen sääntöjen noudattamiseen sekä euroalueen kaikkien sääntöjen tosiasialliseen täyttymiseen. Olen huolissani, sillä EU:n omien sääntöjen löyhentyminen on tuhoisa askel - ja tämä koskee myös rahoituskriisin käsittelyä. Siispä puhuessamme sääntöjen Euroopasta korostamme luonnollisesti valtiontuki- ja kilpailudirektiivien noudattamista, ja tämä onkin jatkossa yksi kriteeri, jonka pohjalta arvioimme kaikkia ehdotuksia siitä, kuinka rahoituskriisiin pitäisi puuttua. Säännöt ovat voimassa niin hyvinä kuin huonoinakin aikoina, ja ne koskevat kaikkia. Tässä asiassa on oltava ehdottoman tasapuolinen.
<P>
Kommentoin vielä mottoa "Esteetön Eurooppa". Kyllä, tarkoituksena on, että sillä on ainakin kolme merkitystä. Ensinnäkin sillä on taloudellinen merkitys, johon kuuluu esteiden poistaminen sisämarkkinoilta, ja toiseksi henkinen tai psykologinen merkitys, toisin sanoen se viittaa esteiden poistamiseen eurooppalaisten mielistä, mihin tietenkin hiljattain liittyneet jäsenvaltiot pyrkivät. Kolmanneksi se viittaa ulkorajojen poistamiseen, protektionismin välttämiseen ja maailmankaupan aitoon vapauttamiseen keinona hallita kriisiä, lisätä kysyntää ja panna Washingtonin G20-kokouksen päätelmät tehokkaasti täytäntöön.
<P>
Haluan kertoa täällä yhden asian, joka vaikuttaa minuun henkilökohtaisesti ja joka on jo löytänyt tiensä tiedotusvälineisiin. Václav Havel on vakavasti sairas ja joutunut sairaalaan. Tämä mies symboloi sitä, mihin suuntasimme ennen marraskuuta 1989 ja sen jälkeen - paitsi Tšekin tasavallassa myös muualla, sillä pohjimmiltaan hän symboloi rautaesiripun murtumista. Hän on ensimmäinen Euroopan parlamentissa puhunut tšekki, ja toivotan hänelle pikaista paranemista meidän kaikkien puolesta.
<P>
Vastaan nyt hyvin täsmällisesti yhdelle Euroopan parlamentin jäsenelle. Jäsen Roučekin huoli Tšekin hallituksesta liikutti minua. Voin luetella viimeisten 10-15 vuoden ajalta ainakin kuusi esimerkkiä tilanteista, joissa EU:n puheenjohtajavaltioilla on ollut monia sisäpoliittisia ongelmia, mutta silti niiden puheenjohtajakaudet ovat onnistuneet. Esimerkiksi Belgiassa tapahtui Maastrichtin sopimuksen voimaantulon aikaan perustuslaillisia muutoksia, ilman että ne vaikuttivat puheenjohtajakauteen. Ranskassa vallitsi maan puheenjohtajakaudella sisäpoliittinen kriisi, samalla kun Euroopan unioni laajeni Suomeen, Ruotsiin ja Itävaltaan. Vuonna 1999 Amsterdamin sopimuksen aikoihin, Saksan puheenjohtajakaudella Gerhard Schröder kohtasi vakavia ongelmia ja Lafontaine jätti puolueensa. Esimerkkeinä voidaan mainita myös Espanjan puheenjohtajakausi, jolloin euro otettiin käyttöön ja puheenjohtajana toimi José María Aznar, sekä Irlannin puheenjohtajakausi. Voisin vielä mainita monia lisää. Älkää olko huolissanne Tšekin sisäpoliittisista ongelmista - ne eivät vaikuta Tšekin puheenjohtajakauteen.
<P>
Nuclear Forum -kokouksesta totean, ettemme voi käydä ydinvoimasta keskustelua, joka on vihreiden, liberaalien ja konservatiivien välinen kiista ja johtaa näin väkinäiseen tulokseen. Kokous järjestetään yhteistyössä Euroopan komission kanssa ja pidetään Bratislavassa ja Prahassa. Siellä pitäisi käynnistää uusi keskustelu turvallisuudesta, mahdollisuuksista, riskeistä, tarpeista ja kaikista niistä asioista, joista on tullut viime vuosina jonkinasteisia tabuja. Itse asiassa slovakialais-tšekkiläinen Nuclear Forum -kokous tähtää juuri näiden tabujen murtamiseen. On selvää, miksi pääministeri Fico on Ukrainassa ja Moskovassa: Bulgarian ja Slovakian ongelmat ovat erittäin merkittäviä, sillä nämä maat ovat täysin riippuvaisia Ukrainan kaasutoimituksista. Bulgaria kykenee varastoimaan vain kolmanneksen tarvitsemastaan kapasiteetista. Slovakia on jo supistanut tuhansien yritysten tuotantoa, Novákyssa toimivalta lämpövoimalta on loppunut kaasu, ja maa on vakavassa kriisissä. Olen päivittäin yhteydessä ministeri Ficoon ja kannatan hänen pyrkimyksiään, vaikken uskokaan niiden nyt onnistuvan. Meidän on oltava tiukempia näiden kahden toimijan, Ukrainan ja Venäjän, Naftogazin ja Gazpromin kanssa. Lisäksi katson, että Euroopan komission ja puheenjohtajavaltio Tšekin seuraavien toimenpiteiden on oltava paljon tehokkaampia ja tiukempia. Meidän on etsittävä keinoja ratkaista monia teknisiä ongelmia. Ellei näitä toimituksia voida jatkaa jostakin täysin epäolennaisesta syystä (eli jos syynä käytetään teknistä kaasua), ryhdymme asiaa koskeviin jatkotoimiin.
<P>
Olemme puhuneet paljon Balkanin maista ja niihin liittyvistä ongelmista, ja tästä aiheesta esitettiin paljon kysymyksiä. Jäsen Peterle tietää hyvin, että jos Kroatian liittymisprosessia halutaan viedä eteenpäin, Slovenian ja Kroatian kiistaan on löydettävä kahdenvälinen ratkaisu. Kyseessä ei ole eurooppalainen kiista, vaikka se alkaakin jo itse asiassa häiritä liittymisneuvotteluja. Tältä osin yhteydenpitoni kummankin maan pääministereihin ja presidentteihin ja oma henkilökohtainen panokseni tämän ongelman ratkaisemiseen saattaa auttaa ratkaisemaan Slovenian ja Kroatian välisen rajaongelman.
<P>
Minulla olisi vielä paljon sanottavaa, mutta yritän olla pidättelemättä teitä kovin pitkään ja tehdä tilaa seuraavien asioiden käsittelylle. Haluan sanoa lopuksi, että arvostamme suuresti saamaamme mahdollisuutta kuulua valtioiden yhteisöön, joka perustuu arvoihin ja tavoitteisiin, jotka me olemme kyenneet marraskuun 1989 jälkeen hyväksymään jälleen omiksi arvoiksemme ja tavoitteiksemme. Arvostamme myös tilaisuutta toimia koko tämän yhteisön puheenjohtajana. Tämä on niin ainutlaatuinen asia, ettei oma sukupolveni, jonka edustajat olivat 33-vuotiaita vuonna 1989, olisi koskaan uskonut elävänsä riittävän pitkään nähdäkseen tämän tapahtuvan. Arvostamme myös sitä, että voimme puuttua moniin ongelmiin. Ennen kaikkea arvostamme kuitenkin sisäistä vapaata keskustelua. Tämän vapauden ansiosta voimme jäsentää näitä ongelmia esittämällä monenlaisia näkemyksiä, jotka ovat olennaisia niiden ratkaisemisen kannalta. Voin todeta täällä yksiselitteisesti Tomas Garrigue Masarykin sanoneen, että "demokratia on keskustelua". Olen innokas seuraamaan Tšekkoslovakian ensimmäisen presidentin jalanjälkiä - olen täysin avoin tälle keskustelulle. Kiitän teitä osallistumisestanne ja jään odottamaan uutta tapaamistamme.
<SPEAKER ID="077" NAME="José Manuel Barroso">
komission puheenjohtaja. - (EN) Arvoisa puhemies, tämä keskustelu on ollut erittäin mielenkiintoinen, ja yhteisymmärrys haasteista ja puheenjohtajavaltio Tšekille yleisesti annettu tuki rohkaisevat minua. Toistan jälleen kerran toivovani, että työskentelemme lojaalisti, rakentavasti ja hyvässä hengessä tšekkiläisystäviemme kanssa. Heidän menestyksensä merkitsee EU:n menestystä.
<P>
Kuten joku teistä jo korosti, tämä on viimeinen puheenjohtajakausi ennen Euroopan parlamentin vaaleja. Mielestäni on hyvin tärkeää, että me kaikki osoitamme näiden kuukausien aikana, kuinka tärkeitä kaikki toimielimemme ovat kansalaistemme hyvinvoinnin, vaurauden ja yhteisvastuun kannalta.
<P>
Kommunikointi on hyvin tärkeää, eivätkä EU:n toimielimet tai jäsenvaltiot voi huolehtia siitä yksin. Meidän on huolehdittava siitä yhdessä todellisen kumppanuuden hengessä. Siispä monilla seuraavien kuukausien aikaisilla tapahtumilla on suuri merkitys EU:n tulevaisuudelle ja sille kunnioitukselle, jota toimielimiämme kohtaan tunnetaan kaikkialla Euroopan unionissa.
<P>
Haluan vastata tässä yhteydessä muutamiin minulle esitettyihin konkreettisiin, erityisesti energiaa koskeviin kysymyksiin. Kyllä, kaasun toimitusvarmuutta koskevaa direktiiviä on tarkistettava kiireesti. Komissio totesi näin viime marraskuussa esitellessään strategisen energiakatsauksensa, ja teemme nyt täydellä teholla töitä voidaksemme esittää Euroopan parlamentille ja neuvostolle säädösehdotuksen mahdollisimman pian. Kyllä, Euroopan unioni tarvitsee lisää yhteisvastuuta ja sen on edistyttävä energian toimitusvarmuuteen liittyvissä asioissa. Juuri tämä oli hiljattain esitetyn strategisen energiakatsauksen ydin.
<P>
Haluan käyttää tämän tilaisuuden pyytääkseni jälleen EU:n jäsenvaltioita ja toimielimiä työskentelemään aktiivisemmin niiden mekanismien parissa, jotka liittyvät EU:n yhteisvastuuseen energia-asioissa. Kyllä, meidän on myös joudutettava investointeja energiainfrastruktuuriin, yhdysputkiin ja energiatehokkuuteen. Siksi yhteisön talousarviosta on äärimmäisen tärkeää kohdentaa tähän tarkoitukseen viisi miljardia euroa.
<P>
Pyydän sekä parlamenttia että puheenjohtajavaltio Tšekkiä siirtymään sanoista tekoihin mahdollisimman pian. Kyllä, talouden elpyminen on kytkettävä älykkääseen vihreään kasvuun, jos haluamme selviytyä tästä kriisistä entistä vahvempina. Olemme ehdottaneet, että rakennerahastojen käyttöä näihin tarkoituksiin nopeutettaisiin. Energiatehokkuuden ja energiayhteyksien kehittämiseen tarvitaan varoja, ja koordinoimalla kansallisia elvytysohjelmia kohdistamme myös kansalliset toimet tähän suuntaan Eurooppa-neuvoston päätelmien mukaisesti.
<P>
Haluan myös todeta, että tästä talouskriisistä selviytyminen ja EU:n ohjaaminen takaisin kestävän kasvun tielle edellyttävät myös sitä, että yhdenvertaisia mahdollisuuksia koskevia yhteisön sääntöjä kunnioitetaan. EU:n on tuettava jatkossakin sekä miesten että naisten osallistumista talouselämään ja autettava heitä yhdistämään perhe- ja työelämä.
<P>
Puhun vielä lyhyesti Lissabonin sopimuksesta, jonka monet teistä mainitsivat. Meille on nyt tärkeämpää kuin koskaan ennen, että kaikki jäsenvaltiot ratifioivat tämän sopimuksen. Meidän on toki kunnioitettava kaikkia kansallisia ratifiointimenettelyjä, mutta kun hallitus allekirjoittaa sopimuksen maan puolesta, se sitoutuu panemaan sen täytäntöön.
<P>
(Suosionosoituksia)
<P>
Monet teistä puhuivat Tšekin puheenjohtajakaudesta ja siitä, kuinka tärkeä se on. Kuten jotkut teistä - jäsen Nassauer, jäsen Brok ja muut jäsenet - sanoivat, se, että Tšekki toimii puheenjohtajavaltiona, on itsessään valtavan tärkeä asia. Entinen Varsovan liiton maa on nyt saanut ensimmäistä kertaa tehtäväkseen toimia Eurooppa-neuvoston puheenjohtajana. Ajatelkaa, kuinka suuri saavutus on, että 20 vuotta rautaesiripun murtumisen jälkeen Eurooppa-neuvoston puheenjohtajana toimii Tšekin tasavalta ja pääministeri Topolánek ja varapääministeri Vondra hoitavat yhdessä tätä tehtävää. Luotan täysin siihen, mitä teette.
<P>
Haluan kertoa teille viimevuotisesta kokemuksestani, joka ajoittui Portugalin puheenjohtajakauteen. Portugalin pääministeri Socrates ja minä olimme Zittaussa Tšekin tasavallan, Puolan ja Saksan välisellä rajalla. Näin, kuinka tunteikas pääministeri Topolánek oli tuona hetkenä Kaikista noista maista tulevat eurooppalaiset voivat nyt ylittää vapaasti tämän rajan, joka erotti ennen meidät toisistamme ja jakoi Euroopan kahteen osaan. Se oli hieno hetki, ja tämä on suuri saavutus, josta meidän pitäisi olla ylpeitä. Siksi uskon todella, että meidän on tärkeää puolustaa arvojamme, jotta tämä puheenjohtajakausi onnistuisi.
<P>
Jotkut teistä sanoivat, että Tšekin puheenjohtajakauden onnistuminen on tärkeää siksi, että kyseessä on pieni maa. Olen pahoillani, mutta Tšekin tasavalta ei ole pieni maa, ei edes Euroopan unionin mittapuulla. Itse asiassa joidenkin jäsenvaltioidemme pitäminen pieninä maina kielii toisinaan alemmuuskompleksista. Haluan todeta teille Paul-Henri Spaakin, Euroopan unionin yhden perustajahahmon sanoin, ettei Euroopan unionissa ole enää suuria ja pieniä maita. Itse asiassa voidaan jopa sanoa, ettei yksikään niistä ole suuri - ongelma on siinä, ettei osa niistä ole vielä huomannut sitä.
<P>
Kun tarkastelemme muuta maailmaa - kun näemme, kuinka voimakas Yhdysvallat on puolustuksen ja teknologian alalla, kun mietimme, kuinka valtava Venäjä on maantieteellisesti ja kun otamme huomioon, kuinka valtava väestö Kiinalla ja Intialla on - voimmeko sanoa, että Euroopan unionissa on yhtäkään suurta maata?
<P>
Euroopan unionissa ei ole enää suuria maita. Kaikilla jäsenvaltioilla on suuri arvo. Euroopan komissiolle kaikki jäsenvaltiot ovat aivan yhtä arvokkaita, mutta jos haluamme olla suuria maailmassa, Euroopan unionin on oltava vahva. Meidän on tehtävä yhteistyötä, meidän on käytettävä kaikkien toimielintemme vaikutusvaltaa, ja jos toimimme tällä tavoin yhdessä, saamme maailmassa pysyvästi jotakin aikaan. Siksi tarvitsemme Lissabonin sopimuksen. Siksi tarvitsemme yhteisen päämäärän. Siksi tarvitsemme vahvat toimielimet. Toivotan puheenjohtajavaltio Tšekille kaikkea hyvää.
<P>
(Jatkuvia suosionosoituksia)
<SPEAKER ID="078" NAME="Puhemies">
(EL) Keskustelu on päättynyt.
<P>
Äänestys toimitetaan myöhemmin.
<P>
Kirjalliset lausumat (työjärjestyksen 142 artikla)
<SPEAKER ID="079" NAME="Gerard Batten  " LANGUAGE="EN">
Jotkut meistä odottavat innostuneina kuulevansa presidentti Klausin puheen helmikuussa. Miten virkistävää onkaan kuulla henkilöä, joka on niin älykäs ja rehellinen, että epäilee entistä tiiviimmän Euroopan unionin ideologisia oppeja ja ilmastonmuutosta.
<P>
Presidentti Klaus on ollut aivan oikeassa verratessaan Euroopan unionia vanhaan Neuvostoliittoon. Ystäväni, rohkea venäläinen toisinajattelija Vladimir Bukovski toteaa Euroopan unionista: "Olen elänyt teidän tulevaisuudessanne, eikä se toimi." Bukovski on aivan oikeassa siinä, että EU on esimerkki pehmeästä kommunismista.
<P>
Voimme vain toivoa, että puheenjohtajavaltio Tšekki suhtautuu suureen eurooppalaiseen hankkeeseen hieman epäilevämmin kuin edeltäjänsä. Yksi asia, jonka tšekit voivat tehdä, on viivyttää Lissabonin sopimuksen ratifiointia Irlannin toiseen kansanäänestykseen saakka. Kun irlantilaiset sitten äänestävät epäonnistuneesta perustuslaista uudelleen "ei", tšekit voivat tunnustaa demokraattisen päätöksen, jonka ainoa kansanäänestyksen toteuttanut EU:n jäsenvaltio on tehnyt, ja pysäyttää Lissabonin sopimuksen ratifioinnin. Toivotaan, että presidentti Klaus on tehtävään sopiva mies.
<SPEAKER ID="080" NAME="Alessandro Battilocchio  " AFFILIATION="PSE">
kirjallinen. - (IT) Kiitos, arvoisa puhemies, ja toivotan Tšekin tasavallalle vilpittömästi menestystä työssään. Merkit eivät ennusta hyvää puheenjohtajakauden alussa: Tšekin periaatteellinen euroskeptismi, joka on ollut sen viimeaikaisten toimien taustalla (kuten Lissabonin sopimuksen ratifioinnin laiminlyönti tähän saakka), ei lupaa hyvää edes optimisteille. Neuvoston puheenjohtajan lausunto Gazasta on myös osoittanut institutionaalisen tunteen puutetta: kannoista pitäisi sopia muiden 26 jäsenvaltion kanssa. Sen lisäksi Euroopan parlamentin sosialistiryhmän tapaamisen laiminlyöminen antaa erittäin huonon kuvan: koskaan aikaisemmin ei ole käynyt niin, että neuvoston puheenjohtaja ei ole löytänyt aikaa keskustelulle Euroopan parlamentin suuren poliittisen ryhmän kanssa. Arvoisa puhemies, toivomme yllättyvämme tehokkaasta, jämäkästä toiminnasta: siinä tapauksessa meillä on kuuden kuukauden kuluttua älyllistä rehellisyyttä antaa tunnustus toiminnasta.
<SPEAKER ID="081" NAME="Ilda Figueiredo  " AFFILIATION="GUE/NGL">
kirjallinen. - (PT) Puheenjohtajavaltio Tšekki on esittänyt kolme painopistealaa: talous, energia ja ulkosuhteet. Siten puheenjohtajavaltio Tšekin ohjelma noudattaa tuntemiamme linjoja, mutta siinä on jotain erikoista, joka liittyy erityisesti Lissabonin sopimuksen ratifiointiin. Tšekin pääministeri vahvisti sen, että Irlannin kansalaisten itsemääräämisoikeutta on kunnioitettava. Hän jopa katsoi, että jos Tšekin tasavallassa olisi järjestetty kansanäänestys, tulos olisi ehkä ollut samanlainen kuin Irlannissa, ja myönsi, että Lissabonin sopimus saatetaan hylätä.
<P>
Venäjän ja Ukrainan kaasukriisissä hän piti kumpaakin valtiota syyllisenä ja korosti taloudellisia, strategisia ja poliittisia syitä niiden toimiin sekä tuki Euroopan unionin voimakkaampaa väliintuloa, muttei kuitenkaan esittänyt mitään täsmällisiä ehdotuksia.
<P>
Sosiaalis-taloudellisissa kysymyksissä hän ei esittänyt mitään uutta, mikä tarkoittaa sitä, että uusliberaalit kannat, Euroopan parlamentin hylkäämät ehdotukset työaikadirektiivistä, vakaus- ja kasvusopimus ja uusliberaali Lissabonin strategia säilytetään, eikä hän välittänyt talouskriisistä ja sen vakavista sosiaalisista seurauksista.
<P>
Pahoittelemme myös sitä, ettei hän sanonut käytännössä mitään sotarikoksista, joita Israel edelleen tekee palestiinalaisia vastaan.
<SPEAKER ID="082" NAME="Genowefa Grabowska  " AFFILIATION="PSE">
kirjallinen. - (PL) Tšekin puheenjohtajuus on tullut vaikeaan aikaan koko EU:lle. Talouskriisi, energiakriisi ja taantuma koettelevat EU:ta kovemmin kuin koskaan sen 56-vuotisen historian aikana. Sen lisäksi Euroopan parlamentin vaalit järjestetään kesäkuussa, ja Gazan alueella on käynnissä jälleen uusi sotilaallinen selkkaus. Henkilökohtaisesti olen pahoillani siitä, ettei tšekeillä ole asianmukaisia välineitä tehtäväänsä. Olen pahoillani siitä, että Lissabonin uudistussopimus ei ole todellisuutta.
<P>
Siitä johtuu yhteisen ulkopolitiikan puute: käytettävissä ei ole päätöksentekojärjestelmää, eivätkä jäsenvaltiot ole sitoutuneet energiasolidaarisuuden periaatteeseen. Presidentti Vaclav Klausin ilmastonmuutosta, EU:n uudistamista ja euroa koskevat näkemykset, jotka ovat omituisia elleivät peräti vihamielisiä, ovat suuri syy siihen. Vetoan siksi Tšekin hallitukseen ja pääministeri Mirek Topolánekiin, jotta nämä rajoittaisivat Klausin julkisia lausuntoja niin paljon kuin mahdollista. Se on hänen omaksi parhaakseen ja myös yleinen etu.
<P>
Tšekin kolme painopistealaa - talous, energia ja ulkosuhteet - ovat EU:n tarpeet pähkinänkuoressa. Uskon siksi, että Schwarzenbergin lupaus siitä, että tšekit "vievät EU:n asioista eteenpäin" ja että "he eivät jää muita huonommaksi", toteutuu. Toivotan koko sydämestäni etelänaapureillemme menestyksekästä puheenjohtajakautta!
<SPEAKER ID="083" NAME="Gábor Harangozó  " LANGUAGE="EN">
Talouden elvytyssuunnitelma - josta sovittiin joulukuussa - on tärkeä askel oikeaan suuntaan nykyisen taantuman hillitsemiseksi. Nyt sen konkreettiset osatekijät on pantava täytäntöön nopeasti ja tehokkaasti. Tässä suhteessa unionin pitäisi maksimoida ponnistelunsa käytettävissä olevien resurssien käytön helpottamiseksi. Siksi meidän pitäisi erityisesti kehittää ja yksinkertaistaa toimia rakenne- ja koheesiorahastojen täytäntöönpanon nopeuttamiseksi - samalla kun palautamme luottamuksen rahoitusmarkkinoihimme. Koheesiopolitiikka on yhteisvastuullisuuden paras väline Euroopan unionissa, ja sen osuus näin suuren maailmanlaajuisen kriisin kielteisten vaikutusten torjumisessa on tietysti keskeinen. Uuden puheenjohtajavaltion Tšekin painopistealoissa olen tyytyväinen myös haluun käynnistää keskustelut epäsuotuisien alueiden uudelleen määrittelystä komission tiedonannon mukaisesti. Kyseisten alueiden parempi määrittely auttaa niitä todellakin täyttämään tarpeensa ja edistämään kehitysmahdollisuuksiaan, mikä edistää sosiaalisen, alueellisen ja taloudellisen lähentymisen tavoitteiden saavuttamista koko unionissa. Meidän on todellakin pyrittävä edelleen torjumaan kriisin kielteisiä seurauksia, jotka kohdistuvat talouden lisäksi kansalaisiin, useimmiten kaikkein heikoimmassa asemassa oleviin.
<SPEAKER ID="084" NAME="Mieczysław Edmund Janowski  " AFFILIATION="UEN">
kirjallinen. - (PL) Haluaisin kiittää puheenjohtaja Mirek Topolánekia puheenjohtajavaltio Tšekin painopistealojen esittämisestä. Kolme painopistealaa - talous, energia ja unionin ulkosuhteet, jotka muodostavat yhteisön puheenjohtajakauden puitteet - kärsivät vielä uusista, ennakoimattomista ulkoisista tapahtumista, jotka ovat: Gaza ja kaasu.
<P>
Gazan konfliktiin liittyvällä ongelmalla on poliittisia ulottuvuuksia. Siitä on kuitenkin nyt tullut siinä määrin sotilaallinen ongelma, että humanitaariset kysymykset on asetettava etusijalle. Siellä kuolee ihmisiä! Eikä ainoastaan Hamasin militantteja, jotka käynnistivät sotilaallisen selkkauksen, vaan viattomia lapsia, naisia ja miehiä. EU:n on yhdessä YK:n kanssa tehtävä kaikki mahdollinen ratkaisun löytämiseksi veriseen selkkaukseen. Juutalaiset ja palestiinalaiset voivat elää rinnakkain rauhassa. Älkää luovuttako pyrkimyksissänne saavuttaa tämä tavoite.
<P>
Kaasukriisi on koskettanut monia Euroopan valtioita. Kahden yrityksen, yhden venäläisen ja yhden ukrainalaisen yrityksen kiista on laajentunut nopeasti kahden valtion väliseksi kiistaksi. Sen seurauksena monet kansalaiset useissa valtioissa kärsivät huomattavasti, ja heidän energiatoimituksensa on katkaistu keskellä talvipakkasia. Kiistasta on aiheutunut myös merkittäviä taloudellisia tappioita, koska kaasua tarvitaan myös teollisuudessa. Siksi nyt on korkea aika perustaa EU:n laajuinen öljy- ja kaasujärjestelmä, jossa hyödynnetään eri lähteitä. Meidän on myös kiireesti etsittävä uusia energialähteitä ja käytettävä uudenaikaisia hiilen kaasutusmenetelmiä. Puola on toteuttamassa sen suuntaisia toimia.
<P>
Toivotan tšekkiläisille ystävillemme menestystä EU:n tavoitteiden toteuttamisessa.
<SPEAKER ID="085" NAME="Magda Kósáné Kovács  " AFFILIATION="PSE">
kirjallinen. - (HU) Puheenjohtajavaltio Tšekki on vaikeassa tilanteessa. On vaikeaa toimia puheenjohtajavaltiona ensimmäistä kertaa sellaisen puheenjohtajavaltion jälkeen, joka on saavuttanut vakiintuneen aseman yhtenä EU:n moottoreista ja on jo useasti ohjannut unionin laivaa. Tšekin tehtävä on vaikea, koska talouskriisi alkaa vasta nyt vaikuttaa koko Euroopassa. Tehtävä on vaikea myös siksi, että Tšekin on kohdattava voimakkaat euroskeptikot Euroopan parlamentissa ja myös oman maansa korkean tason poliittisissa edustajissa.
<P>
Puheenjohtajavaltio Tšekin ohjelma näyttää kuitenkin olevan sellainen, jolla pyritään pitämään Euroopan unioni hyvässä tasapainossa. Ylevä otsikko "Eurooppa ilman rajoja" nostaa esiin ongelman, miten hallita talouskriisiä, mutta myös sen miten vahvistaa tehokkaasti EU:n pitkän aikavälin periaatteita. Tšekki on ensimmäinen valtio itäisessä Keski-Euroopassa, jolla on kaikki uuden EU:n jäsenvaltion yhteiset piirteet. Siitä seuraa, että puheenjohtajavaltio Tšekin ohjelmalla pyritään edustamaan suhteellisesti uusien jäsenvaltioiden vaatimuksia.
<P>
Olemme tyytyväisiä siihen, että puheenjohtajavaltio Tšekin vastauksessa talouskriisiin keskitytään kehittämään sisäistä työvoimaa ja edistämään pystysuoraa liikkuvuutta.
<P>
Samalla haluaisin kiinnittää puheenjohtajavaltion huomion erityisesti tarpeeseen parantaa vähiten kehittyneiden alueiden ja romanivähemmistön tilannetta. EU:ssa on todellakin sosiaalisia ja taloudellisia ongelmia, jotka ylittävät rajat.
<P>
Sen ohella että hyödynnetään maahan muuttaneita työntekijöitä, unionin ikääntyvää väestöä ja siitä seuraavia jännitteitä voidaan hallita pitkällä aikavälillä kehittämällä sisäistä työvoimaa, jota edustavat ne, joiden osaaminen ja taidot eivät ole kilpailukykyisiä.
<SPEAKER ID="086" NAME="Iosif Matula  " LANGUAGE="RO">
Haluan onnitella Tšekin tasavaltaa Euroopan unionin puheenjohtajuudesta. Haluaisin myös esittää tunnustukseni sille seikalle, että on ollut mahdollista laatia 18 kuukauden ohjelma osana yhteistyöprosessia, johon ovat osallistuneet Ranska, joka toimi äskettäin Euroopan unionin puheenjohtajana, sekä Ruotsi, joka hoitaa unionin puheenjohtajan tehtäviä tämän vuoden jälkipuoliskolla.
<P>
Nykyistä puheenjohtajaa kohtaavat haasteet, kuten sota Gazan alueella, Venäjän kaasutoimitusten keskeyttäminen, puhumattakaan maailmanlaajuisesta talouskriisistä, ovat vahvistaneet sen, että Tšekin asettamat painopistealat ovat aivan oikeat.
<P>
Tšekin ilmoittamasta kolmesta painopistealasta - energiasta, taloudesta ja unionin ulkosuhteista - haluaisin keskittyä energiaan. Katson henkilökohtaisesti, että Euroopan unioni tarvitsee yhteistä energiapolitiikkaa niin että voidaan välttää liiallista riippuvuutta yhden alueen resursseista.
<P>
Tässä suhteessa kannatan suhteiden kehittämistä uusien toimittajien kanssa ja korostan sitä, että on tärkeää investoida uudenlaiseen energiantuotantotekniikkaan. Meidän on kehitettävä liikenneinfrastruktuuria ja kiinnitettävä riittävästi huomiota Nabucco-kaasuputken rakentamiseen. Uskon myös, että on erittäin tärkeää lyhentää menettelyjä sellaisten hankkeiden toteuttamiseksi, joilla pyritään löytämään vaihtoehtoisia uusia energialähteitä.
<SPEAKER ID="087" NAME="Mary Lou McDonald  " LANGUAGE="EN">
Se, että Eurooppa-neuvosto ei ole vieläkään käsitellyt todellisia kysymyksiä Irlannissa pidetyn Lissabonin sopimusta koskevan kansanäänestyksen kielteisen tuloksen takana, voi aiheuttaa sen, että järjestetään toinenkin "ei"kansanäänestys.
<P>
Puheenjohtajavaltio Tšekki ymmärtää, että toinen "ei"äänestystulos on realistinen vaihtoehto, ja se valmistautuu siihen mahdollisuuteen, ettei Lissabonin sopimus tule voimaan. Tšekki valmistelee B-suunnitelmaa uuden komission valitsemiseksi Nizzan sopimuksen sääntöjen perusteella. Esitetty ajatus 26 komission jäsenen komission ja ulko- ja turvallisuuspolitiikan korkean edustajan valitsemisesta 27 jäsenvaltiosta on vain yksi mahdollisuus asian käsittelemiseksi.
<P>
Kaikkialla EU:ssa ihmiset ymmärtävät, että Lissabonin sopimus ei ole yleislääke, jona monet sen kiihkeimmät kannattajat sen esittävät. Päinvastoin: se voisi pahentaa kohtaamiamme taloudellisia ja sosiaalisia ongelmia.
<P>
Tšekin vastaus Gazan kriisiin on kaukana siitä mitä vaaditaan. EU on toimittava yhtenäisesti saarrettujen palestiinalaisten oikeuksien puolustamiseksi ja yritettävä lopettaa verenvuodatus.
<SPEAKER ID="088" NAME="Rareş-Lucian Niculescu  " AFFILIATION="PPE-DE">
kirjallinen. - (RO) Tšekin tasavalta, joka aloitti Euroopan unionin neuvoston puheenjohtajana 1. tammikuuta 2009, kohtaa muiden vuonna 2004 ja sen jälkeen EU:hun liittyneiden valtioiden kanssa ongelmia, jotka liittyvät monien asuinrakennusten huonoon lämpöeristykseen.
<P>
Meidän olisi pidettävä mielessä seuraavat seikat: merkittävät energiasäästöt ja kansalaisten maksamien lämmityskustannusten vähentäminen, jotka voitaisiin saavuttaa uudistamalla kyseisten rakennusten lämmitysjärjestelmät, sekä rajoitetut mahdollisuudet käyttää rakenne- ja koheesiorahastoja alan investointeihin. Siksi katson, että neuvoston puheenjohtajavaltion Tšekin olisi sisällytettävä tämä kysymys painopistealoihinsa.
<P>
Toiseksi, Tšekki on antanut eurooppalaisesta pidätysmääräyksestä puitepäätöksen 32 artiklan perusteella lausunnon, jonka mukaan sitä sovelletaan luovuttamismenettelyihin "vain teoista, jotka on tehty 1 päivän marraskuuta 2004 jälkeen". Vastaavia säännöksiä sovelletaan myös muissa Euroopan valtioissa. Tällaiset tapaukset heikentävät kansalaisten uskoa EU:n politiikan tehokkuuteen rikosten torjunnassa. Tšekillä, joka toimii neuvoston puheenjohtajana, on oiva tilaisuus tarkastella uudelleen kyseisiä lausuntoja.
<SPEAKER ID="089" NAME="Athanasios Pafilis  " LANGUAGE="EL">
Tšekin pääministerin ja Euroopan komission puheenjohtajan lausunnot sekä yleinen keskustelu Euroopan parlamentissa puheenjohtajavaltio Tšekin tasavallan ohjelmasta ovat jatkoa useiden puheenjohtajakauden ajan jatkuneelle ruohonjuuritason vastaiselle EU:n politiikalle. He ovat lähettäneet viestin, että pääoman hyökkäys työntekijöitä, ruohonjuuritason luokkia vastaan jatkuu hellittämättä. EU:n imperialistista roolia vahvistetaan, kuten puheenjohtajavaltio Tšekki osoitti ottaessaan vastaan tehtävänsä tukemalla Israelin rikollista imperialistista hyökkäystä Gazan kaistalle ja oikeuttamalla Palestiinan kansan barbaarisen teurastuksen Yhdysvaltojen täydellä tuella ja noudattamalla Yhdysvaltojen/Naton/EE:n suunnitelmaa "uudesta Lähi-idästä".
<P>
Tšekin ohjelma merkitsee EU:n ruohonjuuritason vastaisten hyökkäysten jatkuvaa tehostamista kapitalistisen järjestelmän kriisin vaikutusten siirtämiseksi työväenluokkaan ja köyhiin ruohonjuuritason luokkiin, kansaan kohdistuvan EU:n aggression ja imperialististen operaatioiden lisäämistä sekä EU:n sotilaallisen operaatiokyvyn kehittämistä koko maailmassa.
<P>
Ihmisten on vastattava EU:n aggressioon vastahyökkäyksellä. Vastarinta, tottelemattomuus ja ero EU:n taantumuksellisesta politiikasta ja itse EU:sta ovat kansalaisten tie eteenpäin.
<SPEAKER ID="090" NAME="Maria Petre  " LANGUAGE="RO">
Haluaisin aloittaa puheenvuoroni esittämällä jälleen ajatuksen, josta puhuin maanantaina täysistunnon avajaisissa. Teidän puheenjohtajakautenne osuu aikaan, joka merkitsee meille jotain erityistä. Tänä vuonna on kulunut 20 vuotta rautaesiripun kaatumisesta. Sanoin maanantaina, että meille mutta erityisesti miljoonille kansalaisille, jotka ovat lähettäneet meidät tänne, nämä 20 vuotta ovat merkinneet jossain määrin odottamista ja jossain määrin hyväksymistä. Ehkä oli normaalia, ettemme päässeet pakoon nopeammin 50 vuoden taakasta, joka erotti meidät muusta Euroopasta.
<P>
Halusin käyttää puheenvuoron onnitellakseni teitä myös kolmannesta painopistealasta, EU:n ulkosuhteista, mutta erityisesti itäisen kumppanuuden käsittelystä painopistealana. Kahden valtiomme, Romanian ja Tšekin historiassa on kaksi selvää yhteistä piirrettä: 1968 ja sitten Prahan kevät, joka merkitsi meille romanialaisille, jotka olimme alistettuja kaikkein julmimpaan kommunistidiktatuuriin, valonsädettä, joka opasti meitä matkalla vapauteen.
<P>
Romanialaisena Euroopan parlamentin jäsenenä haluaisin pyytää teitä antamaan asianmukaista, erityistä sisältöä itäiselle kumppanuudelle. Kyseisellä alueella on miljoonia kansalaisia, joiden on herätettävä toivo käymällä jälleen, tulevina kuukausina, symbolisesti läpi Prahan kevään tapahtumat. Te ja minä voimme ymmärtää täysin odotuksen merkityksen.
<SPEAKER ID="091" NAME="Czesław Adam Siekierski  " AFFILIATION="PPE-DE">
kirjallinen. - (PL) Meillä on nyt edessämme kuusi kuukautta Tšekin puheenjohtajakautta, eikä siitä tule helppoa, mikä on nyt selvä asia. Kaksi suurta kriisiä, joita meidän on täytynyt käsitellä viime viikkoina osoittavat meille, että Euroopan unionin hyvä johtajuus käsittää huolellisesti valmisteltujen ohjelmien lisäksi ennen kaikkea kyvyn reagoida nopeasti ja asianmukaisesti vaikeisiin ongelmiin. Jokaisen jäsenvaltion, joka valmistautuu EU:n puheenjohtajuuteen olisi muistettava se.
<P>
Tšekin puheenjohtajakausi seuraa erittäin dynaamista ja kunnianhimoista Ranskan puheenjohtajakautta. On epätodennäköistä, ettei niitä verrata keskenään. Katson kuitenkin, että Tšekin viranomaiset ovat valmistautuneet tehtävään hyvin ja Tšekin puheenjohtajakaudesta tulee esimerkki siitä, miten pienikin valtio, joka on vasta äskettäin liittynyt yhteisöön, voi tarjota sille asianmukaista johtajuutta. Eivätkä edes kansalliset poliittiset erimielisyydet voi estää sitä.
<P>
Haluaisin pyytää puheenjohtajavaltiota osoittamaan huomiota jokapäiväisiin ongelmiin. Laajamittaiset, kunnianhimoiset suunnitelmat ovat tärkeitä ja tarpeellisia mutta usein kovin kaukana tavallisista kansalaisista. On tärkeää, että nyt Euroopan parlamentin vaalien alla Euroopan unionin kansalaiset voivat tuntea, että yhteisö perustettiin heitä, kansalaisia varten ja että sen tarkoituksena on parantaa heidän jokapäiväistä elämäänsä. Siis "kyllä" suurille suunnitelmille, kunhan niitä tarkastellaan jokapäiväisen elämän kautta.
<P>
Toivotan teille menestystä!
<SPEAKER ID="092" NAME="Petya Stavreva  " LANGUAGE="BG">
Tšekin tasavalta tarttuu EU:n peräsimeen aikana jolloin EU kohtaa maailmanlaajuisen talouskriisin, Venäjän kaasutoimitusten keskeyttämisen ja Gazan konfliktin haasteet.
<P>
Uskon, että puheenjohtajavaltio Tšekin kunnianhimoinen ohjelma saavutetaan Euroopan parlamentin ja Euroopan komission tiiviillä yhteistyöllä. EU:n on edelleen otettava aktiivisesti kantaa kaikkiin EU:n kansalaisten ongelmiin. Tällä hetkellä energian toimitusvarmuus on erityisen ajankohtainen kysymys, ja kaikkien jäsenvaltioiden ponnisteluja on voimistettava. Venäjän kaasutoimitusten keskeyttäminen eurooppalaisille kuluttajille pakkasten aikaan, mikä on lamauttanut Euroopan, lisää uuden ulottuvuuden energiariippumattomuuden käsitteeseen. Kriisitilanne pakottaa vähentämään jäsenvaltioiden riippuvuutta Venäjän kaasutoimituksista ja etsimään vaihtoehtoja.
<P>
Yhdentyneen Euroopan kansalaiset odottavat puheenjohtajavaltio Tšekin ottavan aktiivisesti kantaa ja ratkaisevan ongelman, joka on jo kauan ollut enemmän kuin vain Venäjän ja Ukrainan välinen kauppariita.
<P>
Toivotan onnea puheenjohtajavaltiolle.
<SPEAKER ID="093" NAME="Theodor Dumitru Stolojan  " LANGUAGE="RO">
Olen tyytyväinen siihen, että puheenjohtajavaltio Tšekki on määritellyt energiakysymyksen painopistealaksi.
<P>
Viime viikkojen sietämättömät tapahtumat, jotka liittyvät tiettyjen EU:n jäsenvaltioiden saamien maakaasutoimitusten varmuuteen, ovat osoittaneet jälleen, että tarvitaan eurooppalaista energiapolitiikkaa, joka pannaan täytäntöön selkeästi määritellyillä EU:n hankkeilla ja jota tuetaan EU:n rahastoilla. EU:n maakaasun sisämarkkinat voivat toimia normaalisti vain, jos kehitetään nopeasti varastoja maakaasulle, mukaan luettuna nesteytetty kaasu, ja nopeutetaan Nabucco-hankkeen täytäntöönpanoa.
<SPEAKER ID="094" NAME="Margie Sudre  " LANGUAGE="FR">
Haluaisin toivottaa onnea Tšekin hallitukselle, joka toimii unionin puheenjohtajana vaikeissa olosuhteissa, mikä johtuu kansallisesta poliittisesta tilanteesta ja erityisen huolestuttavista kansainvälisistä olosuhteista.
<P>
Puheenjohtajavaltio Tšekin on toimittava päättäväisesti ja ponnekkaasti, aivan kuten Nicolas Sarkozyn johtama puheenjohtajavaltio teki kuuden viime kuukauden aikana, jotta Tšekki voi toimia aktiivisesti Gazan alueen välittömän aselevon puolesta ja ylläpitää vahvaa poliittista liikettä Ranskan ja Ruotsin kanssa laaditun työohjelman perusteella. Ruotsi seuraa Tšekkiä neuvoston puheenjohtajana.
<P>
Talouskriisiin olisi sovellettava viipymättä koordinoitua elvytyssuunnitelmaan, jonka 27 jäsenvaltiota ovat hyväksyneet, teollisuuden, kilpailukyvyn ja eurooppalaisten työpaikkojen suojelemiseksi. Euroopalla on keskeinen asema kriisin ratkaisussa, ja puheenjohtajavaltio Tšekin on osoitettava se.
<P>
Olen tyytyväinen Tšekin pääministerin sitoumukseen, että Tšekki ratifioi Lissabonin sopimuksen puheenjohtajakauden loppuun mennessä. EU:ta heikentävistä taloudellisista, diplomaattisista ja institutionaalisista kriiseistä vain viimeksi mainitun lopputulos riippuu täysin eurooppalaisista. Puheenjohtajavaltio Tšekin on autettava unionia saavuttamaan onnistunut lopputulos kansalaisten tulevaisuudennäkymien takaamiseksi.
