<CHAPTER ID="009">
Äänestysselitykset
<SPEAKER ID="153" NAME="Sergio Paolo Francesco Silvestris" AFFILIATION="PPE">
(IT) Arvoisa puhemies, Sudan on Saharan eteläpuolisen Afrikan suurin valtio ja risteys, jossa arabialainen ja afrikkalainen maailma kohtaavat. Sudan on myös monien erilaisten etnisten ryhmien muodostama mosaiikki. Kokonaisvaltaisen rauhansopimuksen mukaisesti tammikuussa 2011 järjestettiin kansanäänestys, joka oli Etelä-Sudanin itsenäistymistä Pohjois-Sudanista koskevan prosessin viimeinen vaihe.
<P>
Etelä-Sudan on alue, jolla asuu noin 10 miljoonaa asukasta ja joka kattaa lähes neljäsosan Sudanin tämänhetkisestä maa-alueesta; kolme neljäsosaa valtion öljyvarannoista sijaitsee Etelä-Sudanissa. Valtion on selviydyttävä laajamittaisista maantieteellisistä ja infrastruktuuriin liittyvistä rajoituksista. Sillä ei ole yhteyttä merelle eikä käytännössä minkäänlaista liikenneverkostoa, joka yhdistäisi sen Pohjois-Sudaniin, jossa öljyn jalostus- ja kauttakulkulaitokset sijaitsevat. Etelä-Sudaniin kohdistuu lukuisia haasteita, kuten perustan luominen sen omia toimielimiä varten ja sosioekonomisten verkostojen ja turvallisuusverkostojen parantaminen.
<P>
Huomautan kuitenkin, että toimien toteuttaminen kyseiseen valtioon nähden on edelleen Euroopan unionin yksinoikeus. Niinpä neuvosto myönsi vuonna 2010 Sudanille 150 miljoonan euron suuruisen erityismäärärahan vuosiksi 2011-2013. Euroopan unionin on hyödynnettävä kaikkia käytössään olevia välineitä tukeakseen Etelä-Sudania kansanäänestyksen jälkeisessä herkässä vaiheessa. Samalla meidän on ylläpidettävä tasapainoista lähestymistapaa suhteissamme valtion pohjois- ja eteläosiin kiinnittäen erityistä huomiota toimielimien perustamiseen ja hallintoon liittyviin eteläosan tarpeisiin.
<P>
Euroopan unionin Etelä-Sudanille antaman tuen olisi oltava oikeasuhteinen siihen nähden, mitä uusi valtio voi tehokkaasti ottaa vastaan. On vältettävä sellaisen tilanteen syntyminen, jossa Jubaan tulevaisuudessa kohdistettavat rahoitusvirrat otetaan epäasianmukaisesti käyttöön tai, mikä vielä pahempaa, lisätään jo nyt laajamittaista lahjontaa.
<SPEAKER ID="154" NAME="Lena Ek" AFFILIATION="ALDE">
(SV) Arvoisa puhemies, Sudanissa on meneillään hyvin herkkä vaihe, joka edeltää heinäkuun yhdeksättä päivää, jolloin Sudan jaetaan kahdeksi valtioksi. On erittäin tärkeää, että EU jatkaa tuen antamista ja sen kohdistamista sellaisten toimielimien perustamiseen, joita tarvitaan hyvin toimivassa itsenäisessä valtiossa. Tiedämme kaikki, että Afrikan sarven tienoilla vallitseva tilanne on erittäin arkaluonteinen, tiedämme, että demokraattisiin perinteisiin liittyy ongelmia, tiedämme, että naisten tilanne on uskomattoman vaikea ja tiedämme, että merirosvot aiheuttavat ongelmia.
<P>
Tässä yhteydessä haluan myös korostaa, miten tärkeää on, että ihmiset voivat hyödyntää ihmisoikeuksiaan ja puhua ja osoittaa mieltään vapaasti. Tämä pätee koko Afrikan sarven alueella ja erityisesti Ruotsin kansalaiseen Dawit Isaakiin nähden, joka on vangittuna Eritreassa. Koko alue tarvitsee demokraattista kehitystä ja tukea Euroopan unionilta.
<SPEAKER ID="155" NAME="Hannu Takkula" AFFILIATION="ALDE">
(FI) Arvoisa puhemies, haluan tässä osaltani todeta, että on erittäin tärkeää, että Euroopan unioni on edistämässä rauhaa ja näiden kahden valtion itsenäistymistä. Onhan näin, että kun Sudan itsenäistyi vuonna 1956, niin voi sanoa, että tuosta lähtien Sudan ja Etelä-Sudan ovat koko ajan olleet sodissa, sisällissodissa keskenään. Siksi on nyt erittäin tärkeää, että kansanäänestyksen jälkeen, jossa melkein sataprosenttisesti, yli 98 prosenttia ihmisistä, halusi itsenäisyyttä Etelä-Sudanille, tätä rauhanprosessia ja itsenäistymisprosessia viedään eteenpäin.
<P>
Meidän tehtävämme eurooppalaisina on tietenkin tukea demokratiaa, ihmisoikeuksia ja mielipiteenvapautta, näitä ydinarvoja. Siinä suhteessa on tärkeää, että tätä kautta omalta osaltamme haluamme olla vahvistamassa näitä demokratioita ja itsenäisyyttä Etelä-Sudaniin.
<SPEAKER ID="157" NAME="Salvatore Iacolino" AFFILIATION="PPE">
(IT) Arvoisa puhemies, on selvää, että tänään hyväksytty päätöslauselma on merkittävä osoitus Euroopan unionin ja Venäjän välisestä parannetusta yhteistyöstä. Taloudellinen hallinto, turvallisuuden, oikeuden ja vapauden aloihin liittyvät yhteiset yhteistyöalat sekä järjestäytyneen rikollisuuden torjuminen suojeltaessa samalla loukkaamattomia oikeuksia.
<P>
Pohjois-Afrikkaan ja Lähi-itään nähden on noudatettava yhteistä lähestymistapaa ja olemme vakuuttuneita siitä, että Venäjä voi olla tässä yhteydessä keskeisessä asemassa.
<P>
Tämä kumppanuus- ja yhteistyösopimus, jota on valmisteltu 9. ja 10. kesäkuuta 2011 järjestettävää huippukokousta silmällä pitäen, toimii tärkeänä poliittisena suuntaviivana pyrittäessä vahvistamaan yhteistyötä. Suhtaudumme luottavaisesti siihen, että sen myötä Venäjä lähentyy Maailman kauppajärjestön jäsenyyttä ja että samalla kannustetaan viisumivapautta. Venäjän on kuitenkin myös hoidettava oma osuutensa erityisesti perusoikeuksien alalla.
<SPEAKER ID="158" NAME="Ville Itälä" AFFILIATION="PPE">
(FI) Arvoisa puhemies, nyt hyväksyttiin äärimmäisen tärkeä asiakirja, ja näen tärkeäksi, että jatkamme vuoropuhelua Venäjän kanssa. Venäjä on meille tärkeä naapuri ja mitä paremmat suhteet, sen parempi. Haluaisin kiinnittää huomiota viisumivapauteen. Itsekin näen sen tärkeäksi päämääräksi, mutta kuitenkin ehkä pitäisi mennä pienin askelin eteenpäin. Naapurimaan edustajana voin kertoa, että ei voida ottaa liian nopeita askelia, jollei takaisinottosopimuksia ole, jotka toimivat. Venäjällä pitää tietysti olla asiat niin kunnossa, ettei tällaista kaksoishenkilöllisyyttä, jota aikaisemmin siellä pystyi rahalla ostamaan, enää voi saada, vaan nämä kaikki asiat täytyy olla kunnolla hoidettu myös Venäjän puolelta, jotta me voimme mennä viisumivapauteen. Siksi tässä asiassa ei pidä pitää turhaa kiirettä.
<SPEAKER ID="159" NAME="Sergio Paolo Francesco Silvestris" AFFILIATION="PPE">
(IT) Arvoisa puhemies, haluaisin painottaa, että tänään ja huomenna järjestettävässä kahdenvälisessä huippukokouksessa on tarkasteltava tärkeää asiaa. Vaikuttaa kuitenkin siltä, että se puuttuu yhteisestä päätöslauselmastamme. Toisin sanoen katson, että huippukokousta saattaa varjostaa erimielisyys siitä, onko eurooppalaisten kasvisten tuonti kiellettävä E. coli -bakteerin vuoksi.
<P>
Pidän komission aiemmin ilmaiseman kannan mukaisesti järjettömänä, että Venäjä asettaa tuontikieltoon tuotteita, joita kulutamme päivittäin ja jotka tarkastetaan perusteellisesti. Venäjän reaktio on mielestäni enemmänkin poliittinen siirto, jollaisia olemme aikaisemmin usein saaneet todistaa. Parlamentin kollegani jakavat nähdäkseni käsitykseni, jonka olen saanut tästä asiasta, myös maatalouden ja maaseudun kehittämisen valiokunnan jäsenenä.
<P>
Tästä syystä olisi mielestäni hyvä ajatus tarkastella ongelmaa myös huippukokouksessa ja kehottaa Venäjää poistamaan välittömästi Euroopan unionista peräisin olevia kasviksia koskeva suhteeton ja perusteeton tuontikielto. Se on nimittäin sellaisenaan Maailman kauppajärjestön (WTO) periaatteiden vastainen, erityisesti kun otetaan huomioon, että Venäjä on WTO:n jäsenehdokas.
<P>
Venäjän pääministeri Putin on jo ilmoittanut, että Venäjä ei kumoa kieltoa ennen kuin Euroopan unioni on toimittanut tietoa E. coli -tartunnan lähteestä.
<SPEAKER ID="160" NAME="Marek Józef Gróbarczyk" AFFILIATION="ECR">
(PL) Arvoisa puhemies, Venäjällä noudatetaan täysin eri normeja kuin Euroopan unionissa. Riittää, kun mainitaan ihmisoikeuksia ja yhdistymisvapautta koskevat kysymykset tai luonnonvarojen häikäilemätön käyttö poliittisten painostustoimien kohdistamiseksi muihin valtioihin, kuten Euroopan unionin jäsenvaltioihin. Nord Stream -kaasuputken rakentaminen on tästä erinomainen esimerkki. Meneillään olevissa neuvotteluissa testataan Euroopan unionia ja tulevaa asemaamme - kumppanina tai asiakkaana.
<SPEAKER ID="161" NAME="RadvilMorkūnaitė-Mikulėnien" AFFILIATION="PPE">
(LT) Arvoisa puhemies, presidentti Lukashenkan noudattama politiikka on eristänyt hänet ja koko valtion läntisiin suhteisiin nähden. Venäjä on hyödyntänyt tilannetta nopeasti ja pyrkii valtaamaan strategiset ja kannattavimmat valkovenäläiset yritykset vastineeksi lainoista. Puhutaan jo yhteisen valuutan (Venäjän ruplan) käyttöönotosta.
<P>
Tulevassa EU:n ja Venäjän välisessä huippukokouksessa olisi kiinnitettävä huomiota Valko-Venäjän tilanteeseen. En tarkoita, että Venäjän kanssa olisi neuvoteltava Valko-Venäjästä, koska siten annettaisiin ainoastaan ymmärtää, että Venäjällä on jonkinlaisia "erityisoikeuksia" kyseiseen valtioon nähden. Venäjää on kuitenkin varoitettava korkeimmalla tasolla, että on mahdoton hyväksyä, että se lujittaa vaikutusvaltaansa naapurivaltiossa käyttämällä siellä vallitsevaa tilannetta hyväkseen ja neuvottelemalla autoritaarisen hallinnon kanssa, joka ei edusta kansaa. Ainoastaan valkovenäläiset itse voivat päättää valtion integraatioprosesseista demokraattisen itsemääräämisoikeuden kehyksessä.
<SPEAKER ID="162" NAME="Peter Jahr" AFFILIATION="PPE">
(DE) Arvoisa puhemies, voimme mielestäni väitellä pitkään siitä, miten Venäjä on edistynyt tiellä kohti demokratiaa. Meidän kannaltamme on tietysti olemassa monia ongelmia. Toisaalta on kuitenkin aina parempi kehittää yhteistyötä Venäjän kanssa, erityisesti, kun kehotamme Venäjää kunnioittamaan ihmisoikeuksia tai parantamaan ympäristöön liittyviä oikeuksia, jo valtion koonkin vuoksi. Mikäli voimme varmistaa, että yhteistyö on ystävällismielistä mutta myös vakavaa, emmekä unohda esittää legitiimejä vaatimuksia ja korostaa legitiimejä puutteita, etenemme oikeaan suuntaan Euroopan ja Venäjän välisen yhteistyön mutta myös ihmisoikeuksien kannalta, mikä on kaikkein tärkeintä. Tavoitteena on viime kädessä parantaa Venäjän kansan tilannetta.
<SPEAKER ID="163" NAME="Lena Ek" AFFILIATION="ALDE">
(SV) Arvoisa puhemies, tällaisissa päätöslauselmissa käytetään aina erittäin diplomaattista kieltä. Tällä kertaa olemme mielestäni arvioineet liian varovaisesti suhteitamme Venäjään. Tiedämme, että Venäjän ihmisoikeustilanne on kaiken arvostelun alapuolella ja tiedämme, että ihmisten on lähes mahdotonta ilmaista vapaasti poliittisia kantojaan. Tiedämme senkin, että monet ihmiset ovat vangittuina juuri siksi, että he ovat yrittäneet hyödyntää ihmisoikeuksiaan. Sitä on mahdoton hyväksyä.
<P>
Myös energiapolitiikkaa kuvastavat sanamuodot ovat aivan liian ponnettomia. Ilmaston ja ympäristön alalla soveltamiamme kriteerejä on myös sovellettava Venäjältä tuotuun öljyyn tai kaasuun. Asetamme erittäin korkeita vaatimuksia EU:hun kaasua tuovalle Norjalle ja juuri samoja vaatimuksia on edellytettävä Venäjältä.
<SPEAKER ID="164" NAME="Anneli Jäätteenmäki" AFFILIATION="ALDE">
(FI) Arvoisa puhemies, Venäjä on EU:n tärkeä kumppani ja EU saisi suhteista Venäjään vielä enemmän irti, jos lähestymistapa olisi aidosti strateginen ja tarpeeksi jämäkkä myös huippukokousten välillä. Vain siten voimme saavuttaa tuloksia.
<P>
Kolme asiaa: ensinnäkin Venäjän WTO-jäsenyys. Se on tärkeä virstanpylväs, jonka toivon toteutuvan. Venäjän WTO-jäsenyys ja vapaakauppa ovat sekä EU:n että Venäjän etu. Investointi-ilmapiirin ja oikeusvaltion kehittäminen ovat olennainen osa Venäjän kehitystä eteenpäin.
<P>
Toiseksi EU:lla ja Venäjällä on yhteinen tärkeä intressi arktisella alueella. EU:n on vahvistettava arktista politiikkaansa. Kolmanneksi viisumivapaus EU:n ja Venäjän välillä on oikea tavoite. Venäjän kuitenkin pitää itse kehittää merkittävästi rajojensa valvontaa ja käytäntöjä ja tässä kannatan tällaista hyvin käytännönläheistä etenemistapaa.
<P>
(Suosionosoituksia)
<SPEAKER ID="166" NAME="Sergio Paolo Francesco Silvestris" AFFILIATION="PPE">
(IT) Arvoisa puhemies, tutkiessani aihetta totesin, että valtion koko huomioon ottaen on ristiriitaista, että kysymys herättää erityistä huolta Sveitsissä, jossa tietoa on runsaasti ja asiasta on laadittu lukuisia julkaisuja, kun taas Euroopasta tulee paljon vähemmän tietoa.
<P>
Ei ole sattumaa, että ongelma vaikuttaa edelleen ja jopa direktiivin 2006/114/EY täytäntöönpanon jälkeen hämmästyttävän moneen yritykseen, erityisesti pieniin ja keskisuuriin yrityksiin, ja kuluttajiin kaikkialla Euroopassa. Koska parlamentille on esitetty yli 400 vetoomusta, kuten eräässä päätöslauselman kohdassa lausutaan, keskustelemme asiasta jälleen täällä parlamentissa.
<P>
Ongelmana on, että edelleen käy ilmi tapauksia, joissa elinkeinonharjoittajat tekevät tietämättään vastikkeellisia sopimuksia yrityshakemistoihin osallistumisesta. Ne, jotka vain silmäilevät lomakkeet läpi ja allekirjoittavat ne ajattelematta ja tarkastelematta niitä lähemmin, saattavat joutua yllättymään ikävästi sen vuoksi, miten kalliiksi tämä heille tulee.
<P>
Kuvaillun kaltaiset liiketoimintakäytännöt ovat viime vuosina yleistyneet kaikkialla Euroopassa. Niitä on vaikea torjua tehokkaasti voimassa olevan lainsäädännön avulla. Äänestin tänään aamupäivällä ehdotuksen puolesta ensisijaisesti hyödyttääkseni pieniä ja keskisuuria yrityksiä, jotka vaikuttavat merkittävällä tavalla taloudellisen järjestelmämme toimintaan.
<SPEAKER ID="167" NAME="Peter Jahr" AFFILIATION="PPE">
- (DE) Arvoisa puhemies, olen hyvin tyytyväinen siihen, että olemme tänään keskustelleet yrityshakemistoyhtiöistä ja niiden käytännöistä. Asia on hyvin tärkeä Euroopan unionin kannalta. Huolimatta siitä, että vetoomusvaliokunta on vuodesta 2008 alkaen työskennellyt tiiviisti asian parissa, tilanne ei ole kohentunut merkittävästi.
<P>
Haluaisin selittää, miksi Saksassa vallitseva tilanne on niin vaikea. Saksassa on sekä pakollista että tavanomaista, että oikeushenkilöä perustettaessa sen osoite merkitään Internet-hakemistoon. Yrityksen perustaja saa paluupostissa 8-10 kirjettä, joista yksi on todennäköisesti aito ja muut aiheettomia. Jos vastaa väärään kirjeeseen ja täyttää väärän lomakkeen perustaessaan yritystä, jolloin työtä ja byrokratiaa riittää runsain mitoin, saattaa huomata allekirjoittaneensa sopimuksen ja joutuvansa maksamaan jopa tuhannen euron suuruisen laskun.
<P>
Tästä syystä kehottaisin komissiota jälleen kerran tarkastelemaan näitä harhaanjohtavia yrityshakemistoja koskevaa EU:n laajuista kieltoa.
<SPEAKER ID="168" NAME="Lena Ek" AFFILIATION="ALDE">
(SV) Arvoisa puhemies, käytämme parlamentissa yleensä aivan liian vähän aikaa pienten yrityksien ongelmien tarkastelemiseen. On kehitetty uudenlaisia petoksia, joissa pieniä yrityksiä huijataan mainostamaan erilaisissa hakemistoissa. Sitten, kun yrityksissä huomataan, että kyse on petoksesta, niille lähetetään maksuvaatimus. Tämän jälkeen lasku toimitetaan perintätoimistolle ja summa kasvaa kolmin- tai jopa kymmenkertaiseksi hyvin lyhyessä ajassa.
<P>
Uusinta uutta on, että nämä suuret, asemansa vakiinnuttaneet vilpilliset järjestelmät toimivat nyt yli rajojen, minkä vuoksi yksittäisten pienyrityksien on lähes mahdoton saada oikeutta. Ne ovat sen sijaan perintätoimistojen vainon kohteena voimatta tehdä siitä loppua eivätkä ne voi myöskään ilmiantaa tai tavoittaa rikokseen syyllistynyttä henkilöä.
<P>
Todellisuudessa tämä tarkoittaa myös, että on vahvistettava unionin poliisivoimien välistä yhteistyötä, koska nämä laajamittaiset rajat ylittävät toimintamuodot on kyettävä paljastamaan; kyse ei ole pienimuotoisista petoksista vaan laajoista järjestäytyneistä vilpillisen toiminnan piireistä, joihin liittyy valtavia, jopa miljoonien eurojen suuruisia rahasummia. Tästä syystä päätöslauselma on hyvä, joskin liian heikko, ja meidän on edistettävä unionissa tehtyä yhteistyötä.
<SPEAKER ID="170" NAME="Hannu Takkula" AFFILIATION="ALDE">
(FI) Arvoisa puhemies, pyysin puheenvuoroni tuohon Venäjä-keskusteluun ja ehkäpä hyväksytte sen, että vaikka kohta jo meni, niin sanon muutaman sanan siihen liittyen. Nimittäin minusta on erittäin tärkeää, että Venäjän kanssa vuoropuhelua käydään. Tarvitaan korkean tason tapaamisia, mutta eurooppalaisina tässäkin meidän täytyy muistaa, mikä on Euroopan unionin perustehtävä. Meidän tehtävämme on viedä venäläisten kanssa keskustelussa eteenpäin demokratiaa, ihmisoikeuksia ja mielipiteenvapautta. Näitä perusarvoja tulee korostaa.
<P>
Kun puhumme viisumivapaudesta, se on tulevaisuuden tavoite, mutta tässäkin Venäjän demokratiakehitys on ensisijainen asia. Kun Venäjä kehittyy ja lähtee demokratian tielle ja sitä kautta ihmisoikeudet ja oikeusvaltioperiaatteet tulevat siellä toteutumaan, niin sen jälkeen voimme palata myös tähän viisumivapausasiaan.
<SPEAKER ID="172" NAME="Martin Kastler" AFFILIATION="PPE">
(DE) Arvoisa puhemies, hyvät parlamentin jäsenet, jotka olette vielä läsnä, hyvät Euroopan parlamentin vierailijat, haluan lopuksi esittää lyhyitä huomautuksia harhaanjohtavia hakemistoyrityksiä koskevasta aiheesta.
<P>
Äänestin päätöslauselman puolesta, koska on tärkeää, että omaksumme Euroopan unionissa selvän kannan asiasta. Tällaiseen Euroopassa harjoitettavaan järjestäytyneeseen rikollisuuteen kuuluu, että huijausyritykset vievät rahaa ihmisiltä sekä pieniltä ja keskisuurilta yrityksiltä Internetin välityksellä. Meidän on tehtävä kaikkemme estääksemme sen. Komissio on kehottanut monissa juhlapuheissaan antamaan todellista tukea pienille ja keskisuurille yrityksille ja vähentämään byrokratiaa. Tärkeä tähän liittyvä seikka on, että tällaisesta järjestäytyneestä rikollisuudesta on tehtävä loppu. Päätöslauselma on vain vähäinen mutta oikeansuuntainen askel. Meidän on toteutettava toimia ja vetoan näin ollen kaikkiin työn jatkamiseksi, en ainoastaan läsnä oleviin parlamentin jäseniin, vaan meihin kaikkiin, jotka edustamme Euroopan kansalaisia parlamentissa.
<SPEAKER ID="173" NAME="Syed Kamall" AFFILIATION="ECR">
(EN) Arvoisa puhemies, ilmaisen olevani samaa mieltä edellisen puhujan kanssa. Varsin usein vaikuttaa siltä, että parlamentti vastaa ongelmaan kuin ongelmaan ehdottamalla lisää EU:ta ja lisää sääntelyä. Yhdenmukaistaminen vastaan vastavuoroinen tunnustaminen, ylhäältä asetettu EU:n sopimusoikeus, jolla lisätään pieniin yrityksiin kohdistuvaa hallinnollista rasitusta. Meidän olisi kuitenkin keskityttävä parantamaan EU:n toimintaa. Riippumatta siitä, mitä mieltä EU:sta ollaan, suhtaudutaanko tulevaan integraatioon epäluuloisesti vai halutaanko lisää Eurooppaa, meidän olisi keskityttävä parantamaan EU:n ja sisämarkkinoiden toimintaa mutta myös torjumaan rajat ylittäviä petoksia.
<P>
Monien vuosien ajan, jolloin olen toiminut Euroopan parlamentin jäsenenä, olen saanut kirjeitä ja sähköpostiviestejä vaalipiirini jäseniltä, joita on heidän tietämättään harhautettu liittymään yrityshakemistoon ja sitten laskutettu varsin suuresta rahasummasta. Sen sijaan, että keskitymme kaikkeen muuhun, mihin olemme tällä viikolla keskittyneet, on syytä varmistaa, että EU:n toimintaa parannetaan. Meidän on keskityttävä vähentämään pieniin ja keskisuuriin yrityksiin kohdistuvaa hallinnollista rasitusta ja auttamaan EU:n kansalaisia, jotka ovat joutuneet näiden rajat ylittävien petoksien uhreiksi.
<P>
Kirjalliset äänestysselitykset
<SPEAKER ID="175" NAME="Laima Liucija Andrikien" LANGUAGE="LT">
Arvoisa puhemies, äänestin tämän päätöslauselman puolesta, jonka otsikkona on "Sudan ja Etelä-Sudan: tilanne vuoden 2011 kansanäänestyksen jälkeen". Etelä-Sudanin kansanäänestys järjestettiin 9.-15. tammikuuta 2011 ja ylivoimainen enemmistö äänesti itsenäisen Etelä-Sudanin valtion perustamisen puolesta. Etelä-Sudanin odotetaan julistautuvan virallisesti itsenäiseksi 9. heinäkuuta 2011, joka on myös kokonaisvaltaisen rauhansopimuksen päättymispäivä. Tämä on Etelä-Sudanin kannalta tärkeä päivä, koska uuden valtion perustamisen myötä nousee esiin monia vaikeita haasteita. Pidän myönteisenä, että päätöslauselmassa kehotetaan Etelä-Sudanin viranomaisia edistämään Etelä-Sudanin kehitystä moderniksi, moniarvoiseksi demokratiaksi, joka perustuu oikeusvaltioperiaatteeseen ja ihmisoikeuksien sekä erityisesti naisten ja lasten oikeuksien kunnioittamiseen ja jossa annetaan etusija kansalaisten oikeudelle valita hallituksensa säännöllisissä vapaissa vaaleissa. Vaikka Etelä-Sudanilla on runsaasti luonnonvaroja, kuten öljyä, kuparia ja rautaa sekä metsää ja viljelykelpoista maata, suuri osa sen väestöstä elää köyhyydessä, maan lapsikuolleisuusluvut ovat maailman korkeimpia ja koulutusindikaattorien mukaan koulutustaso on yksi maailman alhaisimpia. Kehotan näin ollen Etelä-Sudanin tulevaa hallitusta toteuttamaan välittömästi tarvittavia toimia, jotta Etelä-Sudanin väestölle voidaan taata vähimmäistoimeentulo, sosiaaliset takuut ja ennen kaikkea turvallisuus.
<SPEAKER ID="175" NAME="Sophie Auconie" LANGUAGE="FR">
Arvoisa puhemies, olen varma siitä, että Euroopan unionin on osallistuttava merkittävällä tavalla köyhyyden torjumiseen ja Sudanin talouden elvyttämiseen. Tästä syystä korostaisin, että EU ei saa lopettaa humanitaarista apuaan Sudanille ja Etelä-Sudanille.
<SPEAKER ID="175" NAME="Zigmantas Balčytis" LANGUAGE="LT">
Arvoisa puhemies, äänestin tämän päätöslauselman puolesta. Etelä-Sudanin kansanäänestys järjestettiin 9.-15. tammikuuta 2011 ja ylivoimainen enemmistö äänesti itsenäisen Etelä-Sudanin valtion perustamisen puolesta. Etelä-Sudanin odotetaan julistautuvan virallisesti itsenäiseksi 9. heinäkuuta 2011. Euroopan parlamentti kunnioittaa täysin kansanäänestyksen tulosta Etelä-Sudanin kansan demokraattisen tahdon ilmauksena. Pidän myönteisenä, että Euroopan parlamentti kehottaa Etelä-Sudanin hallitusta hyväksymään ulkomaisia investointeja koskevia kansan edun mukaisia toimintalinjoja siten, että ulkomaiset investoinnit luonnonvaroihin hyödyttävät kotimaan taloutta köyhyyden torjumiseksi. Euroopan unionin kehitysapua varten varatuilla varoilla olisi tuettava peruspalveluita, etenkin koulutusta, terveydenhoitoa, maataloutta ja elintarviketurvaa sekä instituutioiden toimintaedellytysten luomista, jotta taataan Etelä-Sudanin kehittyminen moderniksi, moniarvoiseksi demokratiaksi, joka perustuu oikeusvaltioperiaatteeseen ja ihmisoikeuksien kunnioittamiseen.
<SPEAKER ID="175" NAME="Izaskun Bilbao Barandica" LANGUAGE="ES">
Arvoisa puhemies, äänestin päätöslauselman puolesta, koska tuen Sudania ja Etelä-Sudania ja onnittelen niitä kansanäänestyksen jälkeisestä toiminnasta. Siten autetaan rakentamaan demokraattista valtiota rauhanomaisesti, turvallisuutta ja vaurautta edistäen sekä ottaen huomioon ihmisoikeudet ja sosiaaliset ja taloudelliset oikeudet molemmissa valtioissa. Tämän saavuttamiseksi kehotamme osapuolia aloittamaan rakentavan vuoropuhelun Abyein tilanteen ja edelleen selvittämättömien kysymyksien, kuten öljytulojen jakamisen, rajojen määrittelyn ja velkojen jakamisen, rauhanomaiseksi ratkaisemiseksi. Tässä tarkoituksessa EU:n on asetettava tarvittavia varoja molempien valtioiden saataville, jotta tuetaan sosiaalipalveluja, kuten koulutusta, terveydenhoitoa, maataloutta ja elintarviketurvaa sekä instituutioiden toimintaedellytysten luomista. EU ei myöskään saa lopettaa humanitaarista apuaan Sudanille ja Etelä-Sudanille 9. heinäkuuta 2011, jolloin Etelä-Sudan julistautuu virallisesti itsenäiseksi.
<SPEAKER ID="175" NAME="Mara Bizzotto" LANGUAGE="IT">
Arvoisa puhemies, pidän hyvin myönteisenä Sudanista ja Etelä-Sudanista laadittua parlamentin päätöslauselmaa; siinä toistetaan, että parlamentti kunnioittaa täysin tammikuussa 2011 järjestettyä kansanäänestystä, jossa kannatettiin Etelä-Sudanin itsenäistymistä. Päätöslauselmassa ilmaistaan näin ollen tukea kansojen itsemääräämisoikeutta koskevalle periaatteelle ja tunnustetaan Etelä-Sudanin kristillisen yhteisön oikeus perustaa oma valtionsa, joka ei ole islaminuskoisen enemmistön määräysvallan alainen. Asiakirjassa korostetaan, että Sudanin jakamisen myötä syntyneiden kahden uuden valtion on vastavuoroisesti tunnustettava toistensa itsemääräämisoikeus, ja kehotetaan hyväksymään toimia, joilla vahvistetaan ja vakautetaan niiden pyrkimistä kohti demokratiaa, ihmisoikeuksien kunnioittamista ja vastavuoroista tunnustamista. Koska kansojen itsemääräämisoikeuden puolustaminen ja maailman kristillisten vähemmistöjen suojeleminen ovat kumpikin Lega Nord -puolueen poliittisen teorian perustekijöitä, voin vain ilmaista tukeni tälle päätöslauselmalle.
<SPEAKER ID="176" NAME="John Bufton" AFFILIATION="EFD">
kirjallinen. - (EN) Arvoisa puhemies, vastustin äänestyksessä ehdotusta, jonka mukaan Etelä-Sudanille myönnettäisiin ulkoista tukea 200 miljoonaa euroa kehitysyhteistyön kehyksessä; tarkoituksena olisi auttaa Etelä-Sudania vastaamaan lukuisiin humanitaarisiin ja sosioekonomisiin haasteisiin, jotka johtuvat hallinnon toimintakyvyn heikentymisestä ja poliittisesta epävakaudesta. Koska EU on itsessään epädemokraattinen instituutio, jolla ei mielestäni todellakaan pitäisi olla ulkopoliittista toimintasuunnitelmaa, en kannata sen kolmansissa valtioissa toteuttamia toimia. Yhdistynyt kuningaskunta on maailman suurimpia ulkoisen avun antajia.
<P>
On olennaisen tärkeää, että ulkoinen apu ja ulkopolitiikka säilyvät yksittäisten jäsenvaltioiden toimivallassa ja ettei niitä sanella EU:n tasolla, vaikka vastaanottaja olisikin avun tarpeessa ja täyttäisi sen vaatimukset. Mikäli EU:n annetaan laatia ulkopoliittinen toimintasuunnitelma, tulee aika, jolloin jäsenvaltiot ovat erimielisiä jostakin kolmannesta valtiosta eivätkä kannata sitä yksimielisesti. Tällainen EU:ssa toteutettava toiminta tasoittaa tietä toimivallan lisäämiselle ulkoiseen toimintaan nähden, mistä olen voimakkaasti eri mieltä.
<SPEAKER ID="176" NAME="Maria da Graça Carvalho" LANGUAGE="PT">
Arvoisa puhemies, ottaen huomioon parlamentin vastauksen Sudanin tilanteeseen vuoden 2011 kansanäänestyksen jälkeen - jossa kannatettiin Etelä-Sudanin itsenäistymistä 9. heinäkuuta 2011 - katson, että Euroopan kansanpuolueen (kristillisdemokraatit) ryhmän esittämä päätöslauselma on kaikkein asianmukaisin, koska se on mielestäni parempi tapa lähestyä meitä odottavaa poliittista tilannetta sekä suhteitamme muihin Afrikan valtioihin.
<SPEAKER ID="176" NAME="Diogo Feio" LANGUAGE="PT">
Arvoisa puhemies, Sudanissa toimitetulla kansanäänestyksellä pyrittiin tekemään loppu yleistyneestä väkivallasta, joka oli nostattanut valtion pohjois- ja eteläosan asukkaat toisiaan vastaan. Kansanäänestyksen tulokset huomioon ottaen Etelä-Sudanin väestö kannattaa nyt yksiselitteisesti itsenäisyyttä, kuten on toistettu jo monien vuosien ajan. Ryhmäni on tarkkaillut tätä ja erityisesti Darfurissa vallitsevaa tilannetta useiden parlamentin istuntokausien ajan ja sponsoroi menestyksellisesti sudanilaisen asianajajan Salih Mahmoud Osmanin ehdokkuutta vuoden 2007 Saharov-palkinnon saajaksi. Palkinnon myöntämisen tavoitteena oli lisätä entisestään kyseisessä valtiossa tapahtuneen kansanmurhan aiheuttaman avoimen skandaalin näkyvyyttä ja tunnustaa niiden tahojen toteuttamat rauhanomaiset toimet, jotka eivät olleet kaikesta huolimatta luopuneet rauhan, solidaarisuuden ja ihmisoikeuksien puolustamisesta. Salih Mahmoud Osmanin palkitseminen ei kuitenkaan saanut toivotulla tavalla kansainvälistä yhteisöä vakuuttuneeksi kiireellisten toimien toteuttamisesta Sudanissa havaittujen toistuvien ja vakavien ihmisoikeusrikkomuksien johdosta. Toivon, että molemmat osapuolet voivat ennen erkaantumistaan ja sen jälkeen kunnioittaa sitä, mitä on sovittu, rakentaa kaksi rauhanomaista valtiota, auttaa väestöään selviytymään köyhyydestä ja edistää hyviä naapuruussuhteita. Toivon myös, että Euroopan unioni kykenee osallistumaan tähän.
<SPEAKER ID="176" NAME="José Manuel Fernandes" LANGUAGE="PT">
Arvoisa puhemies, Etelä-Sudanin itsemääräämisoikeudesta 9. tammikuuta 2011 toimitetun kansanäänestyksen lopulliset tulokset osoittavat, että äänestäjien ylivoimainen enemmistö kannattaa itsenäisen valtion perustamista. EU:n kansainvälisten tarkkailijoiden mukaan kansanäänestys, jonka tulokset Etelä-Sudanin kansanäänestyksestä vastannut toimielin (Southern Sudan Referendum Commission) julkisti ja jotka Sudanin hallitus vahvisti, toimitettiin asianmukaisesti.
<P>
Kehotan näin ollen kunnioittamaan kansanäänestyksen tuloksia Etelä-Sudanin kansan demokraattisen tahdon ilmauksena ja vaadin Sudania ja Etelä-Sudania sitoutumaan aktiivisesti demokraattisen hallinnon edistämiseen ja pitkäaikaisen rauhan, turvallisuuden ja vaurauden rakentamiseen molemmissa valtioissa. Pidän ulkoisen avun myöntämistä hyvin tärkeänä ja suhtaudun myönteisesti neuvoston 23. toukokuuta 2011 tekemään päätökseen, jonka mukaan Etelä-Sudanille myönnetään 200 miljoonaa euroa Etelä-Sudanissa toteutettavaa kehitystyötä varten; tavoitteena on edistää paikallisyhteisöjen itsemääräämisoikeutta, täyttää väestön perustarpeet ja toteuttaa toimia inhimillisten varojen ja infrastruktuurin puuttumisen johdosta.
<SPEAKER ID="176" NAME="Ilda Figueiredo" AFFILIATION="GUE/NGL">
kirjallinen. - (PT) Arvoisa puhemies, varoitimme Kosovon itsenäistymisen aikaan siitä, että siten luotiin vaarallinen ennakkotapaus, joka liittyy imperialististen toimien toteuttamiseen perustettaessa keinotekoisia valtioita ja ottaen huomioon kyseisen valtion geostrategiset edut; ne koskevat markkinoille pääsyä ja niiden valvomista sekä luonnonvarojen ja työvoiman hankkimista ja valvomista.
<P>
Etelä-Sudanin tapaus vastaa kaikin tavoin Kosovon tilannetta. Mainittakoon erityisesti, että eri tahojen rahoittama ja edistämä kansanäänestys järjestettiin sopivasti juuri siinä osassa valtiota, joka vaati itsenäisyyttä, eikä muulla väestöllä ollut tähän sanansijaa. Kaiken kukkuraksi Etelä-Sudanissa on laajoja öljyvarantoja, jotka ovat perustavan tärkeitä suuren kansainvälisen pääoman kannalta.
<P>
Tämänhetkinen tilanne, jossa konfliktit leimahtavat uudelleen Sudanissa ja koko alueella ja jossa kiistellään valtion rajojen määrittelemisestä, osoittaa, että valtion keinotekoisen luomisen myötä ei ratkaista olemassa olevia ongelmia eikä paranneta miljoonien sudanilaisten elintasoa, vaan lietsotaan pikemminkin ristiriitoja ja konflikteja.
<P>
Sen jälkeen, kun imperialistiset suurvallat ovat lakanneet jakamasta Afrikan maanosaa omien etujensa mukaisesti, kaikki tekijät viittaavat siihen, että Etelä-Sudanissa on käynnistetty prosessi, joka tietää lisää sotia ja kärsimystä Afrikan ankarasti koetellulle väestölle.
<SPEAKER ID="176" NAME="Monika Flašíková Beňová" AFFILIATION="S&amp;D">
kirjallinen. - (SK) Arvoisa puhemies, Etelä-Sudan joutuu heti itsenäistymisensä jälkeen eli tasan kuukauden kuluttua vastaamaan lukuisiin humanitaarisiin ja sosioekonomisiin ongelmiin. Etelä-Sudan tarvitsee kauan aikaa entistä enemmän tukea naapurivaltioilta sen pyrkiessä torjumaan köyhyyttä, vahvistamaan paikallisyhteisöjä ja nopeuttamaan väestön hyötymistä rauhanomaisista oloista.
<P>
Heti kansanäänestyksen jälkeen, aikana, jolloin valtiolle myönnetään rahoitusta monenvälisistä lähteistä, riskinä on, että syntyy sellainen rahoitusvaje, joka lisää voimakkaasti Etelä-Sudanin haavoittuvuutta ja valtion romahtamisvaaraa. Tästä syystä on mielestäni olennaisen tärkeää, että Euroopan unioni tekee kaiken voitavansa auttaakseen sudanilaisia selviytymään tästä ratkaisevasta vaiheesta ja estääkseen uhkaavan humanitaarisen katastrofin, koska valtio voi aloittaa järjestelmällisen pyrkimisen kehitystavoitteisiinsa ainoastaan, jos valtiossa luotetaan rauhanomaiseen tulevaisuuteen.
<SPEAKER ID="176" NAME="Juozas Imbrasas" AFFILIATION="EFD">
kirjallinen. - (LT) Arvoisa puhemies, ilmaisin tukeni asiakirjalle, koska siinä kehotetaan Etelä-Sudanin viranomaisia edistämään Etelä-Sudanin kehitystä moderniksi, moniarvoiseksi demokratiaksi, joka perustuu oikeusvaltioperiaatteeseen ja ihmisoikeuksien sekä erityisesti naisten ja lasten oikeuksien kunnioittamiseen ja jossa annetaan etusija kansalaisten oikeudelle valita hallituksensa säännöllisissä vapaissa vaaleissa sekä turvataan liikkumisen vapaus, yhdistymisvapaus ja poliittisten mielipiteiden ilmaisun vapaus perustuslaissa ja muussa lainsäädännössä vahvistetulla tavalla.
<SPEAKER ID="176" NAME="David Martin" AFFILIATION="S&amp;D">
kirjallinen. - (EN) Arvoisa puhemies, äänestin tämän päätöslauselman puolesta, jossa kehotetaan molempia osapuolia Sudanissa esittämään ennen itsenäisyyden julistamista 9. heinäkuuta 2011 konkreettisia suunnitelmia instituutioiden perustamisesta ja/tai uudistamisesta, jotta molemmat valtiot olisivat toimintakykyisiä siitä päivästä alkaen. Siinä kehotetaan myös EU:n edustustoja Sudanissa ja Etelä-Sudanissa levittämään ja panemaan täytäntöön äskettäisten vaaleja ja kansanäänestyksiä tarkkailleiden EU:n valtuuskuntien suositukset.
<SPEAKER ID="176" NAME="Clemente Mastella" LANGUAGE="IT">
Arvoisa puhemies, kunnioitamme Etelä-Sudanin itsemääräämisoikeutta koskevan kansanäänestyksen tulosta, joka tulee voimaan 9. heinäkuuta 2011, Sudanin kansan demokraattisen tahdon ilmauksena. Toivomme, että poliittiset viranomaiset edistävät nykyaikaisen, moniarvoisen demokratian kehittymistä, joka perustuu oikeusvaltioperiaatteeseen ja ihmisoikeuksien kunnioittamiseen, sekä antavat etusijan kansalaisten oikeudelle valita hallituksensa säännöllisissä vapaissa vaaleissa turvaten liikkumisen vapauden, yhdistymisvapauden ja poliittisten mielipiteiden ilmaisun vapauden. Olemme lisäksi samaa mieltä siitä, että kaikkien osapuolien olisi sitouduttava jatkuvaan rakentavaan vuoropuheluun, jotta voidaan ratkaista kansanäänestyksen jälkeiset kysymykset, joita ovat muun muassa yhteiset rajat, niin pohjoisen kuin etelänkin kansalaisia koskevat kansalaisuusjärjestelyt ja öljytulojen jakaminen. Lopuksi toteamme kannattavamme unionin lisävarojen myöntämistä peruspalvelujen, kuten koulutuksen, terveydenhoidon, maatalouden, elintarviketurvan ja instituutioiden toimintaedellytyksien luomisen tukemiseksi. EU ei saa lopettaa humanitaarista apuaan Sudanille ja Etelä-Sudanille 9. heinäkuuta 2011 ja kaikkien puolueiden on toimittava yhteistyössä, jotta kaikki maan kansalaiset olisivat edustettuina ja jotta vakaiden demokraattisten poliittisten instituutioiden rakentamista voitaisiin tukea.
<SPEAKER ID="176" NAME="Nuno Melo" LANGUAGE="PT">
Arvoisa puhemies, Sudanin ja erityisesti Darfurin alueen konfliktit ovat vaatineet vuosien varrella lukuisia uhreja, erityisesti heikoimmassa asemassa olevien kansanosien keskuudessa. On syytä toivoa, että kansanäänestyksen myötä konflikti voidaan saattaa päätökseen ja että aloitamme vihdoin etenemisen kohti kestävää rauhaa. EU aikoo osallistua merkittävällä tavalla alueen tuleviin tapahtumiin eikä voi torjua tärkeää tehtäväänsä alueen rauhanprosessissa.
<SPEAKER ID="177" NAME="Louis Michel" LANGUAGE="FR">
Arvoisa puhemies, Abyein alueen turvallisuustilanne on erittäin huolestuttava. Kannustan osapuolia sitoutumaan rauhaa koskevaan vuoropuheluun käynnistämällä jälleen kerran neuvottelut Afrikan unionin kanssa. Kehotan myös järjestämään kansanäänestyksen, kuten kokonaisvaltaisessa rauhansopimuksessa lausutaan. Niin pohjoisen kuin etelän on pyrittävä ratkaisemaan monet keskeiset kysymykset, jotka ovat jääneet vaille vastausta, kuten valtioiden välisten rajojen määrittely, öljytulojen jakaminen, öljyputkien käyttö, kansalaisuusjärjestelyt sekä Sinisen Niilin ja Etelä-Kordofanin alueella pidettävät kansanäänestykset. Etelä-Sudanin tukeminen on asetettava painopistealaksemme. Kannustamme sitä allekirjoittamaan ja ratifioimaan Cotonoun sopimuksen, joka tarjoaa uusia yhteistyömahdollisuuksia. Kannustamme sitä Khartumin hallituksen ohella luomaan moniarvoisen ja monietnisen demokratian ja riippumattoman kansalaisyhteiskunnan, jossa oikeuslaitos sekä lainsäädäntö- ja toimeenpanovalta ovat keskeisessä asemassa. Pidämme myönteisenä, että Etelä-Sudania edustava jäsen liittyy yhteiseen parlamentaariseen edustajakokoukseen, kunhan Etelä-Sudan on allekirjoittanut ja ratifioinut Cotonoun sopimuksen. Kiinnitämme edelleen huomiota pohjoiseen, jota ei pidä sivuuttaa tai eristää diplomaattisesti.
<SPEAKER ID="177" NAME="Alexander Mirsky" AFFILIATION="S&amp;D">
kirjallinen. - (EN) Arvoisa puhemies, Etelä-Sudanin kansanäänestys järjestettiin 9.-15. tammikuuta 2011 ja ylivoimainen enemmistö äänesti itsenäisen Etelä-Sudanin valtion perustamisen puolesta. Sudanin hallitus ja valtion eteläosaa edustavat separatistit tekivät vuonna 2005, 20 vuotta kestäneen sisällissodan jälkeen, sopimuksen kansanäänestyksen järjestämisestä.
<P>
Pohjoista edustavat hallituksen viranomaiset allekirjoittivat kokonaisvaltaisen rauhansopimuksen sillä ehdolla, että Etelä-Sudanin itsemääräämisoikeutta koskeva kysymys ratkaistaan kansanäänestyksen aikana. Koska alueella vallitseva tilanne on viime aikoina huomattavasti heikentynyt, vetoamme tämän päätöslauselman myötä Etelä-Sudanin hallitukseen, jotta se varmistaisi, että valtiossa vallitsevat demokraattiset olot, ja demilitarisoisi alueensa.
<P>
Toistamme myös, että on tärkeää antaa humanitaarista apua Sudaniin ja Etelä-Sudaniin ja vetoamme kansainvälisiin velkojiin, jotta ne helpottavat kyseisten valtioiden velkataakkaa. Lisään vielä, että on vahvistettava valvontatoimia, lähetettävä alueelle lisää asiantuntijoita, myönnettävä rahoitustukea alueelle ja järjestettävä lahjakkaille nuorille mahdollisuus opiskella ilmaiseksi EU:n korkeakouluissa. Äänestin päätöslauselman puolesta.
<SPEAKER ID="177" NAME="Andreas Mölzer" AFFILIATION="NI">
kirjallinen. - (DE) Arvoisa puhemies, Etelä-Sudanin väestön ylivoimainen enemmistö äänesti tämän vuoden tammikuussa järjestetyssä kansanäänestyksessä itsenäisyyden ja Sudanin pohjoisosasta irtaantumisen puolesta. On tärkeää, että EU kunnioittaa rajoituksetta näiden kansojen itsemääräämisoikeutta ja tunnustaa kansanäänestyksen tulokset Etelä-Sudanin kansan demokraattisen tahdon ilmauksena. Äänestin tämän päätöslauselmaesityksen puolesta, koska se täyttää selvästi kyseiset vaatimukset. Nyt on tärkeää, että kokonaisvaltaisen rauhansopimuksen osapuolet sitoutuvat jatkuvaan rakentavaan vuoropuheluun, jotta voidaan ratkaista kansanäänestyksen jälkeiset kysymykset, jotka ovat jääneet vaille vastausta. Niitä ovat muun muassa yhteiset rajat, niin pohjoisen kuin etelänkin kansalaisia koskevat kansalaisuusjärjestelyt, öljytulojen tasapuolinen jakaminen ja öljyputkien käyttö.
<SPEAKER ID="177" NAME="Rolandas Paksas" AFFILIATION="EFD">
kirjallinen. - (LT) Arvoisa puhemies, suhtauduin myönteisesti tähän päätöslauselmaan, koska on hyvin tärkeää hallita kyseisten valtioiden välisiä aseistettuja konflikteja ja erimielisyyksiä, estää levottomuuksia leviämästä laajemmalle sekä saavuttaa ja panna asianmukaisesti täytäntöön kokonaisvaltainen rauhansopimus. Niin Pohjois- kuin Etelä-Sudania on hallittava demokraattisten periaatteiden ja oikeusvaltioperiaatteen mukaisesti kunnioittaen ihmisoikeuksia sekä sosiaalisia ja taloudellisia oikeuksia. Alueella on pyrittävä pitkän aikavälin rauhaan ja turvallisuuteen. Sudanin väestön suojeleminen ja turvallisuus on näin ollen asetettava etusijalle jatkossakin. On ennen kaikkea tarkasteltava kiireellisesti Abyein alueen tilannetta kokonaisvaltaisen rauhansopimuksen määräyksien mukaisesti. On hyvin tärkeää, että EU antaa tarvittavaa kehitystukea, mikäli mahdollista. Meidän on tehtävä kaikkemme varmistaaksemme, että tätä tukea varten varattuja varoja käytetään kohdistetusti peruspalvelujen ja keskeisten palvelujen tukemiseksi. Lisäksi Etelä-Sudanin hallituksen olisi aloitettava sellaisten ulkomaisia investointeja koskevien toimintalinjojen täytäntöönpano, jotka houkuttelisivat luonnonvaroihin tehtäviä ulkomaisia investointeja ja edistäisivät siten osaltaan köyhyyden vähentämistä.
<SPEAKER ID="177" NAME="Justas Vincas Paleckis" AFFILIATION="S&amp;D">
kirjallinen. - (LT) Arvoisa puhemies, äänestin Sudanista ja Etelä-Sudanista laaditun päätöslauselman puolesta, koska Etelä-Sudanissa järjestetty kansanäänestys, jossa asukkaiden enemmistö äänesti itsenäisen Etelä-Sudanin valtion perustamisen puolesta, on sen kansalaisten demokraattisen tahdon ilmaus. Seitsemän vuotta kestäneen sodan jälkeen suurin osa Etelä-Sudanin väestöstä elää köyhyydessä ja koulutusindikaattorit ovat maailman alhaisimpia. Kannatan tästä syystä EU:n päätöstä myöntää Etelä-Sudanille 200 miljoonaa euroa kaikkein heikoimmassa asemassa olevien kansanosien auttamiseksi. Varat on osoitettava koulutukseen, terveydenhoitoon, maatalouteen ja instituutioiden toimintaedellytysten luomiseen. Pidän myönteisenä YK:n turvallisuusneuvoston päätöstä pidentää YK:n operaatiota Sudanissa sekä päätöstä lähettää lisää rauhanturvajoukkoja Sudaniin, koska nyt on erityisen tärkeää taata rauhanomainen kehitys Sudanissa ja Etelä-Sudanissa. Uuden valtion luominen on monimutkainen prosessi; sen yhteydessä on hyvin nopeasti ratkaistava kysymykset, jotka liittyvät yhteisten rajojen määrittelyyn, niin pohjoisen kuin etelänkin kansalaisia koskeviin kansalaisuusjärjestelyihin, öljytulojen jakamiseen ja niin edelleen. Allekirjoitettuaan kokonaisvaltaisen rauhanprosessin valtioiden olisi sitouduttava rakentavaan poliittiseen vuoropuheluun. On tärkeää tarkistaa perustuslakia Etelä-Sudanissa niin, että kaikki puolueet toimivat yhteistyössä, jotta kaikki uuden valtion kansalaiset olisivat edustettuina ja jotta vakaiden demokraattisten poliittisten instituutioiden rakentamista voitaisiin tukea.
<SPEAKER ID="177" NAME="Maria do Céu Patrão Neves" LANGUAGE="PT">
Arvoisa puhemies, Sudanin kansanäänestyksen tulokset osoittavat yksiselitteisesti, että Etelä-Sudanin väestö haluaa itsenäisyyttä, mitä se on vaatinut jo monen vuoden ajan. Euroopan kansanpuolueen (kristillisdemokraatit) ryhmä on tarkkaillut tätä ja erityisesti Darfurissa vallitsevaa tilannetta useiden parlamentin istuntokausien ajan ja sponsoroi menestyksellisesti sudanilaisen asianajajan Salih Mahmoud Osmanin ehdokkuutta vuoden 2007 Saharov-palkinnon saajaksi. Kansanäänestyksen tavoitteena oli tehdä loppu valtion pohjois- ja eteläosan asukkaiden välisistä väkivaltaisuuksista. On syytä toivoa, että tässä vaiheessa aloitetaan uusi luku ja luodaan kaksi rauhanomaista valtiota. EU voi ja sen pitäisi toteuttaa aktiivisia toimia tässä tarkoituksessa, erityisesti auttamalla vähentämään köyhyyttä väestön keskuudessa ja edistämällä hyviä naapuruussuhteita.
<SPEAKER ID="177" NAME="Vincent Peillon" LANGUAGE="FR">
Arvoisa puhemies, päätöslauselma, jonka laatimiseen osallistuin, osuu tärkeään ja siten ratkaisevaan ajankohtaan pyrittäessä selvittämään Etelä-Sudanin konfliktia. Eteläsudanilaisten ylivoimainen enemmistö äänesti tammikuussa järjestetyssä kansanäänestyksessä itsenäisen valtion perustamisen puolesta. Kuukauden kuluttua uusi valtio on syntynyt. Useita huolenaiheita on kuitenkin yhä ratkaisematta, erityisesti kiistanalaisella Abyein alueella hiljattain leimahtaneiden väkivaltaisuuksien jälkeen. Parlamentti aikoo tässä ratkaisevassa vaiheessa vahvistaa entistä päättäväisemmin täysimääräistä tukeaan rauhanprosessille ja vedota sudanilaisiin ja eteläsudanilaisiin sekä kansainväliseen yhteisöön, jotta ne pysyisivät edelleen sitoutuneina vuoden 2005 kokonaisvaltaisen rauhansopimuksen täytäntöönpanoon. Euroopan parlamentti kehottaa erityisesti sudanilaisia ja eteläsudanilaisia esittämään erityissuunnitelmia, joissa otetaan huomioon arkaluonteiset kysymykset, kuten kansalaisuus sekä velkojen ja öljytulojen jakaminen. Näissä suunnitelmissa on myös tarkasteltava rajoja koskevaa ongelmallista kysymystä, jotta varmistetaan, että kyseisten kahden valtion välistä rauhanomaista ja toimintakykyistä rinnakkaiseloa voidaan ylläpitää.
<SPEAKER ID="177" NAME="Paulo Rangel" LANGUAGE="PT">
Arvoisa puhemies, Etelä-Sudanin väestön enemmistö ilmaisi 9.-15. tammikuuta 2011 kannattavansa itsenäisen valtion perustamista. On yleisesti tiedossa, että kyse on sellaisesta maailmankolkasta, jota jatkuvat konfliktit ovat horjuttaneet estäen siten suuria väestönosia nauttimasta asianmukaisista elinoloista. Tämän uuden tiedon valossa parlamentti kehottaa Etelä-Sudanin - joka julistautuu itsenäiseksi valtioksi 9. heinäkuuta 2011 alkaen - viranomaisia toteuttamaan toimia olennaisen perustan rakentamiseksi, jotta voidaan luoda ihmisarvoon pohjautuva demokraattinen valtio. Tässä tarkoituksessa tarvitaan kansainvälistä tukea. Tästä syystä pidän myönteisenä tukea, jota EU on luvannut myöntää tämän uuden valtion perustamista varten. Näistä syistä äänestin päätöslauselman puolesta.
<SPEAKER ID="178" NAME="Raül Romeva i Rueda" AFFILIATION="Verts/ALE">
kirjallinen. - (EN) Arvoisa puhemies, olen tyytyväinen siihen, että Euroopan parlamentti pitää myönteisenä sekä Sudanin että Etelä-Sudanin rauhanomaista ja uskottavaa toimintaa vuonna 2011 pidetyn kansanäänestyksen puitteissa sekä kaikkien kokonaisvaltaisen rauhansopimuksen osapuolten ponnisteluja ja heidän osoittamaansa sitoutumista; että parlamentti pitää tätä ratkaisevana askeleena rauhansopimuksen täytäntöönpanon kannalta ja myönteisenä merkkinä molempien maiden rauhanomaisen rinnakkaiselon kannalta; muistuttaa kunnioittavansa täysin kansanäänestyksen tulosta Etelä-Sudanin kansan demokraattisen tahdon ilmauksena; että parlamentti kehottaa sekä Pohjois- että Etelä-Sudania sitoutumaan aktiivisesti demokraattisen hallinnon edistämiseen ja pitkäaikaisen rauhan, turvallisuuden ja vaurauden rakentamiseen molemmissa maissa ja ottamaan tässä huomioon ihmisoikeudet sekä sosiaaliset ja taloudelliset oikeudet; että parlamentti kehottaa Etelä-Sudanin viranomaisia edistämään Etelä-Sudanin kehitystä moderniksi, moniarvoiseksi demokratiaksi, joka perustuu oikeusvaltioperiaatteeseen ja ihmisoikeuksien sekä erityisesti naisten ja lasten oikeuksien kunnioittamiseen ja jossa annetaan etusija kansalaisten oikeudelle valita hallituksensa säännöllisissä vapaissa vaaleissa sekä turvataan liikkumisen vapaus, yhdistymisvapaus ja poliittisten mielipiteiden ilmaisun vapaus perustuslaissa ja muussa lainsäädännössä vahvistetulla tavalla.
<SPEAKER ID="178" NAME="Nikolaos Salavrakos" LANGUAGE="EL">
Arvoisa puhemies, sadat ihmiset ovat menettäneet henkensä Pohjois- ja Etelä-Sudanin välisellä kiistanalaisella Abyein alueella. YK ilmoitti hiljattain, että ainakin 20 000 ihmistä on paennut Abyein kaupungista kohti etelää Pohjois-Sudanin armeijan vetäydyttyä alueelta. Kuten yhteisessä päätöslauselmaesityksessä perustellusti todetaan, molempien osapuolien on esitettävä konkreettisia suunnitelmia instituutioiden perustamisesta ja/tai uudistamisesta, jotta molemmat valtiot olisivat täysin itsenäisiä, lopetettava vihamielisyydet ja sitouduttava demokraattisen hallinnon edistämiseen ja pitkäaikaisen rauhan ja turvallisuuden rakentamiseen alueella.
<SPEAKER ID="178" NAME="Niki Tzavela" LANGUAGE="EL">
Arvoisa puhemies, äänestin Sudanista ja Etelä-Sudanista laaditun yhteisen päätöslauselmaesityksen puolesta, koska tuen kaikkia EU:n kehitystoimia rauhan palauttamiseksi ja tämän kauan kärsineen alueen jälleenrakentamiseksi. Alueen viimeaikaiset tapahtumat herättävät huolta siitä, huomioidaanko Etelä-Sudanin itsenäistymisestä äskettäin järjestetyn kansanäänestyksen tulokset, kun taas väkivaltaisuuksien lisääntyminen Abyeissa uhkaa horjuttaa alueen yleistä vakautta ja on kielteinen kehityssuunta. Afrikan unioni on tärkeässä asemassa ja sen on EU:n ja YK:n avulla seurattava tarkasti tämän ratkaisevan tilanteen kehittymistä estääkseen paluun sotatilaan. Suhtaudun myönteisesti neuvoston antamaan ilmoitukseen taloudellisen lisätuen myöntämisestä Etelä-Sudanille ja kannatan suositusta, jonka mukaan EU ei saa lopettaa alueelle antamaansa humanitaarista apua 9. heinäkuuta 2011. Kumpikin ehdotus on mielestäni tärkeä ja auttaa osaltaan vahvistamaan Etelä-Sudanin asemaa itsenäisenä valtiona myös mahdollisissa hätätilanteissa.
<SPEAKER ID="179" NAME="Sophie Auconie" LANGUAGE="FR">
Arvoisa puhemies, Euroopan unionin ja Venäjän on mielestäni tehostettava neuvottelujaan uudesta kumppanuudesta ja kattavasta sopimuksesta, jossa käsitellään poliittista, taloudellista ja sosiaalista järjestelmää ja otetaan myös huomioon kaikki demokratiaan ja oikeusvaltioon sekä ihmisoikeuksien kunnioittamiseen liittyvät aiheet.
<SPEAKER ID="179" NAME="Zigmantas Balčytis" LANGUAGE="LT">
Arvoisa puhemies, äänestin tämän päätöslauselman puolesta. EU:n ja Venäjän tehostettu yhteistyö ja hyvät naapuruussuhteet ovat erityisen tärkeitä Euroopan ja myös muiden alueiden vakauden, turvallisuuden ja hyvinvoinnin kannalta. EU ja Venäjä ovat riippuvaisia toisistaan sekä taloudellisesti että poliittisesti, minkä vuoksi EU:n ja Venäjän federaation strategisen kumppanuussopimuksen tekeminen on erittäin tärkeä asia EU:n ja Venäjän yhteistyön kehittämisessä ja tehostamisessa. EU:n on tärkeää puhua yhdellä äänellä ja osoittaa solidaarisuutta suhteissaan Venäjän federaatioon ja perustaa suhteet yhteisiin etuihin ja arvoihin, erityisesti energian toimitusvarmuuden kohdalla. Energiapolitiikka, jota Venäjä toteuttaa EU:n jäsenvaltioiden ja EU:n ja Venäjän yhteisten naapurimaiden suhteen, toimii sen koetinkivenä, miten vakavasti Venäjä aikoo lähteä uudenaikaistamisen ja demokratisoimisen tielle. Pidän myönteisenä Euroopan parlamentin vaatimusta siitä, että luonnonvarojen saatavuutta ei pitäisi käyttää poliittisiin tarkoituksiin ja että energian toimitusvarmuuden alalla tehtävän yhteistyön olisi perustuttava keskinäisen riippuvuuden ja avoimuuden periaatteisiin sekä yhdenvertaiseen markkinoille pääsyyn, infrastruktuurien käytettävyyteen ja investointimahdollisuuksiin.
<SPEAKER ID="179" NAME="Izaskun Bilbao Barandica" LANGUAGE="ES">
Arvoisa puhemies, äänestin päätöslauselman puolesta, koska katson, että Euroopan unionin ja Venäjän on hyödynnettävä Nižnyj Novgorodin huippukokousta vahvistaakseen strategista yhteistyötä ja laatiakseen kokonaisvaltaisen yhteistyösopimuksen, jossa käsitellään poliittista, taloudellista ja sosiaalista järjestelmää ja otetaan myös huomioon kaikki demokratiaan ja oikeusvaltioon sekä perus- ja ihmisoikeuksien kunnioittamiseen liittyvät aiheet. Huippukokouksessa on tarkistettava turvallisuus- ja energiapolitiikkaa, jonka täytäntöönpanon on perustuttava keskinäistä riippuvuutta, avoimuutta, toimitusvarmuutta ja ilmastonmuutoksen torjuntaa sekä energiatehokkuuden parantamista koskeviin kriteereihin. Ydinvoimaloille on tehtävä stressitestejä ja tältä osin on valitettavaa, että tarkistusta, jossa vaaditaan vielä käytössä olevien Tšernobyl-tyyppisten ydinreaktorien välitöntä sulkemista, ei hyväksytty.
<SPEAKER ID="179" NAME="Mara Bizzotto" LANGUAGE="IT">
Arvoisa puhemies, äänestin EU:n ja Venäjän huippukokousta koskevan yhteisen päätöslauselman puolesta. Päätöslauselmassa annetaan huippukokoukseen osallistuville unionin edustajille asianmukaisia suosituksia, joissa heitä muistutetaan, että EU:n on hyödynnettävä poliittista valtaansa saadakseen Venäjän vakuuttuneeksi siitä, että sen on kannettava vastuunsa maailmanlaajuisten ongelmien ratkaisemiseksi politiikan, talouden, geopolitiikan ja ympäristön alalla. Venäjä on yksi Euroopan tärkeimmistä taloudellisista kumppaneista, minkä lisäksi se on naapurivaltio, josta muun muassa Euroopan energiapolitiikka on riippuvainen. Äänestettyäni päätöslauselman puolesta yhdyn vetoomukseen, jonka parlamentti esittää huippukokoukseen osallistuville EU:n edustajille, jotta he pyrkisivät tässä yhteydessä kehittämään kummankin osapuolen kannalta kannattavaa ja hyödyllistä vuoropuhelua, jonka tuloksena saavutettaisiin yhteisiä ja tehokkaita ratkaisuja unionissa ja maailmanlaajuisesti tärkeimpien poliittisten ongelmien ratkaisemiseksi.
<SPEAKER ID="179" NAME="Maria da Graça Carvalho" LANGUAGE="PT">
Arvoisa puhemies, pidän myönteisinä kaikkia toimia, joita toteutetaan EU:n ja muiden talousmahtien välisten hyvien suhteiden vahvistamiseksi ja syventämiseksi. EU:n ja Venäjän välisten suhteiden kohdalla suhtaudun myönteisesti tuloksiin, joita on jo saavutettu yhteisen talous- ja yhteistyöalueen lisäksi yhteisiin arvoihin nähden. Euroopan kansanpuolueen ryhmän (kristillisdemokraattien) esittämä EU:n ja Venäjän huippukokousta koskeva päätöslauselmaesitys on mielestäni kaikkein sopivin, kun otetaan huomioon tilanne, jonka vallitessa se on esitetty.
<SPEAKER ID="179" NAME="George Sabin Cutaş" LANGUAGE="RO">
Arvoisa puhemies, äänestin EU:n ja Venäjän huippukokousta koskevan yhteisen päätöslauselman puolesta, koska katson, että on syytä vahvistaa suhteita Venäjään erityisesti energian toimitusvarmuuden alalla.
<P>
Uuden kumppanuus- ja yhteistyösopimuksen on oltava kattava ja oikeudellisesti sitova ja sen on sisällettävä määräyksiä ihmisoikeuksien ja oikeusvaltion kunnioittamisesta. Nykyaikaistamista koskeva kumppanuus on mielestäni sopiva väline, jolla Venäjää kannustetaan toteuttamaan uudistustoimia.
<P>
Katson myös, että Venäjän WTO-jäsenyyden myötä edistetään investointitoimia ja parannetaan kauppasuhteita EU:hun. On etujemme mukaista tukea Venäjää sen pyrkiessä WTO:n jäseneksi. Toisaalta Venäjän on osoitettava olevansa halukas luopumaan protektionistisista toimista, kuten Kazakstanin ja Valko-Venäjän kanssa solmitusta tulliliitosta.
<SPEAKER ID="179" NAME="Marielle De Sarnez" LANGUAGE="FR">
Arvoisa puhemies, lähetämme jäsenvaltioille selvän viestin Nižnyj Novgorodissa 9. ja 10. kesäkuuta 2011 pidettävää EU:n ja Venäjän huippukokousta edeltävänä aikana: ihmisoikeuksien kunnioittamista koskevat takeet on asetettava etusijalle kunnianhimoisempiin kauppa-, viisumi- ja yhteistyösopimuksiin nähden. Euroopan unionin on tehtävä Venäjälle entistä selvemmäksi, että sen on kunnioitettava kansainvälisiä velvollisuuksiaan ja sitoumuksiaan. Suhteemme Moskovaan eivät ole muuttuneet vuoden 1994 jälkeen, vaikka meidän on selvästi tarpeen saattaa kumppanuus- ja yhteistyösopimustamme ajan tasalle. Samalla olisi saavutettava todellista edistystä demokratian ja oikeusvaltioperiaatteen alalla. Totean lopuksi, että on mahdoton hyväksyä luonnonvarojen saatavuuden käyttämistä poliittisiin tarkoituksiin.
<SPEAKER ID="179" NAME="Christine De Veyrac" AFFILIATION="PPE">
kirjallinen. - (FR) Arvoisa puhemies, Venäjän federaatio ja Euroopan unioni ovat kehittäneet tiiviin kumppanuussuhteen ja kansainvälisen terrorismin torjunta on yksi monista siihen liittyvistä esimerkeistä. Tässä yhteydessä kannatin tänään hyväksyttyä päätöslauselmaa EU:n ja Venäjän suhteista ennen 9. ja 10. kesäkuuta 2011 järjestettävää huippukokousta, jossa pyritään laatimaan uusi strateginen sopimus. Euroopan parlamentin jäsenet lähettävät tällä päätöslauselmalla voimakkaan poliittisen merkin Venäjälle: vaikka on toivottavaa laajentaa taloudellista, energia-alan, strategista ja kansainvälistä yhteistyötä EU:n ja Venäjän välillä, se edellyttää kuitenkin toimien toteuttamista ihmisoikeuksien ja kansalaisvapauksien suojelemiseksi.
<SPEAKER ID="179" NAME="Diogo Feio" LANGUAGE="PT">
Arvoisa puhemies, Euroopan ja Venäjän suhteet ovat aina olleet keskinäisen ihailun ja samalla keskinäisen pelon leimaamia. Euroopassa on yleisesti tunnettu kunnioitusta Venäjän kokoa, väestöä ja sotilasmahtia kohtaan ja pelätty sen laajentumisaikeita. Venäjällä on jäljitelty Euroopassa saavutettua tieteellistä ja teknistä edistystä jo Pietari Suuren ajoista alkaen, joskin siihen on samalla suhtauduttu pelokkaasti tekijänä, joka saattaa tuhota venäläisen sielunmaailman ja elämäntavan ja uhata Venäjän alueellista koskemattomuutta. Kylmä sota ei hälventänyt näitä kehityssuuntia vaan pikemminkin voimisti niitä. Venäjän pyrkimys kohti olennaisilta osin liberaalia, moniarvoista demokratiaa on kokenut niin edistystä kuin taantumistakin, mutta on kiistatonta, että valtio on muuttunut merkittävästi rautaesiripun ajoista. Tästä huolimatta on selvää, että tältä osin on vielä paljon tehtävää. Sen lisäksi, että Euroopan unionilla ja Venäjän federaatiolla on yhteinen historiallinen, kulttuurinen ja uskonnollinen perintö, niillä on myös yhteisiä etuja ja niihin kohdistuu yhteisiä haasteita, jotka edellyttävät tiiviimpää suhdetta monella tasolla. Euroopan unionin on jatkettava toimiaan, jotta lähentyminen olisi mahdollista ja tuottaisi tuloksia.
<SPEAKER ID="179" NAME="José Manuel Fernandes" AFFILIATION="PPE">
kirjallinen. - (PT) Arvoisa puhemies, Venäjä on Yhdistyneiden Kansakuntien turvallisuusneuvoston pysyvä jäsen ja sillä on siten EU:n kanssa yhteinen vastuu maailmanlaajuisen vakauden ylläpitämisestä. Erityisesti Lähi-itään, Libyaan ja Iraniin sekä terrorismiin, energian toimitusvarmuuteen, ilmastonmuutokseen ja finanssikriiseihin liittyvät haasteet eivät ole voitettavissa ilman yhteistyötä painottavia suhteita Venäjään. Lähes kolme vuotta Georgian konfliktin jälkeen Venäjä ei kuitenkaan edelleenkään noudata 12. elokuuta 2008 ja 8. syyskuuta 2008 tehtyjä sopimuksia joukkojen vetämisestä konfliktia edeltäneisiin asemiin Georgian miehitetyistä Etelä-Ossetian ja Abhasian maakunnista eikä Venäjä takaa Euroopan unionin tarkkailuoperaation täysimääräistä ja vapaata pääsyä kyseisille alueille.
<P>
Totean näin ollen, että EU:n ja Venäjän on tehostettava neuvottelujaan uudesta kumppanuus- ja yhteistyösopimuksesta, joka perustuu EU:n ja Venäjän keskinäiseen riippuvuuteen. Sopimuksen on oltava oikeudellisesti sitova ja kattava ja sen on sisällettävä kaikki demokratiaan ja oikeusvaltioon sekä ihmisoikeuksien ja perusoikeuksien kunnioittamiseen liittyvät kysymykset.
<SPEAKER ID="179" NAME="João Ferreira" AFFILIATION="GUE/NGL">
kirjallinen. - (PT) Arvoisa puhemies, kuten yleensäkin, Euroopan suuret talous- ja rahoitusalan ryhmittymät ovat etusijalla tässä päätöslauselmassa. Tätä taustaa varten on tarkasteltava sitä, miten Venäjää (ja useita muita valtioita) painostetaan liittymään Maailman kauppajärjestöön, jotta luodaan "tasapuoliset kilpailuedellytykset molempien osapuolten yrityksille" ja helpotetaan "kaupankäyntiä globaalissa taloudessa" samalla kun helpotetaan ulkomaisia investointeja ja kielletään "protektionistiset toimet". Tällä tavoin päätöslauselmassa tyydytään toistelemaan vanhoja uusliberalistisia ja toisten asioihin puuttumisen mahdollistavia EU:n fraaseja.
<P>
Tähän tapaukseen liittyy kuitenkin investointimahdollisuuksien ja markkinoille pääsyn lisäksi keskeinen huolenaihe, joka koskee energialähteiden ja -virtojen sekä muiden raaka-aineiden, kuten erityisesti harvinaisten maametallien saatavuutta; niistä on EU:ssa huutava pula. Tästä syystä päätöslauselmassa kehotetaan "toimimaan tiiviissä yhteistyössä raaka-aineiden ja harvinaisten maametallien - erityisesti niiden, joita pidetään kriittisinä - saatavuutta koskevissa kysymyksissä". On myös syytä panna merkille niin sanotut turvallisuuskysymykset, kuten ohjuspuolustuskilven käyttöönotto. On muistettava, että Romania, joka on sekä EU:n että Naton jäsen, on antanut suostumuksensa järjestelmän sijoittamiseksi omalle alueelleen, mikä uhkaa Venäjän turvallisuutta ja rauhaa Euroopassa.
<SPEAKER ID="179" NAME="Ilda Figueiredo" AFFILIATION="GUE/NGL">
kirjallinen. - (PT) Arvoisa puhemies, Euroopan parlamentin enemmistö on jälleen kerran ilmaissut tutuksi tulleen uusliberalistisen ja toisten asioihin puuttumisen mahdollistavan kantansa EU:n ja Venäjän välisistä suhteista.
<P>
Talous- ja rahoitusalan ryhmittymien edut asetetaan etusijalle, kun Venäjää painostetaan liittymään Maailman kauppajärjestöön, jotta luodaan "tasapuoliset kilpailuedellytykset molempien osapuolten yrityksille" ja helpotetaan "kaupankäyntiä globaalissa taloudessa" samalla kun Venäjän on helpotettava ulkomaisia investointeja ja kiellettävä "protektionistiset toimet".
<P>
Energiavarojen saatavuus ja niiden valvonta ovat tältä osin keskeisiä tekijöitä ja edellyttävät sen vuoksi pääsyä markkinoille, infrastruktuuriin ja investointeihin. On myös tietyllä tavalla epätoivoista, että Venäjää kehotetaan toimimaan tiiviissä yhteistyössä raaka-aineiden ja harvinaisten maametallien - erityisesti niiden, joita pidetään kriittisinä - saatavuutta koskevissa kysymyksissä.
<P>
Mainittakoon lopuksi tekopyhyys. Venäjää kehotetaan "jatkamaan kattavaa vuoropuhelua turvallisuuskysymyksistä ja ohjuspuolustuskilven käyttöönotosta", vaikka Romania, joka on sekä EU:n että Naton jäsen, on antanut suostumuksensa järjestelmän sijoittamiseksi omalle alueelleen, mikä selvästi uhkaa Venäjän turvallisuutta ja rauhaa Euroopassa. Edes Yhdysvallat ei ole vakuuttanut, etteikö näin olisi.
<SPEAKER ID="179" NAME="Monika Flašíková Beňová" AFFILIATION="S&amp;D">
kirjallinen. - (SK) Arvoisa puhemies, päätöslauselmassa tarkastellaan Nižnyj Novgorodissa 9. ja 10. kesäkuuta 2011 pidettävän EU:n ja Venäjän huippukokouksen valmisteluja. Huippukokouksessa keskitytään yhteisiin haasteisiin, kuten talous- ja finanssikriisiin, WTO-jäsenyyteen, energiaan ja energian toimitusvarmuuteen liittyviin kysymyksiin, pitkän aikavälin pyrkimyksiin mahdollistaa viisumiton matkustaminen EU:n ja Venäjän välillä sekä muihin kansainvälisiin ja alueellisiin kysymyksiin.
<P>
Venäjän markkinat ovat luonnollisesti EU:sta peräisin olevien tavaroiden kannalta valtavat, ja se on myös merkittävä öljyn ja maakaasun tuottaja EU:n jäsenvaltioiden kannalta. Vaikka Venäjän ja EU:n suhteet ovat jatkuvasti parantuneet viime vuosina, osapuolet ovat edelleen tietyllä tavalla varautuneita ja etäisiä. Olen sitä mieltä, että jollei tilanteen korjaamiseksi toteuteta asianmukaisia toimia, EU:n vaikutusvalta saattaa hitaasti vähentyä niin Venäjällä kuin sen naapurivaltioissa, ja riskinä on, että unionista tulee pelkkä kauppakumppani.
<SPEAKER ID="179" NAME="Juozas Imbrasas" AFFILIATION="EFD">
kirjallinen. - (LT) Arvoisa puhemies, pidin tätä asiakirjaa myönteisenä, koska Venäjällä, joka on YK:n turvallisuusneuvoston pysyvä jäsen, on EU:n kanssa yhteinen vastuu maailmanlaajuisen vakauden ylläpitämisestä, ja koska EU:n ja Venäjän tehostettu yhteistyö ja hyvät naapuruussuhteet ovat erityisen tärkeitä Euroopan ja myös muiden alueiden vakauden, turvallisuuden ja hyvinvoinnin kannalta. EU:n ja Venäjän federaation strategisen kumppanuussopimuksen tekeminen on erittäin tärkeä asia EU:n ja Venäjän yhteistyön kehittämisessä ja tehostamisessa. Huolenaiheita liittyy kuitenkin edelleen siihen, miten Venäjä noudattaa ja suojelee perus- ja ihmisoikeuksia, oikeusvaltion periaatetta ja tuomioistuimien riippumattomuutta, median poliittiseen valvontaan, toimittajien ja opposition edustajien painostamiseen sekä vaalien rehellisyyteen. Asiakirjassa korostetaan energian toimitusvarmuuden merkitystä, ja energiapolitiikka, jota Venäjä toteuttaa EU:n jäsenvaltioiden ja EU:n ja Venäjän yhteisten naapurimaiden suhteen, toimii sen koetinkivenä, miten vakavasti Venäjä aikoo lähteä uudenaikaistamisen ja demokratisoimisen tielle. Luonnonvarojen saatavuutta ei pitäisi käyttää poliittisiin tarkoituksiin. Yhteistyön olisi perustuttava keskinäisen riippuvuuden ja avoimuuden periaatteisiin sekä yhdenvertaiseen markkinoille pääsyyn, infrastruktuurien käytettävyyteen ja investointimahdollisuuksiin.
<SPEAKER ID="179" NAME="Sandra Kalniete" LANGUAGE="LV">
Arvoisa puhemies, äänestin tämän päätöslauselman puolesta ja haluan korostaa, että energiapolitiikka, jota Venäjä noudattaa EU:n jäsenvaltioihin ja Itä-Euroopan valtioihin nähden, toimii sen koetinkivenä, miten vakavasti Venäjä aikoo lähteä uudenaikaistamisen ja demokratisoimisen tielle. Mikäli luonnonvarojen saatavuutta ei käytetä poliittisiin tarkoituksiin, mikäli Venäjä noudattaa tasapuolisia, avoimia ja syrjimättömiä sääntöjä kaikkiin markkinoiden toimijoihin nähden ja mikäli se päättää objektiivisesti hyödyntää keskinäistä riippuvuuttamme energia-alalla yhteistyön edistämiseksi ja perustuen erityisiin, oikeudenmukaisiin ja oikeudellisesti sitoviin periaatteisiin, voidaan puhua yhtenäisen Euroopan kehitykseen liittyvästä uudesta aikakaudesta. On tietysti myös muistettava ja huomioitava monenlaiset tärkeät asiat, jotka estävät edelleen EU:n ja Venäjän välisten merkityksellisten suhteiden kehittymisen; lisäksi on erityisesti pidettävä mielessä, että lähes kolme vuotta Georgian konfliktin jälkeen Venäjä miehittää yhä suurta osaa Georgian itsenäisestä alueesta, ei edelleenkään noudata vuonna 2008 tehtyä sopimusta eikä takaa Euroopan unionin tarkkailuoperaation pääsyä kyseisille alueille.
<SPEAKER ID="180" NAME="Tunne Kelam" AFFILIATION="PPE">
, kirjallinen. - (EN) Arvoisa puhemies, äänestin EU:n ja Venäjän huippukokouksesta laaditun päätöslauselman puolesta, joskaan venäläiset eivät ole mielestäni saavuttaneet todellista edistystä lahjonnan torjumiseksi sekä oikeusvaltioperiaatteen ja kansainvälisen oikeuden noudattamiseksi. Presidentti Medvedevin esittämät julkilausumat eivät ole sen enempää todiste kuin tae todellisen edistyksen saavuttamisesta. Muistutan teitä siitä, että samalla kun Venäjä tavoittelee WTO:n jäsenyyttä, se suhtautuu sopivaksi katsomallaan tavalla ylenkatsoen eri kansainvälisiin velvoitteisiin erityisesti ihmisoikeuksien alalla. Voiko EU todella luottaa valtioon, joka noudattaa valikoivasti kansainvälisiä lakeja? Kehotan EU:ta valvomaan hyvin tiiviisti vaaleja edeltävää ja niiden jälkeistä vaihetta sekä itse vaaleja ja varmistamaan, että jokainen rikkomus otetaan esille ja siihen kiinnitetään huomiota. Riippumattomat ja avoimet vaalit ovat demokraattisten valtioiden kulmakiviä ja mikäli Venäjä haluaa kuulua kyseisten valtioiden joukkoon, sen on noudatettava asetettuja normeja. EU:n ja Venäjän keskinäisestä riippuvuudesta huolimatta EU taipuu useimmin Venäjän toiveisiin. EU:n on pidettävä puolensa ja vaadittava oikeusvaltioperiaatteen, demokratian, ihmisoikeuksien kunnioittamisen ja riippumattoman oikeuslaitoksen täysimääräistä ja ponnekasta toimeenpanoa. Muutoin emme noudata omia periaatteitamme. Mikä vielä pahempaa, jätämme pulaan Venäjän kansan, joka haluaa vapautta, hyvinvointia ja turvallisuutta.
<SPEAKER ID="180" NAME="Jacek Olgierd Kurski" AFFILIATION="ECR">
kirjallinen. - (PL) Arvoisa puhemies, unioni tarvitsee uutta avoimuutta suhteissaan Venäjään, koska viimeksi järjestetyn EU:n ja Venäjän huippukokouksen jälkeen on noussut esiin lukuisia uusia haasteita, joihin emme pysty vastaamaan parantamatta yhteistyötä. Euroopan unioni vastustaa nyt yksimielisesti Venäjän politiikkaa, jolla se lietsoo ratkaisemattomia konflikteja, ja Moskovan pyrkimyksiä puuttua entiseen Neuvostoliittoon kuuluneiden itsenäisten valtioiden, kuten Georgian, asioihin. Seuraamme kasvavan pelon vallassa toistuvia hyökkäyksiä lehdistönvapautta ja toimittajien riippumattomuutta vastaan. Keskustellessamme venäläisten kanssa meidän on otettava voimakkaasti kantaa lehdistönvapauteen Venäjällä. Meidän on pyrittävä ensisijaisesti varmistamaan, että Moskova sallii lehdistönvapauden. Olen kuitenkin eri mieltä kohdasta, jossa venäläiset tuomitaan Gay Pride -kulkueen hajottamisesta Moskovassa maaliskuussa ja siitä, että samaa sukupuolta oleville pareille ei anneta oikeutta solmia avioliittoa tai adoptoida lapsia. Katson, että jokaisella valtiolla on täysimääräinen oikeus noudattaa omaa riippumatonta politiikkaansa homo- ja lesboliikkeeseen nähden. Euroopan unioni kunnioittaa naapureidensa kulttuuria eikä sen pitäisi puuttua moraalisiin tai arvoja koskeviin kysymyksiin.
<SPEAKER ID="180" NAME="Giovanni La Via" LANGUAGE="IT">
Arvoisa puhemies, Euroopan unionin ja Venäjän tehostettu yhteistyö ja hyvät naapuruussuhteet ovat erityisen tärkeitä Euroopan ja myös muiden alueiden vakauden, turvallisuuden ja hyvinvoinnin kannalta. Toivon, että tämänpäiväisen äänestyksen myötä hyväksymme ratkaisevia toimia lähteäksemme yhteiselle tielle perustuen avoimuuteen ja yhteisten tehtävien jakamiseen yhteisen hyvän saavuttamiseksi. Viittaan toimiin, joita on toteutettava, jotta estetään turvallisuuden vaarantuminen Euroopassa, kuten yhteistyön lisääminen laittoman maahanmuuton torjumiseksi, tarkastusten tehostaminen rajanylityspaikoilla ja terrorismia ja järjestäytynyttä rikollisuutta koskevan tiedonvaihdon parantaminen.
<SPEAKER ID="181" NAME="David Martin" AFFILIATION="S&amp;D">
kirjallinen. - (EN) Arvoisa puhemies, äänestin tämän päätöslauselman puolesta, jossa painotetaan jälleen, että Venäjän on välittömästi pantava täytäntöön demokratian perusperiaatteet, oikeusvaltion periaatteet, ihmisoikeudet ja tiedotusvälineiden vapaus, jotka muodostavat yhteistyön perustan, ja kehotetaan Venäjää toteuttamaan konkreettisia toimia ihmisoikeustilanteen parantamiseksi ja toimittajien, ihmisoikeusaktivistien, vähemmistöjen ja opposition edustajien suojelemiseksi väkivallalta ja uhkailulta.
<SPEAKER ID="181" NAME="Clemente Mastella" LANGUAGE="IT">
Arvoisa puhemies, EU:n ja Venäjän tehostettu yhteistyö ja hyvät naapuruussuhteet ovat erityisen tärkeitä Euroopan ja myös muiden alueiden vakauden, turvallisuuden ja hyvinvoinnin kannalta. Katsomme, että tarvitaan kattavaa, oikeudellisesti sitovaa sopimusta, jossa käsitellään poliittista, taloudellista ja sosiaalista järjestelmää ja joka siten sisältää myös kaikki demokratiaan ja oikeusvaltioon sekä ihmisoikeuksien ja varsinkin perusoikeuksien kunnioittamiseen liittyvät kysymykset. Energian toimitusvarmuudesta todettakoon, että luonnonvarojen saatavuutta ei tulisi mielestämme käyttää poliittisiin tarkoituksiin, vaan tällaisen yhteistyön olisi perustuttava keskinäisen riippuvuuden ja avoimuuden periaatteisiin sekä yhdenvertaiseen markkinoille pääsyyn, infrastruktuurien käytettävyyteen ja investointimahdollisuuksiin, jotta saavutetaan oikeudellisesti sitova energiapuitesopimus. Edellytämme kuitenkin yhteistyön lisäämistä laittoman maahanmuuton torjumiseksi, tarkastusten tehostamista rajanylityspaikoilla sekä terrorismia ja järjestäytynyttä rikollisuutta koskevan tiedonvaihdon parantamista.
<SPEAKER ID="182" NAME="Jean-Luc Mélenchon" LANGUAGE="FR">
Arvoisa puhemies, mietinnössä vaaditaan Venäjään kieltämään "protektionistiset toimet" ja uhataan kostotoimilla, mikäli Venäjä ei taivu vaatimukseen. Mietinnön mukaan Venäjän ja unionin kansalaisten vastavuoroista liikkuvuutta kaavaillaan pitkällä aikavälillä, vaikka siinä tuetaan käynnissä olevaa vapaan kaupan prosessia. Siinä ei arvostella Naton suunnitelmaa ohjuspuolustuskilven rakentamiseksi Eurooppaan. Tällainen on röyhkeää imperialismia. Toisaalta siinä ei vaadita Venäjää sulkemaan välittömästi Tšernobyl-tyyppisiä ydinreaktoreita, jotka uhkaavat meitä kaikkia. Äänestän mietintöä vastaan siitä huolimatta, että siinä vaaditaan Venäjän kansalaisten demokraattisten oikeuksien tukemista, mitä kannatan.
<SPEAKER ID="182" NAME="Nuno Melo" LANGUAGE="PT">
Arvoisa puhemies, EU:n ja Venäjän huippukokousta koskevassa päätöslauselmassa pyritään kunnianhimoisempiin kauppasuhteisiin, uuteen kumppanuus- ja yhteistyösopimukseen sekä viisumijärjestelmän vapauttamiseen, mutta Moskovan on taattava, että valtiossa vallitsevaa ihmisoikeustilannetta parannetaan ja että tehdään loppu tuomioistuimien poliittisin perustein tekemistä päätöksistä, lehdistönvapauden puutteesta ja Georgian maakuntien miehityksestä.
<P>
Kehotamme nyt EU:ta ja Venäjää hyödyntämään täysimääräisesti huippukokousta tehostaakseen uudesta kumppanuus- ja yhteistyösopimuksesta käytäviä neuvotteluja ja ratkaistakseen Venäjän WTO-jäsenyyteen liittyvät uusimmat ongelmat. Toinen tärkeä ja huomioon otettava asia on vuoropuhelu, jota käydään viisumijärjestelmän vapauttamisen edistämisestä, jotta viisumittomasta matkustamisesta EU:n ja Venäjän välillä tulisi totta pitkällä aikavälillä.
<SPEAKER ID="182" NAME="Alexander Mirsky" AFFILIATION="S&amp;D">
kirjallinen. - (EN) Arvoisa puhemies, EU:n ja Venäjän 27. huippukokous aloitettiin 9. kesäkuuta 2011 Nižnyj Novgorodissa. Unionin valtuuskuntaa johtivat Eurooppa-neuvoston puheenjohtaja Herman Van Rompuy ja Euroopan komission puheenjohtaja Jose Manuel Barroso. Venäjän valtuuskuntaa johti Dmitri Medvedev.
<P>
Yksi tärkeimmistä aiheista, joita tarkasteltiin kaksipäiväisissä neuvotteluissa, oli kauppasaarto, jonka Venäjä asetti EU:n kasvisten tuonnille Euroopassa hiljattain puhjenneen vaarallisen suolistotulehdusepidemian seurauksena. Venäjän toiminta on aiheuttanut kielteisen reaktion EU:ssa.
<P>
Jaan voimakkaasti Venäjän hallituksen huolenaiheen ja toivon Latvian tasavallan kieltävän kasvisten tuonnin, kunnes vaarallinen tulehdusepidemia on saatu täysin taltutettua.
<P>
Päätöslauselman myötä Euroopan parlamentti kehottaa EU:ta ja Venäjää tehostamaan kumppanuus- ja yhteistyösopimuksesta käytäviä neuvotteluja ja vaatii Venäjää panemaan kaikki aiemmin allekirjoitetut sopimukset täytäntöön ja ratkaisemaan ongelman, joka koskee Venäjällä kansalaisuutta vailla olevia ihmisiä. Unionin on mielestäni ensin ratkaistava Latvian tasavallassa kansalaisuutta vailla olevien ihmisten ongelma ja vasta sitten esitettävä suosituksia asiasta.
<P>
Kannatin yleisesti päätöslauselmaa ja äänestin sen puolesta.
<SPEAKER ID="182" NAME="Wojciech Michał Olejniczak" LANGUAGE="PL">
Arvoisa puhemies, EU:n ja Venäjän huippukokouksen lähestyessä Euroopan parlamentti on tänään hyväksynyt päätöslauselman; siinä esitetään ehdotuksia aiheiksi, joista olisi keskusteltava huippukokouksessa. Asiakirjassa kiinnitetään myös huomiota tärkeisiin haasteisiin, joiden ratkaisemiseksi Venäjän ja Euroopan unionin olisi tehtävä yhteistyötä.
<P>
Olisi kuitenkin erityisesti korostettava, että EU:n ja Venäjän federaation välillä vallitsee pysyvä suhde ja että niiden hyvät naapuruussuhteet edistävät vakautta ja turvallisuutta myös muualla kuin Euroopan maanosassa. Molemmat osapuolet ovat lisäksi riippuvaisia toisistaan niin taloudellisesti kuin poliittisesti. Euroopan parlamentti ilmaisee hyväksytyssä päätöslauselmassa toivovansa, että EU:n ja Venäjän huippukokouksessa voidaan edistää viisumitonta matkustamista ja energian toimitusvarmuutta. Parlamentti kehottaa myös Venäjän federaatiota tehostamaan toimiaan ilmastonmuutoksen torjumiseksi pääasiassa vähentämällä kasvihuonekaasupäästöjä. Venäjän duuman tulevia vaaleja silmällä pitäen on yhtä tärkeää, että vaaleissa noudatetaan Euroopan neuvoston ja Etyjin vahvistamia periaatteita. On myös syytä ottaa esille Venäjällä tapahtuneet ihmisoikeuksien ja perusvapauksien vastaiset rikkomukset, koska Venäjä on kuitenkin Euroopan neuvoston jäsen.
<SPEAKER ID="182" NAME="Rolandas Paksas" AFFILIATION="EFD">
kirjallinen. - (LT) Arvoisa puhemies, Venäjän ja EU:n välillä vallitsee sekä taloudellisia että poliittisia suhteita. Niillä on yhteinen vastuu maailmanlaajuisen vakauden ylläpitämisestä. Venäjän ja EU:n on näin ollen jatkettava yhteistyön tehostamista ja hyvien naapuruussuhteiden kehittämistä. Vain siten voidaan taata Euroopan ja myös muiden alueiden vakaus, turvallisuus ja hyvinvointi. Strateginen kumppanuussopimus on yksi tärkeimmistä välineistä, joilla esitetyt tavoitteet voidaan saavuttaa. Sopimuksen asianmukaisen täytäntöönpanon varmistamiseksi molempien osapuolien on poikkeuksetta noudatettava sen ehtoja ja täytettävä siinä vahvistetut sitoumukset ottaen huomioon ihmisoikeuksien suojelun periaatteet ja demokratia- ja oikeusvaltioperiaatteet. Uskon, että huippukokouksessa onnistutaan poistamaan Venäjän WTO-jäsenyyden esteet. Venäjän täysjäsenyys WTO:ssa on tärkeä askel, jolla luodaan suotuisa liiketoimintaympäristö molempien osapuolien liiketoiminnanharjoittajille ja helpotetaan kaupan vapauttamista maailmanlaajuisessa taloudessa. Huomiota kiinnitetään siihen, että on hyvin tärkeää tarkastella kysymyksiä, jotka liittyvät viisumijärjestelmän vapauttamiseen ja viisumittoman matkustamisen vaiheittaiseen käyttöönottoon EU:n ja Venäjän välillä. Energian toimitusvarmuus ja ydinturvallisuus muodostavat toisen perustan lujalle ja vakaalle yhteistyölle. Luonnonvarojen saatavuutta ei pidä käyttää poliittisiin tarkoituksiin. Lisäksi Tšernobyl-tyyppiset ydinreaktorit on kiireellisesti poistettava käytöstä ydinvoimalaonnettomuuden estämiseksi ja on laadittava kahdenvälinen sopimus korkeimpien turvallisuusnormien noudattamisesta.
<SPEAKER ID="182" NAME="Maria do Céu Patrão Neves" LANGUAGE="PT">
Arvoisa puhemies, äänestin päätöslauselman puolesta ja haluan painottaa, että Venäjä on aina Euroopan unionin tärkeä kumppani. Tästä syystä on luotava strategista yhteistyötä siten, että jaetaan taloudelliset ja kaupalliset edut mutta myös Euroopassa ja kansainvälisesti tehtävän tiiviin yhteistyön tavoite. Toivon, että tätä yhteistyötä kehitetään kunnioituksen, luottamuksen ja solidaarisuuden periaatteita noudattaen.
<SPEAKER ID="182" NAME="Paulo Rangel" LANGUAGE="PT">
Arvoisa puhemies, unioniin kuuluu valtioita, jotka ovat peräisin samasta muotista, mikä pitäisi ottaa huomioon tarkasteltaessa EU:n ja Venäjän välisiä suhteita. Nämä Euroopan tärkeimmän poliittisen unionin ja Euroopan suurimman valtion väliset suhteet ovat seisahduksissa. Todettakoon lyhyesti, että Venäjä on unionin kannalta välttämätön kumppani niin taloudellisesti kuin poliittisesti. Tästä syystä unionin on vahvistettava siteitä, jotka yhdistävät sitä ja sen vaikutusvaltaisinta naapuria, kannustamalla näiden kahden valtion välisen kaupan helpottamista (mikä itsessään johtaa poliittiseen lähentymiseen) ja vahvistamalla niille ominaisten arvojen puolustamista.
<SPEAKER ID="183" NAME="Crescenzio Rivellini" LANGUAGE="IT">
Arvoisa puhemies, Euroopan unionilla ja Venäjällä on yhteinen vastuu maailmanlaajuisen vakauden ylläpitämisestä. Euroopan unionin ja Venäjän tehostettu yhteistyö ja hyvät naapuruussuhteet ovat erityisen tärkeitä Euroopan ja myös muiden alueiden vakauden, turvallisuuden ja hyvinvoinnin kannalta. Lukuisat kansainväliset haasteet erityisesti Lähi-idässä, Libyassa ja Iranissa sekä terrorismiin, energian toimitusvarmuuteen, ilmastonmuutokseen ja finanssikriiseihin liittyvät haasteet eivät ole voitettavissa ilman vastuuta ja yhteistyötä painottavia suhteita Venäjään. Panen merkille, että huolenaiheita liittyy kuitenkin edelleen siihen, miten Venäjä noudattaa ja suojelee ihmis- ja perusoikeuksia, oikeusvaltion periaatetta ja tuomioistuimien riippumattomuutta, median poliittiseen valvontaan, toimittajien ja opposition edustajien painostamiseen sekä vaalien rehellisyyteen. Tästä syystä kehotan venäläisiä keskustelukumppaneitamme sitoutumaan näiden asioiden edistämiseen avoimesti ja rakentavasti.
<SPEAKER ID="183" NAME="Raül Romeva i Rueda" AFFILIATION="Verts/ALE">
kirjallinen. - (EN) Arvoisa puhemies, Euroopan parlamentti pahoittelee, että vaikka Venäjän jäsenyys Euroopan neuvostossa velvoittaa sen takaamaan kokoontumisvapauden, kansalaisten rauhanomaisia kokoontumisia kielletään yhä ja niitä hajotetaan väkivaltaisesti, mukaan luettuna Gay Pride -kulkue Moskovassa kuutena vuotena peräkkäin; toteaa, että samalla jätettiin huomiotta Euroopan ihmisoikeustuomioistuimen huhtikuussa 2011 antama lopullinen tuomio; odottaa, että EU:n valtuuskunnat ja diplomaatit käyttävät aktiivisesti välineitä, joilla homojen, lesbojen, biseksuaalien ja transseksuaalien kaikkia ihmisoikeuksia edistetään ja suojellaan tulevaisuudessa.
<SPEAKER ID="183" NAME="Nikolaos Salavrakos" LANGUAGE="EL">
Arvoisa puhemies, Venäjä on naapuri ja tärkeä kumppani. Venäjän ja EU:n vuoropuhelua olisi laajennettava kaikille aloille ja meidän olisi pyrittävä luomaan strateginen kumppanuus yhteistä tulevaisuuttamme silmällä pitäen. Katson, että meillä ja Venäjällä on yhteisiä etuja, joita olisi hyödynnettävä rakentavasti erityisten sopimuksien tekemiseksi kaupan ja energian alalla, jotta olisi mahdollista luoda avointa ja luotettavaa energiapolitiikkaa, ja edistääksemme ihmisten liikkumista Venäjän ja EU:n välillä helpottamalla viisuminsaantia. Sellaiset asiat kuin lahjonnan torjuminen ja oikeusvaltion vahvistaminen Venäjällä kansainvälisten sääntöjen mukaisesti, auttavat osaltaan vahvistamaan kaupallisia ja poliittisia siteitä, ja odotamme näillä aloilla saavutettavaa kehitystä. Luotamme siihen, että myös Venäjä käyttäytyy uudenaikaisen demokraattisen valtion tavoin.
<SPEAKER ID="184" NAME="Horst Schnellhardt" LANGUAGE="DE">
Arvoisa puhemies, toimittaessamme kohta kohdalta -äänestyksen tämän päätöslauselman 17 kohdasta äänestin toista osaa vastaan. On mielestäni epäasianmukaista keskittyä tarkastelemaan yksittäisiä epäsuotuisassa asemassa olevia yhteiskuntaryhmiä, kuten tässä kohdassa. Muiden ryhmien, kuten niiden, joilla on erilaiset poliittiset näkemykset, ihmisoikeuksia rikotaan, eikä sitä pidä hyväksyä. Katson kohdan ensimmäisen osan tarkoittavan, että homojen, lesbojen, biseksuaalien ja transseksuaalien oikeuksia voidaan suojella unohtamatta muita ryhmiä ja yhdenvertaisen kohtelun takaamiseksi.
<SPEAKER ID="184" NAME="Zbigniew Ziobro" LANGUAGE="PL">
Arvoisa puhemies, kannatan EU:n ja Venäjän huippukokousta koskevan päätöslauselman periaatteita. On syytä keskustella Moldovan, Georgian ja Vuoristo-Karabahin ratkaisemattomista konflikteista. Venäjän näillä alueilla toteuttamien toimien vuoksi tilannetta on mahdoton vakauttaa ja ratkaista rauhanomaisesti. Toinen hyvin tärkeä kysymys koskee energiavaroja ja kustannuksia, joista EU:n jäsenvaltiot joutuvat huolehtimaan maksaessaan Venäjälle energiavaroista. On myös kiireellisesti selvitettävä kysymys, joka koskee EU:sta peräisin olevien kasviksien tuontikieltoa Venäjän markkinoille. Se aiheuttaa kesäkaudella laajamittaisia vaikutuksia tuottajille.
<P>
En kuitenkaan ole samaa mieltä päätöslauselman 17 kohdasta, jossa Venäjää syytetään siitä, että se ei myönnä homoille ja lesboille oikeutta solmia avioliittoa tai adoptoida lapsia; en myöskään kannata Venäjän tuomitsemista Gay Pride -kulkueen hajottamisen vuoksi. Jokaisella valtiolla olisi oltava oikeus päättää itse tällaisten oikeuksien myöntämisestä. Elämäntavat, perinteet ja mallit, jotka ovat joissakin EU:n jäsenvaltioissa hyväksyttäviä, ovat Venäjällä vieraita. Niinpä venäläisten kulttuurisia perinteitä kunnioittavan Euroopan unionin ei pidä painostaa Moskovaa tässä asiassa, ja kysymykset, jotka koskevat seksuaalisten vähemmistöjen oikeutta solmia avioliitto ja adoptoida lapsia, olisi ratkaistava kansallisen lainsäädännön nojalla.
<SPEAKER ID="185" NAME="Sophie Auconie" LANGUAGE="FR">
Arvoisa puhemies, Euroopan parlamentti on parin viime vuoden aikana vastaanottanut yli 400 vetoomusta joidenkin yrityshakemistoyhtiöiden harhaanjohtavista liiketoimintakäytännöistä. Vetoomuksia ovat lähettäneet niin itsenäiset ammatinharjoittajat, vapaaehtoisjärjestöt kuin perheyritykset, jotka ovat joutuneet harhaanjohtavien yrityshakemistoyhtiöiden uhreiksi. Koska harhaanjohtavasta ja vertailevasta mainonnasta annettu voimassa oleva direktiivi ei vaikuta riittävältä, äänestin tämän päätöslauselman puolesta, jossa Euroopan komissiota kehotetaan tehostamaan direktiivin tarkistamista, jotta harhaanjohtavat käytännöt saadaan loppumaan.
<SPEAKER ID="185" NAME="Liam Aylward" LANGUAGE="GA">
Arvoisa puhemies, Euroopan parlamentissa ei keskustella ensimmäistä kertaa harhaanjohtavista yrityshakemistoyhtiöistä, ja hakemistoja koskevaa ongelmaa on monesti tarkasteltu komission ja jäsenvaltioiden kanssa. Olen usein puhunut asiasta parlamentissa ja otin hiljattain yhteyttä komissioon keskustellakseni kaikista oman vaalipiirini asukkaiden esittämistä valituksista, jotka koskevat muissa valtioissa toimiviin Internet-hakemistoihin liittyviä petoksia. Petoksiin syyllistyvät henkilöt väittävät edustavansa todellisia hakemistoja ja laskuttavat yrityksiä - jotka eivät edes halunneet koko palvelua tai ymmärtäneet joutuvansa maksamaan siitä.
<P>
Direktiivin 2006/114/EY voimassaolosta huolimatta komissio tai jäsenvaltiot eivät toteuta riittäviä toimia auttaakseen petoksien uhreiksi joutuneita yrityksiä tai torjuakseen petoksia lopullisesti. Tuen parlamentin päätöslauselmaa, jossa kiinnitetään huomiota tähän asiaan, ja kehotan jälleen komissiota toteuttamaan nopeita toimia tämän harhaanjohtavan ja vahingollisen käytännön torjumiseksi. EU:n on suojeltava unionin asukkaita ja yrityksiä tällaisilta petoksilta, jotka ovat aivan liian yleisiä.
<SPEAKER ID="185" NAME="Zigmantas Balčytis" LANGUAGE="LT">
Arvoisa puhemies, äänestin tämän päätöslauselman puolesta. Euroopan parlamentti on vastaanottanut yli 400 vetoomusta laajalle levinneistä yrityshakemistoyhtiöiden harhaanjohtavista liiketoimintakäytännöistä, jotka vaikuttavat tuhansiin pienyrityksiin Euroopan unionissa ja joilla on merkittävä taloudellinen vaikutus. Kyseisiin harhaanjohtaviin liiketoimintakäytäntöihin kuuluu usein yritysten samoin kuin elinkeinonharjoittajien ja voittoa tavoittelemattomien tahojen houkutteleminen yrityshakemistoihin ilmaiseksi; allekirjoittajille selviää kuitenkin myöhemmin, että he ovat sitoutuneet maksulliseen sopimukseen. Koska yrityshakemistoyhtiöt toimivat usein eri jäsenvaltiossa kuin uhrinsa, se vaikeuttaa uhrien mahdollisuutta hakea suojelua tai hyvitystä kansallisilta viranomaisilta. Vaikka komissiolla ei ole valtuuksia panna direktiiviä täytäntöön suoraan yksityishenkilöitä tai yrityksiä vastaan, sillä on kuitenkin perustamissopimuksien vartijana velvollisuus varmistaa, että jäsenvaltiot panevat direktiivin asianmukaisesti täytäntöön. Pidän myönteisenä, että komissiota kehotetaan toteuttamaan toimia varmistaakseen, että jäsenvaltiot saattavat direktiivin osaksi kansallista lainsäädäntöään sekä panevat sen täytäntöön, ja tarvittaessa toteuttamaan korjaavia toimenpiteitä, jotta harhaanjohtavat käytännöt saadaan loppumaan.
<SPEAKER ID="185" NAME="Izaskun Bilbao Barandica" LANGUAGE="ES">
Arvoisa puhemies, kannatin aloitetta, koska komission on varmistettava, että jäsenvaltiot noudattavat harhaanjohtavasta ja vertailevasta mainonnasta annettua direktiiviä 2006/114/EY, jota sovelletaan yrityksien välisiin liiketoimiin. Direktiivi on kuitenkin joko epätarkoituksenmukainen tai jäsenvaltiot ovat panneet sen virheellisesti täytäntöön. Tästä syystä komission on välittömästi tarkistettava ja parannettava direktiivejä tällaisten käytäntöjen torjumiseksi.
<SPEAKER ID="185" NAME="Mara Bizzotto" LANGUAGE="IT">
Arvoisa puhemies, se, että äänestin tämän yrityshakemistoyhtiöiden harhaanjohtavista liiketoimintakäytännöistä laaditun päätöslauselman puolesta, on uusi vaihe pitkällisessä kampanjassa, jota Lega Nord toteuttaa yrittäjien puolustamiseksi. Päätöslauselmassa paljastetaan niiden petoksien huomattavan suuri määrä, jotka vaikuttavat haitallisesti tuhansiin pienyrityksiin kaikkialla Euroopan unionissa, ja korostetaan, että jäsenvaltiot ovat panneet puutteellisesti täytäntöön vuonna 2006 annetun direktiivin harhaanjohtavasta mainonnasta. Tuen äänelläni täysimääräisesti vetoomusta, joka päätöslauselmassa esitetään komissiolle, jotta se kantaisi vastuunsa ja hoitaisi velvollisuutensa yksittäisten valtioiden toimien valvomiseksi ja jotta se parantaisi yrityksien suojelemisesta annettua olemassa olevaa lainsäädäntöä.
<SPEAKER ID="186" NAME="Jan Březina" AFFILIATION="PPE">
kirjallinen. - (CS) Arvoisa puhemies, yli 400:ssa Euroopan parlamentille toimitetussa vetoomuksessa kiinnitetään huomiota laajalle levinneisiin "yrityshakemistoyhtiöiden" harhaanjohtaviin liiketoimintakäytäntöihin, joihin kuuluu usein yritysten samoin kuin voittoa tavoittelemattomien tahojen houkutteleminen yrityshakemistoihin ilmaiseksi; vasta myöhemmin selviää, että ne ovat sitoutuneet maksulliseen sopimukseen. Yrityshakemistoyhtiöt toimivat kuitenkin usein eri jäsenvaltiossa kuin uhrinsa, mikä vaikeuttaa uhrien mahdollisuutta hakea suojelua tai hyvitystä kansallisilta viranomaisilta.
<P>
On valitettavaa, että harhaanjohtavasta ja vertailevasta mainonnasta annettu direktiivi 2006/114/EY, jota sovelletaan yrityksien välisiin liiketoimiin, ei joko näytä antavan riittävää ratkaisua tai jäsenvaltiot eivät valvo riittävästi sen täytäntöönpanoa. Koska komissio on velvollinen varmistamaan, että jäsenvaltiot panevat direktiivin asianmukaisesti täytäntöön, sen olisi arvioitava tilannetta ja toteutettava tarvittaessa korjaavia toimenpiteitä. Komissiolla on erityisesti velvollisuus ja vastuu lopettaa "yrityshakemistoyhtiöiden" noudattamat harhaanjohtavat kaupalliset käytännöt. Mustan listan laatimisesta yrityshakemistoyhtiöiden harhaanjohtavista käytännöistä saattaisi olla jonkinlaista apua tässä yhteydessä.
<SPEAKER ID="187" NAME="John Bufton" AFFILIATION="EFD">
kirjallinen. - (EN) Arvoisa puhemies, äänestin harhaanjohtavista yrityshakemistoyhtiöistä annettua päätöslauselmaa vastaan, koska Yhdistyneessä kuningaskunnassa noudatetaan omaa harhaanjohtavan markkinoinnin vastaista sääntelyä Office of Fair Trading -kilpailuviranomaisen välityksellä. Se valvoo vapaan ja rehellisen kaupan ja sopimuksien sääntelyä Yhdistyneessä kuningaskunnassa. Sääntely ei kuitenkaan kata muissa jäsenvaltioissa tehtyjä harhaanjohtavia sopimuksia. Asiaa koskevan EU:n lainsäädännön yhdenmukaistaminen horjuttaisi kuitenkin Yhdistyneen kuningaskunnan toimivaltaa tällä alalla ja tarjoaisi EU:n yrityksille uusia mahdollisuuksia hyödyntää Yhdistyneen kuningaskunnan markkinoita niiden pystyessä kiertämään EU:n lainsäädäntöä. Yhdistyneessä kuningaskunnassa kauppakamarit ja UK Trade and Investments tarjoavat pääsyn turvallisiin yrityshakemistoihin ja mahdollistavat verkostoitumisen Overseas Market Introduction Service- ja Passport to Export -ohjelmien välityksellä sekä Yritys-Eurooppa-verkoston avulla. On ensiarvoisen tärkeää, että näiden hakemistojen asemaa suojellaan Yhdistyneen kuningaskunnan markkinoilla ja että niitä ei tuhota antamalla EU:n yrityksien vallata Yhdistyneen kuningaskunnan markkinat EU:n kauppalainsäädännön suojeluksessa.
<SPEAKER ID="187" NAME="Maria da Graça Carvalho" LANGUAGE="PT">
Arvoisa puhemies, yrityshakemistojen julkaisijoiden harhaanjohtavat liiketoimintakäytännöt vaikuttavat pääasiassa pieniin yrityksiin ja aiheuttavat siten kielteisiä seurauksia talouden kestävyydelle ja kehitykselle. Niinpä ja ottaen huomioon ongelman toistuminen kaikkialla EU:ssa pidän myönteisenä päätöslauselmaluonnosta, jossa tarkastellaan tällaisten toimien torjumista.
<SPEAKER ID="187" NAME="Proinsias De Rossa" AFFILIATION="S&amp;D">
kirjallinen. - (EN) Arvoisa puhemies, Euroopan parlamentin jäsenet ovat vastaanottaneet yli 400 vetoomusta laajalle levinneistä yrityshakemistoyhtiöiden harhaanjohtavista liiketoimintakäytännöistä, jotka vaikuttavat tuhansiin pienyrityksiin. Kyseisiin harhaanjohtaviin liiketoimintakäytäntöihin kuuluu usein yritysten samoin kuin elinkeinonharjoittajien ja voittoa tavoittelemattomien tahojen houkutteleminen yrityshakemistoihin ilmaiseksi; allekirjoittajille selviää kuitenkin myöhemmin, että he ovat sitoutuneet maksulliseen sopimukseen. Yrityshakemistoyhtiöt toimivat nimittäin usein eri jäsenvaltiossa, mikä vaikeuttaa uhrien mahdollisuutta hakea suojelua tai hyvitystä kansallisilta viranomaisilta.
<P>
Kannatan tätä päätöslauselmaa. Harhaanjohtavasta ja vertailevasta mainonnasta annettu direktiivi 2006/114/EY, jota sovelletaan yrityksien välisiin liiketoimiin, ei anna riittävää ratkaisua eivätkä jäsenvaltiot valvo riittävästi sen täytäntöönpanoa. Päätöslauselmassa kehotetaan komissiota varmistamaan, että jäsenvaltiot saattavat direktiivin asianmukaisesti osaksi kansallista lainsäädäntöään sekä panevat sen täytäntöön ja toteuttavat sitä kansallisesti; komissiota kehotetaan myös tehostamaan toimiaan direktiivin ja muun asiaankuuluvan lainsäädännön tarkistamiseksi ja parantamiseksi, jotta yrityshakemistoyhtiöiden harhaanjohtavat käytännöt saadaan loppumaan mahdollisimman pian, ja erityisesti laatimaan musta lista yrityshakemistoyhtiöiden harhaanjohtavista käytännöistä.
<SPEAKER ID="187" NAME="Diogo Feio" LANGUAGE="PT">
Arvoisa puhemies, harhaanjohtava mainonta ja epärehelliset liiketoimintakäytännöt horjuttavat kuluttajien luottamusta ja haittaavat siten sisämarkkinoiden toimintaa. Tästä syystä on keskeisen tärkeää, että unionin lainsäädännössä suojellaan kuluttajia ja yrityksiä tällaisilta käytännöiltä. Todettakoon yrityshakemistoihin liittyvistä harhaanjohtavista käytännöistä, jotka ovat yleisiä ja vaikuttavat haitallisesti yrityksiin, että pidän myönteisenä, että asiaankuuluvaa lainsäädäntöä tarkistetaan, jotta yrityshakemistojen julkaisijoiden harhaanjohtavat käytännöt saadaan loppumaan erityisesti siten, että laaditaan musta lista yrityshakemistoyhtiöiden harhaanjohtavista käytännöistä.
<SPEAKER ID="187" NAME="José Manuel Fernandes" LANGUAGE="PT">
Arvoisa puhemies, tässä päätöslauselmaesityksessä analysoidaan yrityshakemistoyhtiöiden toimintaa, jota on mahdoton hyväksyä ja jolla on johdettu harhaan tuhansia kansalaisia ja yrityksiä Euroopan unionissa. On valitettavaa, että sen lisäksi, että harhaanjohtavasta ja vertailevasta mainonnasta annettu direktiivi 2006/114/EY ei johda toivottuihin tuloksiin, uhrit ovat useimmiten iäkkäämpiä ihmisiä, pieniä ja keskisuuria yrityksiä ja jopa hyväntekeväisyysjärjestöjä.
<P>
Nämä yritykset noudattavat häikäilemättömien rikollisten tavoin hyvin hyökkäävää taktiikkaa, ja niiden toiminnasta on kiireellisesti tehtävä loppu. Koska toiminta on rajat ylittävää, vastuuhenkilöitä on hyvin vaikea saada tuomioistuimen eteen. Näistä petollisista yrityksistä ei myöskään ole laadittu mustaa listaa, millä olisi mahdollista estää niiden toiminta, joka jatkuu tästä huolimatta kansallisten viranomaisten ollessa tietoisia asiasta.
<P>
Unionin lainsäädännöllä on suojeltava unionin kansalaisia. Meidän ei pidä sallia sitä, että nämä yritykset siirtyvät rankaisematta jäsenvaltiosta toiseen ja jopa EU:n ulkopuolelle hyödyntäen periaatetta, jonka mukaan henkilöt ja tavarat voivat liikkua vapaasti Schengen-alueella. Tarkasteltavanamme on varsin oikea-aikainen ehdotus, joka ansaitsee täyden tukeni. Uhrit odottavat käytännön tuloksia ja toivon, että komissio toteuttaa tarvittavia toimia asiaintilan saattamiseksi päätökseen.
<SPEAKER ID="187" NAME="Ilda Figueiredo" AFFILIATION="GUE/NGL">
kirjallinen. - (PT) Arvoisa puhemies, kuten päätöslausumassa mainitaan, Euroopan parlamentti on vastaanottanut yli 400 vetoomusta laajalle levinneistä yrityshakemistoyhtiöiden harhaanjohtavista liiketoimintakäytännöistä, jotka vaikuttavat tuhansiin pienyrityksiin. Näillä käytännöillä on merkittävä taloudellinen vaikutus.
<P>
Kaikkiaan kyse on siitä, että harhaanjohtaviin liiketoimintakäytäntöihin kuuluu usein yritysten samoin kuin elinkeinonharjoittajien ja voittoa tavoittelemattomien tahojen houkutteleminen yrityshakemistoihin ilmaiseksi. Allekirjoittajille selviää vasta myöhemmin, että he ovat sitoutuneet maksulliseen sopimukseen. Lisäksi yrityshakemistojen julkaisijat toimivat usein eri jäsenvaltiossa, mikä vaikeuttaa uhrien mahdollisuutta hakea suojelua tai hyvitystä kansallisilta viranomaisilta.
<P>
Vetoomusvaliokunta pahoittelee, että harhaanjohtavasta ja vertailevasta mainonnasta annettu direktiivi 2006/114/EY, jota sovelletaan yrityksien välisiin liiketoimiin, ei joko näytä antavan riittävää ratkaisua tai jäsenvaltiot eivät valvo riittävästi sen täytäntöönpanoa.
<P>
Euroopan parlamentti kehottaa nyt hyväksytyssä päätöslauselmassa Euroopan komissiota analysoimaan ongelmaa ja pyrkimään ratkaisemaan sen - kehotus, jolle annamme tukemme.
<SPEAKER ID="187" NAME="Monika Flašíková Beňová" LANGUAGE="SK">
Arvoisa puhemies, nämä yrityshakemistoyhtiöt eivät selvästikään ole ainoastaan petollisia ja harhaanjohtavia. Ne ovat myös vilpillisiä, koska tahot, jotka houkuttelevat yksittäisiä elinkeinonharjoittajia ja yrityksiä hakemistoihinsa tavoitellessaan ainoastaan omaa hyötyään ja rikastumista, syyllistyvät selvästi väärinkäytöksiin. Näiden yrityshakemistoyhtiöiden noudattamat käytännöt ovat myös selvästi lainvastaisia harhaanjohtavasta ja vertailevasta mainonnasta annetun direktiivin mukaan. Mielestäni meidän ei kuitenkaan tarvitse laatia uutta lainsäädäntöä. Meidän on yritettävä panna lainsäädäntöä mahdollisimman nopeasti ja tehokkaasti täytäntöön ja luotava sellaiset edellytykset, joiden vallitessa pienet perheyritykset tietävät, miten taata tehokas oikeusturva.
<SPEAKER ID="187" NAME="Pat the Cope Gallagher" AFFILIATION="ALDE">
kirjallinen. - (GA) Arvoisa puhemies, tietooni on tullut, että Euroopan parlamentti on vastaanottanut yli 400 vetoomusta yrityshakemistoyhtiöiden harhaanjohtavista käytännöistä. Tilanne on yleensä se, että yritys rekisteröityy hakemistoon saadakseen nimensä siihen, siinä uskossa, että rekisteröinti on maksuton. Vasta myöhemmin käy ilmi, että yrityksen on maksettava lasku. Kannatan täysimääräisesti päätöslauselmaa, jossa kehotetaan Euroopan komissiota panemaan harhaanjohtavasta ja vertailevasta mainonnasta annettu direktiivi asianmukaisesti täytäntöön.
<SPEAKER ID="187" NAME="Louis Grech" AFFILIATION="S&amp;D">
kirjallinen. - (EN) Arvoisa puhemies, harhaanjohtavasta ja vertailevasta mainonnasta annetun direktiivin asianmukainen täytäntöönpano ja valvonta on olennaisen tärkeää pienten ja haavoittuvassa asemassa olevien organisaatioiden suojelemiseksi epärehellisiltä, harhaanjohtavilta tai hyökkääviltä liiketoimintakäytännöiltä. Vaikka direktiivi kattaa yrityksien välisen harhaanjohtavan mainonnan, sen laajempana tehtävänä on suojella kuluttajien etuja, taata yhtenäismarkkinoiden moitteeton toiminta ja parantaa merkittävästi kansalaisten elämää. Tilanne on jo kohentunutkin, mutta katson edelleen, että paljon on vielä tehtävää harhaanjohtavien käytäntöjen lopettamiseksi. Eurooppalaiset yritykset joutuvat yhä harhaanjohtavien väärinkäytösten uhreiksi, mikä aiheuttaa merkittäviä taloudellisia menetyksiä enimmäkseen pienyrityksissä ja vasta perustetuissa yrityksissä. Koska direktiivi on saatettu epätarkasti osaksi jäsenvaltioiden kansallista lainsäädäntöä, pelkään, että tällaisten epärehellisten käytäntöjen sääntely vaihtelee edelleen merkittävästi jäsenvaltiosta toiseen. Lisätoimia on toteutettava, mikäli tilanne ei kohennu. Komission ja jäsenvaltioiden välillä on tiivistettävä yhteistyötä ja koordinaatiota direktiivin täytäntöönpanon ja valvonnan parantamiseksi. On myös parannettava erityisesti pienyrityksille ja virkamiehille tarkoitettua tiedotusta ja koulutusta. On otettava käyttöön rangaistuksia, valituksia ja korvausmekanismeja koskevia joustavia sääntöjä, jotta on mahdollista mukautua muuttuviin markkinaoloihin ja uusiin markkinakäytäntöihin.
<SPEAKER ID="187" NAME="Małgorzata Handzlik" LANGUAGE="PL">
Arvoisa puhemies, hyväksymällä tänään tarkasteltavana olevan päätöslauselman Euroopan parlamentti on jälleen kerran kehottanut suojelemaan pieniä ja keskisuuria yrityksiä. On entistä yleisempää, että yrityksille tarjotaan mahdollisuutta listautua yrityshakemistoon harhauttaen niitä luulemaan, että palvelu on maksuton. Totuuden paljastuessa käy valitettavasti ilmi, että yritys on sitoutunut maksamaan määrätyn summan tietystä ajanjaksosta. Yritykset ovat toimittaneet Euroopan parlamentille valituksia tällaisista käytännöistä. Tästä syystä haluamme myös Euroopan komission tarkistavan, miten jäsenvaltiot ovat panneet täytäntöön harhaanjohtavasta ja vertailevasta mainonnasta annetun direktiivin 2006/114/EY määräykset. Euroopan parlamentti edellyttää myös, että harhaanjohtavia yrityshakemistoyhtiöitä koskeva kysymys sisällytetään kyseisen direktiivin tarkistukseen. Tänään hyväksytyssä päätöslauselmassa palataan myös ehdotukseen, joka esitettiin parlamentin vuonna 2008 samasta aiheesta hyväksymässä päätöslauselmassa ja joka koskee mustan listan laatimista yrityshakemistoyhtiöiden harhaanjohtavista käytännöistä. Toivon, että Euroopan komissio toteuttaa viipymättä asianmukaisia toimia suojellakseen pieniä ja keskisuuria yrityksiä näiltä epärehellisiltä käytännöiltä.
<SPEAKER ID="187" NAME="Juozas Imbrasas" AFFILIATION="EFD">
kirjallinen. - (LT) Arvoisa puhemies, suhtaudun asiakirjaan myönteisesti, koska Euroopan parlamentti on vastaanottanut yli 400 vetoomusta laajalle levinneistä yrityshakemistoyhtiöiden harhaanjohtavista liiketoimintakäytännöistä, jotka vaikuttavat tuhansiin pienyrityksiin Euroopan unionissa ja joilla on merkittävä taloudellinen vaikutus. Lisäksi parlamentti vastaanottaa jatkuvasti vetoomuksia ja valituksia yrityshakemistoyhtiöistä. Kyseisiin harhaanjohtaviin liiketoimintakäytäntöihin kuuluu usein yritysten samoin kuin elinkeinonharjoittajien ja voittoa tavoittelemattomien tahojen houkutteleminen yrityshakemistoihin ilmaiseksi; allekirjoittajille selviää kuitenkin myöhemmin, että he ovat sitoutuneet maksulliseen sopimukseen. Yrityshakemistoyhtiöt toimivat usein eri jäsenvaltiossa kuin uhrinsa, mikä vaikeuttaa uhrien mahdollisuutta hakea suojelua tai hyvitystä kansallisilta viranomaisilta. Komissiota kehotetaan tehostamaan toimiaan direktiivin 2006/114/EY ja muun asiaankuuluvan lainsäädännön tarkistamiseksi ja parantamiseksi, jotta yrityshakemistoyhtiöiden harhaanjohtavat käytännöt saadaan loppumaan mahdollisimman pian, ja erityisesti laatimaan musta lista yrityshakemistoyhtiöiden harhaanjohtavista käytännöistä.
<SPEAKER ID="188" NAME="David Martin" AFFILIATION="S&amp;D">
kirjallinen. - (EN) Arvoisa puhemies, äänestin tämän päätöslauselman puolesta, jossa komissiota kehotetaan tehostamaan toimiaan direktiivin ja muun asiaankuuluvan lainsäädännön tarkistamiseksi ja parantamiseksi, jotta yrityshakemistoyhtiöiden harhaanjohtavat käytännöt saadaan loppumaan mahdollisimman pian, ja erityisesti laatimaan musta lista yrityshakemistoyhtiöiden harhaanjohtavista käytännöistä.
<SPEAKER ID="189" NAME="Jiří Maštálka" AFFILIATION="GUE/NGL">
kirjallinen. - (CS) Arvoisa puhemies, suullisesti vastattavan kysymyksen B7-0315/2011 johdosta laadittu päätöslauselmaesitys harhaanjohtavista yrityshakemistoyhtiöistä kattaa lyhyydestään huolimatta kaksi asiaa, joihin on kiinnitettävä jatkuvasti huomiota. Ensimmäinen asia on, että EU:n elimien ja toimielimien on tuettava pieniä ja keskisuuria yrityksiä ja tässä tapauksessa suojeltava niitä harhaanjohtavilta liiketoimintakäytännöiltä; toinen asia on kilpailun suojeleminen estämällä laajalle levinnyt epäoikeudenmukainen kilpailu, mikä kattaa harhaanjohtavan ja vertailevan mainonnan. On syytä suhtautua myönteisesti komissiolta edellytettyihin toimiin: sitä kehotetaan tarkistamaan ja parantamaan harhaanjohtavasta ja vertailevasta mainonnasta annettua direktiiviä 2006/114/EY mutta myös toteuttamaan korjaavia toimenpiteitä direktiivin epätasaisen täytäntöönpanon vuoksi EU:n jäsenvaltioissa.
<SPEAKER ID="189" NAME="Nuno Melo" LANGUAGE="PT">
Arvoisa puhemies, harhaanjohtava mainonta ja epärehelliset liiketoimintakäytännöt ovat haitallisia sisämarkkinoiden kannalta. Tästä syystä meidän on annettava lainsäädäntöä suojellaksemme kuluttajia ja yrityksiä tällaisilta käytännöiltä.
<SPEAKER ID="189" NAME="Alexander Mirsky" AFFILIATION="S&amp;D">
kirjallinen. - (EN) Arvoisa puhemies, Euroopan parlamentti on vastaanottanut yli 400 vetoomusta laajalle levinneistä yrityshakemistoyhtiöiden harhaanjohtavista liiketoimintakäytännöistä, jotka vaikuttavat tuhansiin pienyrityksiin Euroopan unionissa ja joilla on merkittävä taloudellinen vaikutus. Parlamentti vastaanottaa jatkuvasti vetoomuksia ja valituksia yrityshakemistoyhtiöistä. Kyseisiin harhaanjohtaviin liiketoimintakäytäntöihin kuuluu usein yritysten samoin kuin elinkeinonharjoittajien ja voittoa tavoittelemattomien tahojen houkutteleminen yrityshakemistoihin ilmaiseksi. Allekirjoittajille selviää kuitenkin myöhemmin, että he ovat sitoutuneet maksulliseen sopimukseen. Yrityshakemistoyhtiöt toimivat usein eri jäsenvaltiossa kuin uhrinsa, mikä vaikeuttaa uhrien mahdollisuutta hakea suojelua tai hyvitystä kansallisilta viranomaisilta. Euroopan parlamentti kehottaa komissiota tehostamaan toimiaan direktiivin 2006/114/EY ja muun asiaankuuluvan lainsäädännön tarkistamiseksi ja parantamiseksi, jotta yrityshakemistoyhtiöiden harhaanjohtavat käytännöt saadaan loppumaan mahdollisimman pian, ja erityisesti laatimaan musta lista yrityshakemistoyhtiöiden harhaanjohtavista käytännöistä. Olen täysin samaa mieltä ja äänestin päätöslauselman puolesta.
<SPEAKER ID="189" NAME="Andreas Mölzer" AFFILIATION="NI">
kirjallinen. - (DE) Arvoisa puhemies, sopimattomat liiketoimintakäytännöt ja harhaanjohtava mainonta ovat valitettavasti yleistyneet viime vuosina. Petoksien kohteiksi joutuivat aiemmin enimmäkseen kuluttajat, mutta nyt vilpilliset käytännöt ovat laajentumassa liike-elämään. Ongelmana on, että tällaisia vilpillisiä käytäntöjä noudatetaan yleensä kansallisten rajojen yli, jolloin on vaikeampi pidättää rikollisia ja asettaa heidät syytteeseen. Jotkin yritykset vaihtavat jatkuvasti nimeä ja postiosoitetta, mikä vaikeuttaa myös toiminnasta vastaavien henkilöiden pidättämistä. Tästä syystä on tärkeää, että tukimme alaan liittyvät aukkokohdat, jotta voimme tehokkaammin torjua petoksia. Toimet olisi kuitenkin kohdistettava liike-elämään eikä ainoastaan yrityshakemistoyhtiöiden harhaanjohtaviin liiketoimintakäytäntöihin, kuten tässä nimenomaisessa tapauksessa. On toteutettava päättäväisiä toimia kuluttajiin kohdistuvien eri petoksien muotojen torjumiseksi. Katson, että tämä vetoomus on askel oikeaan suuntaan, minkä lisäksi olisi toteutettava vielä muita toimia, ja siksi äänestin sen puolesta.
<SPEAKER ID="189" NAME="Rolandas Paksas" AFFILIATION="EFD">
kirjallinen. - (LT) Arvoisa puhemies, päätöslauselma on mielestäni myönteinen, koska meidän on syytä kannustaa rehellisiä liiketoimintakäytäntöjä ja estää harhaanjohtavien liiketoimintakäytäntöjen leviäminen. Tässä tarkoituksessa on toteutettava tehokkaita korjaavia toimenpiteitä. Tällä hetkellä suurin osa yrityksistä ja erityisesti pienistä ja keskisuurista yrityksistä kärsii merkittäviä taloudellisia tappioita kyseisen harhaanjohtavan toiminnan vuoksi. Yritykset vastaanottavat epämääräisiä liiketoimintaehdotuksia ja joutuvat ansaan tehdessään yrityshakemistoissa mainostamista koskevia epätoivottuja sopimuksia. Tässä tapauksessa kansalliset viranomaiset eivät pysty takaamaan suojelua tai hyvitystä, koska yrityshakemistoyhtiöt toimivat usein eri jäsenvaltiossa kuin uhreiksi joutuvat yritykset. Näin yrityshakemistoyhtiöt voivat esteettömästi käyttää väärin vallitsevaa tilannetta. Jotta tällainen epärehellinen toiminta voidaan lopettaa mahdollisimman pian, komission on laadittava musta lista yrityshakemistoyhtiöiden harhaanjohtavista käytännöistä ja hyväksyttävä asiaankuuluvaa lainsäädäntöä, jossa keskitytään erityisesti harhaanjohtavasta ja vertailevasta mainonnasta annetun direktiivin määräyksiin ja niiden täytäntöönpanoon. Meidän on mielestäni luotava asianmukaiset edellytykset jäsenvaltioiden kansallisten viranomaisten välistä yhteistyötä varten, millä helpotettaisiin hallinnollisten tai lainsäädännöllisten toimien toteuttamista rajojen yli. Euroopan unionin on pantava nämä toimenpiteet täytäntöön, jotta sisämarkkinat toimisivat asianmukaisesti, kuluttajia voitaisiin suojella ja liiketoiminnanharjoittajien olisi mahdollista toteuttaa oikeudenmukaisia liiketoimintakäytäntöjä.
<SPEAKER ID="189" NAME="Justas Vincas Paleckis" AFFILIATION="S&amp;D">
kirjallinen. - (EN) Arvoisa puhemies, äänestin tämän päätöslauselmaesityksen puolesta, koska siinä tuodaan selvästi esille jo nyt EU:n lainsäädännön vastaisiin harhaanjohtaviin liiketoimintakäytäntöihin liittyvä tilanne ja korostetaan, että uhrien on vaikea jäljittää ja torjua petoksiin syyllistyneitä tahoja petoksien kansainvälisen ulottuvuuden vuoksi. Haavoittuvassa asemassa olevia pienyrityksiä ja liiketoiminnanharjoittajia on mielestäni suojeltava harhaanjohtavilta yrityshakemistoyhtiöiltä, minkä vuoksi Euroopan parlamentin ja koko EU:n on osoitettava, että kaikkien on noudatettava ja kunnioitettava unionin lainsäädäntöä. Tästä syystä kannatan täysimääräisesti tätä päätöslauselmaa, jossa komissiota kehotetaan varmistamaan ennakoivasti, että jäsenvaltiot saattavat direktiivin 2006/114/EY osaksi kansallista lainsäädäntöään sekä panevat sen täytäntöön ja toteuttavat sitä kansallisesti, ja toteuttamaan tarvittaessa korjaavia toimenpiteitä. Komission olisi myös tehostettava toimiaan direktiivin ja muun asiaankuuluvan lainsäädännön tarkistamiseksi ja parantamiseksi, jotta yrityshakemistoyhtiöiden harhaanjohtavat käytännöt saadaan loppumaan mahdollisimman pian.
<SPEAKER ID="189" NAME="Maria do Céu Patrão Neves" LANGUAGE="PT">
Arvoisa puhemies, tässä Euroopan parlamentin 9. kesäkuuta 2011 antamassa päätöslauselmassa harhaanjohtavista yrityshakemistoyhtiöistä varoitetaan komissiota siitä, että sen on tehostettava toimiaan direktiivin ja muun asiaankuuluvan lainsäädännön tarkistamiseksi ja parantamiseksi, jotta yrityshakemistoyhtiöiden harhaanjohtavat käytännöt saadaan loppumaan mahdollisimman pian, erityisesti siten, että se laatii mustan listan yrityshakemistoyhtiöiden harhaanjohtavista käytännöistä.
<SPEAKER ID="189" NAME="Paulo Rangel" LANGUAGE="PT">
Arvoisa puhemies, esittelijän mukaan parlamentti on vastaanottanut yli 400 vetoomusta harhaanjohtavista liiketoimintakäytännöistä. Ne uhkaavat sisämarkkinoiden moitteetonta toimintaa ensinnäkin siitä syystä, että kuluttajien luottamus on olennaisen tärkeää talouden moitteettoman toiminnan kannalta, ja, mikä vielä tärkeämpää, siitä syystä, että kyseisistä käytännöistä olisi tehtävä lainvastaisia. Asia on niin tärkeä, että unioni on jo katsonut aiheelliseksi toteuttaa lainsäädäntötoimia sen johdosta. Nyt tiedossa olevien tuloksien valossa komissiota on kuitenkin vaadittava valvomaan direktiivin 2006/114/EY täytäntöönpanoa ja testaamaan samalla direktiivin rajoja sen parantamiseksi.
<SPEAKER ID="189" NAME="Raül Romeva i Rueda" AFFILIATION="Verts/ALE">
kirjallinen. - (EN) Arvoisa puhemies, Euroopan parlamentti 1. pahoittelee, että harhaanjohtavasta ja vertailevasta mainonnasta annettu direktiivi 2006/114/EY, jota sovelletaan yrityksien välisiin liiketoimiin, ei joko näytä antavan riittävää ratkaisua tai jäsenvaltiot eivät valvo riittävästi sen täytäntöönpanoa, 2. muistuttaa, että vaikka komissiolla ei ole valtuuksia panna direktiiviä täytäntöön suoraan yksityishenkilöitä tai yrityksiä vastaan, sillä on kuitenkin velvollisuus varmistaa, että jäsenvaltiot panevat direktiivin asianmukaisesti täytäntöön, ja 3. kehottaa komissiota varmistamaan ennakoivasti, että jäsenvaltiot saattavat direktiivin 2006/114/EY osaksi kansallista lainsäädäntöään sekä panevat sen täytäntöön ja toteuttavat sitä kansallisesti, ja kehottaa komissiota tarvittaessa toteuttamaan korjaavia toimenpiteitä.
<SPEAKER ID="190" NAME="Peter Skinner" AFFILIATION="S&amp;D">
kirjallinen. - (EN) Arvoisa puhemies, äänestin tämän päätöslauselman puolesta osana järkevää reaktiota, jolla 27:ää jäsenvaltiota edustavat eurooppalaiset poliitikot suhtautuivat tähän vilpilliseen toimintaan. Erityisesti omalla kotiseudullani, Yhdistyneen kuningaskunnan kaakkoisosassa, toimivat yritykset ovat joutuneet jo liian kauan kärsimään tällaisista häikäilemättömistä käytännöistä. Vaalipiirini asukkaat ovat kertoneet, että heitä on ensin pyydetty mukaan maksuttomaan mainosrekisteriin, minkä jälkeen heitä on varsin pian laskutettu suuresta rahasummasta ja uhkailtu oikeustoimilla, jollei laskua makseta. Käytäntö juontaa juurensa Espanjasta mutta voisi yhtä hyvin tapahtua missä hyvänsä muuallakin. Espanjan paikallisviranomaisten olisi toteutettava huomattavasti enemmän toimia saadakseen vilpilliseen toimintaan syyllistyneet kiinni ja saattaakseen heidät oikeuden eteen.
<SPEAKER ID="190" NAME="Rafał Trzaskowski" LANGUAGE="PL">
Arvoisa puhemies, yrityshakemistoyhtiöiden harhaanjohtavista liiketoimintakäytännöistä parlamentille toimitettujen valituksien määrä ja se, että käytännöt ovat usein rajat ylittäviä, osoittavat, että on syytä parantaa EU:n lainsäädäntöä tällä alalla.
<SPEAKER ID="190" NAME="Angelika Werthmann" AFFILIATION="NI">
kirjallinen. - (DE) Arvoisa puhemies, puolsin äänestyksessä päätöslauselmaesitystä ja siihen sisältyvää kehotusta parantaa lainsäädännöllistä tilannetta. Tällä välin on kuitenkin toteutettava toimia, jotta uhreiksi joutuvien yrityksien määrää estetään enää nousemasta. Tarvitaan strategista tiedotuskampanjaa, jotta estetään näiden hyödyntavoittelijoiden toiminta. On tärkeää tarkastella perinpohjaisesti ja huolellisesti hakemistoihin listaamista koskevia tarjouksia, erityisesti, mikäli niiden väitetään olevan maksuttomia.
