<CHAPTER ID="020">
Ilmastonmuutosta käsittelevän konferenssin tulokset (Bali) (keskustelu) 
<SPEAKER ID="164" NAME="Puhemies">
Esityslistalla on seuraavana neuvoston ja komission julkilausumat ilmastonmuutosta käsittelevän konferenssin tuloksista (Bali).
<SPEAKER ID="165" NAME="Janez Podobnik">
neuvoston puheenjohtaja. - Minulla on kunnia olla täällä taas tänään ja neuvoston puheenjohtajana esitellä teille Balin ilmastonmuutoskonferenssin tulosten arviointi. Olen hyvin tyytyväinen siitä, että Euroopan parlamentti otti hyvin aktiivisen roolin ja osallistui keskusteluun ilmastonmuutoksesta. Euroopan parlamentin vahva valtuuskunta, jota johti parlamentin varapuhemies Vidal-Quadras ja joka koostui useasta huomattavasta parlamentin edustajasta, oli myös läsnä Balin konferenssissa.
<P>
Haluaisin myös ilmaista tukeni ensimmäiselle ilmastonmuutosta käsittelevälle välimietinnölle, joka luovutettiin viime maanantaina ilmastonmuutosvaliokunnalle. Hyvät naiset ja herrat, kuten tiedätte, konferenssin viimeisinä päivinä toimittiin niin sanoakseni hyvin sähköistetyssä epävarmuuden ilmapiirissä. Kun tuntui siltä, että neuvottelut epäonnistuisivat, eikä sopimukseen päästäisi, myös Yhdistyneiden Kansakuntien pääsihteeri Ban Ki-moon puuttui asiaan, ja hänen väliintulonsa oli tärkeää.
<P>
Se, että neuvotteluja jatkettiin yhdellä päivällä, ja että niitä käytiin viimeiset kaksi yötä, on osoitus niiden vaikeudesta. Lopullisen yhteisymmärryksen seurauksena tehtiin päätös pitkäaikaisesta yhteistyöstä kokouksen puitteissa, ja tätä kutsutaan Balin toimintasuunnitelmaksi. Tämän asiakirjan mukaisesti neuvottelut alkavat jo maaliskuussa tai huhtikuussa ja vuoden loppuun mennessä niiden pitäisi johtaa maailmanlaajuiseen ilmastonmuutosta vuoden 2012 jälkeen torjuvaan sopimukseen.
<P>
Haluan mainita tämän sopimuksen joitakin olennaisia osia. Ensiksi käsittelen osaa, joka liittyy kansainvälisiin toimenpiteisiin päästöjen parantamiseksi eli vähentämiseksi. Tässä sopimuksessa korostetaan, että kaikkien kehittyneiden maiden yrityksiä vähentää päästöjä on verrattava toisiinsa. Tämä tarkoittaa sitä, että myös Yhdysvallat sisällytetään päästöjen vähentämiseen. Tässä on korostettava sitä, että toisin kuin Kioton pöytäkirjassa vuosille 2008-2012, tässä suunnitelmassa ei varmisteta mitään määrällisesti ilmaistuja sitoumuksia.
<P>
Toinen asia on, että kehitysmaat vaikuttavat osaltaan päästöjen vähentämiseen kestävän kehityksen puitteissa. Tässä kehittyneiden maiden tuki teknologian siirtoineen ja sopivine rahoituksineen on hyvin tärkeä. Ilmastonmuutoksen vaikutusten lievittäminen sisältää myös toimenpiteitä ja kannustusta, joilla ehkäistään metsien avohakkuuta ja hävittämistä kehitysmaissa, millä on suuri myötävaikutus maailmanlaajuisiin kasvihuonekaasupäästöihin.
<P>
Kolmas osa koostuu parantuneista muutokseen sopeutumiseen liittyvistä toimista, joita voidaan sisällyttää kansainväliseen yhteistyöhön. Neljäs osa sisältää parannettuja toimenpiteitä sellaisten teknologioiden kehittämiseen ja siirtämiseen, jotka mahdollistavat muutokseen sopeutumisen ja sen haittojen lievittämisen samanaikaisesti taloudellisen kehityksen kanssa. Ilmastonmuutoksen vaikutusten tehokkaamman estämisen ja ilmastonmuutokseen sopeutumisen kannalta on välttämätöntä varmistaa ympäristöystävällisten teknologioiden helpompi käyttö kehittyvien maiden osalta. Viides osa liittyy parantuneeseen rahoitukseen ja investointiin ilmastonmuutoksen lievittämisessä. Tähän sisältyy suunnitelma tukea kehittyvien maiden kansallisten toimien täytäntöönpanoa ilmastonmuutoksen lievittämiseksi ja ilmastonmuutokseen sopeutumiseksi.
<P>
Lisäneuvottelut käytiin hiljattain pitkäaikaisen yhteisyöhön puitesopimuksen kokouksen yhteydessä perustetun ad hoc-työryhmän puitteissa. Se kokoontuu tänä vuonna neljä kertaa. Neuvotteluprosessista tulee intensiivinen, ja se vaatii suuria ponnistuksia neuvottelijoilta. Nykyiset neuvottelut, jotka liittyvät niiden kehittyneiden maiden vuoden 2012 jälkeisiin sitoumuksiin, jotka allekirjoittivat Kioton pöytäkirjan, jatkuvat. Nämä neuvottelut olisi myös saatava päätökseen ensi vuoden loppuun mennessä. Niitä käydään samaan aikaan kuin Balin toimintasuunnitelmaan kuuluvia neuvotteluita.
<P>
Mielestämme Balin konferenssissa hyväksytyt päätökset ovat tarkoituksenmukaisia. Ne sisältävät olennaiset elementit, joihin me Euroopan unionissa pyrimme. Suurimpia saavutuksia on kaikkien maiden, kehittyneiden ja kehittyvien, osallistuminen päästöjen yhteiseen vähentämiseen. Tunnustamme laajan sovittelun yhdenvertaisuuden. Odotamme Balin toimintasuunnitelman lopettavan lukkotilanteen, joka liittyy ilmastoystävällisten teknologioiden välittämiseen kehitysmaihin.
<P>
Hyvät parlamentin jäsenet, konferenssi antoi meille laajat puitteet lisäneuvotteluille. Tämä kompromissi on tavallaan parasta, mitä voitiin saavuttaa maailmanlaajuisen konsensuksen nykytila huomioiden. Tulevat neuvottelut ovat teknisesti ja poliittisesti hyvin vaativia. Olemme sitä mieltä, että niiden tulos on onnistunut, jos onnistumme säilyttämään viime vuosien selvän suuntauksen, jossa ilmastonmuutos on jatkuvasti noussut poliittisessa tärkeysjärjestyksessä.
<P>
Tarvitsemme tehokkaan kansainvälisen sopimuksen saavuttamiseksi sisua ja kärsivällisyyttä sekä paljon poliittista tahtoa. Toisinaan välttämättömimmät toimenpiteet hyväksytään viimeiseksi.
<SPEAKER ID="166" NAME="Stavros Dimas">
komission jäsen. - Arvoisa puhemies, hyvät parlamentin jäsenet, haluan aloittaa kiittämällä teitä tästä mahdollisuudesta keskustella sekä Balilla viime vuoden lopulla pidetyn ilmastonmuutoskonferenssin tuloksista että suunnitelmista siitä, mitä on odotettavissa sen jälkeen, kun sopimukseen neuvottelujen aloittamisesta on päästy.
<P>
Ennen kaikkea haluaisin ilmaista ihailuni Euroopan parlamentin aktiiviselle roolille ja parlamentin antamalle tuelle ennen konferenssia ja sen aikana. Kontaktit ja tapaamiset, jotka meillä oli valtuuskuntienne kanssa konferenssin kuluessa, osoittautuivat poikkeuksellisen hyödyllisiksi. Haluaisin korostaa erityisesti Euroopan parlamentin hyvin tärkeää roolia tietojen tarjoamisessa muiden maiden virkamiehille. Me tarvitsemme epäilemättä keskinäistä tukea EU:n kannan ilmoittamiseen ja levittämiseen laajemmin, mikä on ratkaiseva elementti johtavan asemamme säilyttämisessä. Tämä oli erityisen hyödyllistä Balilla ja osoittautuu vielä hyödyllisemmäksi seuraavan kahden vuoden aikana.
<P>
Mitä Balin tuloksiin itseensä tulee, haluaisin aloittaa sanomalla, että konferenssi oli täydellinen menestys, koska neuvottelujen alussa kaikki tärkeät maat pääsivät sopimukseen ilmastonmuutoksesta vuoden 2012 jälkeen. Sopimus viimeistellään vuonna 2009 ja se kattaa kaikki peruselementit, joihin EU on määrätietoisesti pyrkinyt.
<P>
Meillä on siis perusta ja kaivatut lähtökohdat neuvottelujen aloittamiselle niin, että voidaan päästä sopimukseen ilmastonmuutoksesta. Pyrimme sopimukseen, joka johtaa maailmanlaajuisten päästöjen voimakkaasti vaikuttaviin vähennyksiin ensimmäisessä vaiheessa vuoteen 2020 mennessä ja vielä suurempiin vähennyksiin sen jälkeen. Siksi olemme tyytyväisiä kokonaistulokseen, joka on täysin yhdenmukainen yhteisten, Balia koskevien tavoitteidemme kanssa.
<P>
Yhdysvaltojen osallistuminen Balin keskusteluihin on selvä merkki siitä, että se aikoo olla aktiivisesti mukana neuvotteluissa. Aivan yhtä tärkeä kuin Balilla tehty päätös on kuitenkin se seikka, että ensimmäisen kerran korostettiin kehitysmaiden tarvetta ryhtyä aktiivisesti toimenpiteisiin.
<P>
EU:n johtavalla, ettenkö sanoisi sovittelevalla, roolilla sekä tiettyjen kehittyvien maiden, kuten Brasilian ja Etelä-Afrikan, tarkkanäköisellä ja rakentavalla panoksella oli keskeinen merkitys tämän tuloksen aikaan saamisessa. Tästä lähtien tavoitteemme on päästä sopimukseen ilmastonmuutokseen liittyvistä tulevista puitteista asianomaisten osapuolten konferenssissa, joka pidetään vuonna 2009 Kööpenhaminassa. Pyrimme tietysti myös sovittamaan yhteen tavoitteemme, jotka perustuvat tieteellisiin havaintoihin.
<P>
Meillä ei ole epäilystäkään siitä, etteikö tie Kööpenhaminaan olisi pitkä ja vaikea. Ennen kaikkea EU:n on jatkettava johtavaa rooliaan, kuten se teki menestyksellisesti Balin konferenssia valmisteltaessa; se paljasti korttinsa konferenssin valmisteluvaiheessa, näytti meille, mitä tietä meidän pitäisi kulkea ja vakuutti muut näkemyksistään ennen kuin pääkonferenssi oli alkanut. EU vaikutti merkittävästi konferenssin positiiviseen tulokseen. Meidän on pidettävä tämä mielessämem valmistautuessamme Kööpenhaminaa varten.
<P>
Komission viime viikolla hyväksymissä ehdotuksissa ilmastoon ja uusiutuviin energialähteisiin liittyvästä toimenpidepaketista tehdään juuri näin. Ehdotukset osoittavat, että EU on päättänyt mennä lujasti eteenpäin. Luotan tukeenne ja päättäväisyyteenne juuri alkaneen lainsäädäntömenettelyn puitteissa ja siihen, että hyväksytte toimenpidepaketin ennen nykyisen vaalikauden loppua ja hyvissä ajoin ennen Kööpenhaminaa. Seuraavan kahden vuoden ajan meidän on harjoitettava todella voimakasta poliittista painostusta asian suhteen, sillä se osoittautui erittäin hyödylliseksi vuonna 2007. Kaikki tilaisuudet on käytettävä hyväksi sen varmistamiseksi, ettei huomio asiaa kohtaan vähene eurooppalaisella eikä varsinkaan kansainvälisellä tasolla.
<P>
Jos haluamme päästä sopimukseen ennen vuoden 2009 loppua, meidän on selvästi työskenneltävä tiiviimmin ja strategisemmin tärkeimpien kumppaniemme kanssa. Tämä pitää ennen kaikkea paikkansa kehitysmaista olevien kumppaniemme osalta, koska meidän on varmistettava, että ne osoittavat suurempaa halukkuutta ja päättäväisyyttä päästöjen valtavaan vähentämiseen. Tiedämme, että ilman tällaisia ponnistuksia on selvästi vaikea suostutella kehittyviä maita sitoutumaan lisätoimintaan. Siksi meidän on käytettävä kaikkia mahdollisia kansainvälisiä foorumeita, mukaan lukien G8-ryhmän huippukokouksia, tärkeimpien talouksien välisiä kokouksia ja kahdenvälisiä vuoropuheluja, taataksemme ja varmistaaksemme niiden yhteisymmärrys ja ohjataksemme niitä päättäväisesti tähän suuntaan.
<P>
Tiedämme kaikki, että joitakin kumppaneitamme on vaikea saada vakuuttuneeksi. Yhdysvallat on edelleen erittäin vastahakoinen. Toisaalta tiedämme myös, että edistystä tapahtuu valtiotasolla, yrityspiireissä ja yleisemmin tavassa, jolla ihmiset suhtautuvat tähän asiaan. Ilmastonmuutos on jo keskeinen kysymys poliittisessa keskustelussa, kuten voimme huomata ajankohtaisissa Yhdysvaltain presidentinvaalien esivaaleissa.
<P>
Ilmasto ja energia ovat asialistan kärjessä tämän vuoden G8-ryhmän huippukokouksessa, jossa Japani toimii puheenjohtajana. Tämän ei odoteta ainoastaan auttavan tärkeän ja merkittävän politiikan ilmoittamisessa, vaan myös tarjoavan arvokkaita mahdollisuuksia, jotka on käytettävä hyväksi vaihdettaessa näkemyksiä teollistuneista maista olevien kumppaniemme kanssa. Tällä hetkellä Japanissa käydään vilkasta keskustelua ilmastonmuutoksesta. Haluamme käyttää tämän tilaisuuden hyväksemme saadaksemme kumppanimme lähemmäksi toisiaan ja osoittaaksemme, että kunnianhimo ei ole ristiriidassa taloudellisen kehityksen tai kilpailukyvyn kanssa.
<P>
Haluan kertoa rinnakkaisista toimintatavoista. YK säilyy ilmeisesti vuoden 2012 jälkeen sovellettavan ilmastonmuutosta koskevan sopimuksen pääneuvottelufoorumina, ja tuolloin on päästävä lopulliseen sopimukseen. Tarkemmin sanoen ja pitäessämme mielessämme rajalliset resurssit ja käytettävissämme olevat keinot sekä erittäin lyhyen, jäljellä olevan ajan meidän on varmistettava, että kaikkia näitä kansainvälisiä foorumeita ja toimintasuunnitelmia käytetään strategisesti YK:n toimintasuunnitelman tukemiseen ja täydentämiseen heikentämättä YK:n asemaa millään tavalla. Meillä ei yksinkertaisesti ole varaa kaksinkertaistaa ponnistuksia tai tuhlata aikaa, kun YK:n toimintasuunnitelma on tietyssä määrin jo kehitetty.
<P>
Meidän on myös työskenneltävä tiiviimmin kehitysmaista olevien kumppaniemme kanssa voidaksemme suunnitella huolellisesti, miten osallistuvat ja vaikuttavat tulevaan sopimukseen. Kuten oli ilmeistä jo Balilla, kehittämiskysymys on neuvottelujen keskeisin asia, ja tämän vuoksi päähaasteemme on rakentaa keskinäisen luottamuksen varaan. Kehitysmaat, ainakin kehittyneimmät niistä, ovat halukkaita ryhtymään toimenpiteisiin. Ne tekevät niin sillä edellytyksellä, että ne täyttävät olemassa olevat ja uudet sitoumuksensa päästöjen vähentämiseksi. Kehittyneiden maiden on myös tarjottava kehittyville maille teknologian tai yleisemmin rahoituksen käyttömahdollisuus.
<P>
Kun tämä otetaan huomioon, meidän on tehtävä tiivistä yhteistyötä nousevien talouksien kanssa löytääksemme parhaan yhdistelmän menetelmiä ja kannustimia varmistaaksemme, että nämä taloudet tekevät kunnianhimoisia panostuksia, jotka johtavat vielä vakavampiin ponnistuksiin heidän osaltaan vuoden 2020 jälkeen. Kahdenvälinen yhteistyö ja vuoropuhelu tärkeiden maiden, kuten Kiinan ja Intian, kanssa on erittäin tärkeää.
<P>
Lopuksi haluaisin sanoa, että ilmastoon ja energiaan liittyvä toimenpidepaketti on todiste päättäväisyydestämme mennä eteenpäin sanoista tekoihin. Se myös osoittaa, että tämä voidaan tehdä rehellisesti ja taloudellisesti tehokkaalla tavalla, jolloin kaikkien annetaan olla voittajia. Uskon, että tämä on paras tapa vaikuttaa kumppaneihimme positiivisesti.
<SPEAKER ID="167" NAME="Karl-Heinz Florenz">
PPE-DE-ryhmän puolesta. - Arvoisa puhemies, arvoisa komission jäsen, teillä oli loistava tiimi Balilla. Se työskenteli väsymiseen asti, ja pyydän teitä välittämään nämä kiitokset henkilöstöllenne. Eurooppalaisena patrioottina uskon, että Balin todellinen menestys johtui ehdottoman tärkeistä päätöksistä, jotka Euroopan unioni teki viime maaliskuussa kolmesti tapahtuvien 20 prosentin vähennysten puolesta, ja tämä on perusta, jolla elämme tällä mantereella tulevina vuosina.
<P>
En aio käsitellä Balilla saavutettuja menestyksiä, koska kollegani epäilemättä huolehtivat siitä. Olen tyytyväinen siihen, että Yhdysvaltojen kanssa edistymisen lisäksi me pystyimme myös varmistamaan, että niiden 38 maan lisäksi, jotka ovat jo allekirjoittaneet Kioton pöytäkirjan, lähimmät G77-maat ovat nyt sitoutuneet tekemään jotakin sen sijaan, että ne jatkuvasti valittavat sitä, että kaikki hallitukset odottavat muiden toimivan. Kissa ja hiiri -leikki on nyt ohi. Tätä läpimurtoa ei olisi voitu saavuttaa ilman Yhdysvaltojen apua.
<P>
Arvoisa komission jäsen ja arvoisa neuvoston puheenjohtaja, haluan sanoa vain muutaman sanan asioista, jotka askarruttavat meitä tässä keskustelussa. Opimme Balilla, että jäämme jälkeen, jos rajoitamme kaikki keskustelumme hiilidioksidiin. Uskon, että meidän on tultava paljon tietoisemmiksi kestävyyskeskustelusta, ja on tullut myös selväksi, että emme kohtaa vain ilmastokriisiä, vaan myös raaka-ainekriisin, mutta jopa se voidaan muuttaa hyödyksi.
<P>
Uskon, että meidän on liitettävä kestävyyden käsite läheisemmin tavoitteisiimme tällä alalla tietoisuuden lisäämiseksi. Mutta tämä tietysti vie minut suoraan neuvoston ja sen puheenjohtajan luo. Huomaamme jo, että jäsenvaltiomme alkavat kieltäytyä 20/20/20-tavoitteista ja yrittävät panna maat ja taivaat liikkeelle välttyäkseen niiden saavuttamiselta. Uskon, että teillä on edessänne äärettömän valtava haaste pyrkiessänne yhdessä kanssamme näiden tavoitteiden saavuttamiseen. Kun seuraava kokous pidetään Poznańissa, ja sen jälkeen siirrytään toiseen pohjoiseen maahan, meidän on pidettävä puolemme. Toivon, että komissio ja parlamentti ovat lisäedistyksen takaajia tämän asian suhteen.
<SPEAKER ID="168" NAME="Guido Sacconi">
PSE-ryhmän puolesta. - Arvoisa puhemies, hyvät kollegat, haluaisin sanoa heti, että olen täysin samaa mieltä julkilausumista, jotka ministeri Podobnik ja komission jäsen Dimas esittivät hetki sitten. Näemme heidät yhä useammin ja pian pystymme kommunikoimaan nyökkäämällä ja silmiä räpäyttämällä puhumatta ja ilman tulkkeja, koska minusta tuntuu, että ymmärrämme toisiamme erittäin hyvin.
<P>
Olen myös samaa mieltä siitä, mitä he sanoivat siitä, että Euroopan unionin tehtäväkseen ottama lisävastuu Balin konferenssin aikana velvoittaa meidät hoitamaan osamme vielä yhtenäisemmin kuin ennen. Tänään me kuitenkin keskustelemme Balista, ja meidän pitäisi viivähtää tässä asiassa hetki, koska ehkä jopa huomenna hyväksymme päätöslauselman, joka minusta tuntuu hyvin valmistellulta.
<P>
Täsmällisimmän mielipiteen, jonka olen löytänyt Balista, oli kirjoittanut Yvo de Boer, joka, kuten tiedätte, on puitesopimuksen toimeenpaneva sihteeri. Hän kirjoitti ”ilmastonmuutoksen Berliinin muurin” murtumisesta. Tämä tuntuu minusta erittäin asianmukaiselta, koska Balilla, kuten meitä muistutettiin, päätettiin suunnitelmasta Kööpenhaminaan, ja siinä esitetään riittävän tarkat vaiheet ja pääpiirteet. Erityisesti, ja haluaisin korostaa tätä, keskusteltiin muutokseen sopeutumisesta jopa ennen vuotta 2012, samoin kuin lisärahoituksesta. Siinä oli tarkoin määrätty keskustelu teknologian siirrosta, ja kysymyks metsien hävittämisestä oli otettu mukaan, mutta ennen kaikkea, ja minulle tämä on tärkein ja lupaavin asia, liitteen 1 sisältämästä esteestä teollistuneiden maiden ja kehittyvien maiden välillä, ”Berliinin muurista” oli päästy eroon muuttuneessa maailmassa, jossa monet niistä maista, jotka olivat kehitysmaita, kokevat nyt valtavan kasvun.
<P>
Yhteenvetona voisimme sanoa, että Yhdysvaltojen, Intian ja Kiinan vaivihkaa pelaama ”pane paketti kiertämään” -peli on paljastettu, ja tästä syystä on jouduttu tilanteeseen, jossa vaikeissa neuvotteluissa - niistä tulee varmasti vaikeat - on hyvät mahdollisuudet päästä onnistuneeseen lopputulokseen.
<SPEAKER ID="169" NAME="Chris Davies">
ALDE-ryhmän puolesta. - Arvoisa puhemies, mielestäni ministeri on oikeassa sanoessaan, että voimme olla tyytyväisiä sopimukseen, ja voimme onnitella niitä, jotka ovat osallistuneet sen varmistamiseen.
<P>
En aliarvioi vaikeuksia päästä täältä Kööpenhaminaan vuoteen 2009 mennessä: muiden asioiden lisäksi - sademetsäkysymys ja teknologian siirto - tiellä on kaikenlaisia esteitä.
<P>
Meidän on myös oltava tietoisia siitä, että ilmastonmuutos tapahtuu joka tapauksessa, olivatpa näiden neuvottelujen tulokset mitkä tahansa. Olin juutalaisten joukkotuhon muistopäivän tilaisuudessa Liverpoolissa sunnuntaina ja tajusin, miten Eurooppa, miten ihmisemme, miten poliitikkomme reagoivat, kun miljardit ihmiset ympäri maailmaa huomaavat olevansa akuutissa vesipulassa, kun liikutaan yhä enemmän, vaelletaan yhä enemmän toiselle puolelle planeettaa? Millaisia reaktioita tästä aiheutuu? Miten paljon kiihkoilua tämä väistämätön seuraus aiheuttaa?
<P>
Meidän on tehtävä voitavamme. Minulla on suuria odotuksia päästöoikeuksien kaupan suhteen. Mielestäni se paranee koko ajan, ja luulen, että päästökattoihin ja -kauppaan perustuvan järjestelmän avulla voimme todella käydä käsiksi suureen osaan päästöistä. Myös teknologia paranee, ja sen kehittämistä kannustetaan. Minulla oli tänään iltapäivällä autoista tulevan hiilidioksidin vähentämiseen liittyvä upea kokous. Tässä se tuki, jonka lainsäädännön käyttöönotto on antanut, tuntuu jo muokkaavan asenteita ja avaavan mahdollisuuksia. Ehkä voimme tosiaankin päästä tavoitteisiin tarvitsematta biopolttoaineita. Voimme käyttää varoja voimaloihin.
<P>
Hiilidioksidin talteenoton ja varastoinnin osalta olen todella sitä mieltä, että voisimme olla kunnianhimoisempia tavoitteissamme. Luulen, että voisimme siirtää määräaikaa ehkä kolme tai neljä vuotta aiemmaksi ja yrittää saada realistisia ohjelmia täyteen vauhtiin hyvissä ajoin ennen vuotta 2020.
<P>
Meidän täytyy saada Euroopan huippukokouksesta tänä keväänä vahvoja sitoutumisia hallituksilta. Mutta myös Euroopan huippukokouksen osalta sanoisin, että uusiutuvien energialähteiden ja energiansäästöm osalta on hallituksilla mielestäni suuri mahdollisuus erehtyä, olla toteuttamatta tavoitteita, pitää poliittisesti vaikeana saada aikaan tarpeellisia institutionaalisia muutoksia, ja luulen, että komissiolta tarvitaan mahdollisimman paljon painostusta, jotta kiinnitetään huomiota uusien mekanismien löytämiseen sen varmistamiseksi, että jäsenvaltiot toteuttavat tavoitteet, joista ne nyt ovat sopineet.
<SPEAKER ID="170" NAME="Mirosław Mariusz Piotrowski">
UEN-ryhmän puolesta. - Ilmastonmuutokset ovat seuranneet ihmiskuntaa läpi historian. Monen huomattavan tiedemiehen mielestä ihmisen vaikutus näihin muutoksiin ei kuitenkaan ole kovin suuri. Tämän mielipiteen ovat ilmaisseet esimerkiksi YK:n pääsihteerille osoitetussa avoimessa kirjeessä sata tiedemiestä eri puolilta maailmaa. Euroopan komissio tuntuu olevan täysin tietämätön asian tästä puolesta ja sen sijaan, että se toimisi lievittääkseen maapallon ilmaston lämpenemiseen vaikuttavia tekijöitä, se tarttuu aseisiin sellaisia asioita vastaan, joilla ei ole mitään tekemistä ihmisen toiminnan kanssa.
<P>
Komissio pyrkii nyt määräämään valtavia kustannuksia Euroopan kansalaisille toiminnasta, jonka se on keksinyt tieteiskirjallisuudesta - itse asiassa enemmän kirjallisuudesta kuin tieteestä. Alustavien arvioiden mukaan jokainen perhe maksaa keskimäärin yli 50 euroa kuussa tästä projektista, jonka tulokset saattavat mahdollisesti olla havaittavissa noin 100 vuoden kuluttua. Todellinen tulos on kuitenkin uusien jäsenvaltioiden talouksien huononeminen seuraavan kahden tai kolmen vuoden aikana. Tällainen hiilidioksidipäästöjen raju vähennys aiheuttaa vakavan romahduksen esimerkiksi Puolassa, joka saa pääosin energiansa hiilestä.
<P>
Jos Euroopan unionin toimielimet haluavat soveltaa käytännöllistä lähestymistapaa hiilidioksidin vähentämiseen, niiden pitäisi aloittaa itsestään. Saanen muistuttaa teitä siitä, että 20 000 tonnia hiilidioksidia pääsee ilmakehään joka vuosi pelkästään Strasbourgin istuntoihin tehtävien järjettömien matkojen tuloksena.
<SPEAKER ID="171" NAME="Satu Hassi">
Verts/ALE-ryhmän puolesta. - Arvoisa puhemies, hyvät kollegat, Balin ilmastokokous onnistui ja voimme olla ylpeitä EU:n roolista siinä. Neuvottelut Kioton jatkosta avattiin virallisesti ja pöydällä ovat kaikki olennaiset asiat. Yhtään niistä ei suljettu pois. Yhdysvallat ei siis onnistunut rajoittamaan tulevia neuvotteluja, joista varmasti tulee vaikeat, kuten kollegat ovat sanoneet.
<P>
Nyt tärkein viesti, jonka Eurooppa voi lähettää maailmalle, on oma ilmastopolitiikkamme. Parhaiten vauhditamme vaikeata kansainvälistä prosessia hyväksymällä itsellemme kunnianhimoiset lait päästökaupasta, uusiutuvasta energiasta ja energiatehokkuudesta.
<P>
Olen iloinen, että komissio viime viikolla näki ilmastonsuojelun positiivisena taloudellisena mahdollisuutena, uutena teollisena vallankumouksena. Taloudellisen tulevaisuutemme kannalta keskeisen tärkeää onkin se, miten pysymme puhtaan uuden energiatekniikan kehityksen kärjessä.
<P>
Meidän on myös ymmärrettävä, että kansainvälisten ilmastoneuvottelujen varsinainen Gordionin solmu on oikeudenmukaisuus. Planeettaa ei kyetä pelastamaan, elleivät myös isot kehitysmaat, kuten Kiina ja Intia, rajoita päästöjään. Jotta ne voivat tämän hyväksyä, niiden on koettava neuvoteltu ratkaisu oikeudenmukaiseksi. Meidän on oltava valmiit tavalla tai toisella kompensoimaan kehitysmaille se, että meidän päästömme henkeä kohden ovat kuitenkin moninkertaiset kehitysmaihin verrattuna.
<SPEAKER ID="172" NAME="Dimitrios Papadimoulis">
GUE/NGL-ryhmän puolesta. - Arvoisa puhemies, arvoisa komission jäsen, viime hetken kompromissi Balilla antoi meidän suunnata katseemme Kööpenhaminaan vuonna 2009, ja se myös paljasti oppositiovoimat, jotka horjuttavat kaivattua sopimusta. Siihen saakka EU:n on pysyttävä etujoukossa ja työskenneltävä kattavamman sopimuksen puolesta tiettyjen kunnianhimoisten sitoumusten ja aikataulun mukaisesti. Kyseisestä sopimuksesta tulevat hyödyt ovat paljon tärkeämpiä kuin taloudelliset kustannukset.
<P>
Ryhmäni ja Euroopan parlamentin marraskuussa 2007 antama päätöslauselma asettavat kunnianhimoisemmat ja sitovammat tavoitteet kuin ne, jotka komissio esitti muutama päivä sitten sekä EU:lle että jäsenvaltioille; ryhmäni pyytää runsaampaa avustusta kehitysmaille. Varoituksen sana, arvoisa komission jäsen: perinteinen teollisuuden edunvalvontaryhmä on jo alkanut nakertaa komission ehdotusta ja samanaikaisesti ydinenergian edunvalvojat, kuin sudet ekologisissa vaatteissa, yrittävät korvata uusiutuvat energialähteet ydinenergialla. Varokaa näitä yrityksiä.
<SPEAKER ID="173" NAME="Johannes Blokland">
IND/DEM-ryhmän puolesta. - Arvoisa puhemies, Euroopan unioni meni Balille täynnä hyviä aikeita saavuttaa paras mahdollinen tulos. Se ei saavuttanut kaikkea mitä se tavoitteli, mutta olen kuitenkin tyytväinen.
<P>
Ennen kaikkea olen tietysti tyytyväinen, että kaikki osallistuvat maat pystyivät ilmoittautumaan Balin toimintasuunnitelmaan, ja että neuvottelut voivat alkaa. On harmi, että tiettyjä päästöstandardeja ei sisällytetty toimintasuunnitelman lopulliseen tekstiin, mutta edistystä on tapahtunut muilla alueilla. On esimerkiksi luotu ohjelma, jonka avulla käydään käsiksi metsien hävittämistä koskevaan vakavaan ongelmaan. Juuri viime viikolla saatiin lisää hälyttäviä raportteja metsien hävittämisestä Brasiliassa. On myös hyvä, että länsimaiden on tarkoitus tarjota enemmän tukea kehitysmaille kestävien teknologioiden käytössä.
<P>
Lopuksi tartun yhteen ongelmaan, jota ei ole ratkaistu Kyse on merenkulun kasvihuonekaasupäästöistä. Tämän erittäin saastuttavan alan monimutkainen luonne merkitsee sitä, että tarvitaan kansainvälistä lähestymistapaa. Kansainvälistä merenkulkujärjestöä on painostettava keksimään tähän tehokas toimintaperiaate mahdollisimman pian. Arvoisa komission jäsen, voitte olla hyvin varma siitä, että kannatamme lähestymistapaanne.
<SPEAKER ID="174" NAME="Roger Helmer" AFFILIATION="NI">
Arvoisa puhemies, ymmärrän että päivänä, jolloin Balin ilmastokonferenssi alkoi, paikalla oli niin monta yksityiskonetta, että Balin lentokentältä loppui pysäköintitila. Joten saavutuksemme eivät vastaa pyrkimyksiämme.
<P>
Balin konferenssin oletettiin tasoittavan tietä Kioton sopimuksen jälkeiselle konsensukselle, mutta Kioto itse epäonnistui. Emme epäonnistuneet ainoastaan maailman suurimpien päästöjen aiheuttajien mukaan saamisessa, täällä Euroopassa vain kourallinen jäsenvaltioita itse asiassa täyttää Kiotossa allekirjoittamansa velvoitteet. Todellakin, Yhdysvallat, jota me parjaamme siitä, ettei se ole ratifioinut Kioton sopimusta, pärjää itse asiassa EU:ta paremmin päästökehityksessä. Kuitenkaan emme sopineet Balilla juuri muusta kuin keskustelun jatkamisesta yrityksissämme korvata epäonnistunut sopimus toisella.
<P>
Haluaisin, että olisimme vähemmän huolissamme ilmastonmuutoksesta ja enemmän energiavarmuudesta. Meidän pitäisi kuulla vähemmän tuulipuistoista ja autojen päästöistä ja enemmän investoimisesta ydinvoimalakapasiteettiin ja energiaksi poltettavan jätteen polttolaitoksiin.
<SPEAKER ID="175" NAME="Romana Jordan Cizelj" AFFILIATION="PPE-DE">
Mielestäni ilmastonmuutosvaliokunnan valmistelemassa päätöslauselmassa heijastuvat Balin neuvottelujen olennaiset päätökset sekä Euroopan parlamentin mielipide. Arvioni Balin aikataulusta, toisin sanoen vuoden 2012 jälkeisen sopimuksen tekemisen määräajasta, on hyvin myönteinen. Vain selvä työsuunnitelma voi taata jatkuvuuden Kioton pöytäkirjan päättymisen jälkeen, ja tähän parlamentti on jatkuvasti pyrkinyt.
<P>
Olen tyytyväinen, että myös kehitysmaat ottivat osan hiilidioksidipäästöjen vähentämiseen liittyvästä vastuusta ja sitoutuivat kestävään kehitykseen. Tämä merkitsee tietysti vahvistunutta kansainvälistä yhteistyötä taloudellisten ja henkilöresurssien alalla. Toivon todella, että olemassa olevat ja tällä hetkellä toteutetut mekanismit Euroopassa, kuten hiilidioksidimarkkinat, toteutetaan onnistuneesti kansainvälisellä tasolla. Meidän on kuitenkin yksinkertaistettava niitä ja estettävä niitä tulemasta epäsuhtaiseksi byrokraattiseksi taakaksi suhteessa niiden mahdollisiin etuihin. Vain tällä tavalla voimme odottaa onnistuvamme asetettujen tavoitteiden saavuttamisessa.
<P>
Pidän nykyistä tilannetta pääasiassa mahdollisuutena. Mielestäni onnistunut, kestävä kehitys riippuu pääasiassa lisääntyneistä tutkimusmahdollisuuksista. Esimerkiksi maailmanlaajuinen investoiminen energiahuollon tutkimukseen on vähentynyt 40 prosentilla 1980-luvun jälkeen. Tilanne Euroopan unionissa ei ole paljon parempi. Tarvitsemme lisää rahaa ja lisää koulutettuja luovia ihmisiä. Onnittelen Euroopan unionin neuvottelijoita ja toivon, että tulevaisuudessa meitä edustavat aina tällaiset sinnikkäät, älykkäät ja menestyksekkäät neuvottelijat. Lopuksi haluaisin sanoa, että tavallisesti, kun on kyse ilmastonmuutoksesta, kaikki kääntävät katseensa poliitikkoihin, mutta toiminta ilmastonmuutoksen alalla ei koske vain poliitikkoja. Nyt on teollisuuden, yritysihmisten ja tutkijoiden aika reagoida.
<SPEAKER ID="176" NAME="Elisa Ferreira" AFFILIATION="PSE">
Huomenna äänestettävässä päätöslauselmassa parlamentti tunnustaa Balin konferenssin poliittisen merkityksen. Tieteellinen tieto on johtanut poliittisen tahtoon ryhtyä toimenpiteisiin, ja vuoteen 2009 mennessä kaikki maat, olivat ne sitten kehittyneitä, nousevia tai kehittyviä, sitoutuvat taistelemaan ilmastonmuutosta vastaan erilaisin mutta tarkoin määritellyin tavoittein.
<P>
Toisin kuin jotkut kollegani, olisin halunnut nähdä joidenkin kumppanien, erityisesti Yhdysvaltojen, osallistuvan enemmän Balilla ja Kiotossa. Myönteistä on kuitenkin, että Balilla korjattiin Kioton puutteet sellaisilla aloilla kuin metsänhoito, tarve tukea erityisesti köyhimpien maiden sopeutumista muutokseen, teknologian rooli ja ilmastovelvollisuuksien ulottaminen talouksiin, joita ei tavallisesti pidetä kehittyneinä.
<P>
Euroopan johtava rooli oli selvä, ja tämä päätöslauselma osoittaa, että parlamentti aikoo luoda ehdot, joiden avulla Eurooppa voi tehdä vielä kunnianhimoisempia sitoumuksia. Tähän liittyvä työohjelma on vaativa, ja parlamentti on valmis toteuttamaan sen.
<P>
Tässä tarkoituksessa osoitan henkilökohtaisesti suosiota komissiolle 23. tammikuuta tehtyjen päätösten johdosta. Poliittisen tahdon muuttaminen poliittisiksi välineiksi antaa uskottavuutta Euroopan unionille. Tarvitaan suuri määrä yksityiskohtaisia analyysejä, mutta esimerkiksi uusiutuvan energian tavoitteiden arvioiminen, biopolttoaineiden kestävyyskriteerien selvittäminen ja ilmastoon liittyvien rahoitusvälineiden tarkistaminen ovat tervetulleita. Henkilökohtaisesti olen mielissäni siitä, että lähestymistapa päästökauppajärjestelmässä muuttuu kansallisesta alakohtaiseksi lähestymistavaksi, vaikka minusta tuntuu, että sen yhteensopivuutta EU:n kilpailukyvyn kanssa on parannettava kiireellisesti ennen vuotta 2009. Päästökauppajärjestelmän kehittämistä kansainväliselle tasolle, perustuen tärkeimpien alojen sopimuksiin maailman tärkeimpien tuottajien keskuudessa, voitaisiin tutkia.
<SPEAKER ID="177" NAME="Holger Krahmer" AFFILIATION="ALDE">
Arvoisa puhemies, kun ajattelemme Balin konferenssia, voimme tehdä vain sen johtopäätöksen, että se oli kaikkien aikojen suurin, kallein ja huolellisimmin suunniteltu ilmastokonferenssi, ja itse asiassa siellä saavutettiin vain yksi tulos, nimittäin sopimus neuvottelujen jatkamisesta. Jos totta puhutaan, siellä ei saavutettu mitään muuta.
<P>
Rehellinen arvio Balin jälkimainingeissa pakottaa meidät analysoimaan konferenssia seuraavasti: ensiksikin kansainvälinen ilmastopaneeli onnistui vakuuttamaan suuren osan yleisestä maailmanlaajuisesta mielipiteestä ilmastoskenaarioillaan, mutta ei ollut missään nimessä yhtä vakuuttava nykytilanteesta vedettävien johtopäätösten suhteen; toiseksi Euroopan ponnistellessa eteenpäin yksin kansainvälisen yhteisön keskuudessa on tuskin mitään merkkejä halukkuudesta tehdä sitovia sopimuksia hiilidioksidin vähennyksistä. Tämä ei koske vain Yhdysvaltoja, vaan myös Japania, Kanadaa, Australiaa ja monia muita maita. Vilkaisu neljään jäljellä olevaan ehdokkaaseen, joilla on realistiset mahdollisuudet tulla Yhdysvaltojen presidentiksi, osoittaa melko selvästi, että käytännöllisesti katsoen ei ole toiveita Yhdysvaltain sitoutumisesta YK:n prosessiin ilmastopolitiikan alalla.
<P>
Meidän - jolla tarkoitan EU:ta - pitäisi tarkastella uudelleen strategiaamme. Mitä tapahtuu, jos vuonna 2009 Kööpenhaminassa järjestettävä konferenssi päättyy epäonnistumiseen? Kansainväliselle sopimukselle on kannattavia vaihtoehtoja, kuten teknologian siirto, asianmukainen kannustinjärjestelmä trooppisten sademetsien suojelemiseksi, hiilidioksidin talteenotto ja varastointi sekä ydinenergian kehittäminen. Lopulta rajalliset resurssit saavat jopa Yhdysvallat ja Kiinan säästämään energiaa ja välttämään hiilidioksidipäästöjä.
<P>
Uusi teollinen vallankumous tulee, kun öljyn hinta nousee. Meidän ei tarvitse jouduttaa sitä säätämällä lakeja.
<SPEAKER ID="178" NAME="Madeleine Jouye de Grandmaison" AFFILIATION="GUE/NGL">
Arvoisa puhemies, Balin konferenssi muistutti meitä siitä, että maapallon ilmaston lämpeneminen on haaste kehitykselle. On olemassa vaara, että ilmaston lämpeneminen lisää kehittyneiden ja kehittyvien maiden välistä kuilua, sillä ei ole epäilystäkään siitä, että ilmastonmuutos vaikuttaa eniten jälkimmäisiin. Tämä koskee erityisesti saaria, jotka ovat alttiita monella tavalla, varsinkin pyörremyrskyille ja merenpinnan nousulle. Näille maille annettava apu on asetettava ensisijaiseksi muutokseen sopeutumista ja asianmukaisten teknologioiden siirtoa varten.
<P>
Ilmastonmuutoksen vastaisesta toiminnasta on tullut erottamaton osa köyhyyden vähentämistä ja vuosituhannen kehitystavoitteiden saavuttamista. Ymmärrän tämän olevan paras tapa saavuttaa G77-maiden tuki. Jos haluamme. että vuonna 2009 Kööpenhaminassa järjestettävään konferenssiin johtava prosessi onnistuu ja lisäyksiä tehdään vaatimattomaan Balilla laadittuun suunnitelmaan, on aivan olennaista edistyä kehitysmaiden suhteen. Ymmärrän, että unioni on antanut tälle huomionsa, mihin on suhtauduttava myönteisesti, mutta haluaisin kiinnittää huomionne aivan erityisesti saarten kysymykseen.
<SPEAKER ID="179" NAME="Irena Belohorská" AFFILIATION="NI">
Kiitos hyvin paljon, arvoisa puhemies, arvoisa komission jäsen, hyvät kollegat. Balin suunnitelma, josta sovittiin kansainvälisessä konferenssissa, ja äskettäin perustettu sopeutumisrahasto molemmat velvoittavat Euroopan unioni ottamaan johtavan aseman.
<P>
Euroopan unionin on kuitenkin realistisesti tutkittava ja arvioitava vähennystasoa, joka olisi siedettävä. Ehdotus vähentää päästöjä 25-40 prosentilla vuoteen 2020 mennessä verrattuna vuoteen 1990 tai jopa 50 prosentilla vuoteen 2050 mennessä näyttävät minusta vain umpimähkäisiltä numeroilta ilman mitään todellista tietoa laajuudesta, jolla päästöjä voidaan vähentää. Tämä on kuin arpapeliä prosenteilla, kuin ennalta suunnittelematonta ja epärealistista peliä, jossa vedetään numeroita hatusta. Jos Yhdysvallat, Kiina ja Intia eivät osallistu, millään EU:n ponnistelulla ei ole kaivattua vaikutusta, koska emme voi ratkaista maailmanlaajuista ongelmaa yksin.
<P>
Jos asetamme panokset liian korkeiksi, ensin yksi maa epäonnistuu tavoitteen täyttämisessä, sitten toinen maa epäonnistuu tavoitteen täyttämisessä, ja lopulta tajuamme, että olemme kaikki epäonnistuneet. Kun otetaan huomioon, että tilanne on tämä, sanoisin, että jos olemme vähemmän kunnianhimoisia mutta realistisia päästöjen vähennyksestä, pääsemme järkevään ratkaisuun. Riittää, kun katsoo, miten Euroopan unioni pystyy täyttämään Lissabonin sopimuksessa asetetut tavoitteet.
<SPEAKER ID="180" NAME="Eija-Riitta Korhola" AFFILIATION="PPE-DE">
Arvoisa puhemies, mediakriitikot ovat nimittäneet Balin ilmastonmuutoskokousta ”rusketusneuvotteluiksi”. Oltuani läsnä kuitenkin viidessä viimeisessä ilmastonmutosistunnossa pidän Balia tehokkkaana. Kahden vuoden suunnitelma laadittiin huolellisesti, ja kaikille maille tarjottiin neuvottelutiet ilmastohaasteeseen vastaamiseksi.
<P>
On tietysti harmi, että meidän on myönnettävä, ettei vielä ole olemassa maailmanlaajuista sitovaa tavoitetta ja että olemme edelleen yksinäisiä ratsastajia. Mutta ainakin on olemassa teoreettiset mahdollisuudet, että kahden vuoden kuluessa meillä on laajempi rintama, johon osallistuu useampiakin kuin vain neljännes päästöjen aiheuttajista.
<P>
Vähän Balin tulosten jälkeen jotkut toiveikkaat ottivat jo esiin kysymyksen siitä, tarkoittaako tämä nyt automaattisesti sitä, että rintama on tarpeeksi laaja 30 prosentin vähennyksille, kuten oli sovittu maaliskuun huippukokouksessa, sillä edellytyksellä, että EU ei toimisi yksin.
<P>
Vastaus on kuitenkin: ei aivan vielä. Tämä ei johdu vain taloudellisista vaan myös ympäristösyistä. EU:lle on poliittisesti tärkeää ottaa johto käsiinsä ja toivoa, että muut seuraavat perässä, mutta yksipuolinen yrityksemme - jollainen se yhä on - vähentää kilpailukykyämme maailmanlaajuisilla markkinoilla ja hyödyttää saastuttajaa.
<P>
Tätä sanotaan hiilivuodoksi, kuten olen korostanut monta kertaa. Maailmanlaajuinen pääoma siirtyy yksinkertaisesti sinne, missä ei ole kuluja hiilidioksidipäästöistä. Päästöjen siirtäminen ei ole päästöjen leikkaamista.
<P>
Yksipuolinen ilmastopolitiikka iskee kovimmin energia- ja työvoimaintensiivisiin aloihin, joten ”saastuttaja maksaa” -periaatteesta tulee ”saastuttaja voittaa”- tai ”saastuttaja siirtyy muualle” -periaate. Onneksi komissio on ymmärtänyt tämän riskin, kuten te komission jäsen Dimas juuri hyvin selvästi kerroitte, ja kiitän teitä siitä. Kuten komission jäsen Verheugen hiljattain sanoi kuvaillessaan yksipuolisten vähennysten vaaroja: ”Viemme maasta saastuttamisen ja tuomme työttömyyden. Eikö tämä olekin typerää?”
<P>
Hän on oikeassa. Siksi meidän on keksittävä todella maailmanlaajuinen, markkinoihin perustuva mekanismi ja uskon, että tämän kolmiosaisen ongelman tasapainottaminen, johon kuuluvat energiahuolto, ympäristöherkkyys ja maailmanlaajuisesti kilpailukykyisten alojen säilyttäminen työvoimamme työllistämiseen, on äskettäin julkaistun ilmastopaketin päätavoite.
<SPEAKER ID="181" NAME="Riitta Myller" AFFILIATION="PSE">
Arvoisa puhemies, Balin paras tulos oli se, että kansainväliset neuvottelut Kioton jälkeisestä sopimuksesta käynnistettiin. Tärkeätä oli myös se, että löimme lukkoon takarajan eli Kööpenhaminan 2009.
<P>
Täällä on ihmetelty Balin sopimuksessa olevia prosenttilukuja, joita Euroopan unioni on esittänyt. Ne ovat niitä lukuja, joita IPCC-paneeli on omissa arvioissaan esittänyt ja luvut osoittavat, minkälaisiin päästövähennyksiin meidän on Euroopassa ja globaalisti päästävä, jotta ilmastonmuutoksesta voidaan selvitä ilman erittäin suuria inhimillisiä kustannuksia. Vajaassa kahdessa vuodessa on saatava aikaan sopimus, jossa sitoudutaan siihen, että maailman lämpötila ei ylitä kahta astetta. Tähän tarvitaan kaikkia, tarvitaan Euroopan unionia näyttämään suuntaa, tarvitaan kehittyneitä maita ja tarvitaan meidän yhteisiä ponnistelujamme, jotta kehitysmaat pääsevät mukaan.
<P>
Meidän on tehtävä tällä hetkellä omat kotiläksymme. Meidän on pidettävä huolta siitä, että viime viikolla komission ehdottamat lait saadaan mahdollisimman kunnianhimoisesti vietyä läpi täällä parlamentissa ja pantua jäsenvaltioissa täytäntöön.
<SPEAKER ID="182" NAME="Hans-Peter Martin" AFFILIATION="NI">
Arvoisa puhemies, pannaan ”Balin” tilalle ”Kioto” tai ”Rio 1992”, ja useimmat täällä esitetyt puheenvuorot olisivat kohdallaan. Mistä tämä johtuu, arvoisa neuvoston puheenjohtaja? Koska maanne on pieni, saattaisitte onnistua selvittämään, miksi emme koskaan saa aikaan ratkaisuja. Onko syynä suurten yritysten valta ja yritysten intressit, onko syynä se, että kansainvälinen järjestelmä ei toimi vai onko syynä yleisen tietoisuuden puute? Uskon, ettei tietoisuuden puute ole enää ongelma, ainakaan päättäjien keskuudessa.
<P>
Kaikki riippuu lopulta liike-elämästä ja politiikasta, ja luulen, että kyseisillä aloilla tehdään todella paljon virheitä. Emme voi osallistua uskottavasti prosessiin ja keksiä todella rakentavia ratkaisuja, ellemme aloita itsestämme. Käytännössä tämä tarkoittaisi yksinkertaisesti poliittisesta toiminnasta syntyvien hiilidioksidipäästöjen vähentämistä.
<P>
Tässä yksi melko erityinen esimerkki, jota slovenialaiset voisivat tutkia: jos luopuisimme Strasbourgista ja pitäisimme kaikki tapaamisemme täällä Brysselissä, lähettäisimme pienen signaalin sekä hiilidioksidikysymyksen osallle että muissakin suhteissa. Tämä olisi varmasti puheenjohtajavaltionne saavutettavissa, toisin kuin suuret projektit, jotka on annettava joka tapauksessa eteenpäin jollekin muulle kuuden kuukauden kautenne lopussa.
<SPEAKER ID="185" NAME="Janez Podobnik">
neuvoston puheenjohtaja. - Haluan esittää lyhyen vastauksen joihinkin tässä hyvin mielenkiintoisessa keskustelussa esitettyihin näkemyksiin. Loppujen lopuksi meille kerrottiin, ettemme saavuttaneet mitään tuloksia. Puheenjohtajamaa ja neuvoston puheenjohtaja ovat eri mieltä. Asiat edistyvät ja saamme tuloksia. Loppujen lopuksi Balin konferenssi ja sopimus, jonka solmivat kehittymättömät sekä kehittyneimmät maat, olivat itse asiassa hyvin onnistuneita, mutta onnistuminen täydentyy vasta Kööpenhaminassa. Siksi kaksi seuraavaa vuotta ovat hyvin tärkeitä.
<P>
Haluaisin myös ilmaista tukeni päätöslauselmalle, jonka Euroopan parlamentti hyväksyy huomenna. Pidämme sitä kunnianhimoisena ja perusteellisena ja lisäapuna sopimukseen pääsemiseksi vuoden 2012 jälkeen. Puheenjohtajavaltio kannattaa myös täällä jo esitettyjä arvioita siitä, että Euroopan unionin valtuuskunta oli hyvin menestyksekäs. Se oli pätevä, yhtenäinen ja erittäin dynaaminen. Ja lisäksi se oli uskottava, mikä on hyvin, hyvin tärkeää Euroopan unionin kannalta. Voimme todellakin olla ylpeitä Euroopan unionista ja sen asemasta Balilla, erityisesti sen johdonmukaisuudesta.
<P>
Balilla sanottiin, että Euroopan unioni on uranuurtaja uusien teknologioiden kehittämisessä. Tämä saattaa myös vastata joihinkin oikeutettuihin pelkoihin tai epäilyksiin, joita on esitetty Euroopan unionin jäsenvaltioiden keskuudessa uudesta energia- ja ilmastopaketista, jonka Euroopan komissio esitteli niin tehokkaasti viime viikolla. Olemme sitä mieltä, että se on myös mahdollisuus uusille työpaikoille ja uusille ekologisille innovaatioille, eikä sen pitäisi herättää pelkoja taloudellisesta kehityksestä.
<P>
Olemme samaa mieltä siitä, että tässä ei ole kyse vain politiikasta vaan myös taloudesta. Itse asiassa voisimme olla vielä kunnianhimoisempia. Ilmastonmuutoksen käsittely on todellakin eurooppalaisen politiikan menestystarina. Se on suuri haaste paitsi Euroopan politiikalle ja kansantaloudelle myös kansalaisille. Kannatan vahvasti komission jäsenen kantaa siitä, että tiedotusvälineiden asenne on myös hyvin tärkeä. Tiedotusvälineet voisivat olla hyvin tärkeässä osassa. Euroopan komission viime viikolla hyväksymä paketti on asiantuntijalähestymistavan tulos. Oikeudenmukaisuuden ja solidaarisuuden periaatteet liittyvät siihen kiinteästi. Koska Euroopan parlamentilla on hyvin tärkeä osa tämän paketin hyväksymisessä, odotamme sen toimivan osassaan hyvin dynaamisesti.
<P>
Joku kysyi, miksi oli tarpeen matkustaa Balille ja käyttää kestävän kehityksen periaatteiden vastaisia kulkuneuvoja. Balille ei pääse millään muulla tavoin kuin käyttämällä eri kulkuneuvoja. Kuitenkin vastauksemme on, että Bali oli hyvin valittu määränpää. Miksi? Koska se oli... Indonesia on kehittyvä maa. Yksi Balin sopimuksen tärkeimmistä hetkistä oli, että kehittyvät maat liittyivät tähän maailmanlaajuiseen sopimukseen. Tällaiseen sopimukseen oli helpompi päästä Balilla, Indonesiassa, kuin muualla planeetallamme.
<P>
Haluaisin lopettaa kysymyksellä, joka liittyy 20/20/20-tavoitteisiin. Saavutetaanko nämä tavoitteet? Euroopan unionin uskottavuus riippuu näiden tavoitteiden saavuttamisesta, ei vähiten siksi, että neuvoston kokouksessa viime keväänä Euroopan unionin jäsenvaltioiden presidentit ja hallitusten pääministerit sitoutuivat 20/20/20-visioon. Puheenjohtajavaltio on sitoutunut ja tekee kaikkensa näiden tavoitteiden saavuttamiseksi.
<SPEAKER ID="186" NAME="Pilar del Castillo Vera" AFFILIATION="PPE-DE">
Arvoisa puhemies, arvoisa komission jäsen, on sanomattakin selvää, että onnittelen komission ja parlamentin edustajia työstä, jonka he tekivät Balilla.
<P>
Valitsen Eurooppa-keskeisemmän ja euro-keskustalaisemman näkemyksen puhuessani tästä ja siihen liittyvistä kysymyksistä.
<P>
Haluaisin aloittaa sanomalla, kuten sanontakin kuuluu, vaikkakin hiukan eri tavalla, että tarve luo mahdollisuuksia. Mitä suurempi tarve, sitä suurempi mahdollisuus. Mikä meitä odottaa? Meitä odottaa kaksi tarvetta: ensimmäinen on tarve taistella ilmastonmuutoksen aiheuttamia vaikutuksia vastaan, pääasiassa kehityksen ja väestönkasvun tuloksena; toinen on tarve ratkaista kysymykset, jotka liittyvät sellaisten perinteisten energianlähteiden saatavuuteen, joiden käyttö on epävarmuuden peitossa joko koska ne ovat käymässä vähiin tai koska ne sijaitsevat alueilla, joiden poliittinen maantiede on monimutkainen.
<P>
Mitäkä ovat mahdollisuutemme? Meillä on mahdollisuus kehittää tehokkaita energiamuotoja, joiden avulla voimme säilyttää edelleen kilpailukykymme ja jotka ovat puhtaita eivätkä saastuta ja myös takaavat energian saatavuuden, koska nämä ovat uusia energiamuotoja.
<P>
Missä on ongelma? Mielestäni EU:n toimielimissä on johtajuusvaje, näissä asioissa toimimisen osalta, vaje komissiossa ja parlamentissa. Tähän on yksinkertainen syy, nimittäin se, että emme pysty selittämään sitä, että puhdas energia on tehty sekä uusiutuvasta että ydinenergiasta.
<P>
Tätä ei tehdä, tätä ei selitetä, ja on johtajien työ esittää ratkaisuja, vaikka niistä saattaa olla vaikea keskustella tiettynä aikana.
<P>
Löydämmekö itsemme ristiriitaisesta tilanteesta, jossa Kiinalla, Intialla ja muilla nousevilla talouksilla on puhtaampaa energiaa, koska ne ovat kehittäneet ydinenergiaa, ja lisäksi ne voivat kilpailla alemmilla palkoilla? Tämä on asia, josta on yksinkertaisesti puhuttava, arvoisa komission jäsen.
<P>
Siksi toivon, että parlamentissa ja komissiossa voidaan keskustella ydinenergiakysymyksestä rauhallisesti mutta päättäväisesti, koska alituisesti kiertelemme ja kaartelemme sitä ja käännämme sille selkämme.
<SPEAKER ID="187" NAME="Dorette Corbey" AFFILIATION="PSE">
Arvoisa puhemies, Bali oli vasta alkua, tervetullut ensimmäinen askel tiellä kansainväliseen ympäristösopimukseen vuonna 2009. Sen menestys yhdennellätoista hetkellä johtui Euroopan johtavasta asemasta ja onnittelen komission jäsen Dimasia ja hänen tiimiään.
<P>
Joulukuussa Poznanissa järjestetään maailmanlaajuinen konferenssi. Tämä on Euroopan johtavan aseman seuraava testi. Euroopan on puhuttava selvästi, yksimielisesti ja ääneen päättäväisten toimenpiteiden puolesta. Meidän on tehtävä asemamme hyvin selväksi muulle maailmalle. Eurooppa haluaa vähentää kasvihuonekaasuja 30 prosentilla vuoteen 2020 mennessä. Tämä on edelleen lähtökohtamme neuvotteluissa. Joidenkin hallitusten ja teollisuusjohtajien ankara lobbaus energia- ja ilmastopakettia vastaan on lähettänyt väärän viestin.
<P>
Euroopan johtava asema merkitsee myös sitä, että toteutamme päästövähennykset, joita vaadimme muilta mailta, omassa 27 jäsenvaltiossamme. Tämä on tärkeää. Poznanissa meidän on näytettävä, että Eurooppa haluaa ja voi mennä pidemmällekin kuin 20 prosentin vähennyksiin. Jos suhtaudumme vakavasti Balin konsensukseen, meidän on aloitettava vähintään 25 prosentilla. Meidän on näytettävä, että voimme saavuttaa tämän ilman työpaikanmenetyksiä, ja uskon vahvasti, että historiallinen ilmastosopimus allekirjoitetaan vuonna 2009. Tähän kuitenkin tarvitaan järkevää, eurooppalaista ilmastopolitiikkaa.
<SPEAKER ID="188" NAME="Bogusław Sonik" AFFILIATION="PPE-DE">
Arvoisa puhemies, Balin ilmastonmuutoskonferenssissa kokeiltiin sitä, onko yleensäkään mahdollisuutta maailmanlaajuiseen yhteistyöhön ilmastonmuutoksen vastaiseen taisteluun. Tämä on selvästi harvinaisen tärkeä asia koko maailman kannalta, mutta poliittinen kenttä, jolla liikumme, on hyvin eriytynyt, ja meidän on sovitettava perusteemme erilaisiin geopoliittisiin todellisuuksiin. Vaikka mitään huomattavaa menestystä ei saatukaan, saavutettiin enemmän kuin tähän mennessä. Saimme tärkeitä kumppaneita.
<P>
Euroopan unionissa ilmastonmuutos on keskeinen aihe. Kukaan ei yksinkertaisesti sanottuna halua valojen sammuvan lastensa kodeissa. Mutta kaikki Euroopan maat eivät ole samalla tasolla teknologisen edistyksen suhteen, mikä on lisähaaste Euroopan unionille. Puola on maa, jossa 96 prosenttia sähkövoimasta tuotetaan polttamalla hiiltä, ja tästä syystä energiateollisuutemme sopeuttaminen muutokseen vuoteen 2020 mennessä saattaa olla kestämätön taakka. Täällä Brysselissä meidän, jotka olemme vastuussa Euroopan ihmisten hyvinvoinnista yleisesti, on huomioitava paremmin yksittäisen maiden mahdollisuudet, emmekä saa asettaa rimaa niin korkealle, että vain muutamat pääsevät sen yli.
<P>
Kaasupäästöjen vähennyksen suhteen resurssien monipuolistaminen ei ole ainoa mahdollinen lähestymistapa. Päästötön hiilen polttaminen on myös tutkimisen arvoista. Toinen mahdollisuus on ydinvoima. Jos ydinvoimalan rakentamista suunniteltaessa otetaan käyttöön tietyt strategiat ja puhutaan kaikista myöhemmistä hyödyntämiseen liittyvistä asioista, ydinvoima on yksi puhtaimmista energian lähteistä.
<P>
Lyhyesti sanottuna uskon, että on erittäin tärkeää tulevaisuutemme kannalta, että käytämme tiettyä painostusta tutkimusyhteisöä kohtaan sellaisten uusien teknologioiden kehittämiseksi, jotka ovat huomattavasti hyödyllisempiä ja tehokkaampia planeetallemme, kuin nykyisin käytettävissämme olevat.
<SPEAKER ID="189" NAME="Adam Gierek" AFFILIATION="PSE">
Arvoisa puhemies, Euroopan unionille ehdotettu energia- ja ilmastonmuutospaketti on yksityiskohtainen organisaatioita ja lainsäädäntöä koskeva kokoelma, jonka tarkoituksena on saavuttaa hiilidioksidipäästöjen merkittävä vähentäminen. Komission kunnianhimoiset suunnitelmat perustuvat olettamukseen, että maailmassa tapahtuvat ilmastonmuutokset, jotka ovat kiistaton tosiasia, johtuvat hiilidioksidipäästöistä: Kuitenkaan tätä ei ole todistettu, eikä asiaa vahvistettu Balilla. Kaikki asiaan liittyvät ennusteet perustuvat ainoastaan tietokonesimulaatioihin, eivätkä käy todisteista.
<P>
Arvoisa komission jäsen, tarvitaan ennen kaikkea uskottavampia tietoja hiilidioksidipäästöjen vaikutuksesta ilmastoon. Hiilidioksidi on yhteyttämisen tarpeellinen perusta. Onko se siksi tuhoaine? Kehottaisin teitä tutustumaan aiemmin mainittuun kirjeeseen, jonka sata huomattavaa tiedemiestä osoitti YK:n pääsihteerille viime joulukuussa.
<P>
Toiseksi komission hiilidioksidipäästöjen rajoittamista Euroopan unionin alueella koskeva määräys, jossa ei oteta puheeksi kysymystä kansainvälisellä tasolla, johtaa taloudellisen kehityksen laskuun, millä on vakavia yhteiskunnallisia seurauksia.
<P>
Kolmas ja tärkein asia on se, että energia- ja ilmastonmuutospaketissaan komissio jätti huomiotta Balin konferenssin tärkeimmän johtopäätöksen, joka koskee yhteiskuntien sopeutumista väistämättömiin ilmastonmuutoksiin, toisin sanoen aroksi muuttumiseen, aavikoitumiseen, juomaveden puutteeseen, tulviin jne. Nämä ovat päätavoitteita, joihin ne resurssit, jotka unioni suunnittelee kohdistavansa ilmastonmuutoksen vastaiseen taisteluun Euroopassa, pitäisi todella määrätä.
<SPEAKER ID="190" NAME="Ivo Strejček" AFFILIATION="PPE-DE">
Arvoisa puhemies, keskustelussa niin sanotusta ilmastonmuutoksesta pidämme itsestäänselvyyksinä muutamia kiistanalaisia oletuksia. Ensiksikin ilmastonmuutokset ovat todellisia, ja ne ovat vallitsevasti ihmisen aiheuttamia. Toiseksi IPCC-paneelin tekemät johtopäätökset ovat ainoat perustellut tulokset. Ei ole muita tiedemiesryhmiä, joilla olisi erilaisia mielipiteitä maailmanlaajuisesta ilmastonmuutoksesta. Kolmanneksi ihmiset ovat yleensä halukkaita suhtautumaan varauksin tulevaisuuteen ja uhraamaan nykyisen elintasonsa. Neljänneksi eurooppalaiset liikeyritykset ja yritykset selviävät maailmanlaajuisessa kilpailussa, jopa korkeammilla hinnoilla. Viidenneksi onnistumme suostuttelemaan muun maailman seuraamaan velvoitteitamme. Kuunnellessani tätä keskustelua huomaan olevani vähemmistössä tässä parlamentissa, mutta haluan tähdentää kantaani.
<P>
Ensiksi IPCC-paneelin tulokset ovat liioiteltuja. On muita tiedemiesryhmiä, jotka tarjoavat erilaisia mielipiteitä ilmastonmuutoksesta ja sen syistä. Toiseksi ei ole todisteita siitä, että ihmiskunta aiheuttaa vallitsevasti ilmastonmuutokset. Kolmanneksi ilmastonmuutoksesta on tullut muodikas poliittinen työkalu ihmisten manipuloimiseen. Neljänneksi Balin konferenssi osoitti, ettei kohtuuttomille ja erittäin kalliille toimille ilmastomuutoksen käsittelemiseen ole laajalle levinnyttä kannatusta. Viidenneksi eurooppalaisten valmistajien on sisällytettävä poliittiset päätökset hintoihin, mikä myöhemmin johtaa korkeampiin hintoihin ja Euroopan kilpailukyvyn lisämenetykseen maailmanlaajuisesti. Kuudenneksi kunnianhimoiset suunnitelmat kasvihuonekaasujen vähentämiseksi vahingoittavat kehittyviä maita, mikä johtaa suurempaan eroon rikkaiden ja köyhien välillä.
<P>
Mitä siis pitäisi tehdä? Meidän olisi parasta vähentää legendaarista eurooppalaista byrokratiaa, rajoittaa lainsäädännön tuottamista ylikansallisella tasolla ja antaa ihmisten työskennellä ja tehdä keksintöjä.
<SPEAKER ID="191" NAME="Silvia-Adriana Ţicău" AFFILIATION="PSE">
Alamme kaikki tuntea ilmaston muuttuvan, asuimmepa millä mantereella tai missä maassa tahansa. Kohtaamme tulvia, aavikoitumista, vesipulaa, metsäpaloja, jäätiköiden sulamista ja muutoksia kasvistossa. YK on julistanut vuoden 2008 kansainväliseksi planeetta maan vuodeksi. Balin konferenssi on erittäin tärkeä Kioton jälkeisen ilmastonmuutoksen vastaiseen taisteluun liittyvän sopimuksen kannalta.
<P>
Euroopan unionin pitäisi pysyä etujoukoissa vähentämässä ilmastonmuutosta ja sopeuduttaessa sen vaikutuksiin. EU:n nykyinen lainsäädäntö ja komission hiljattain esittelemä uusi paketti uusiutuvien energialähteiden edistämiseksi ovat hyviä esimerkkejä.
<P>
Olen iloinen, että käymme tätä keskustelua EU:n kestävän energian viikon aikana. Kuljetus kattaa 30 prosenttia maailman energiankulutuksesta ja kaupunkiliikenne 70 prosenttia päästöistä. Ilmakuljetuksen sisällyttäminen päästökiintiöiden vaihtojärjestelmään on tärkeä askel. Muita yhteisön tavoitteita pitäisi olla tehokkaampi kaupunkiliikenne ja rautatie- ja vesikuljetuksen edistäminen, koska ne aiheuttavat vähemmän saastumista.
<P>
Pyydämme komissiota ja neuvostoa sisällyttämään ilmastonmuutoksen ensisijaisiin tavoittehinsa sekä EU:n asioissa että kansainvälisissä suhteissa.
<SPEAKER ID="192" NAME="Agnes Schierhuber" AFFILIATION="PPE-DE">
Arvoisa puhemies, arvoisa komission jäsen, hyvät kollegat, Balin konferenssi oli askel oikeaan suuntaan, ja haluaisin esittää lämpimät kiitokseni kollegoilleni ja komissiolle siitä, mitä pidän hyvänä tuloksena.
<P>
Maapallon keskimääräisen lämpötilan nousu vaikuttaa jo monessa osassa maailmaa. Siksi on välttämätöntä pitää kiinni tavoitteesta rajoittaa maapallon ilmaston lämpeneminen enintään kahteen celsiusasteeseen esiteollisella kaudella vallinneen tason yläpuolelle. Ponnistuksia tämän tavoitteen saavuttamiseksi on lisättävä ja tuettava uusien innovaatioiden avulla, tutkimukseen ja kehitykseen ja ennen kaikkea koulutukseen sijoittamalla. Ilmastonmuutos on vuorovaikutuksessa maatalouden kanssa kolmella eri tavalla. Ensinnäkin maanviljelys on kolmanneksi suurin pilaantumisen lähde kuljetuksen ja teollisuuden jälkeen. Toiseksi se joutuu kärsimään kaikkein eniten ilmastonmuutoksesta, koska maataloustuotantomme tapahtuu ulkona, mikä merkitsee sitä, että se on alttiina ilmastonmuutoksen vaikutuksille suoremmin kuin mikään muu talouden toiminta.
<P>
Kolmanneksi maanviljelijät voivat myös pitää ilmastonmuutosta mahdollisuutena ja käyttää sitä hyväksi. Meille avautuu uusia mahdollisuuksia maatalousyhteisössä uusiutuvien energialähteiden tuottajina ja ennen kaikkea - toisessa ja kolmannessa sukupolvessa - petrokemian tuotteiden korvikkeiden tuottajina, puhumattakaan uusien viljelymenetelmien mahdollisuudesta. Minun on korostettava uudelleen tutkimuksen ja kehityksen sekä koulutuksen merkitystä, erityisesti maatalousalalla. Uusiutuvien energialähteiden tuottaminen riippuu kuitenkin ratkaisevasti kestävyyttä koskevien kriteerien kehityksestä ja soveltamisesta.
<P>
Arvoisa komission edustaja, ilmastonmuutos on maailmanlaajuinen ongelma, joka koskee kokonaisia yhteisöjä pikemminkin, kuin rajoittuu tietyille toiminta-aloille. Niinpä tämä kattava EU:n laajuinen ja tosiaankin maailmanlaajuinen lähestymistapa on ainoa keino taistella sitä vastaan. Euroopan unionin pitäisi esittää johtavaa ja sovittelevaa osaa näissä ponnistuksissa.
<SPEAKER ID="193" NAME="Margaritis Schinas" AFFILIATION="PPE-DE">
Arvoisa puhemies, arvoisa komission jäsen, tie Balilta Kööpenhaminaan on nyt auki, ja mielestäni sen ei pitäisi askarruttaa meitä niin pakottavasti. Meidän on nyt keskityttävä kiireellisenä asiana uuteen tavoitepakettiin, jonka olette esittänyt: 20-20-20-paketti vuodelle 2020, kuten kutsun sitä tai johon muut viittaavat nimellä ”Dimas-paketti”. Tässä tilanteessa uskon kuitenkin, että seuraavan 18 kuukauden aikana tämän vaalikauden loppuun mennessä tästä aloitepaketista pitäisi tulla yhteisön lainsäädäntöä. Tämä on ehdoton ensisijainen tavoitteemme. Monet ovat arvostelleet teitä siitä, että paketti on liian kunnianhimoinen, ja toiset taas paketin täydellisestä kunnianhimon puutteesta. Uskallan väittää, että tämä on paras todiste siitä, että olette oikeilla jäljillä.
<P>
Haluan esittää vielä yhden lyhyen seikan. Hallitusten ja Euroopan parlamentin lisäksi myös yksittäisten kansalaisten on osallistuttava. Voimme kaikki toimia paremmin. Kysymykset liikenneruuhkista alkaen aina rakennusten suunnittelemiseen ja niissä asumiseen asti koskettavat kansalaisia, eikä vain hallituksia. Luotan siihen, että työnne Brysselissä auttaa lisäämään yleistä tietoisuutta tästä.
<SPEAKER ID="194" NAME="Genowefa Grabowska" AFFILIATION="PSE">
Arvoisa puhemies, arvoisa komission jäsen, kuunnellessani tämänpäiväistä keskustelua huomasin yllätyksekseni, ettei termiä ”kestävä kehitys”' käytetty kertaakaan. Se oli muodikas, vaikkakin jossakin määrin kulunut käsite niinkin äskettäin kuin 1990-luvun alussa, kuten näkyy Rio de Janeiron konferenssiin vuonna 1992 osallistuneiden valtioiden tekemästä sopimuksesta ympäristön suojelemiseksi kohtuullisesti ympäristön hyödyntämisen aikana.
<P>
Hyvät kollegat, kestävä kehitys ei ole vanhentunut käsite, poliitikkojen ja ympäristönsuojelijoiden ohimenevä villitys. Se on käsite, jossa yritetään sovittaa yhteen ekologisten edunvalvojien valtavat kiinnostuksenkohteet teollisuuden edunvalvojien etujen kanssa. Balin konferenssin saavutuksia voidaan tarkastella siis vanhan kestävän kehityksen periaatteen valossa. Tätä periaatetta ei arvosteta vain Euroopassa, vaan myös kansainvälisesti. Meidän on suojeltava planeettaamme ilmastonmuutokselta, mutta emme voi tehdä sitä teollisuutemme tuhoamisen kustannuksella. Etsikäämme älykäs kompromissi.
<SPEAKER ID="195" NAME="Jerzy Buzek" AFFILIATION="PPE-DE">
Arvoisa komission jäsen, osallistuin Balin konferenssiin Puolan valtuuskunnan jäsenenä. Konferenssi oli kohtalaisen onnistunut. Euroopan maat ovat nyt vastuussa COP14- ja COP15-kokouksista. Mikä on täydellisen onnistumisen suurin este?
<P>
Mielestäni se on tehokkaan, kaikkien käytettävissä olevan, edullisen teknologian puute. Meidän Euroopan unionina pitäisi keskittyä tähän. Tehdessämme näin autamme itseämme ja talouttamme ja autamme myös muita siirtämällä ja vaihtamalla parasta käytettävissä olevaa tekniikkaa. Se on paljon edullisempaa, kuin aina vain voimakkaampien päästövähennysten määrääminen teollisuudelle. Se edellyttää EU:n budjetin muuttamista ja resurssien siirtoa. Päättäkäämme tehdä niin.
<P>
Tänä vuonna Poznańissa COP14-kokouksen puitteissa Puolan hallitus ehdottaa, että kansainvälistä, parasta käytettävissä olevaa tekniikkaa tarkastellaan uudelleen. Johtavat yritykset ja edistyneimmät maat esittelevät parhaita teknologisia ratkaisuja. Jos Kööpenhaminan on tarkoitus onnistua vuonna 2009, meidän on ensin tehtävä Poznańista menestys vuonna 2008.
<SPEAKER ID="197" NAME="Avril Doyle" AFFILIATION="PPE-DE">
Arvoisa puhemies, oltuani mukana viidennessä YK:n ilmastonmuutoksen COP- ja MOP-kokouksessa, palasin Balilta ja tunsin saavuttaneeni jotakin ensi kertaa tässä erittäin tärkeässä maailmanlaajuisessa kysymyksessä.
<P>
Yksi Balin selvimmistä viesteistä oli kiireellinen tarve löytää mekanismi, jolla voidaan taata metsiemme hävittämiseen välttäminen ja laadun heikkeneminen ja joka on jokaisen vuoden 2012 jälkeisen kansainvälisen sopimuksen osa.
<P>
Haluaisin meidän olevan sellaisessa asemassa, että voisimme lisätä ”20/20/20 vuoteen 2020 mennessä” -kaavaan vielä 20 prosenttia. Jos meillä olisi hyvitysjärjestelmä, jolla palkittaisiin tai hyvitettäisiin alkuperäisyhteisöjä, vähentäen samalla nykyistä metsien hävittämismäärää, erityisesti trooppisten metsiemme - huolimatta suunnattoman suurista vaikeuksista kartoittaa viitelukua olemassa olevalle metsittämiselle - voisimme vähentää maailmanlaajuisesti hiilidioksidipäästöjä vielä 20 prosentilla, niin että ”20/20/20/20 vuoteen 2020 mennessä” olisi tavoitteemme.
<P>
Balissa laadittiin suunnitelma maailmanlaajuiselle sopimukselle, joka tehdään COP15:ssa vuonna 2009 Kööpenhaminassa ja jota te hyvin kyvykkäästi johdatte EU:n puolesta. Haluaisinkin onnitella teitä, arvoisa komission jäsen, henkilökohtaisesta panoksestanne.
<SPEAKER ID="198" NAME="Anni Podimata" AFFILIATION="PSE">
Arvoisa puhemies, arvoisa komission jäsen, EU on etujoukossa taistelemassa ilmastonmuutosta vastaan, ja tässä taistelussa teillä on selvästi erityisasema. Jos EU haluaa säilyä tämän taistelun etujoukossa, ei kuitenkaan riitä, että tekee lakialoitteita tai laatii sitovia tavoitteita. EU:n on myös oltava johtavassa osassa asettamiensa sitovien tavoitteiden toteuttamisessa mahdollisimman yhtenäisenä rintamana. Voimme huomata, että EU:n jäsenvaltioiden keskuudessa on monia merkittäviä eroavaisuuksia ilmastonmuutoksen vastaiseen taisteluun liittyvien tavoitteiden toteuttamisen suhteen. Tästä syystä odotamme nyt toimia, kannustimia ja aloitteita, joiden avulla pienennetään tätä eroa, ja tehdään EU:n jäsenvaltioiden tätä tavoitetta koskevista vastauksista kokonaisuutena yhtenäisempi.
<SPEAKER ID="199" NAME="Zita Pleštinská" AFFILIATION="PPE-DE">
Väliaikaisen ilmastonmuutoskomitean varajäsenenä haluaisin korostaa Euroopan parlamentin saavuttamaa valtavaa menestystä maailmanlaajuisessa konferenssissa Balilla.
<P>
Euroopan parlamentista on tultava visionääri, joka vaatii pysyvää kestävää kehitystä. Mitä meidän on tehtävä seuraavaksi? Ensinnäkään emme voi vähentää ponnistelujamme. Euroopan unionin on kannustettava sijoituksia tutkimukseen ja kehitykseen, joiden tavoitteena on kehittää tehokkaita tekniikoita, jotka vaativat vähemmän energiaa.
<P>
Emme voi puhua ainoastaan hiilidioksidista. Yhä tiukempien ekologisten ehtojen asettaminen ei ole oikea ratkaisu: tekemällä niin vaarana on, että pienet ja keskisuuret yrityksemme joutuvat epäedulliseen asemaan Euroopassa. Emme saa vastustaa uusia ideoita, kuten strategiaa, joka auttaa ilmastoa toipumaan veden välityksellä.
<P>
Ryhmä slovakialaisia ja tšekkiläisiä tiedemiehiä Michal Kravčíkin johdolla, joka on merkittävä asiantuntija veden käytössä kuivan kaupunkiympäristön palautumiseen, on valmistellut uuden vesikaavan. Sadeveden kokoaminen vesisäiliöihin on yksinkertainen, nopea ja hyvin tehokas ratkaisu. Uskon, että sadeveden varastoiminen tulevaa käyttöä varten sen sijaan, että sen annettaisiin valua hukkaan, on hyvä strateginen ratkaisu paitsi Yhdysvalloissa myös Euroopassa. Luotan siihen, että komissio ja neuvosto kannattavat uudistajien ideoita ja että uuden vesikaavan käyttö saa ansaitsemansa kannatuksen myös Euroopassa.
<SPEAKER ID="200" NAME="Mairead McGuinness" AFFILIATION="PPE-DE">
Arvoisa puhemies, on suurenmoista kuunnella keskustelua ja sitten pystyä vastaamaan ja kuulla niitä, jotka olivat Balilla, koska emme kuulleet tarpeeksi, mitä siellä tapahtui.
<P>
Voinko ottaa esiin yhden tietyn asian? On muodikasta puhua ilmastonmuutoksesta, ja kun yleisö uskoo siihen nyt, luulen että olemme vaarassa kyllästyttää heitä. Meidän täytyy olla hyvin varovaisia, jotta se, mitä esitämme ja ehdotamme, on mahdollista suorittaa ja jotta meillä on käytännön tuloksia sen osoittamiseen.
<P>
Erityisesti Agnes Schierhuber otti esiin maatalouskysymyksen. Esimerkiksi Irlannissa 28 prosenttia päästöistämme on peräisin maataloudesta. Uskon, että maatalous on vaikuttanut jo merkittävästi. Meidän täytyy olla jälleen varovaisia, ettemme pyydä liikaa maataloudelta ja vaaranna elintarvikkeiden saatavuutta. Tätä ongelmaa ei ole helppo ratkaista. Myös metsistä on puhuttu. Luulen, että meidän täytyy kannustaa niitä mantereita, joilla on laajoja metsiä, olemaan kaatamatta niitä, niin kuin yritämme kannustaa maanviljelijöitämme olemaan kyntämättä monivuotisia laitumia tärkeiden hiilinielujen vuoksi.
<P>
Meidän on siis tehtävä voitavamme maailmanlaajuisena toimijana ja toivottava, että ihmiset uskovat Euroopan johtavaan asemaan tässä asiassa, koska ilman Eurooppaa meillä ei oikein ole mahdollisuutta saavuttaa tavoitteitamme.
<SPEAKER ID="201" NAME="Stavros Dimas">
komission jäsen. - Arvoisa puhemies, haluaisin ensiksi kiittää Euroopan parlamentin jäseniä heidän erittäin positiivisesta panoksestaan.
<P>
Yksi asia on selvä: olemme tänä iltana kuulleet näkemyksiä, jotka edustavat samanlaisia todisteluita, kuin oli Yhdysvalloilla ja Australialla, jotka eivät halunneet edetä kohti Kioton pöytäkirjan ratifioimista. Nämä näkemykset on sittemmin hylätty, sillä Australia on ratifioinut Kioton, ja Yhdysvalloissa näitä näkemyksiä ei enää hyväksytä liittovaltion tai valtion tasolla.
<P>
Kuulin myös erheellisen lausunnon, jonka arvoisa jäsen teki varmasti hyvässä uskossa. Väitettiin nimittäin, että Yhdysvaltojen tulokset olisivat parempia EU:n. Kuten vuoden 2005 tiedoista kuitenkin näkyy, Yhdysvallat on lisännyt kasvihuonekaasupäästöjään 16,4 prosentilla, kun taas EU on pääsemässä Kioton tavoitteeseen, ja vuonna 2005 sen päästöt olivat yhteensä 7,9 prosenttia pienemmät kuin 1990-luvun tasot. Siksi EU:n saavutusten ja sen, mitä Yhdysvallat ei ole saavuttanut, välillä on suuri ero. Mainittakoon myös, että Yhdysvaltojen piti vähentää päästöjään 7 prosentilla Kioton pöytäkirjan mukaan, jonka se allekirjoitti, mutta ei ratifioinut. Siis 7 prosentin vähennystavoitteen sijaan päästöt kasvoivat 16,4 prosenttia vuonna 2005, kun taas EU on täyttämäisillään 8 prosentin vähennystavoitteensa. Tämä on jo alle 1990-luvun tason.
<P>
Haluaisin myös huomauttaa, että Irlannin suurin ongelma on sen kuljetuksesta syntyvien hiilidioksidipäästöjen suuri lisääntyminen. Viime vuosina olemme havainneet kasvihuonekaasupäästöjen lisääntyvän 160 prosentilla. Epäilemättä maataloustuotanto on tärkeässä asemassa, ja tällä alalla on monia ratkaisuja. Esimerkiksi Uudessa-Seelannissa on kehitetty erityisiä eläinrehuja, jotka vaikuttavat osaltaan suuresti hiilidioksidipäästöjen rajoittamiseen.
<P>
Hyvät parlamentin jäsenet, Balin toimintasuunnitelma, josta sovittiin viime joulukuussa, on tärkeä osa keskusteluissa, jotka liittyvät tulevaan kansainväliseen ilmastonmuutosjärjestelmään. Perussaavutuksemme oli, että voitiin jo aloittaa muodolliset neuvottelut, ja nyt on olemassa selviä merkkejä siitä, että välttämätön tavoite taistelussa ilmastonmuutosta vastaan saavutetaan ilmastoa koskevan sopimuksen osalta, joka kattaa vuoden 2012 jälkeisen jakson. Ilmastonmuutosta koskevan Yhdistyneiden Kansakuntien puitesopimuksessa on hyväksytty uuden tilapäisen ryhmän perustaminen pitkäaikaisesta yhteistyöstä neuvottelemista varten, yhdessä tilapäisen työryhmän kanssa, joka oli toiminnassa jo Kioton pöytäkirjan alaisuudessa. Kaikki Yhdistyneiden Kansakuntien puitesopimukseen sitoutuneet osapuolet, mukaan lukien Yhdysvallat, haluavat osallistua näihin neuvotteluihin. Tärkeä asia on ilmastonmuutoksen vastaisen taistelun rahoittaminen. Meidän on löydettävä keinot nopeuttaa rahoitusta, kanavoida sijoituksia ja tehdä näistä keinoista vielä ympäristöystävällisempiä. Tämä tukee puhdasta teknologiaa ja pyrkimyksiä sopeutua ilmastonmuutoksen väistämättömiin vaikutuksiin ja houkuttelee siten sijoituksia sekä julkiselta sektorilta että paljon myös yksityiseltä sektorilta. Tämä on neuvottelujen keskeinen osa, mutta haluan silti korostaa sitä, miten tärkeää on, että me EU:ssa ryhdymme toimiin viipymättä. Kuten päätöslauselmassanne korostetaan, meidän on muun muassa lisättävä ponnistelujamme ilmastotekijöiden liittämiseksi kehityspolitiikkaamme.
<P>
Olen vakuuttunut siitä, että voimme olla myös menestyneempiä esimerkiksi kaupan ja sijoitusten aloilla kahdenvälisellä ja alueellisella tasolla. Yksityisen sektorin tehokkaampi käyttöönotto on myös äärettömän tärkeää, ja sitä on käytettävä hyväksi vielä enemmän.
<P>
Metsien hävittämisen estäminen on epäilemättä hyvin tärkeää. Kuten olette huomauttaneet, suhteellisen pienetkin investoinnit voivat auttaa meitä hyötymään sekä taistelussa ilmastonmuutosta vastaan että myös monimuotoisuuden katoamisen estämisessä. Etenemme tähän suuntaan, koska metsien hävittämisen estäminen voidaan saavuttaa jopa ennen sopimuksen tekemistä, tai ennen kuin uusi sopimus tulee voimaan. Siksi meidän on tärkeää käydä käsiksi tähän asiaan.
<P>
Komissio on lujasti päättänyt auttaa EU:ta säilyttämään johtavan asemansa näissä uusissa keskusteluissa tulevista ilmastonmuutosjärjestelyistä, ja luotan suuresti tukeenne tässä asiassa. Olemme aivan alussa näissä neuvotteluissa, jotka liittyvät vuoden 2012 jälkeisen jakson ilmastonmuutospolitiikkaan. EU:n johtava asema ilmastonmuutoskysymyksessä on erittäin tärkeä, kun varmistetaan, että tämä vuoropuhelu jatkuu ja tuottaa myönteisiä tuloksia. Meidän on kuitenkin aina muistettava, että johtava asemamme riippuu EU:ssa käyttöön ottamastamme politiikasta ja toimenpiteistä, jotka vaikuttavat siihen. Ilmastopolitiikan toteuttaminen EU:ssa ja kaikkien ilmasto- ja energiatoimien nopea hyväksyminen on edelleen erittäin tärkeää, jos haluamme säilyttää johtavan asemamme ja saada onnellinen loppu kansainväliselle ponnisteluille taistelussa ilmastonmuutosta vastaan.
<P>
Haluan vielä kerran korostaa, että odotamme tiiviin yhteistyön jatkuvan parlamentin kanssa tässä prosessissa.
<SPEAKER ID="202" NAME="Puhemies">
Olen vastaanottanut tämän keskustelun päätteeksi työjärjestyksen 103 artiklan 2 kohdan mukaisesti päätöslauselmaesityksen.
<P>
Keskustelu on päättynyt.
<P>
Äänestys toimitetaan huomenna 31. tammikuuta 2008.
<P>
Kirjalliset kannanotot (työjärjestyksen 142 artikla)
<SPEAKER ID="203" NAME="Sebastian Valentin Bodu  " AFFILIATION="PPE-DE">
kirjallinen. - Olemme saaneet äskettäin asiakirjan, joka koskee ilmastonmuutosta, jonka me kaikki voimme havaita. ”Älä taistele, sopeudu - Meidän olisi luovuttava turhista yrityksistä taistella ilmastonmuutosta vastaan” -asiakirja on lähetetty avoimena kirjeenä YK:n pääsihteerille.
<P>
Kuten asiakirjan nimi osoittaa, sata asiantuntijaa kehottaa meitä hyväksymään ilmastonmuutoksen ei alistuneesti vaan innostuneesti perustellen, että hiilidioksidi on välttämätöntä yhteyttämiseen.
<P>
En ole kemisti tai biologi, mutta en ole voinut olla huomaamatta viime vuosina tapahtuneita dramaattisia ilmastonmuutoksia. En voi olla huomaamatta, että meillä ei ole enää neljää vuodenaikaa vaan kaksi. En alistu ajatukseen, että kymmenen vuoden kuluttua laskettelen sisätiloissa sadan metrin rinteessä. En hyväksy ajatusta, että voin ottaa aurinkoa vain aamulla kello viiden ja seitsemän välillä, koska pelkään saavani ihosyövän. Joten totean, että asiantuntijoiden yhteyttämiset eivät voisi minua vähempää kiinnostaa, vaan minä haluan mennä laskettelemaan, ottaa aurinkoa ja viettää tavallista elämää.
<SPEAKER ID="204" NAME="Gyula Hegyi  " AFFILIATION="PSE">
kirjallinen. - YK:n Balilla järjestämässä ilmastohuippukokouksessa ei saavutettu mitään tiettyjä tuloksia, mutta se avasi tien uudelle, maailmanlaajuiselle ilmastosopimukselle vuoden 2012 jälkeen. Valitettavasti suurimmat päästöjen aiheuttajat, kuten Yhdysvallat ja Kiina, eivät vieläkään halua olla osa tätä tärkeää prosessia, joka palvelee maapallon tulevaisuutta. Kun otetaan huomioon Yhdysvaltojen presidentinvaalien valmistelut, jotka ovat tapahtuneet tähän mennessä, voimme kuitenkin toivoa, että ehdokas, joka - päinvastoin kuin nykyinen hallinto - tuntee vastuunsa planeettamme tulevaisuudesta, on se, joka voittaa. Jos Yhdysvallat allekirjoittaa ilmastosopimuksen, on Kiina toivottavasti helpompi saada vakuuttuneeksi. Emme tietenkään saa unohtaa sitä, että Eurooppa on kiinalaisten tuotteiden suurin kuluttaja, ja ostajina myös meillä on tekemistä kiinalaisten kasvihuonekaasupäästöjen kanssa.
<P>
Euroopan unionin edustajat Balilla puhuivat kasvihuonekaasupäästöjen vähentämisestä 25-40 prosentilla. Viime vuonna Euroopan parlamentti äänesti 30 prosentin päästövähennyksen puolesta. Komission viimeisimmässä tiedonannossa suositellaan edelleen vain 20 prosentin päästövähennyksiä vuoteen 2020 mennessä. Olisi suositeltavaa selvittää nämä tavoitteet ja kannattaa samoja päämääriä ulkoisesti ja sisäisesti, ja minä puolestani luonnollisesti kannatan kunnianhimoisempaa 30 prosentin vähennystä.
<SPEAKER ID="205" NAME="Daciana Octavia Sârbu  " AFFILIATION="PSE">
kirjallinen. - Balin konferenssin huippuhetki oli turvallisen ilmaston tulevaisuuteen liittyvän suunnitelman hyväksyminen. Kyse on uudesta neuvotteluprosessista, joka on tarkoitus saada päätökseen vuonna 2009 ja joka johtaa neuvottelujen jatkamiseen maapallon ilmaston lämpenemisestä vuoden 2012 jälkeen, jolloin Kioton pöytäkirjan ensimmäinen vaihe päättyy.
<P>
Konferenssin tulokset koostuivat tärkeistä päätöksistä, jotka tukevat suunnitelmaa: globalisaatiorahasto, vihreän teknologian siirto rikkaista maista köyhiin, toimet metsien hävittämisestä ja laadun heikkenemisestä kehittyvissä maissa aiheutuvien päästöjen vähentämiseen. Metsien hävittämistä vastaan taisteleminen on olennainen prioriteetti eurooppalaisessa ympäristöpolitiikassa, ja koordinoitu yritys jäsenvaltioiden osalta auttaa taistelemaan maapallon ilmaston lämpenemisestä vastaan.
<P>
On lupaava merkki, että Balin toimintasuunnitelmaan kuuluvat strategiat, jotka sisältävät ympäristökatastrofit ja keinot kohdistaa ilmastonmuutokseen liittyvät menetykset ja vahingot kehittyvissä maissa. Euroopan unioni esitti tärkeää osaa tämän konferenssin onnistuneessa päätöksessä ja varmisti, että hallitustenvälisen ilmastonmuutospaneelin viimeisimmät tieteelliset suositukset otettiin asiaankuuluvasti huomioon.
<SPEAKER ID="206" NAME="Csaba Sándor Tabajdi  " AFFILIATION="PSE">
kirjallinen. - Suhtaudun myönteisesti Balin ilmastonmuutoskonferenssissa saavutettuun kompromissiin ja Euroopan parlamentin ilmastonmuutosta käsittelevän valiokunnan tähän liittyvään päätökseen.
<P>
Mielestäni Balin kompromissi on läpimurto, koska osapuolet sopivat valtuudesta neuvotella uudesta ilmastonmuutossopimuksesta, joka korvaa Kioton pöytäkirjan, joka päättyy vuonna 2012. Samaan aikaan ensi kertaa kehittyvät maat ja Yhdysvallat ovat myös sitoutuneet vähentämään ilmastonmuutoksen vaikutusta.
<P>
Unkarin kanta on sama kuin muidenkin EY:n jäsenvaltioiden. Maaliskuussa 2007 Euroopan neuvosto päätti vähentää kasvihuonekaasujen päästöjä 20 prosentilla vuoteen 2020 mennessä verrattuna vuoden 1990 tasoon. Tämän kunnianhimoisen tavoitteen saavuttamiseksi Euroopan komissio valmisteli ilmaston suojelua ja uusiutuvaa energiaa koskevan paketin ja tarjosi siten esimerkin muille teollistuneille maille.
<P>
Toivon, että komission kestävää maataloutta ja biokaasua koskeva raportti, jonka Euroopan parlamentin maatalouden ja maaseudun kehittämisen valiokunta hyväksyi eilen, vaikuttaa myös ilmastonmuutoksen vastaiseen taisteluun.
<P>
Haluaisin kiinnittää huomiota siihen, että ilmastonmuutos on jo todellinen ongelma Unkarissa, sillä aavikoituminen uhkaa Tonavan ja Tiszan välistä aluetta. Homokhátságin alueen ympäristöeroosio ja sosiaalinen rappeutuminen on pysäytettävä, koska ne johtaisivat siihen, että noin 800 000 ihmisen toimeentulo joutuisi vielä suurempaan vaaraan.
<P>
Meidän on pysäytettävä Homokhátságin aavikoituminen!
<P>
(Istunto keskeytettiin klo 20.40 ja sitä jatkettiin klo 21.00)
