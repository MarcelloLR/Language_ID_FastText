<CHAPTER ID="016">
Naisten ja miesten tasa-arvo Euroopan unionissa - 2009 (keskustelu) 
<SPEAKER ID="161" NAME="Puhemies">
(EN) Esityslistalla on seuraavana Marc Tarabellan naisten oikeuksien ja sukupuolten tasa-arvon valiokunnan puolesta laatima mietintö naisten ja miesten tasa-arvosta Euroopan unionissa - 2009 -.
<SPEAKER ID="162" NAME="Marc Tarabella" LANGUAGE="FR">
Arvoisa puhemies, hyvät kollegat, haluan aluksi onnitella komissiota erittäin hyvästä kertomuksestaan. Itse asiassa tällä naisten ja miesten välistä tasa-arvoa koskevalla kertomuksella, josta äänestämme joka vuosi, on minulle erityistä merkitystä. Kyseessä on ensimmäinen mietintö, jonka esitän naisten oikeuksien ja sukupuolten tasa-arvion valiokunnassa, jonka täysjäsen olen. Kyseessä on lisäksi mietintö, joka on erittäin tärkeä tänä vuonna Euroopan unionin kokeman taloudellisen, sosiaalisen ja rahoituskriisin vuoksi.
<P>
Sen vuoksi olen pyrkinyt mietinnössäni korostamaan kriisin vaikutuksia naisiin. Ensiksi on pantu merkille, että miehiä irtisanottiin enemmän kriisin alkuvaiheessa. Tämä oli odotettavissa erityisesti raskaan teollisuuden alan aiheuttaman vaikutuksen vuoksi. Viime kuukausina kuitenkin naisten ja miesten työttömyys on lisääntynyt samalla tavalla ja samaa tahtia.
<P>
Lisäksi kymmenkunnassa jäsenvaltiossa naisten työttömyysaste on korkeampi, ja naiset ovat yliedustettuina osa-aikatyössä. Sen vuoksi kehotan komissiota ja jäsenvaltioita toimittamaan tarkkoja tilastotietoja kriisin vaikutuksista naisiin ja miehiin sekä jäsenvaltioihin ennen kuin ne soveltavat mitään budjettikuritoimia, ja tekemään sukupuolinäkökohtiin perustuvia tutkimuksia, jotta toimenpiteillä ei vaikuteta kohtuuttomasti naisiin.
<P>
Naisiin kohdistuvan väkivallan torjuminen on mielestäni myös tärkeä kohta. Fyysisen väkivallan kohteeksi joutuu 20-25 prosenttia Euroopan aikuisiässä olevista naisista. Tämä on tosiasia, mutta 10 prosenttia heistä joutuu myös seksuaalisen väkivallan uhriksi. Sen vuoksi minusta myös miesten pitäisi pyrkiä torjumaan naisiin kohdistuvaa väkivaltaa.
<P>
Euroopan unionin puheenjohtajavaltio Espanja on päättänyt ottaa naisiin kohdistuvan väkivallan torjunnan yhdeksi painopistealueekseen. Se aikoo perustaa muun muassa Euroopan sukupuoleen perustuvan väkivallan eurooppalaisen seurantakeskuksen tarjoamaan yhdenmukaisia tietoja. Se ottaa käyttöön myös eurooppalaisen uhrien suojelumääräyksen. Tämän vuoksi kannatan tätä lähestymistapaa ja kehotan myös luomaan naisiin kohdistuvan väkivallan vastaisen eurooppalaisen teemavuoden, jotta tietoisuutta asiasta lisätään kaikissa jäsenvaltioissa ja varmistetaan, että väkivallan torjunnasta tulee painopisteala.
<P>
Käsittelen nyt työllisyyttä. Tämä on tosiasia: naiset ovat osallistuneet suuressa määrin työmarkkinoille, ja 59,1 prosenttia naisista käy tällä hetkellä työssä. Lissabonin strategiassa tavoitteeksi asetetaan 60 prosenttia. Olemme melkein päässeet siihen, mutta ero on vielä huomattava joissain jäsenvaltioissa, sillä keskimääräinen palkkaero, jonka määrä vaihtelee eri tutkimuksissa, on 17-25 prosenttia.
<P>
Haluaisin sen vuoksi pyytää jäsenvaltioita soveltamaan asianmukaisesti naisten ja miesten yhdenvertaista kohtelua koskevia direktiivejä työllisyyden alalla. Haluaisin pyytää jäsenvaltioita ottamaan käyttöön lainsäädäntötoimia, joilla edistetään sukupuolten tasapuolista edustusta vastuutehtävissä erityisesti yksityisyrityksissä. Katson luonnollisesti, että meidän on torjuttava seksistisiä stereotypioita. Aiemmassa koulutusasioista vastaavan ministerin tehtävässäni tapasin naisen, jonka oli luovuttava linja-autonkuljettajan koulutuksestaan, koska hänen koulutuksestaan vastaava henkilö pilkkasi häntä.
<P>
Toivon, että tulevaisuudessa kukaan ei ylläty, jos mies tiskaa tai nainen ajaa koulubussia, kuten juuri mainitsin. Komission ja jäsenvaltioiden on käynnistettävä tästä asiasta tiedotuskampanjoita kouluissa.
<P>
Seksuaaliset ja lisääntymiseen liittyvät oikeudet on merkittävä kohta, koska naisilla täytyy olla oikeus valvoa omia seksuaalisia ja lisääntymistä koskevia oikeuksiaan. Tuhannet naiset ovat taistelleet näistä oikeuksista henkensä uhalla ja tällä hetkellä 27:stä EU:n jäsenvaltiosta 24 on laillistanut raskaudenkeskeytyksen. Euroopan parlamentilla on velvollisuus suojella tätä saavutettua oikeutta, joka on erittäin tärkeä naisille, ja me vaadimme, että naisten on voitava valvoa omia seksuaalisia ja lisääntymiseen liittyviä oikeuksiaan ja että heille on varmistettava mahdollisuus ehkäisyyn ja raskaudenkeskeytykseen.
<P>
Käsittelen nyt isyysvapaata. Tämä on tosiasia: miehillä on oikeus osallistua lastenhoitoon ensimmäisestä päivästä lapsen tullessa perheeseen. On totta, että voimme tässä yhteydessä pyytää komissiota tukemaan kaikkia toimia, joiden tarkoituksena on ottaa käyttöön jonkinlainen isyysvapaa EU:n tasolla. Katsomme, että äitiysvapaa on liitettävä isyysvapaata koskevaan kysymykseen.
<P>
Päätän puheenvuoroni, arvoisat puhemies ja komission jäsen. Kun tämä mietintö esiteltiin naisten oikeuksien ja sukupuolten tasa-arvon valiokunnalle, Euroopan parlamentin kaikkien poliittisten ryhmien edustajat pitivät sitä erittäin myönteisenä. Äänestys valiokunnassa sujui myös hyvin, ja mietintö hyväksyttiin selvällä enemmistöllä. Pyydän sen vuoksi kaikkia kollegoita tukemaan mietintöäni jälleen keskiviikon äänestyksessä, mutta kuuntelen tarkkaavaisesti keskustelua ja sen jälkeen voin vastata kysymyksiinne.
<SPEAKER ID="163" NAME="Vladimír Špidla" LANGUAGE="FR">
Arvoisa puhemies, hyvät parlamentin jäsenet, tämänhetkinen komissio pitää myönteisenä mietintöä ja päätöslauselmaesitystä naisten ja miesten tasa-arvosta Euroopan unionissa vuonna 2009.
<P>
Haluaisin kiittää esittelijä Marc Tarabellaa parlamentin ilmaisemasta tuesta komission lähestymistavalle ja sen toteuttamille toimille naisten ja miesten välisen tasa-arvon edistämiseksi. Sukupuolten tasa-arvo on yksi Euroopan unionin perusarvoista ja edellytys Euroopan unionin kasvua, työllisyyttä ja sosiaalista yhteenkuuluvuutta koskeville tavoitteille.
<P>
Tältä pohjalta Euroopan unioni on rakentanut todellisen politiikan naisten ja miesten välisen tasa-arvon edistämiseksi. Vaikka tällä alalla on kiistatta edistytty, on edelleen merkittäviä haasteita. Komissio on samaa mieltä esittelijän kanssa siitä, että ponnistelujemme jatkaminen on tärkeää.
<P>
Sukupuolten tasa-arvo ja naisten oikeudet ovat olleet minulle keskeisiä aiheita toimikaudellani. Komission sitoumus sukupuolten tasa-arvoon on konkretisoitunut edellisen viiden vuoden aikana naisten ja miesten tasa-arvon etenemissuunnitelmassa. Tämän etenemissuunnitelman toteutuksen yhteydessä komissio teki useita merkittäviä aloitteita. Mainitsen niistä kolme esimerkkiä.
<P>
Komissio on ehdottanut joitain käytännön toimia miesten ja naisten palkkaeron torjumiseksi. Tätä ristiriitaista kysymystä, 17 prosentin eroa, ei voida hyväksyä. Komissio antaa vuonna 2010 katsauksen EU:n lainsäädännön tehokkuuden arvioinnista sekä esittää toimintatapoja palkkaeron poistamiseksi.
<P>
Komissio on pannut merkille Euroopan parlamentin päätöslauselmaan sisältyvät kiinnostavat ajatukset. Haluaisin muistuttaa teitä, että komissio aloitti maaliskuussa 2009 tiedotuskampanjan, jolla pyrittiin saamaan kaikki osapuolet mukaan palkkaeron torjuntaan. Tämän kampanjan menestyksen vuoksi sitä jatketaan vuonna 2010.
<P>
Olen toimikaudellani pyrkinyt huolellisesti edistämään naisten laajempaa edustusta taloudellisessa ja poliittisessa elämässä. Otin sen vuoksi kesäkuussa 2008 käyttöön eurooppalaisen verkoston naisten asemasta päätöksenteossa. Jotain edistystä on tapahtunut. Esimerkiksi nykyisessä Euroopan parlamentissa on kaikkien aikojen suurin osuus naisia: 35 prosenttia.
<P>
Merkittävät ponnistelut ovat kuitenkin vielä tarpeen erityisesti kansallisella tasolla. Naisia on keskimäärin vain 24 prosenttia kansallisten parlamenttien jäsenistä, ja yrityksissä naisten osuus suurten pörssiyritysten johtokunnissa on alle 11 prosenttia.
<P>
Kolmas merkittävä aloite on Euroopan tasa-arvoinstituutin perustaminen. Olen iloinen voidessani todeta nyt arveltua hitaammasta aloitusvaiheesta huolimatta, että instituutti on aloittanut toimintansa Brysselissä ja on jo sijoittautunut toimitiloihinsa Vilnaan.
<P>
Meneillään olevalla kriisillä on vakavia vaikutuksia työmarkkinoihin, ja se uhkaa naisten työllisyydessä hiljattain saavutettua edistystä, koska naiset eivät löydä yhtä todennäköisesti uutta työpaikkaa ja he ovat jo aivan alusta saakka heikommassa asemassa.
<P>
Hyvät parlamentin jäsenet, sitouduin toimikaudellani parantamaan työ- ja yksityiselämän tasapainoa. Olen samaa mieltä Euroopan parlamentin tärkeänä pitämästä seikasta, eli siitä, että isät voivat osallistua enemmän perhe-elämään. Sen vuoksi olen pyytänyt yksikköjäni tekemään kustannus-hyötyanalyysin komission mahdollisesta aloitteesta tällä alalla.
<P>
Euroopan parlamentin mietinnössä korostetaan lisäksi perustellusti naisiin kohdistuvan väkivallan poistamista. Komissio pyrkii tähän tavoitteeseen päättäväisesti ja erittäin määrätietoisesti.
<P>
En haluaisi lopettaa tätä puheenvuoroani ilman, että korostan parlamentin ja komission välistä oikein hyvää yhteistyötä. Erityisesti tämän yhteistyön ansiosta sukupuolten tasa-arvon alalla on edistytty. Sukupuolten tasa-arvo ei ole pelkkä itsetarkoitus. Euroopan unionin kasvua, työllisyyttä ja sosiaalista yhteenkuuluvuutta koskevien tavoitteiden saavuttaminen on siitä riippuvainen.
<P>
Kiitos yhteistyöstänne ja huomiostanne.
<SPEAKER ID="165" NAME="Astrid Lulling" LANGUAGE="FR">
Arvoisa puhemies, naisten oikeuksien ja sukupuolten tasa-arvon valiokunta hyväksyi tämän mietinnön pienellä kolmen äänen enemmistöllä, koska kuusi sen 33 jäsenestä oli poissa. En usko, että voidaan puhua "selkeästä enemmistöstä". On selvää, että olemme kaikki huolestuneita naisten ja miesten välisen tasa-arvon alalla yhä edelleen esiintyvästä syrjinnästä, vaikka tällä alalla on ollut hyvä eurooppalainen lainsäädäntö vuodesta 1975 lähtien.
<P>
Miksi tällaista syrjintää esiintyy edelleen näin sitkeästi? Joko sen vuoksi, että näitä direktiivejä sovelletaan huonosti tai koska syrjityt eivät voi jostain syystä puolustaa oikeuksiaan tuomioistuimissa. Sen sijaan, että jatkuvasti pyydetään uusia direktiivejä, jotka uhkaavat heikentää tätä asiaa, meidän olisi varmistettava, että hallitukset ja työmarkkinaosapuolet soveltavat täysimääräisesti olemassa olevaa lainsäädäntöä päivittäisessä työelämässä.
<P>
Tässä mietinnössä jälleen kerran toistetaan valituksia ja yleistyksiä huono-osaisista, pahoinpidellyistä ja raiskauksen uhriksi joutuneista naisista. Joitain seikkoja on siten suhteutettava tarkistuksilla. Minusta on vakavampaa, että tämän sosiaalisen tai solidaarisuuteen perustuvan talouden ylistämisellä on tarkoitus saada meidät ajattelemaan, että kun naiset puristetaan tähän muottiin, me voimme menestyksekkäästi osoittaa, että he ovat työllistettävissä, jolloin he voivat parantaa sosiaalista asemaansa ja päästä taloudellisesti riippumattomiksi.
<P>
Asia on itse asiassa päinvastainen. He köyhtyisivät, menettäisivät kaiken mielenkiinnon ja motivaation ansaita ansioihin perustuvaa palkkaa, ja heidän vastuunsa vietäisiin heiltä pois.
<P>
Lisäksi ehdotukset luoda Euroopan naisten oikeuksien peruskirja ja siten uudenlainen suoja ihmisoikeuksien - josta naiset onneksi jo nauttivat - lisäksi ja uudenlaista virkakoneistoa Euroopan sukupuolten välisen väkivallan seurantakeskuksen vuoksi, vaikka meillä on tarpeeksi laitoksia tätä työtä tekemässä, ovat joko kielteisiä tai ristiriidassa perustamissopimuksessa tunnustetun sukupuolten tasa-arvoa koskevan periaatteen kanssa. Jos naurettavuus tappaisi, niin eräät naisten oikeuksien ja sukupuolten tasa-arvon valiokunnan jäsenet eivät olisi enää paikalla.
<P>
Lopuksi pahoittelen joidenkin jäsenten itsepäisyyttä, koska he puoltavat joka kerta riippumatta siitä, onko se asianmukaista, muun kuin välttämättömän raskaudenkeskeytyksen sisällyttämistä tähän mietintöön. He käyttävät tekosyynä, että seksuaalisen ja lisääntymistä koskevan terveyden varmistamiseksi on puolustettava maksutonta ja helposti saatavilla olevaa raskaudenkeskeytystä. Ei. Painopisteen pitää olla nuorille naisille annettavalla paremmilla tiedoilla erityisesti ehkäisystä. Tietoa annetaan tällä hetkellä raskauden ehkäisemiseksi hyvin varhaisessa iässä. Tällaisia tietoja ei annettu, kun olin itse nuori. Olemme sen vuoksi ehdottaneet erillistä äänestystä, jotta meidän ei tarvitse äänestää Marc Tarabellan mietintöä vastaan. Hän ei ole asiaan syypää, mutta hän on joutunut joidenkin kollegoidensa äärimmäisyyksiin menevien toimien uhriksi.
<SPEAKER ID="166" NAME="Iratxe García Pérez" LANGUAGE="ES">
Arvoisa puhemies, haluaisin aloittaa kiittämällä Marc Tarabellaa ja kaikkia jäseniä, jotka ovat edistäneet tämän mietinnön laadintaa omalla työllään.
<P>
Vuosi sitten keskustelimme hyvin samankaltaisesta kertomuksesta kuin tänään. Meidän on valitettavasti edelleen keskityttävä tärkeimpiin seikkoihin, joissa on vielä saatava aikaan edistystä miesten ja naisten välisen tasa-arvon suhteen. Niihin sisältyvät sukupuoleen perustuva väkivalta, jota pidetään yhtenä pääasiallisista yhteiskunnallisista vitsauksista Euroopan lisäksi kaikkialla maailmassa. Sen lisäksi on edelleen olemassa palkkaeroa koskeva kysymys. Emme ole pystyneet poistamaan sitä. Muihin kysymyksiin kuuluvat seksuaaliset ja lisääntymisterveydelliset oikeudet, perheen ja työelämän yhteensovittaminen, naisten pääsy työmarkkinoille samoin edellytyksin kuin miehet, heikoimmassa asemassa olevien naisryhmien, kuten vammaisten tai maaseutualueiden naisten, tilanne ja naisten edustus julkisessa elämässä.
<P>
Olemme keskustelleet näistä asioista vuodesta toiseen, mutta emme ole paljon edistyneet. Haluaisin ilmoittaa yhden tiedon, eli että 27 jäsenvaltiosta ainoastaan kolmessa naisten osuus parlamentin jäsenistä on yli 40 prosenttia.
<P>
Minusta on tärkeää, että pidämme kiinni tarpeesta tehostaa työtämme miesten ja naisten tasa-arvon edistämiseksi. On tärkeää tukea puheenjohtajavaltio Espanjan aloitteita. Se on ilmoittanut, että miesten ja naisten tasa-arvo on yksi sen painopistealueista. Tämä on sitoumus tämän päivän ja tulevien sukupolvien naisille. Edistystä on tapahtunut, mutta matka on vielä pitkä, ja meidän on oltava kunnianhimoisia suunnitellessamme politiikkaa sen varmistamiseksi, että puolet Euroopan väestöstä nauttii samoista oikeuksista ja mahdollisuuksista kuin toinen puolikas.
<SPEAKER ID="167" NAME="Sophia in 't Veld" LANGUAGE="NL">
Haluaisin ensiksi onnitella esittelijää. Aloitan muutamasta kohdasta, josta en ole samaa mieltä. Kun on kyse talouskriisin vaikutuksista naisiin, minusta on hyvin tärkeää, että me saatamme julkisen talouden takaisin järjestykseen ja saamme sen toimintakykyiseksi mahdollisimman nopeasti. Juuri tämä, eikä julkisen velan pitkittäminen, auttaa naisia. Mietintöön sisältyy mielestäni joitain ehdotuksia, jotka voivat kuulostaa houkuttelevilta, mutta jotka ovat symbolista politiikkaa, kuten teemavuosi sille tai seurantakeskus tälle. Olisi keskityttävä vaan erityisiin toimenpiteisiin.
<P>
Mietintöön sisältyy kuitenkin monia asioita, joista olen erittäin tyytyväinen. Ensimmäinen, Euroopan liberaalidemokraattien liiton ryhmän tekemien tarkistusten ansiosta, koskee yksinhuoltajatalouksien asemaa. Pyydän komissiota tekemään tutkimuksen asiasta välittömästi, sillä meillä on Euroopan perhepolitiikka, mutta vain harvat ihmiset tietävät, että yksi kolmesta kotitaloudesta Euroopassa on yksinhuoltajatalous. Nämä henkilöt kärsivät vakavasta syrjinnästä muun muassa sosiaaliturvan, verotus- ja asumiskysymyksien vuoksi.
<P>
Toiseksi - ja tässä asiassa katson Astrid Lullingin suuntaan - olen itse asiassa tyytyväinen selkeistä viittauksista seksuaalista ja lisääntymistä koskevaan terveyteen ja naisten seksuaaliseen itsemääräämisoikeuteen. Turvalliseen ja lailliseen raskaudenkeskeytykseen turvautuminen on olennainen osa seksuaalista lisääntymisterveyttä. Vaikka olen täysin samaa mieltä Astrid Lullingin kanssa siitä, että tämä tieto on todella tärkeää, panen merkille, että - ainakin kotimaassani, asia voi olla toisin Luxemburgissa - itse asiassa juuri kristillisdemokraatit tekevät aina tyhjäksi tällaiset toimet. Sen vuoksi, jos voimme tehdä yhdessä työtä järkevän ja mutkattoman tiedon tarjoamiseksi nuorille, voitte luottaa tukeeni. Olen myös sitä mieltä, että tekopyhyys on lopetettava. Emme voi heittää naisia vankilaan tai tuomita heitä vaarallisissa oloissa tehdyistä raskaudenkeskeytyksistä.
<P>
Lopuksi, arvoisa puhemies, naisiin kohdistuvan väkivallan osalta olen erittäin tyytyväinen puheenjohtajavaltio Espanjan aloitteesta pitää tätä alaa painopisteenä. Loppujen lopuksi vain harvat ymmärtävät, että naisiin kohdistuva väkivalta vaati monta kertaa enemmän uhreja vuosittain kuin terrorismi, mutta sitä pidetään silti täysin väärin perustein vain naisten ongelmana.
<SPEAKER ID="168" NAME="Marije Cornelissen" LANGUAGE="EN">
Arvoisa puhemies, meillä on melko uusi Euroopan parlamentti ja meillä on jo melkein uusi komissio. Marc Tarabellan mietintö merkitsee periaatteessa ensimmäistä kertaa, kun uudelleenvalitun parlamentin naisten oikeuksien ja sukupuolten tasa-arvon valiokunta äänestää toimesta, jota haluamme toteuttaa lähivuosina.
<P>
Vihreät ovat erittäin tyytyväisiä tähän melko edistysmieliseen mietintöön. Se on täynnä suunnitelmia, joita haluamme toteuttaa. Haluamme vihdoin, että lainsäädännöllisiä toimia toteutetaan, jotta miehet ja naiset voivat jakaa hoitotehtävät, ja pyydämme isyysvapaata. Ehdotamme myös, että naisten osallistumista päätöksentekoon edistetään ja että Norjan käytäntöä kiintiöistä johtokunnissa tarkastellaan.
<P>
Vihreät ovat myös erittäin tyytyväisiä siihen, että on kiinnitetty huomiota kriisin naisiin aiheuttamaan vaikutukseen: naisten työttömyys on erilaista ja julkisten menojen leikkauksien vaikutukset naisiin ovat erilaisia. Meidän olisi tarkasteltava tätä asiaa vakavasti.
<P>
Toivomme hartaasti, että parlamentti osoittaa tämän mietinnön puolesta äänestämällä rohkeutta ja valmiutta torjua naisten syrjintää ja että se edistää tasa-arvoa konkreettisilla toimilla, joilla saadaan aikaan todellisia tuloksia. Toivomme, että komissio toteuttaa toimia tämän mukaisesti.
<SPEAKER ID="169" NAME="Konrad Szymański" LANGUAGE="PL">
Arvoisa puhemies, koska tässä mietinnössä tehdään ehdotus raskaudenkeskeytyksen saatavuuden helpottamisesta Euroopan unionissa, sillä rikotaan jäsenvaltioiden yksinomaista toimivaltaa tällä alalla. Tämä ei ole kuitenkaan tärkein syy äänestää tätä asiakirjaa vastaan. Minkäänlaista uskoa ei tarvita tällä hetkellä, jotta syntymättömässä ihmisen sikiössä voi nähdä ihmisen. Pelkkä ultraäänitutkimus, joka on saatavilla jokaisessa pienimässäkin Belgian kaupungissa riittää, että voimme nähdä näytöllä kuvan syntymättömästä ihmisestä. Sen vuoksi jokaisen vastuullisen lainsäätäjän pitäisi tehdä kaikkensa, jotta raskaudenkeskeytyksien määrä laskee. Raskaudenkeskeytyksen helpottaminen on osoitus siitä, kuinka kulttuurimme on luhistunut, ja voimme nähdä siitä, että etäännymme inhimillisistä arvoista. Pyydän siksi pitämään tämän mielessä ennen kuin parlamentti äänestää tästä haitallisesta asiakirjasta.
<SPEAKER ID="170" NAME="Ilda Figueiredo" LANGUAGE="PT">
Arvoisa puhemies, kuten todellisuus osoittaa ja Eurostat itse vahvistaa, taloudellisella ja sosiaalisella kriisillä on vakavia vaikutuksia naisiin. Tämä aiheutuu työttömyyden kasvusta, epävarmasta työstä ja alhaisista palkoista samoin kuin miesten ja naisten palkkaeroista. Ne ovat kasvaneet edelleen ja ylittäneet keskimäärin 17 prosentin eron EU:n tasolla. Vaikutuksia aiheutuu myös köyhyydestä, oli kyseessä sitten alhaiset palkat ja tulot mukaan lukien vanhempien naisten eläkkeet taikka vaikeudet saada edullisia tai maksuttomia laadukkaita julkisia palveluita. Naisten ja tyttöjen joutuminen ihmiskaupan tai prostituution uhreiksi on edelleen suuri ongelma, samoin kuin työpaikalla ja kotona tapahtuva väkivalta sekä moninaiset syrjinnän muodot, joista heikommassa asemassa olevat naiset joutuvat kärsimään.
<P>
Kuten tässä mietinnössä korostetaan, ja haluaisin kiittää siitä esittelijäämme, yhteisön toimintalinjaa laadittaessa on kiinnitettävä erityistä huomiota naisten taloudelliseen ja sosiaaliseen tilanteeseen. Tämä edellyttää yhteisön strategioiden sosiaalisen vaikutuksen tarkastelua, syrjinnän ja eriarvoisuuden lisääntymisen torjumista, tasa-arvon turvaamista sosiaalisessa kehityksessä ja taloudellisten, sosiaalisten ja työntekijöiden oikeuksien kaventumisen estämistä sekä äitiyden ja isyyden yhteiskunnallisen tarkoituksen suojelemista. On tärkeää sijoittaa todelliseen kehitystä ja sosiaalista edistymistä koskevaan strategiaan, jossa painopiste asetetaan työntekijöiden oikeudet huomioon ottavaan työllisyyteen, tuotantoon, laadukkaisiin julkisiin palveluihin ja sosiaaliseen osallisuuteen. On tärkeää edistää merkittävästi naisten enemmistön elämää myös seksuaali- ja lisääntymisterveyden alalla sekä lopettaa raskaudenkeskeytystä koskevaan kysymykseen liittyvä tekopyhyys.
<SPEAKER ID="171" NAME="Gerard Batten" LANGUAGE="EN">
Arvoisa puhemies, Euroopassa yleistyy ideologia, jonka perusteella opastetaan miesten ja naisten väliseen eriarvoisuuteen. Sen mukaan naisilla on miehiä huonompi asema arvojärjestyksessä. Sen mukaan perintöoikeuden perusteella miehen osuuden on oltava kaksinkertainen naisen osuuteen nähden. Sen mukaan tuomioistuimessa tarvitaan kaksi naispuolista todistajaa yhden miespuolisen todistajan todistusta vastaan. Sen mukaan raiskausta koskevassa oikeudenkäynnissä tarvitaan neljä miespuolista todistajaa miehen tuomitsemiseksi, mutta naisen todistusta ei hyväksytä, ei edes raiskatun naisen. Neljän todistajan on oltava muslimeja, eikä muita kuin muslimeja.
<P>
Olette arvanneet, että puhun šaria-laista. Nyt ilmeisesti jotkut muslimit uskovat, että itsemurhapommittajat palkitaan 72 neitsyellä paratiisissa, mutta en löydä mitään viittausta siitä, että naispuoliset itsemurhaiskujen tekijät palkittaisiin vastaavilla miespuolisilla henkilöillä. Eikö tässä ole kyse räikeästä sukupuolisyrjinnästä.
<P>
Yhdistyneen kuningaskunnan hallitus on jo virallisesti tunnustanut šaria-lain joissain tuomioistuimissa. Vaikka kaksinnaiminen on edelleen laitonta Yhdistyneessä kuningaskunnassa, moniavioisessa liitossa olevat muslimivaimot tunnustetaan huollettaviksi verohelpotusten ja etuuksien suhteen.
<P>
Eurooppa marssii rohkeasti taaksepäin kohti kuudennen vuosisadan Arabiaa. Jos me todella haluamme aitoa tasa-arvoa, niin Euroopan valtiot eivät saa tunnustaa šaria-lakia millään tavalla tai missään muodossa.
<SPEAKER ID="172" NAME="Angelika Werthmann" AFFILIATION="NI">
(DE) Arvoisa puhemies, hyvät kollegat, työmarkkinoille on tullut enemmän naisia. Useammat työpaikat eivät kuitenkaan merkitse laadukkaampaa työtä. Suuria määriä naisia on osa-aikatyössä ja työpaikoissa, joihin tämänhetkinen kriisi on vaikuttanut erityisen raskaasti. Noin 60 prosenttia kaikista yliopistoista valmistuneista on naisia, mutta on esteitä, jotka käytännössä estävät naisia hyödyntämästä mahdollisuuksiaan. Sen vuoksi meidän on luotava sitovat vähimmäisvaatimukset: EU:n laajuiset vähimmäisvaatimukset vanhempainlomasta sekä paremmasta lastenhoidosta ja terveydenhuollosta. Voimme näin poistaa monia sukupuoleen perustuvia stereotypioita ja lopulta saavuttaa välttämättömän sukupuolten välisen tasa-arvon.
<SPEAKER ID="173" NAME="Edit Bauer" AFFILIATION="PPE">
(HU) Marc Tarabella antaa varmasti anteeksi, että en kiitä häntä nyt, vaan kiitän aluksi komission jäsen Špidlaa, koska hän on tällä todennäköisesti viimeistä kertaa komission jäsenen asemassaan. Haluaisin korostaa hänen omistautumistaan sukupuolten tasa-arvoa, naisten työllisyyttä ja samankaltaisia ongelmia koskevien kysymysten ratkaisemiseen.
<P>
Mietinnön yhteydessä tuli esille useita kysymyksiä. Haluaisin kiinnittää huomiota ainakin kahteen kohtaan: yksi on miesten ja naisten välinen palkkakuilu. Viimeisimpien tilastotietojen mukaan tämä ero on yli 17 prosenttia. Tilanteen parantuminen on hidasta ja lisäksi epäselvää, koska tämä luku on korkeampi kuin kaksi vuotta sitten. Emme tiedä varmasti, mitä seurauksia kriisillä on. Päivittäinen kokemus osoittaa, että tilanteen parantuminen lyhyellä aikavälillä ei ole todennäköistä.
<P>
Ei ole kuitenkaan ollenkaan hyväksyttävää, että palkkaerot eivät näy uran alkuvaiheessa, vaan silloin, kun äidit palaavat työmarkkinoille äitiys- tai vanhempainvapaan jälkeen. Väestökriisissä kamppailevassa Euroopassa tämä on huolestuttavaa, ja tätä ei voida hyväksyä. EU:n lainsäädännössä luonnollisesti kielletään tällainen syrjintä.
<P>
Kuten on jo mainittu, asiaa koskevat oikeudelliset normit ovat peräisin vuodelta 1975, ja on selvää, että tämä direktiivi, kuten monet muut, on täysin tehoton. Olen erittäin iloinen komission jäsenen Špidlan ilmoituksesta, että voimme saada vuonna 2010 kertomuksen toimista, joita komissio aikoo toteuttaa lainsäädännön tehostamisesta. Haluaisin esittää vielä yhden näkökohdan naisten oikeuksien peruskirjasta. On luultavasti tärkeämpää ja kiireellisempää parantaa olemassa olevan lainsäädännön tehokkuutta ja saatavuutta kuin luoda uusi oikeudellinen normi, joka on yhtä tehoton kuin aiemmat.
<SPEAKER ID="174" NAME="Edite Estrela" AFFILIATION="S&amp;D">
(PT) Arvoisa puhemies, haluaisin ensiksi kiittää esittelijää erinomaisesta työstään ja toivon, että tähän päätöslauselmaan sisältyvät ehdotukset hyväksytään. Euroopan köyhyyden ja sosiaalisen syrjäytymisen torjunnan teemavuonna voimme havaita, että naisten köyhyys on yhä yleisempää. Suurin osa lähes 80 miljoonasta köyhyydessä elävästä henkilöstä Euroopassa on naisia ja lapsia. Naiset kärsivät muita enemmän taloudellisesta ja sosiaalisesta kriisistä. Naiset pääsevät viimeiseksi työmarkkinoille ja he joutuvat ensimmäisenä työttömäksi. Tämän lisäksi vuonna 2004 miesten ja naisten välinen palkkaero oli 15 prosenttia ja vuonna 2009 se oli yli 17 prosenttia.
<P>
Haluaisin kiinnittää huomionne eräisiin ehdotuksiin, joita pidän innovatiivisina ja hyvin tärkeinä, ja pyytäisin näille ehdotuksille kollegoiden tuen: kaivatun Euroopan naisten oikeuksien peruskirjan luominen, mikä jo mainittiin, direktiiviehdotus naisiin kohdistuvan kaikenlaisen väkivallan, perheväkivallan ja naisiin kohdistuvan ihmiskaupan ehkäisemisestä ja torjumisesta, isyysvapaan - joka jo on olemassa suurimmassa osassa jäsenvaltioita - sisällyttäminen EU:n lainsäädäntöön keinona edistää työ- ja perhe- sekä yksityiselämän välistä tasapainoa, ja syntyvyyden lisääminen.
<P>
Haluaisin lopuksi kiittää komission jäsentä Špidlaa kaikesta, mitä hän on tehnyt sukupuolten tasa-arvon edistämiseksi sekä hänen omasta osallistumisestaan Euroopan parlamentin työhön. Toivotan teille menestystä, arvoisa komission jäsen.
<SPEAKER ID="175" NAME="Antonyia Parvanova" AFFILIATION="ALDE">
(BG) Arvoisa puhemies, hyvät kollegat, haluaisin myös kiittää esittelijä Tarabellaa tästä mietinnöstä. Uskon vakaasti, että tällä mietinnöllä tarjotaan vastaus stereotypioiden torjumisen tarpeeseen ja seksuaalisen syrjinnän tapauksiin. Tämä mietintö voi olla monista kollegoistani keskinkertainen, mutta minä pidän sitä uutena ja tehokkaampana sitoumuksena sukupuolten tasa-arvoon Euroopan tasolla. Sillä pyritään edistämään naisten sosiaalis-taloudellista asemaa erityisesti uusissa jäsenvaltioissa ja varmistamaan, että he osallistuvat laajemmin poliittiseen ja liike-elämään sekä edistämään heidän urakehitystään.
<P>
Koska sosiaali-, oikeus- ja talousalan elimet määrittelevät naisten ja miesten pääsyn voimavaroihin, heidän mahdollisuutensa ja suhteellisen vallan, minusta on erittäin tärkeää, että naisille taataan yhtäläiset oikeudet politiikkaan osallistumisen osalta sekä poliittisen alan ja yritysten tärkeiden tehtävien saamisen samoin kuin yhtiöiden johtotehtäviin osallistumisen suhteen. Tämä koskee myös koulutustason nostamista ja sitä, että heille tarjotaan urakehityksen osalta samat oikeudet kuin miehille erityisesti pitkän äitiysvapauden jälkeen. Samalla on kiinnitettävä huomiota siihen, että ura- ja perhevelvollisuuksien välinen tasapaino pysyy yllä.
<P>
Meidän on tarkasteltava institutionaalista menettelyä asiaa koskevan johdonmukaisen politiikan käyttöönottamiseksi, koska sukupuolisen syrjinnän torjuminen toteutetaan pitkän aikavälin myönteisillä kannustimilla ja lainsäädäntöuudistuksilla sekä tuloja lisäämällä ja elämänlaatua parantamalla. Muutoin emme keskustelisi asiasta täällä parlamentissa tänään.
<P>
Jotta edistetään merkittävästi yhdenvertaisuutta lain edessä, mukaan lukien samaa palkkaa samanarvoisesta työstä sekä henkilöstöresurssien ja muiden mahdollisuuksia tarjoavien tuotantoresurssien yhtäläistä käyttöä, meillä, Euroopan parlamentilla ja komissiolla, on mahdollisuus kannustaa jäsenvaltioita ja kansalaisyhteiskuntaa toteuttamaan tehokkaita toimenpiteitä. Meidän on kannustettava niitä siinä.
<P>
Uskon, että naisten yhtäläisellä osallistumisella voimavarojen hallintaan, taloudellisiin mahdollisuuksiin, hallintoon ja poliittiseen elämään, on myönteinen vaikutus yhteiskuntamme taloudelliseen kehitykseen. Siten vahvistetaan valtioiden mahdollisuuksia kehittyä, vähentää köyhyyttä ja toimia tehokkaasti ja paremmin.
<P>
Sukupuolten tasa-arvon edistäminen on tältä osin tärkeä osa talouskriisistä irtautumista koskevaa strategiaa, ja sillä tarjotaan tyydyttävä ratkaisu väestökriisiin. Tämän ansiosta naisilla ja miehillä on mahdollisuus torjua köyhyyttä ja parantaa elintasoaan.
<SPEAKER ID="176" NAME="Franziska Katharina Brantner" AFFILIATION="Verts/ALE">
(EN) Arvoisa puhemies, haluaisin uuden komission kiinnittävän huomiota mietinnössä olevaan kahteen näkökohtaan, jotka ovat erityisen tärkeitä vihreiden ryhmällemme, ja toivon että nämä näkökohdat voidaan välittää asiasta vastaavalle tulevalle komission jäsenelle.
<P>
Otan esiin kaksi asiaa: ensimmäinen on saman työn samanlaisesta palkkauksesta annetun direktiivin kauan odotettu tarkistaminen. Meistä tämä on erittäin tärkeää naisille kaikkialla Euroopassa. Palkkaeroa ei voida hyväksyä: nyt on vuosi 2010, ja on korkea aika, että toimitaan tämän eron poistamiseksi. Te, hyvä komission jäsen Špidla, olette todenneet, että tarvitsemme uusia oikeustoimia. Odotamme innokkaasti ehdotusta komissiolta uusista oikeustoimista tämän vaalikauden aikana.
<P>
Toinen huomioni koskee isyysvapaata koskevaa oikeutta. Haluaisin tältä osin korostaa, että mietinnössä on kyse naisten ja miesten välisestä tasa-arvosta. Haluamme tasa-arvoa myös miehille, jotta he voivat olla yhdessä lastensa kanssa ja että heillä on toivoessaan mahdollisuus toimia näin. Naisilla ja miehillä on mielestämme oltava yhtäläinen mahdollisuus valita, miten he käyvät työssä ja miten he huolehtivat perheistään ja lapsistaan. Meidän mielestämme on tärkeää, että Euroopan parlamentti lähettää viestin isille, mutta me haluamme lähettää enemmän kuin viestejä: me haluaisimme avata oven moderniin yhteiskuntaan. Luotamme komissioon, että se antaa vihdoin erittäin nykyaikaisen ja tulevaisuuteen suuntautuneen direktiivin tästä asiasta.
<P>
Lopuksi odotamme erittäin kiinnostuneena puheenjohtajavaltio Espanjan ehdotuksia naisiin kohdistuvan väkivallan poistamisesta kaikkialla Euroopassa, ja toivomme, että komissio ottaa nämä ehdotukset käsiteltäviksi.
<SPEAKER ID="177" NAME="Julie Girling" AFFILIATION="ECR">
(EN) Arvoisa puhemies, me naispuoliset Euroopan parlamentin jäsenet olemme todellakin vähemmistöasemassa. Meillä on palkitseva ja kannustava työ, johon sisältyy sama palkka, yhtä suuret eläkkeet ja yhtäläinen pääsy vastuutehtäviin: tämä on hyvin erilaista moniin vaalipiiriemme asukkaisiin verrattuna.
<P>
Olen tyytyväinen tästä mietinnöstä ja kiitän sitä, että Marc Tarabella on korostanut naisten taloudellista hyvinvointia. Minusta tämä on tärkein yksittäinen tekijä tasa-arvon edistämisessä. Jos naiset hallitsevat talouttaan, he voivat paljon paremmin valvoa elämänsä kaikkia muita puolia. Meidän on varmistettava, että naiset eivät jää näinä haastavina taloudellisina aikoina jälkeen matalapalkkaisten ja huonosti turvattujen työpaikkojen vuoksi.
<P>
Haluaisin kiittää konetekniikan alan järjestöjen eurooppalaista yhteiselintä (European Engineering Industries Association) sen hiljattain esittämästä poliittisesta visiosta, jossa se pyytää edistämään erityisesti naisten osalta matematiikan ja luonnontieteiden opiskelua. He haluavat, lainaan heitä: "paljon enemmän koulutettuja naisia, jotka ovat vierastaneet aivan liian kauan monia tekniikan aloja".
<P>
Kyllä, naisten asemassa on kyse politiikasta ja suunnan näyttämisestä, mutta myös toimista: toimista, jotka puhuvat enemmän kuin sanat. Tämä on tie eteenpäin. Valistuneet työnantajat tunnustavat naisten vahvuudet sekä edistävät heidän taloudellista hyvinvointiaan.
<SPEAKER ID="178" NAME="Eva-Britt Svensson" AFFILIATION="GUE/NGL">
(SV) Arvoisa puhemies, haluaisin kiittää Marc Tarabellaa ja hänen naisten oikeuksien ja sukupuolten tasa-arvon valiokunnan kollegoitaan hyvästä mietinnöstä.
<P>
Haluaisin korostaa erityisesti kahta seikkaa. Toivon, että täysistunnossa kannatetaan isyysvapaan merkitystä. Isyysvapaalla lähetetään merkittävä viesti siitä, että lapset ovat kummankin vanhemman vastuulla ja että sillä on lisäksi muitakin myönteisiä vaikutuksia. Tutkimukset osoittavat, että isyysvapaata pitäneet isät ottavat enemmän vastuuta kodista, perheestä ja lapsista myöhemmin elämässään. Toisin sanoen isien mukaan ottaminen luo hyvän perustan tulevalle tasa-arvoa koskevalle työlle.
<P>
Toinen seikka, jonka haluaisin ottaa esille ja jota tuen, on se, että naisten on viimeinkin voitava päättää omasta kehostaan, seksuaalisuudestaan ja suvunjatkamisesta. Kun naisille annetaan tämä oikeus, se merkitsee, että lapsen syntymää on toivottu ja että lapset voivat todella kehittyä, mikä on jokaisen perusoikeus. Haluamme nähdä, että naisten elämän vahingoittaminen lopetetaan, koska naisia kuolee vielä tälläkin hetkellä laittomien raskaudenkeskeytysten vuoksi. Naisten on voitava itse päättää omasta kehostaan taloudellisten, poliittisten ja yhteiskunnallisten asioiden lisäksi.
<SPEAKER ID="179" NAME="Morten Messerschmidt" AFFILIATION="EFD">
(DA) Arvoisa puhemies, minustakin tämä asia on tärkeä ja sen vuoksi en voi olla keskustelua kuunnellessani miettimättä sitä, että kaikki ryhmät lukuun ottamatta Vapaa ja demokraattinen Eurooppa -ryhmää ovat sitä mieltä, että naisten tasa-arvoon pyrkiminen on jotain, jota naisten on käsiteltävä yksin. Tällaisen vaikutelman voi saada ainakin kuunneltaessa muuten erinomaisia puhujia täällä tänään. Minusta miespuolisten puheenvuoron esittäjien puute on silmiinpistävää, ja olen iloinen, että ryhmäni on voinut lähettää keskusteluun kaksi miestä.
<P>
Todettuani tämän keskustelun suunnasta ja muodosta haluaisin sanoa omasta puolestani, että mietinnössä keskitytään pitkälti pelkästään sosiaalis-taloudellisiin näkökohtiin. Siihen sisältyy paljon tietoa työmarkkinoista, palkkaeroista, yritysjohtajien koulutusta koskevista säännöistä ja niin edelleen, ja nämä seikat ovat todella tärkeitä. Kuitenkin, kuten eräs aikaisemman puheenvuoron esittäjä totesi, yksi asia puuttuu kokonaan, ja se on valtava kulttuurinen ongelma, joka meillä on edessämme islamilaisen maailman maahanmuuton myötä. Minusta on häpeällistä, että mietinnössä, jossa pitäisi käsitellä naisten yhtäläisiä oikeuksia, ei edes mainita ongelmia, jotka koskevat pakkoavioliittoja, pakollista huiviin pukeutumista, kunniamurhia, ympärileikkauksia, koulutukseen pääsyn puutetta ja niin edelleen. Nämä seikat on otettava mukaan, jos haluamme saada tarkan kuvan Euroopasta vuonna 2010.
<SPEAKER ID="180" NAME="Krisztina Morvai" AFFILIATION="NI">
(HU) Haluaisin ehdottaa, että Euroopan parlamentti soveltaa uutta lähestymistapaa raskaudenkeskeytystä koskevaan kysymykseen. Pyydän, että viimeinkin tehdään loppu uskomattomasta valheesta, jonka mukaan raskaudenkeskeytys on jonkinlainen myönteinen asia naisille, ehkä jopa mittapuu naisten vapaudelle. Ei! Kuten monet, sekä naiset että miehet, tietävät, raskaudenkeskeytys merkitsee kivuliasta ja haitallista tunkeutumista naisen kehoon ja sieluun. Juuri tämän vuoksi, sen sijaan, että puhutaan jatkuvasti helpommin saatavilla olevasta raskaudenkeskeytyksestä, meidän olisi keskusteltava niiden estämisestä, korostettava tätä ja autettava naisia tässä asiassa. Meidän olisi autettava naisia valmistautumaan suunniteltuun raskauteen, ja jos on kyse suunnittelemattomasta raskaudesta ja lapsen saamisesta, tämän lapsen pitäisi saada tulla maailmaan ja kasvaa naisten, pariskuntien, rakastamana. Naisten pitäisi saada kaikki mahdollinen apu pystyäkseen toimimaan näin.
<SPEAKER ID="181" NAME="Anna Záborská" AFFILIATION="PPE">
(FR) Arvoisat puhemies ja komission jäsen, Euroopan parlamentin edellisten vaalien jälkeen naisten oikeuksien ja sukupuolten tasa-arvon valiokuntaan liittyneen Marc Tarabellan päätöslauselmaesitys on kunnianhimoinen. Viittaan erityisesti 20 kohtaan: "parlamentti kehottaa ottamaan käyttöön naisten oikeuksien eurooppalaisen peruskirjan".
<P>
Jokainen, joka tuntee Euroopan yhdentymisen historian, muistaa, että jo Rooman sopimukseen sisältyi sukupuolten tasa-arvo työmarkkinoilla. Kaikissa jäsenvaltioissa on olemassa naisten ja miesten tasavertaista kohtelua koskeva lainsäädäntö. On helppo ratkaisu pyytää uusia peruskirjoja. Olemassa olevien välineiden soveltaminen edellyttää enemmän vaivannäköä.
<P>
Todellisuudessa, jos emme poista tästä päätöslauselmaehdotuksesta 20 kohtaa, luomme Euroopan neuvoston Euroopan ihmisoikeussopimuksen, Euroopan unionin perusoikeuskirjan ja uuden Euroopan tasa-arvoinstituutin lisäksi neljännen välineen, joka olisi uusi erityisesti naisten oikeuksien edistämiseen tarkoitettu peruskirja.
<P>
Minulla on muutama kysymys. Mitä käyttöä olisi uudella naisten oikeuksien perusoikeuskirjalla? Mitä lisäarvoa sillä tarjotaan? Ei mitään. On virhe ajatella, että perusoikeuskirjalla ratkaistaan naisten ongelmat. Luonnonoikeuden, jonka pitäisi ohjata meitä ajatuksissamme ja vastuullisissa poliittisessa toiminnassamme, nojalla ei anneta mahdollisuutta erityisiin oikeuksiin. Kukaan ei voi sanoa, että oikeudellisissa välineissä sivuutetaan naisten oikeudet. Tämä olisi älyllisestä näkökulmasta epärehellistä ja virheellistä.
<P>
Äänestän sen vuoksi 20 kohtaa vastaan. Perusoikeuskirja on tärkein asia. Jos 20 kohta pysyy päätöslauselmaesityksessä, en voi tukea sitä.
<P>
Lopuksi arvoisa komission jäsen, kiitän teitä yhteistyöstänne naisten oikeuksien ja sukupuolten tasa-arvon valiokunnan kanssa toimikaudellanne.
<SPEAKER ID="182" NAME="Sylvie Guillaume" AFFILIATION="S&amp;D">
(FR) Arvoisa puhemies, haluaisin ensinnäkin kiittää kollegaani Marc Tarabellaa laatimansa mietinnön laadukkuudesta sekä siitä, että hän on toiminut menestyksekkäästi tässä tehtävässä, jossa hän tarkastelee monia tasa-arvoon liittyviä kysymyksiä.
<P>
Meidän on tunnustettava, että tasa-arvon alalla on edistytty selvästi. Työtä on kuitenkin tehtävä vielä paljon erityisesti taloudellisen ja sosiaalisen kriisin vuoksi, koska sillä on yhä suurempi vaikutus yhteen jo erittäin heikossa asemassa olevaan väestönosaan eli naisiin.
<P>
Meidän on myös korostettava naisiin joskus kohdistuvaa kaksinkertaista syrjintää, joka aiheutuu vammasta, iästä tai kansalliseen vähemmistöön kuulumisesta. Haluan tuoda esiin kolme erityistä seikkaa. Meillä on oltava yhteiset, luotettavat ja yhdenmukaiset indikaattorit EU:n tasolla. Meidän pitäisi voida ehdottaa niiden perusteella ratkaisuja, joissa otetaan huomioon sellaiset todellisen elämän olosuhteet, jotka voidaan mitata sukupuolten tasa-arvoon liittyviä luotettavia tietoja käyttämällä.
<P>
Jos haluamme todella siirtyä kohti todellista tasa-arvoa, niin isyysloma on otettava käyttöön EU:n tasolla. Tämä on tärkeä näkökohta, kun kyseessä ovat yhtäläiset mahdollisuudet työssä ja perhe-elämässä.
<P>
Lopuksi kolmas näkökohtani on se, että sukupuolten tasa-arvo perustuu välttämättömättä naisten oikeuteen hallita kehoaan. Tämä merkitsee hyvin selkeästi, että ehkäisyn ja raskaudenkeskeytyksen on oltava mahdollisimman hyvin naisten saatavilla. Pahoittelen, että tämä asia on vielä niin arkaluontoinen, mutta on selvää, että niin kauan kuin naiset eivät voi hallita seksuaalisia oikeuksiaan, emme pysty saavuttamaan päämäärämme miesten ja naisten todellisen tasa-arvon aikaansaamisesta.
<SPEAKER ID="183" NAME="Siiri Oviir" AFFILIATION="ALDE">
(ET) Arvoisat puhemies ja komission jäsen, hyvät kollegat, aluksi haluan kiittää Marc Tarabellaa, mutta siirryn nyt mietinnön käsittelyyn. Naisten ja miesten välinen tasa-arvo ei ole itsetarkoitus, mutta se on edellytys yleisten tavoitteidemme saavuttamiseksi.
<P>
Arkielämän tasa-arvo on kaikkien, niin miesten kuin naistenkin edun mukaista, mutta tätä ongelmaa ei ratkaista pelkästään yksittäisillä säädöksillä. Se, että puhumme täällä tästä tänään ja olemme puhuneet siitä jo 40 vuotta, on merkki siitä, että ainoastaan monimuotoinen yhdennetty politiikka vie meidät lähemmäs tavoitettamme. Haluan sen vuoksi korostaa täytäntöönpanon ja valvonnan suurta merkitystä.
<P>
Toiseksi vanhentuneiden sukupuolistereotypioiden lisääntyminen pitää miehet ja naiset lähinnä keskiajan roolissa yhteiskunnassa ja vahvistaa sukupuolten eriarvoisuutta. Me haluamme muuttaa tilannetta, mutta meidän pitäisi myös itse näyttää esimerkkiä. Huomenna vahvistamme uuden komission, joista naiset muodostavat vain kolmasosan. Emme voi enää muuttaa tätä tänään. Pyydän, että kun seuraavaksi valitaan uusi komissio, jokaisesta jäsenvaltiosta olisi nimettävä kaksi jäsenehdokasta, nainen ja mies. Siten emme päätöstä sukupuolen vaan ammattitaidon perusteella. Koulutustilastot osoittavat, että naisten ei pitäisi pelätä tätä, ja olen siten varma, että meidän ei tarvitse hävetä tätä. Haluaisin lopuksi kiittää komission jäsen Špidlaa, ja toivon, että hän täyttää kaikki tavoitteet, jotka hän on asettanut itselleen.
<SPEAKER ID="184" NAME="Michail Tremopoulos" AFFILIATION="Verts/ALE">
(EL) Arvoisa puhemies, tässä tärkeässä vuoden 2009 kertomuksessa todetaan syystä, että väkivalta on keskeinen este miesten ja naisten tasa-arvolle. Siinä ei kuitenkaan viitata erityisesti perheväkivaltaan. Tämä ongelma on kuitenkin valitettavasti yleinen ja se koskee kaikkia yhteisöjä. Esimerkiksi Kreikassa on murhattu 35 aviopuolisoa edellisen 18 kuukauden aikana.
<P>
Pahoinpideltyjä naisia tukevat toimet ovat silti alkeellisia tai niitä ei ole olemassa. Euroopan parlamentin olisi kannustettava jäsenvaltioita, mukaan lukien Kreikkaa, luomaan tukitoimia pahoinpidellyille naisille kaikissa kunnissa mukaan lukien täydellinen psykologinen, oikeudellinen ja ammatillinen neuvonta ja naisten turvakodit, joissa on asianmukaisesti koulutettu henkilöstö.
<P>
Jäsenvaltioiden pitäisi myös ottaa huomioon naisjärjestöjen ja asianajajien ehdottamat muutokset perheväkivaltaa koskevan lainsäädännön epäselvyyksien ja puutteiden korjaamiseksi. Lopuksi kouluissa olisi otettava käyttöön seksismin vastaisia koulutusohjelmia, joilla pyritään muuttamaan sosiaalisia stereotypioita.
<SPEAKER ID="185" NAME="Jaroslav Paška" AFFILIATION="EFD">
(SK) Haluaisin ensiksi todeta, että mielestäni on aivan oikein, että Euroopan parlamentti osallistuu tiiviisti tasa-arvokysymykseen. En voi kuitenkaan olla ajattelematta, että eurooppalainen politiikkamme kärsii erittäin vakavasta skitsofrenian muodosta. Haluaisin lainata erään viraston tuoretta kertomusta. Perhe hautasi elävältä Turkin Adiyamanin maakunnan Kahtan kaupungista kotoisin olevan kuusitoistavuotiaan Medine Memin kanahäkkiin perheen kodin viereen. Poliisi löysi hänet istuma-asentoon haudattuna kaksi metriä maanpinnan alapuolelta. Kuolemansyytutkimuksessa todettiin, että tytöllä oli suuri määrää multaa keuhkoissaan ja vatsassaan. Tytön isä myönsi rauhallisesti teon poliisille, ja hän sanoi haudanneensa tytön, koska hän oli ystävystynyt joidenkin poikien kanssa. Hyvät kollegat, Turkissa ja samankaltaisissa valtioissa naisia ja jopa tyttöjä murhataan esimerkiksi tällä tavalla, koska he ovat puhuneet muiden miesten kanssa. Jos suhtaudumme tasa-arvoon vakavasti, miten voimme suhtautua siihen, että valtio, jossa vallitsee tällainen asenne kauniimpaa sukupuolta kohtaan, voisi olla osa sivistynyttä Eurooppaa. Sukupuolten tasa-arvossa ei ole kyse vain pienten tuloerojen laskemisesta vaan ennen kaikkea oikeudesta elämään ja ihmisarvoon, joka toistuvasti evätään naisilta monissa naapurivaltioissamme.
<SPEAKER ID="186" NAME="Laurence J.A.J. Stassen" AFFILIATION="NI">
(NL) Arvoisa puhemies, käsittelemme tänään naisten ja miesten tasa-arvoa Euroopan unionissa koskevaa edistymiskertomusta. Asiasta on keskusteltu paljon, mutta yksi aihe puuttuu kokonaan mietinnöstä: miesten ja naisten järkyttävä eriarvoisuus Euroopan muslimien yhteisössä, jossa naiset ovat täysin alistetussa asemassa miehiin nähden Koraanin sääntöjen perusteella. Musliminaisten osallistumisesta työelämään tai korkea-asteen opetukseen voidaan tuskin keskustella miesten kanssa, ja naisten on käytettävä burkaa tai huivia, mikä vähentää huomattavasti heidän mahdollisuuksiaan työpaikan löytämisessä.
<P>
Sen vuoksi Euroopan unionin ei pitäisi pyrkiä edistämään oikeutta käyttää burkaa vaan oikeutta tehdä työtä ilman sitä. Alankomaiden vapauspuolue (PVV) tukee Ranskan pyrkimyksiä kieltää burkan käyttö julkisilla paikoilla, ja haluaisin, että tällainen kielto otetaan käyttöön kansallisella tasolla myös muissa jäsenvaltioissa. Arvoisa puhemies, jotain on tehtävä näiden naisten järkyttävän alistamisen vuoksi.
<P>
PVV haluaa, että tällaista takapajuisuutta torjutaan määrätietoisesti. Näillä naisilla on oikeus sananvapauteen ja opiskeluvapauteen ilman pelkoa islaminuskosta, jonka perusteella heidät olisi eristettävä. On aika uudelle vapautuksen aallolle. PVV ei sen vuoksi tue tätä mietintöä, koska siinä ei käsitellä todella tärkeitä asioita. Meistä tämä on suuri sääli.
<SPEAKER ID="187" NAME="Christa Klaß" AFFILIATION="PPE">
(DE) Arvoisat puhemies ja komission jäsen, hyvät parlamentin jäsenet, olemme kuulleet tänään monta kertaa, että naiset kärsivät Euroopassa edelleen eriarvoisuudesta työpaikalla. Silti heidän työllisyysasteensa kasvoi 51 prosentista vuonna 1997 58 prosenttiin vuonna 2007. Nykyään naiset ovat korkeasti koulutettuja, mutta naisten määrä johtotehtävissä on pysynyt ennallaan viime vuosina. Kuitenkin taloustiedettä, liiketaloutta ja lakia opiskelevien naispuolisten opiskelijoiden määrä on suurempi kuin miesten.
<P>
Meidän on todettava, että vuonna 2007 31 prosenttia naisista työskenteli osa-aikatyössä, mikä on neljää kertaa enemmän kuin miehet. Naiset ansaitsevat keskimäärin 17,4 prosenttia vähemmän kuin miehet, he ovat suurimmassa köyhyysriskissä ja erityisesti ikääntyneet naiset kärsivät yksinäisyyden ja hoidontarpeen lisäksi köyhyydestä. Meidän on muutettava tätä.
<P>
Naiset yrityksissä, naiset työpaikoilla: tätä me vaadimme. Vaadimme erityisjärjestelyjä, jotta vanhempainloma ja äitiyden suojelu asetetaan samaan asemaan. Kuitenkin olemme jotenkin saaneet aikaan päinvastaista: naiset aiheuttavat liikaa kuluja, joten he eivät saa työpaikkoja. Talous sanelee kaikki nämä ratkaisut. Tilanteen todellinen vääryys piilee naisen huonommassa asemassa ja siinä, että heidän perheen- ja taloudenhoitotehtävilleen ei anneta kunnolla tunnustusta.
<P>
Arvoisa komission jäsen, totesitte juuri, että haluaisitte tehdä kustannus-hyötyanalyysiin tästä tilanteesta, mutta ette voi laskea tätä ettekä maksaa tätä. Meidän on tunnustettava, että äidit ja isät haluaisivat mielellään huolehtia perheistään, jos tätä ei pidettäisi alempiarvoisena ja jos se ei haittaisi uralla etenemistä. Perheensä parissa työskentelevät tekevät tärkeää työtä yhteiskunnalle, koska he luovat tulevaisuuttamme. He saavat taitoja ja jopa vaikutusmahdollisuuksia myös tuleville ammatillisille toiminnoilleen.
<P>
Sen vuoksi talouden pitäisi toimia perheiden ja naisten tukena. Yhteiskuntamme toiminnan uudelleentarkastelu on paljon kiireellisempää kuin uusien eurooppalaisten seurantakeskusten ja tutkimuslaitosten perustaminen.
<SPEAKER ID="188" NAME="Antigoni Papadopoulou" AFFILIATION="S&amp;D">
(EL) Arvoisa puhemies, kansainvälisellä talouskriisillä on selvästi kielteinen vaikutus miehiin ja naisiin. Sen vuoksi on menetetty työpaikkoja ja talouspolitiikka on tiukentunut. Sitä ei pitäisi kuitenkaan missään tapauksessa käyttää tekosyynä tasa-arvopolitiikan edistämisen estämiseksi, koska tällä politiikalla voidaan kannustaa sosiaalista ja taloudellista kehitystä sekä elpymistä Euroopassa.
<P>
Kriisi on samalla ainutlaatuinen tilaisuus ja haaste Euroopan unionille ja jäsenvaltioiden hallituksille luoda edellytykset kilpailukyvyn lisäämiseksi kansainvälisellä tasolla siten, että sukupuolten tasa-arvon ulottuvuus sisällytetään jokaiseen toimintalinjaan. Näin vastataan naisten kustannuksella pitkään esiintyneeseen demokratian puutteeseen.
<P>
Meidän on tehostettava toimiamme palkkaerojen, väkivallan, eriytymisen ("lasikatto"), syrjinnän ja köyhyyden poistamiseksi. Meidän on löydettävä tapoja työn ja perhe-elämän yhteensovittamiseksi, lasten, vauvojen ja vanhusten hoitopalvelujen parantamiseksi sekä työssäkäyvien naisten ja pariskuntien, yksinhuoltajaperheiden ja vammaisten tukemiseksi. Ensin meidän on kuitenkin otettava kaikki tasa-arvolait tosiasiallisesti käyttöön.
<SPEAKER ID="189" NAME="Nadja Hirsch" AFFILIATION="ALDE">
(DE) Arvoisa puhemies, meillä on köyhyyden ja syrjäytymisen vastainen eurooppalainen teemavuosi. Naiset ovat edelleen erittäin suuressa riskissä joutua köyhiksi tai joutua elämään köyhyydessä. He joutuvat tähän asemaan monien vaiheiden vuoksi: tytöt valitsevat usein työpaikkoja, joiden palkka ei ole niin hyvä. Sen jälkeen he päättävät hankkia lapsia, mikä johtaa usein siihen, että he pystyvät työskentelemään vain osa-aikaisesti. Vaihtoehtoisesti he voivat päättää huolehtia vanhemmistaan tai isovanhemmistaan, minkä vuoksi vanhemmat naiset ovat jälleen tilanteessa, jonka vuoksi he eivät voi palata työhön. Nämä vaiheet seuraavat toisiaan ja sen vuoksi naisten ura edistyy paljon hitaammin. Tämä näkyy esimerkiksi myös siinä, että heillä on pienemmät eläkkeet. Tässä asiassa on monia eri näkökohtia, ja monet niistä sisältyvät tähän mietintöön.
<P>
Meidän on esitettävä tärkeä viesti siitä, että monia mahdollisuuksia on olemassa, mutta tyttöjen ja naisten on hyödynnettävä niitä. Meidän on edistettävä kouluissa tietoisuutta esimerkiksi siitä, että joku nuori nainen opiskelee insinööritiedettä ja että hänellä on rohkeutta toimia niin. Tämä koskee myös erityisesti maahanmuuttajanaisia. Haluan mainita vielä toisen seikan: jos katsotte nyt istuntosaliin, näette, että kaksi kolmasosaa tähän keskusteluun osallistuvista on naisia ja yksi kolmasosa miehiä. Meidän täytyy saada miehiä kiinnostumaan enemmän tästä asiasta, jotta jonain päivänä loput kaksi kolmasosaa miehistä osallistuu naisia koskeviin asioihin ja tukee niitä.
<SPEAKER ID="190" NAME="Joanna Katarzyna Skrzydlewska" AFFILIATION="PPE">
(PL) Arvoisa puhemies, Marc Tarabellan mietinnössä miesten ja naisten tasa-arvosta Euroopan unionissa on tehty useita hyvin tärkeitä ehdotuksia komissiolle ja jäsenvaltioille. Jälleen kerran on korostettu ongelmaa naisten palkkauksen eriarvoisuudesta sekä siitä, että komissio ei ole tehnyt lainsäädäntöaloitetta näiden erojen kaventamiseksi. Pienissä perheyrityksissä työskenteleviä naisia koskeva kysymys on otettu esiin. Naiset työskentelevät niissä usein ilman sosiaaliturvaa ja heidän työnsä ei sisälly työajan kestoa koskeviin rekistereihin eikä sitä lasketa eläkettä varten. Mietinnössä on pidetty tärkeänä ja tarpeellisena uraneuvontaa, jolla autettaisiin lapsen syntymisen tai vanhusten kotihoidon vuoksi työmarkkinoilla paikkansa menettäneiden naisten toiminnan edistämistä. On painotettu tarvetta antaa apua naisille, jotka haluavat perustaa oman yrityksen. Mietinnössä on kehotettu edistämään työelämänsä alkuvaiheessa olevien naisten keskuudessa teknisen alan ammatteja sekä lisäämään naisten määrää perinteisesti miesvaltaisissa ammateissa. Erityistä huomiota on kiinnitetty tarpeeseen asettaa etusijalle ne naisryhmät, jotka ovat erityisen heikossa asemassa, kuten vammaiset naiset, vanhemmat naiset sekä naiset, joilla on huollettavia.
<P>
Minusta näiden merkittävien ja perustavanlaatuisten kysymysten lisäksi on kuitenkin tarpeettomia säännöksiä lisääntymisterveydestä sekä laajasta ja rajoittamattomasta raskaudenkeskeytysten käyttömahdollisuudesta. Haluaisin, että kollegani kiinnittävät huomion siihen seikkaan, että raskaudenkeskeytystä koskevat päätökset ovat eri jäsenvaltioiden hallitusten toimivallassa. Edistämme naisten ja miesten yhdenvertaista kohtelua, mutta meidän ei pitäisi tehdä tätä riippuvaiseksi sukupuolielämää koskevista valinnoista. Tällainen käytäntö voi vähentää huomattavasti tukea käsittelemällemme mietinnölle.
<SPEAKER ID="191" NAME="Vilija Blinkevičiūt" AFFILIATION="S&amp;D">
(LT) Arvoisa puhemies, haluan ensiksi kiittää esittelijä Marc Tarabellaa hänen tekemästään työstä.
<P>
Jotta talouden taantumasta irtaudutaan, on erittäin tärkeä sijoittaa inhimillisiin voimavaroihin ja yhteiskunnalliseen infrastruktuuriin sekä luoda miehille ja naisille edellytyksiä hyödyntää kaikkia kykyjään.
<P>
Euroopan unioni on siirtynyt lähemmäs Lissabonin strategian tavoitetta siitä, että naisten työllisyysaste on 60 prosenttia vuoteen 2010 mennessä. Sen vuoksi komission ja jäsenvaltioiden on toteutettava tehokkaita toimia, joilla varmistetaan miesten ja naisten yhtäläistä kohtelua työssä ja ammatissa koskevan direktiivin täytäntöönpano.
<P>
Tällä hetkellä miesten ja naisten palkka vaihtelee huomattavasti eri jäsenvaltioissa, ja sen vuoksi meidän on kiireellisesti kehotettava jäsenvaltioita soveltamaan periaatetta "sama palkka samasta työstä". Komissio ei ole vielä esittänyt keskusteltavaksi ehdotusta samapalkkaisuuden periaatteen soveltamisesta miehiin ja naisiin.
<P>
On välttämätöntä edistää miesten ja naisten yksityis- ja perhe-elämän vastuun tasapuolista jakamista sekä jakaa paremmin palkalliseen ja palkattomaan työhön käytettävää aikaa.
<P>
Jäsenvaltioiden on kaikin tavoin edistettävä mahdollisuutta käyttää alle kouluikäisille lapsille tarkoitettuja hoitolaitoksia.
<P>
Isyysvapaata koskeva kysymys on vielä ratkaisematta. Meidän on sen vuoksi löydettävä yhteinen ratkaisu isyysvapaan sisällyttämisestä direktiiviin.
<P>
Lisäksi komission neuvotteluissa uudesta 2020-strategiasta kiinnitetään liian vähän huomiota miesten ja naisten tasa-arvoa koskeviin kysymyksiin. Sukupuolten tasa-arvoa koskevia toimia on vahvistettava ja ne on sisällytettävä uuteen strategiaan.
<P>
Haluaisin lopuksi kiittää koko sydämestäni komission jäsentä pitkästä yhteistyöstämme sukupuolten tasa-arvon, työllisyyden ja sosiaaliasioiden alalla. Kiitos ja hyvää onnea.
<SPEAKER ID="192" NAME="Lena Kolarska-Bobińska" AFFILIATION="PPE">
(PL) Arvoisa puhemies, Euroopassa on käynnissä muutos, kuten mietinnöstä voidaan havaita, jolla edistetään naisten parempaa koulutusta ja työllisyyden kasvua, vaikka asiassa on vielä suuria eroja. Nämä parannukset saadaan aikaan aloilla, joilla naiset voivat päättää itse asioistaan ja osoittaa aloitteellisuutta ja rohkeutta. Kuitenkin aloilla, joilla heillä on vain vähän vaikutusvaltaa, on edelleen stereotypioita, joiden vuoksi he eivät voi edetä julkisessa elämässä tai osallistua siihen. Tämän vuoksi naisten määrä johtotehtävissä ei kasva, ja se on syy, miksi heidän osallistumisensa politiikkaan edistyy hyvin hitaasti. Siksi on tärkeää torjua stereotypioita ja toteuttaa toimia, joilla pyritään edistämään sukupuolten tasa-arvoa julkisessa elämässä ja politiikassa. Mietinnössä käsitellään tämän toiminnan tehostamista, mutta tämä ei riitä. Meidän täytyy tehdä yhdessä tällaisia ehdotuksia. Meidän on rohkaistava komissiota ja jäsenvaltioita aloittamaan keskustelu ja toteuttamaan toimia, joilla lisätään naisten osallistumista politiikkaan. Kun naiset osallistuvat enemmän politiikkaan, tarkastellaan enemmän sosiaalisia kysymyksiä, lasten hoitopaikkoja, naisia koskevia kysymyksiä ja naisten tasa-arvoa yleisesti.
<P>
Olemme Puolassa aloittaneet keskustelun ensisijaisista toimista politiikassa. Eräs naisryhmä teki ruohonjuuritason aloitteen lain laatimisesta politiikan alan tasavertaisuudesta, jotta 50 prosenttia vaalien ehdokkaista olisi naisia. Olemme keränneet lain tueksi yli 100 000 allekirjoitusta ja toimittaneet sen Puolan parlamentille. On aloitettu laaja keskustelu, ja en tiedä, onnistuuko ajatus, äänestääkö parlamentti ehdotuksemme puolesta. En tiedä, onko tämä suuri menestys, mutta meneillään oleva keskustelu on muuttanut yhteiskunnan ajattelutapaa erittäin paljon. Mielipidetutkimusten tulokset osoittavat tämän. Vetoan siksi siihen, että tällainen keskustelu aloitetaan Euroopan unionin valtioissa naisten osallistumisesta politiikkaan.
<SPEAKER ID="194" NAME="Joanna Senyszyn" AFFILIATION="S&amp;D">
(PL) Arvoisa puhemies, on hyvä, että keskusteltavana olevaan päätöslauselmaan sisältyy 38 kohta, jonka mukaan naisilla täytyy olla oikeus valvoa omia seksuaalisia ja lisääntymiseen liittyviä oikeuksiaan ja että turvataan ehkäisyn ja raskaudenkeskeytyksen saatavuus sekä mahdollisuus turvalliseen aborttiin. Tämä on tärkeää erityisesti sellaisten valtioiden kansalaisille, joilla on hyvin rajoittavia abortinvastaisia lakeja ja joissa levitetään petollista abortinvastaista propagandaa. Kotimaassani Puolassa poliittinen oikeisto, joka on papiston liekanarussa, ei salli asianmukaista sukupuolivalistusta ja rajoittaa ehkäisyä ja laillista raskaudenkeskeytystä. Jopa sana "abortti" on lähes kokonaan poistettu Puolan kielestä ja se on korvattu ilmaisulla "odotettavan lapsen tappaminen". Jotta raskauden lainmukainen keskeyttäminen, joita tehdään vuodessa vain muutama sata, lopetettaisiin, Puolan perustuslakiin on yritetty useiden vuosien ajan lisätä lauseketta, jolla suojeltaisiin elämää hedelmöityshetkestä lähtien. Niin sanottuja elämän puolesta kampanjoivia henkilöitä ei vaivaa 100 000 laitonta raskaudenkeskeytystä. He teeskentelevät tekopyhästi, että abortteja ei tehdä.
<P>
Euroopan unionin on saatava loppumaan se, että jäsenvaltiot halveksuvat naisten lisääntymis- ja seksuaaliterveyteen liittyviä oikeuksia.
<SPEAKER ID="195" NAME="Danuta Maria Hübner" AFFILIATION="PPE">
(EN) Arvoisa puhemies, naisilla on puolet Euroopan lahjoista. Emme saa hukata tätä luovaa potentiaalia. Jos onnistumme kanavoimaan sitä talouteen, pääsemme valtavan harppauksen eteenpäin sekä Euroopan yhteiskunnassa edelleen vallitsevien asenteiden että unionin kasvua, työllisyyttä ja kilpailukykyä koskevan uuden suunnitelman osalta.
<P>
Yhtäläiset mahdollisuudet ovat olemassa paperilla. Unioni on antanut ainakin 13 direktiiviä sukupuolten tasa-arvosta. Periaate vahvistetaan perustamissopimuksessa ja jäsenvaltioiden perustuslaeissa ja säännöksissä, mutta tosielämän tiedot osoittavat toisin. Naiset eivät ole koskaan olleet näin hyvin koulutettuja, mutta naiset ovat edelleen aliedustettuina yrittäjyyden osalta.
<P>
Käytännössä mikään ei ole muuttunut sukupuolten palkkaerojen suhteen viime vuosina. Liiketoiminnassa naiset laiminlyövät harvoin lainojaan, mutta rahoituksen saanti on vaikeampaa naisille. Tämä aiheutuu pankkien vakuuksia koskevista edellytyksistä. Rahan lainaamiseksi pitää olla enemmän rahaa, mutta ainoastaan 1 prosentti maailman rahavaroista on naisten omistuksessa.
<P>
Korkeammasta pätevyystasosta ja koulutuksesta huolimatta naiset ovat edelleen täysin aliedustettuja päättäjien keskuudessa. Useampien naisten saaminen päätöksentekotehtäviin on avain kaikkeen. Naiset voivat edistää asiaansa ja suunnitelmiaan, mutta todellinen valta on päätöksenteossa, ja sen vuoksi naisten olisi otettava siihen osaa.
<P>
Kriittinen massa on välttämätön muutoksen aikaansaamiseksi. Päätöksentekoelimessä olevan yhden ainoan naisen on muutettava käytöstään, jotta miesten enemmistö hyväksyy hänet. Aluksi muutaman naisen osallistuminen päätöksentekoon johtokunnassa voi jo saada aikaan muutoksen, mutta nämä strategiat eivät auta, jos emme onnistu poistamaan naisiin kohdistuvaa suurinta estettä: perhe- ja työelämän yhteensovittamista. Jäljellä olevat esteet edellyttävät poliittista ratkaisua, ja siksi tarvitsemme edelleen sukupuolikysymyksiin vaikuttavia toimintalinjoja sekä kansallisella että EU:n tasolla.
<SPEAKER ID="196" NAME="Georgios Papanikolaou" AFFILIATION="PPE">
(EL) Arvoisa puhemies, haluaisin yhtyä siihen, mitä kollegani, monet naiset ja miehet, ovat sanoneet ja mitä esittelijämme Marc Tarabella, jota onnittelen, totesi. Haluaisin sanoa, että me kaikki tuemme vankasti toimia ja aloitteita, joilla torjutaan kaikenlaista syrjintää miesten ja naisten välillä. Tämä on sanomattakin selvää, koska meidän on toimittava näin avoimessa, demokraattisessa ja liberaalisessa yhteiskunnassa, jossa me kaikki haluamme elää.
<P>
Tärkeää työtä tehdään, ja meidän on korostettava sitä. Euroopan unionin tasolla haluaisin muistuttaa parlamenttia direktiivistä 2006/54/EY, jonka nojalla jäsenvaltioiden on poistettava kaikenlainen sukupuoleen perustuva syrjintä elokuuhun 2009 mennessä. Haluaisin myös muistuttaa parlamenttia naisten ja miesten tasa-arvon eurooppalaisesta etenemissuunnitelmasta 2006-2010.
<P>
Olen myös iloinen Euroopan unionin jäsenvaltioiden tässä asiassa toteuttamista aloitteista ja haluaisin muistuttaa niistä. Viimeisin niistä on presidentti Sarkozyn hallituksen aloite burkan käytön kieltämisestä julkisilla paikoilla.
<P>
Nämä ovat kaikki erityisiä toimia, mutta lisää tarvitaan, jos aiomme etenkin muuttaa asennettamme kaikenlaisen syrjinnän torjumiseen. Syrjintää valitettavasti esiintyy edelleen ja yksi haavoittuva ryhmä, jonka haluaisin mainita, on uudet äidit. Hämmästyin lukiessani komission kertomusta Barcelonan tavoitteista ja lasten hoitopaikoista Euroopan unionissa, että lähes kaikki eurooppalaiset äidit olivat ilmoittaneet, että he eivät pysty kasvattamaan lapsiaan haluamallaan tavalla päivittäisen liiallisen vastuun vuoksi. Meidän on ymmärrettävä ja korostettava erityisesti, että sukupuolten välisen tasa-arvon toteutumisen puute aiheuttaa vaaraa tämän päivän lapsille, koska heiltä viedään vakaa perheympäristö, jossa äidin läsnäolo tuntuu voimakkaasti. Tämä vaarantaa nykypäivän lasten, jotka ovat huomispäivän Euroopan unionin kansalaisia, psykologisen tasapainon ja vakaan persoonallisuuden kehityksen.
<SPEAKER ID="197" NAME="Zita Gurmai" AFFILIATION="S&amp;D">
(EN) Arvoisa puhemies, talouskriisi on osoittanut sen, että naisten oikeudet ja sukupuolten tasa-arvo ovat sidoksissa esiintyviin taloudellisiin ongelmiin.
<P>
Sukupuolten tasa-arvolle myönteistä lainsäädäntöä käyttöön ottaneissa jäsenvaltioissa naisten osuus työmarkkinoilla on usein huomattavasti korkeampi samoin kuin syntyvyysprosentti. Näillä valtioilla on yleensä terveempi taloudellinen, sosiaalinen ja eläketilanne. Lisäksi naisten palkat ovat ratkaisevan tärkeitä perheelle.
<P>
On selvää, että tulevassa EU 2020 -strategiassa on pyrittävä selkeästi sitoutumaan sukupuolten tasa-arvon valtavirtaistamiseen EU:n kaikkiin toimintalinjoihin. Tätä strategiaa on koordinoitava uuden sukupuolten tasa-arvoa koskevan etenemisstrategian sekä tulevan naisten oikeuksien peruskirjan perusteella. Kuten kollegani Marc Tarabella esitti mietinnössään, naisen terveydelliset ja seksuaaliset oikeudet ovat myös aivan yhtä tärkeä väline naisten sosiaalis-taloudellisen aseman vahvistamiselle. Meidän on tarjottava pääsy tietoon, terveydenhoitoon ja apuun, jotta kaikilla naisilla on valinnanmahdollisuus sekä yhtäläiset oikeudet ja käyttömahdollisuus.
<P>
Haluaisin kiittää viiden vuoden yhteistyöstä Vladimír Špidlaa, koska tämä on viimeinen mahdollisuus tervehtiä häntä. Paljon kiitoksia teidän ja yksikkönne erinomaisesta työpanoksesta.
<SPEAKER ID="198" NAME="Hella Ranner" AFFILIATION="PPE">
(DE) Arvoisa puhemies, hyvät kollegat, tässä erittäin mielenkiintoisessa keskustelussa on käsitelty jo lähes kaikkia näkökohtia. Voin tuskin kuvitella, mitä uutta siihen voi lisätä. On kuitenkin vielä yksi asia, jota haluan käsitellä: meidän kaikkien pitäisi varmistaa, että naiset eivät ole enää tilanteessa, jossa heidän on tehtävä valinta perheen ja työn välillä. Meidän on luotava edellytykset, jotta tämä asia toteutuisi. Meidän pitäisi voida toteuttaa nopeita toimia sen varmistamiseksi, että nainen voi toimia äitinä ja ammatissaan mahdollisimman hyvin.
<P>
Realistisesti tarkasteltuna olemassa olevan palkkajärjestelmän ulkopuolelle jääminen on todennäköisesti väistämätöntä. Pitäisi kuitenkin olla mahdollista, että töihin palaava nainen voisi korvata menetetyn työajan. Mielestäni meidän pitäisi pyrkiä tähän ratkaisuun erityisesti haastavina taloudellisina aikoina. Jos onnistumme ja voimme Euroopan parlamentissa vaikuttaa tähän menestykseen, niin saamme aikaan modernin Euroopan, jossa on todelliset yhtäläiset mahdollisuudet. Meille kaikille on selvää, että tämä on mahdollista ainoastaan naisten ja miesten johdonmukaisen tasa-arvon perusteella.
<SPEAKER ID="199" NAME="Britta Thomsen" AFFILIATION="S&amp;D">
(DA) Arvoisa puhemies, Marc Tarabellan mietinnössä miesten ja naisten tasa-arvosta annetaan erinomainen katsaus merkittävistä haasteista, joita meillä on edessämme tasa-arvon alalla EU:ssa. Yksi näistä haasteista on lisätä naisten osuutta julkisten ja yksityisten yritysten, erityisesti rahoitusalan yritysten, johtokunnissa. Olemme talouskriisissä, jossa meidän on käytettävä kaikkia kykyjämme tarvittavan kasvun luomiseksi. Yksinkertaisesti sanottuna kyseessä on kilpailukykymme.
<P>
EU:n olisi sen vuoksi otettava oppia Norjasta. Vuonna 2002 Norjan kauppa- ja teollisuusministeri teki aloitteen, jonka mukaan kummankin sukupuolen edustuksen on oltava yritysten johtokunnissa ainakin 40 prosenttia. Tämä perustui realistisiin arvioihin: Norjan on käytettävä kaikkia kykyjä, jotta maa voi kilpailla kansainvälisesti. Nykyinen rekrytointitapa, jonka perusteella miehet ottavat ensisijaisesti töihin miehiä, on tuhoisaa innovaation ja kasvun kannalta. Meidän on hyödynnettävä kummankin sukupuolen mahdollisuuksia sekä pyrittävä saamaan EU:ssa aikaan Norjan lainsäädännön kaltainen aloite. Vuonna 2002 Norjassa oli johtokunnissa noin 200 naista, ja nyt heitä on lähes viisi kertaa enemmän. Samaan aikaan tutkimukset osoittavat, että yritykset, joiden johtokunnassa on edustettuna molemmat sukupuolet, menestyvät paremmin puhtaasti taloudellisessa mielessä. On pelkkä tervettä järkeä toimia tasa-arvon puolesta.
<SPEAKER ID="200" NAME="Carlo Casini" AFFILIATION="PPE">
(IT) Arvoisa puhemies, hyvät kollegat ja arvoisa komission jäsen, naisten ja miesten tasa-arvoa koskeva periaate on keskeinen osa laajaa liikettä, jonka avulla on jo vapautettu ulkomaalaiset, orjat ja mustat. Kyse on ihmisarvon periaatteesta, ja se on kaikille sama. Marc Tarabellan mietintöä ja komission kertomusta on kiitettävä, koska on oikein pitää aina kiinni tästä periaatteesta.
<P>
Katson, että olisi tehtävä kuitenkin kaksi kriittistä huomautusta. Ihmisarvon ja tasa-arvon olisi koskettava kaikkia, aivan kaikkia, mukaan lukien niitä, jotka odottavat maailmaan tuloa, eli syntymättömiä lapsia. Sen vuoksi on mahdotonta toimia siten kuin tämän mietinnön 38 kohdassa, eli puhua raskaudenkeskeytyksestä seksuaali- ja lisääntymisterveyden tai naisten oikeuksien näkökohtana. Kukaan ei kiellä monimutkaisia ongelmia, jotka liittyvät vaikeisiin ja ei-toivottuihin raskauksiin, koska on olemassa vakavia ongelmia. Näitä asioita pitäisi tarkastella ainoastaan, kun on kyse tarpeesta vaalia elämän kunnioittamista ja äideille tarjottavasta kaikesta mahdollisesta avusta, jotta he voivat vapaasti valita raskautensa jatkamisen puolesta.
<P>
Toinen arvostelemani seikka koskee seksuaali- ja lisääntymisterveyden käsitteen ulottamista, kuten tehdään X kohdassa, fyysisten ja henkisten näkökohtien lisäksi sosiaalisiin näkökohtiin.
<P>
Mietin, mitä merkitsee, että kaikenlaiseen seksuaaliseen käytökseen pitäisi saada muilta hyvinvointia koskevia perusteluja ja siten tunnustusta ja kiitosta. Merkitseekö tämä, että omantunnon vapauden lisäksi rikomme myös sananvapautta? Esitän tämän kysymyksen, koska en usko, että se on banaali.
<SPEAKER ID="201" NAME="Mairead McGuinness" AFFILIATION="PPE">
(EN) Arvoisa puhemies, haluan yhtyä kollegoihin, jotka toteavat, että lainsäädännön määrän lisääminen ei ole vastaus, ellemme pane täytäntöön olemassa olevaa tasa-arvolainsäädäntöä.
<P>
Toiseksi henkilönä, joka kasvoi tasa-arvon voimistamista koskevan liikkeen aikana, olen huolissani, että nuoret naiset luulevat taistelun olevan ohi. Sen vuoksi meidän on annettava uutta pontta nuorten naisten ja nuorten miesten keskustelulle tasa-arvoa koskevista toimista.
<P>
Talouskriisi vaikuttaa naisiin, mutta kun miehet menettävät työpaikan, ovat naisetkin uhattuna. Meidän on mielestäni tehtävä selväksi, että talouskriisi vaikuttaa kaikkiin, erityisesti perheisiin.
<P>
Olen täysin samaa mieltä 34 ja 35 kohdasta ja kehotan valtioita, jotka eivät ole vielä ratifioineet Euroopan neuvoston yleissopimusta ihmiskaupan vastaisesta toiminnasta, ratifioimaan sen. Toivon, että Irlannin hallitus toimii asiaa koskevien sitoumuksiensa mukaisesti tänä vuonna.
<P>
Perheväkivalta on hirvittävä tosiasia: monia naisia murhataan omassa kodissaan. Meillä Irlannissa on ollut hiljattain oikeudenkäynti, jossa käsiteltiin tällaista tapausta.
<P>
Toissijaisuusperiaatetta ei kuitenkaan kunnioiteta 38 kohdassa, joten sitä on mielestäni muutettava.
<SPEAKER ID="202" NAME="Olga Sehnalová" AFFILIATION="S&amp;D">
(CS) Arvoisa komission jäsen, hyvät parlamentin jäsenet, kun noin sata vuotta sitten kamppailtiin naisten oikeuksien puolesta, naiset eivät taistelleet etuoikeuksien vaan omien perusoikeuksiensa tunnustamisen puolesta. Meidän on pyrittävä tällaisiin toimiin tänään.
<P>
Uskon vakaasti, että naisten tiiviimpää osallistumista poliittiseen elämään etenkin kansallisella tasolla auttaa ehdokkaiden välinen todellinen vapaa kilpailu vaalikamppailussa. Tällaisissa olosuhteissa naiset pärjäävät varmasti. Esimerkiksi Tšekin tasavallan edellisissä parlamenttivaaleissa ehdokkaiden välinen vapaa kilpailu olisi lisännyt kaikista parlamentissa olevista puolueista peräisin olevien naisten kokonaismäärää vaivaisesta 15 prosentista hyväksyttävään 26 prosenttiin. Vastaavia tuloksia voidaan havaita muissa vaaleissa.
<P>
Naiset eivät saa olla anelijan asemassa. Jos heillä on yhtäläiset mahdollisuudet, he pääsevät voitolle. Kuitenkin niin kauan kuin vaalijärjestelmät ovat tiettyjen ehdokasryhmien välisiä kilpailuja ennustettavissa oleville paikoille, joille muilla ehdokkailla ei ole mahdollisuuksia tulla valituksi, yhtäläisiä mahdollisuuksia ei ole. Meidän olisi sen vuoksi pyrittävä kaikkien, myös naisten, todellisiin yhtäläisiin mahdollisuuksiin. Sen jälkeen ei tarvita kiintiöitä.
<SPEAKER ID="203" NAME="Gesine Meissner" AFFILIATION="ALDE">
(DE) Arvoisa puhemies, hyvät kollegat, pidin hiljattain puheen työstäni Euroopan parlamentissa, tehtävistäni täällä ja monista tapaamisistani. Sitten eräs mies esitti minulle kysymyksen: "mitä miehenne sanoo tästä?" Olen kuullut tämän kysymyksen monta kertaa. Tiedän, että naisilta kysytään sitä, mutta uskon sen sijaan, että keneltäkään mieheltä ei ikinä kysytä: "mitä vaimonne sanoo tästä?"
<P>
(Välihuomautuksia)
<P>
Teiltä on kysytty? No teidän tapauksessanne voimme siis puhua todellisesta tasa-arvosta.
<P>
Annan teille toisen esimerkin: nuori ystäväpariskuntani on juuri saanut lapsen, ja vanhemmat jakavat yhden työn, eli lapsensa hoitamisen. Vaimolta tätä pidetään normaalina, mutta mieheltä kysytään, miksi hän viettää puoli päivää vaihtaen vaippoja ja eikö hän usko, että tämä on aiheuttanut ongelmia hänen uralleen. Tämäkään ei ole tasa-arvoa.
<P>
Lopuksi haluan käsitellä samapalkkaisuutta, josta olemme keskustelleet tänään. Vaikka on olemassa yrityksiä, jotka maksavat liiton palkkaa, on näyttöä siitä, että naiset työskentelevät osastoilla, joissa on vähemmän etenemismahdollisuuksia ja joissa maksetaan pienempiä korvauksia. Viimeinen esimerkki: yritykset, joiden johdossa on vähintään 30 prosenttia naisia, menestyy liike-elämässä paremmin. Tasa-arvo tuottaa tulosta!
<SPEAKER ID="204" NAME="Rareş-Lucian Niculescu" AFFILIATION="PPE">
(RO) Pidän myönteisenä tätä päätöslauselmaa ja olen iloinen, että keskeinen asema on annettu maataloudessa työskenteleville naisille, joilla ei ole minkäänlaista selkeää oikeudellista asemaa omistusoikeudestaan tai tehtävästään kotitaloudessa. Tämä kysymys, jolla on mahdollisia merkittäviä vaikutuksia, sisältyy tärkeänä tavoitteena myös neuvoston puheenjohtajavaltio Espanjan asialistalle. Meidän on tarkasteltava tähän asiaan parhaiten soveltuvia ratkaisuja.
<P>
Toivon myös, että naisten rooli Euroopan taloudessa on merkittävässä asemassa myös tulevassa EU 2020 -strategiassa, jota käsitellään tällä viikolla tiedotusta koskevassa huippukokouksessa Brysselissä.
<SPEAKER ID="205" NAME="Karin Kadenbach" AFFILIATION="S&amp;D">
(DE) Arvoisat puhemies ja komission jäsen, haluaisin kiittää kovasti kollegaani Marc Tarabellaa mietinnöstään. Se, että tähän mietintöön sisältyy yli 40 kohtaa, on selkeä osoitus siitä, että tasa-arvo ja naisten yhtäläiset mahdollisuudet eivät ole aihe, jolle voimme tehdä oikeutta alle tunnissa. Materiaalia on tarpeeksi usealle keskustelulle. Haluaisin kuitenkin keskittyä kahteen kysymykseen. Ensimmäinen on mietinnön 8 kohta, jossa arvostellaan, että nykyisessä Lissabonin strategiassa sukupuolinäkökulmaa ei ole sisällytetty toimintalinjoihin juuri ollenkaan. Haluaisin yhtyä kehotukseen siitä, että komissio ja neuvosto sisällyttävät sukupuolinäkökohtaa koskevan kappaleen Lissabonin jälkeiseen EU 2020 -strategiaan.
<P>
Lisäksi on tärkeää, että jäsenvaltiot suorittavat sukupuoleen perustuvan vaikutusten arvioinnin, sillä jos haluamme tosissamme torjua nykyisen kriisin vaikutuksia, tarvitsemme toimia, joissa otetaan huomioon naisten erityinen asema. Minusta jäsenvaltioita olisi kehotettava toteuttamaan toimia tällaisten tietojen ja vaikutustenarvioiden perusteella, jotta talouden elpymistä edistetään. Minusta naisilla on myös oikeus päättää omasta kehostaan ja terveydestään.
<SPEAKER ID="206" NAME="Norica Nicolai" AFFILIATION="ALDE">
(RO) Vaikka pidän tämä mietintöä myönteisenä, haluan korostaa yhtä seikkaa. En usko, että lainsäädännöllä on merkitystä, varsinkaan koska miesten ja naisten välinen tasa-arvo on merkittävä tekijä kansojen sivistyksessä ja kulttuurissa. Uskon, että myönteisiä toimia olisi toteutettava jokaisen henkilön kehityksen alkuvaiheessa ja että olisi aloitettava kasvatuksella, jolla poistetaan stereotypioita ja annetaan vahvaa tukea ja tarkoitusta sukupuolten tasa-arvolle lapsuudesta lähtien. Ellemme hyväksy tätä ajattelutapaa ja toteuta sopeuttavia toimia tällä tavalla, jatkamme edelleen samaa keskustelua tämän asian tutkimisesta ja vähemmän siitä, että jotain olisi tehtävä.
<P>
Haluaisin korostaa vielä yhtä asiaa. Eriarvoisuus vähenee tietoyhteiskunnassa tai uudenlaisessa taloudessa. Nämä ovat mielestäni tärkeitä edistysaskelia tasa-arvon aikaansaamiseksi.
<SPEAKER ID="207" NAME="Zuzana Roithová" AFFILIATION="PPE">
(CS) Arvoisa puhemies, hyvät kollegat, haluaisin huomauttaa, että tässä mietinnössä mainitut vanhentuneet Barcelonan tavoitteet ovat ristiriidassa asiantuntijoiden suositusten kanssa. Asiantuntijat ovat osoittaneet, että nuorimpia, korkeintaan kaksivuotiaita, lapsia ei saisi sijoittaa laitoksiin, ja sen vuoksi on mahdotonta asettaa tällaista tavoitetta jäsenvaltioille. Vauvojen ja pikkulasten terveen henkisen kehityksen vuoksi on ratkaisevan tärkeää, että heidän äitinsä tai isänsä pitää heistä huolta koko päivän. Lisäksi tällä mietinnöllä puututaan jäsenvaltioiden oikeuksiin, koska sillä halutaan muuttaa niiden perheille myönteistä politiikkaa. Meidän tehtävämme on tietenkin pyrkiä tehokkaisiin EU:n toimiin, joilla torjutaan ihmiskauppaa ja naisiin ja lapsiin kohdistuvaa väkivaltaa. Minusta tässä mietinnössä ei kunnioiteta syntymättömän lapsen oikeutta elämään ja haluaisin huomauttaa tästä asiasta. Katson, että tämä mietintö ei ole tasapainoinen. Haluaisin lopuksi kiittää komission jäsen Špidlaa ja toivottaa hänelle menestystä.
<SPEAKER ID="208" NAME="Katarína Neveďalová" AFFILIATION="S&amp;D">
(SK) On totta, että Euroopan unioni on tehnyt paljon edellisen kolmenkymmenen vuoden aikana naisten aseman ja oikeuksien parantamiseksi. Kuitenkin selkein ero, joka on edelleen olemassa ja kärjistyy, koskee miesten ja naisten palkkaa.
<P>
Naiset ansaitsevat keskimäärin 20 prosenttia vähemmän, ja naisten ja miesten välisellä palkkaerolla on merkittävä vaikutus naisten elinikäisiin ansioihin ja eläkkeisiin sekä naisten köyhyyden lisääntymiseen. Palkkaerot liittyvät moniin oikeudellisiin, sosiaalisiin ja taloudellisiin tekijöihin, joiden vaikutus on laajempi ja merkittävämpi kuin samaa palkkaa samasta työstä koskeva kysymys.
<P>
Meidän pitäisi luoda Euroopan laajuinen kampanja, jolla pyritään poistamaan syvälle juurtuneet ennakkoluulot siitä oletetusta luonnollisesta tosiseikasta, että on olemassa henkilöitä, jotka käyttävät housuja, sekä vähemmän arvostettuja henkilöitä, jotka käyttävät hametta. Meidän on puhuttava avoimesti perheväkivallasta ja ihmiskaupasta, jotka ovat edelleen tabuja, ja luonnollisesti sukupuolten tasa-arvon sisällyttämisestä peruskoulun oppilaiden opetusmenetelmään.
<P>
Haluaisin lopuksi esittää yhden kysymyksen kaikille tämänpäiväisille läsnäolijoille. Miten yhteiskunta voi arvostaa ja suojella naisia ainutlaatuisina ja poikkeuksellisina uuden elämän synnyttäjinä, kun pidämme kansainvälistä naisten päivää sosialistisena jäänteenä?
<SPEAKER ID="209" NAME="Piotr Borys" AFFILIATION="PPE">
(PL) Arvoisa puhemies, olen erittäin iloinen, että myös miehiä puhuu tänään, mutta kuten voimme nähdä, olemme vähemmistössä. Haluaisin, että suhtautuisimme tasa-arvopolitiikkaan valtavana hyödyntämättömänä sosiaalisena mahdollisuutena. Sen vuoksi kymmenessä vuodessa tämän sukupolven aikana olisi tasoitettava epäsuhtaisuutta kaikilla aloilla, jos haluamme pyrkiä nopeasti kehittyvään yhteiskuntaan.
<P>
On kolme ongelmallista alaa: ensinnäkin epäsuhtaisuus akateemisella alalla. Naiset ovat paremmin koulutettuja, mutta he eivät saa ylennyksiä. Toiseksi naisten pitäisi osallistua laajemmin politiikkaan, ja siksi minusta kaikissa jäsenvaltioissa olisi otettava käyttöön tasa-arvoa koskevat säännöt. Kolmanneksi yrittäjyyden ala: naiset pärjäävät paremmin esimerkiksi mikroyrityksissä, mutta he osallistuvat vain harvoin suurten yritysten johtoon. Nykyinen kasvuvauhti viittaa siihen, että naisten tasavertainen osallistuminen saavutetaan vasta vuonna 2280. Tähän on tultava muutos.
<P>
Päätelmiä on kolme. Ensinnäkin seurantakeskuksen pitäisi tarkastella parhaita käytäntöjä. Toiseksi haluaisin esittää suuren kiitoksen komission jäsenelle Špidlalle siitä, että hän mahdollisti Euroopan sosiaalirahaston, Euroopan unionin merkittävän rahoitusvälineen, mahdollisen käytön päiväkoteihin sijoittamista varten. Kolmanneksi haluaisin todeta, että jos suunnittelen lapsen saamista tällä vaalikaudella, otan isyysvapaata, jos puhemies Buzek antaa minulle siihen luvan.
<SPEAKER ID="210" NAME="Silvia-Adriana Ţicău" AFFILIATION="S&amp;D">
(RO) Mielestäni tehokas urasuunnittelua koskeva järjestelmä on tarpeen, jotta varmistetaan miesten ja naisten yhtäläiset mahdollisuudet. Tämä tarkoittaa, että lastenhoitomahdollisuuksien, kuten päiväkotien ja lastentarhojen, on oltava riittävät.
<P>
Euroopan unionilla on tällä hetkellä jonotuslistoja päiväkoteihin ja lastentarhoihin ilmoitettaville lapsille. On myös suuri määrä lapsia, joita ei voida rekisteröidä tällaisiin oppilaitoksiin, koska paikkoja ei ole riittävästi. Jokainen lastenhoitopalvelujen alaan sijoitettu euro merkitsee kuuden euron takaisin saamista yhteiskunnalle perustettujen työpaikkojen ja Euroopan kansalaisten elämänlaadun parantamisen vuoksi. Tämän vuoksi toivon, että Euroopan unioni ja jäsenvaltiot sijoittavat enemmän pienten lasten hoitopalveluihin.
<P>
Viimeisimpänä, mutta ei vähäisempänä, haluaisin kiinnittää huomionne yksinhuoltajaperheisiin ja yksin lapsensa kasvattavien yksinhuoltajien vaikeuksiin.
<SPEAKER ID="211" NAME="Sidonia Elżbieta Jędrzejewska" AFFILIATION="PPE">
(PL) Arvoisa puhemies, mielestäni on kaksi avainta naisten ja miesten yhtäläisiin oikeuksiin. Yksi avain on yhtäläiset mahdollisuudet taloudellisiin voimavaroihin ja toinen avain on yhtäläiset mahdollisuudet päätöksentekoon julkisessa elämässä. Sitkeästi edelleen esiintyvää naisten ja miesten palkkaeroa ei voida minun mielestäni hyväksyä. Samasta työstä pitäisi saada samaa palkkaa. Haluaisin lisäksi korostaa, että minusta on hyvin tärkeää, että naiset osallistuvat enemmän poliittiseen elämään ja yleensä julkiseen elämään. Olen täysin vakuuttunut siitä, että useampien naisten laajempi osallistuminen julkiseen elämään oikeudenmukaisempien periaatteiden vallitessa merkitsee, että laadittavissa talousarvioissa ja toimintalinjoissa ja tulevissa suunnitelmissa ilmennetään enemmän koko yhteiskunnan unelmia, tarpeita, toiveita ja suunnitelmia.
<SPEAKER ID="212" NAME="Elena Băsescu" AFFILIATION="PPE">
(RO) Naisten työttömyysaste nousi talous- ja rahoituskriisin vaikutuksesta 1,6 prosenttia vuonna 2009, kun taas miesten työttömyysaste nousi 2,7 prosenttia.
<P>
Naisten osallistuvat huomattavasti enemmän politiikan alan päätöksentekoon. Naisten osuus Euroopan parlamentissa on noussut 31 prosentista 35 prosenttiin edelliseen vaalikauteen verrattuna. Romaniaa edustavista naisten osuus on 36 prosenttia. Mainitsen esimerkkinä Romanian, jossa parlamentin edustajainhuoneen puhemieheksi valittiin ensimmäisen kerran nainen, ja hän on entinen Euroopan parlamentin jäsen. Olen itse nuorena naisena poliittisen uran alussa. Olin itsenäisenä ehdokkaana Euroopan parlamenttiin ja sain tarpeellisen määrän ääniä ilman vaalilistan apua. Naiset ovat entistä paremmin edustettuina yksityisellä sektorilla ja kolmasosa heistä...
<P>
(Puhemies keskeytti puhujan)
<SPEAKER ID="213" NAME="Seán Kelly" AFFILIATION="PPE">
(EN) Arvoisa puhemies, tämäniltaisen keskustelun otsikko on naisten ja miesten välinen tasa-arvo, mutta suurin osa puhujista sanoi asiasta puhuessaan "miesten ja naisten välinen".
<P>
Luulen, että tällä vastataan osittain Astrid Lullingin esittämään kysymykseen siitä, miksi ei ole saatu aikaan enemmän edistystä vuodesta 1975 lähtien. Syy on perinteissä. Kyseessä on kulttuurinen seikka. Naisilla nähtiin oleva alempi ja toissijainen asema. Tällaisia asenteita esiintyy edelleen monissa maailman maissa, ja niiden muuttaminen on suuri haaste.
<P>
EU on onneksi edistynyt hyvin, ja missään ei luultavasti ole naisten lukumäärän tai asenteiden osalta todellista tasa-arvoa enemmän kuin tässä parlamentissa. Tätä on jatkettava lainsäädännön, tavoitteiden ja direktiivien avulla.
<P>
Esitettiin myös, että meillä pitäisi olla enemmän tietoa tyttöjä varten. Olen samaa mieltä. Tarvitsemme kuitenkin enemmän tietoa myös pojille erityisesti sellaisten elokuvien ja televisio-ohjelmien aiheuttamien vahinkojen korjaamiseksi, jotka eivät lainkaan edistä tasa-arvoista yhteiskuntaa, jossa vallitsee yhdenvertaisuuden henki. Paljon on tehtävä, ja meidän on ryhdyttävä toimiin.
<SPEAKER ID="214" NAME="Czesław Adam Siekierski" AFFILIATION="PPE">
(PL) Arvoisa puhemies, vaikeina aikoina on yleensä niin, että naiset joutuvat vastaamaan enemmän perheen päivittäisen hyvinvoinnin ongelmista. Sen lisäksi, että kaikkien pitäisi olla heille kiitollisia tästä, sosiaalipolitiikkaan olisi kuuluttava heille myönnettävä merkittävä tuki. Katson, että meillä on paljon tehtävää tällä alalla.
<P>
Sukupuolten tasa-arvo ja naisten oikeudet ovat lähtöisin ihmisoikeuksista. Vaikuttaa siltä, että liiallisen lainsäädännön luominen tämän perusoikeuden puolustamiseksi voidaan nähdä kyseisen periaatteen kieltämisenä. Voimme saada eniten aikaan naisten ja miesten tasa-arvon alalla sillä, että meillä on asianmukainen koulutusjärjestelmä, koska pelkästään naisten kunnioittaminen ei riitä ja tätä asiaa ei voida kunnolla määritellä ja sisällyttää parhaisiinkaan asiakirjoihin, jos se ei ole osa kulttuuriamme, tapojamme ja kasvatustamme.
<P>
Puolassa on sanonta, että nainen kannattaa talon kolmea puolta ja mies ainoastaan yhtä. Voimme sanoa, että tämä tilanne on naisille kunniaksi ja antaa heille arvoa tai sitten, että heitä käytetään liikaa hyväksi ja että se on esimerkki eriarvoisuudesta.
<SPEAKER ID="215" NAME="Vladimír Špidla" LANGUAGE="CS">
Hyvät parlamentin jäsenet, keskustelu on ollut poikkeuksellisen laaja-alaista. Olen osallistunut moniin keskusteluihin parlamentissa, ja tämän ollut varmasti yksi antoisimmista. Mielestäni se osoitti selkeästi, että komission ja EU:n laatima politiikka on politiikkaa, jolla on oma sisäinen merkityksensä ja sisäinen logiikkansa, ja sitä on jatkettava. Yhtäläiset mahdollisuudet ovat mielestäni todellinen olennainen osa järjestelmäämme, ne johtuvat epäilemättä ihmisoikeuksista, ja on myös selvää, että meidän on varmistettava ne kaikille. Emme voi hyväksyä erillisiä aloja, joihin yhtäläisiä mahdollisuuksia ei sovelleta johdonmukaisesti.
<P>
Tasa-arvosuunnitelmassamme muotoillun politiikan pitäisi minusta jatkua tulevaisuudessa ja olen myös samaa mieltä sen näkökannan kanssa, että meidän olisi vahvistettava tasa-arvokysymyksiä tulevassa Eurooppa 2020 -strategiassa. Kuten keskustelussa jo monesti todettiin - ja olen tästä täysin samaa mieltä - modernilla yhteiskunnalla, joka pyrkii menestymään, ei ole varaa olla käyttämättä täysimääräisesti inhimillisiä voimavaroja. Yhtäläiset mahdollisuudet merkitsevät minusta ainutlaatuista kilpailuetua Euroopalle.
<P>
Hyvät parlamentin jäsenet, olemme keskustelleet toimenpiteistä, kulttuurisista näkökulmista, lainsäädännöstä ja monista muista tämän monitahoisen kysymyksen näkökohdista. Katson, että emme voi antaa kielteistä tai myönteistä kantaa ennen korjaavia toimia. Voimassa olevaa lainsäädäntöä on sovellettava johdonmukaisesti. Tästä ei ole epäilystäkään, ja asiassa on monia ongelmia. On luonnollisesti selvää, että uudella ja erittäin rohkealla lainsäädännöllä voidaan usein muuttaa perusteellisesti tilannetta. Norjan esimerkki kiintiöistä suurten osakeyhtiöiden hallintoelimissä mainittiin täällä, ja tämä laki on selkeästi muuttanut tilannetta. Mielestäni olisi mielenkiintoista tarkastella Norjan kokemuksia. Tästä huolimatta uskon kuitenkin, että voimassa olevan lainsäädännön täysimääräisen soveltamisen olisi oltava etusijalla.
<P>
Hyvät parlamentin jäsenet, työn ja yksityiselämän välisen tasapainon merkitys on ilmaistu selkeästi, ja mielestäni on todettu myös selkeästi, että yhtäläiset mahdollisuudet ovat sekä miehiä että naisia koskeva kysymys. Olen sen vuoksi tyytyväinen, että olemme käyneet tämän keskustelun kummankin sukupuolen kokemusten perusteella, ja näin olisi mielestäni toimittava aina.
<SPEAKER ID="216" NAME="Puhemies">
(DE) Arvoisa komission jäsen Špidla, haluaisin yhtyä teille parlamentin eri ryhmistä esitettyihin kiitoksiin ja kaikkiin hyviin toivotuksiin. Toivotan teille kaikkea hyvää ja Jumalan siunausta!
<SPEAKER ID="217" NAME="Marc Tarabella" LANGUAGE="FR">
Arvoisa puhemies, minäkin haluaisin kiittää komission jäsentä tästä viimeisestä ponnistuksesta - kyllä, olen usein haastanut hänet muissa yhteyksissä - ja haluaisin kiittää lisäksi kaikkia tästä erittäin monipuolisesta keskustelusta, jossa monet jäsenet ovat esittäneet puheenvuoron.
<P>
Olen kuunnellut heitä kaikkia, ja on totta, että monet miehet ovat esittäneet puheenvuoron, mistä olen iloinen. Joka tapauksessa miesten osuus oli suhteellisesti suurempi kuin naisten oikeuksien ja sukupuolten tasa-arvon valiokunnassa, sillä sen 61 jäsenestä ainoastaan neljä on miehiä, mikä on aivan liian vähän. Olen luonnollisesti samaa mieltä niiden kanssa, jotka totesivat, että tämä on taistelu, johon miestenkin on osallistuttava.
<P>
En voi vastata kaikille, mutta Astrid Lulling sanoi, että äänestystä ei voitettu valiokunnassa helposti. No, 15 äänesti puolesta, viisi vastaan, eli kolme kertaa enemmän puolesta kuin vastaan, ja seitsemän äänesti tyhjää.
<P>
Tiedän, että olemme käyttäneet paljon aikaa 38 kohtaan, joka koskee lisääntymisterveyttä, seksuaalisia oikeuksia ja erityisesti ehkäisyä ja raskaudenkeskeytystä. Tiedän, että tämä kysymys on ehkä muita herkempi, ja en halunnut, että mietinnöstäni tulee sillisalaatti, mutta en voinut olla ottamatta huomioon tätä asiaa.
<P>
Viittasin erityisesti nuoriin naisiin, jotka joutuvat kärsimään tultuaan vahingossa raskaaksi, koska heillä ei ollut tarvitsemiaan tietoja. Se, mikä minua häiritsee eniten, on joidenkin sellaisten henkilöiden usein ilmaisema tekopyhyys, jotka haluavat sivuuttaa nämä tilanteet ja pitää pilkkanaan näiden nuorten naisten ongelmia. Kun tämä tapahtuu heidän omille lapsilleen, heillä on varaa maksaa "piristyshoitoja" Sveitsissä tai muualla ilman, että siihen kiinnitetään paljon huomiota.
<P>
Palkkaerojen osalta Edit Bauer ilmaisi asian hyvin. Puhumme 25 prosentista, kun lisäämme rajoitettujen osa-aikaisten työtuntien vaikutukset. On luonnollisesti vaikeaa olla täysin tarkka.
<P>
Tämä ei ole - ja päätän tähän, koska minulla on vain muutama sekunti - sillisalaattimietintö, vaikka sukupuolielinten silpominen, burka ja pakkoavioliitot mainitaan. Voitte olla varmoja, että uskon, että nämä käytännöt eivät ole demokratiassa kulttuuria koskeva kysymys: ne ovat käytäntöjä, joita meidän on torjuttava demokratian keinoin.
<P>
Tosiasia on se, että jos olisin sisällyttänyt nämä seikat mietintöön, ne olisivat jättäneet varjoon kaikki muut seikat, jotka olivat minusta tärkeämpiä.
<SPEAKER ID="218" NAME="Puhemies">
(DE) Keskustelu on päättynyt.
<P>
Äänestys toimitetaan keskiviikkona 10. helmikuuta.
<P>
Kirjalliset lausumat (työjärjestyksen 149 artikla)
<SPEAKER ID="219" NAME="Corina Creţu  " AFFILIATION="S&amp;D">
kirjallinen. - (RO) Vaikka naisten määrä työmarkkinoilla on korkeampi kuin miesten ensimmäisen kerran historiassa, sukupuoleen liittyvää syrjintää esiintyy edelleen. Huomattava osa naisten työpaikoista on yleensä osa- tai määräaikaisia, ja palkka ei ole vaatimuksia vastaava. Yli puoli vuosisataa sen jälkeen kun periaate samapalkkaisuudesta sisällytettiin yhteisön perustamissopimuksiin, Euroopan unionissa olevan naisen on työskenneltävä 418 kalenteripäivää ansaitakseen sen, minkä mies ansaitsee 365 päivässä.
<P>
Vaikka EU:n politiikka on ollut uraauurtavaa, palkkaero on pysynyt ennallaan sitkeästi vuodesta 2000 lähtien. Meillä on tarvittavat oikeudelliset välineet toimiaksemme asiassa. Sen vuoksi kehotan tulevaa komissiota osallistumaan siihen, että miesten ja naisten yhtäläisten mahdollisuuksien ja yhdenvertaisen kohtelun periaatteen täytäntöönpanosta työhön ja ammattiin liittyvissä asioissa annettu direktiivi 2006/54/EY saatetaan osaksi kaikkien jäsenvaltioiden lainsäädäntöä. Vaikka lama kohdistuu ensisijaisesti miesvaltaisiin aloihin, esimerkiksi Romaniassa on vaara, että talousarvion rajoituksien vuoksi menetetään paljon työpaikkoja julkisten palveluiden alalla, jolla naisia on eniten. Mielestäni on tärkeää, että sukupuolten tasa-arvoa koskevia toimintalinjoja ei muuteta julkisen sektorin työntekijöihin kohdistuvilla syrjivillä toimilla.
<SPEAKER ID="220" NAME="Vasilica Viorica Dăncilă  " LANGUAGE="RO">
Yhtäläisiä mahdollisuuksia koskevassa mietinnössä ehdotetaan uutta sysäystä yhtäläisille mahdollisuuksille Euroopan unionissa, koska naisten ja miesten välisen todellisen demokraattisen tasa-arvon edistäminen on edelleen mittapuu koko yhteiskunnan yhdistävälle demokratialle.
<P>
Yhtäläiset mahdollisuudet tarjoavat tukea sosiaaliselle kehitykselle, ja ne eivät saa jäädä vain oikeudelliseksi välineeksi. Suurimmassa osassa Euroopan maita ammatti- ja alakohtainen eriytyminen ovat pysyneet lähes ennallaan. Tämä voidaan havaita siitä, että naiset saavat pienempää palkkaa, heitä pääsee vähemmän töihin huollettavien vuoksi, ja vastuun jako naisten ja miesten välillä perhe-elämässä pysyy ennallaan.
<P>
Emme saa unohtaa myöskään naisten asemaa maataloudessa Euroopassa ja heidän panostaan siihen: kolmannes maatalousalan työntekijöistä on naisia. He eivät saa usein palkkaa ja heillä ei ole riittävää sosiaaliturvaa, koska he tekevät työtään maatiloilla ruoan saamiseksi omille perheilleen.
<P>
Minusta Euroopan parlamentin olisi tuettava aloitetta sukupuoleen perustuvan väkivallan eurooppalaisen seurantakeskuksen perustamisesta ja siten myös EU:n lainsäädäntöä, jolla suojellaan uhreja, sekä yhtäläisiä mahdollisuuksia edistävän elimen perustamista Yhdistyneisiin Kansakuntiin.
<SPEAKER ID="997" NAME="Sirpa Pietikäinen  " LANGUAGE="FI">
Arvoisa puhemies, hyvät kollegat, haluaisin kiittää Marc Tarabellaa ansiokkaasta raportista, joka käsittelee naisten ja miesten tasa-arvoa Euroopan unionissa. Naisten ja miesten välisestä epätasa-arvosta työmarkkinoilla kielii se, että naisten euro samasta työstä on edelleen 80 senttiä. Keinoja palkkatasa-arvon saavuttamiseksi on jo olemassa ja nyt on aika laittaa ne todella käytäntöön. Muiden muassa työn vaatimusten arvioimisen tulisi olla pakollista ja sen pohjalta tulisi määritellä palkka. Työnantajille tulisi asettaa sanktiot, jollei työpaikalle ole laadittu kunnollista tasa-arvo -ohjelmaa. Naisten ei tule työurillaan joutua törmäämään lasikattoon ja urakehityksen pysähtymiseen sukupuolen vuoksi. Niin yritysten kuin julkisen sektorin tulee kiinnittää enemmän huomiota naisten osuuden kasvattamiseen korkeissa tehtävissä. Euroopan komissiota muodostettaessa jokaisen jäsenmaan tulisi ehdottaa komissaareiksi sekä miestä että naista. Kuten raportissakin todetaan, naisten ja miesten väliseen tasa-arvoon työelämässä liittyvät myös työelämän ja perheen yhteensovittamiseen liittyvät ongelmat. Julkisten palvelujen kehittäminen hoitojärjestelyjen helpottamiseksi ja vanhempainvapaajärjestelmien laajentaminen ovat keinoja tasoittaa naisten ja miesten välisiä eroja työmarkkinoilla. Euroopan unionissa tarvitaan sosiaalista sääntelyä. EU on jo aloittanut työn tasa-arvoisemman Euroopan puolesta; Euroopan naisten asema on huomattavasti parantunut EU lainsäädännön ansiosta. Unioni on menossa tasa-arvoasioissa oikeaan suuntaan, mutta koska asiat eivät tapahdu itsestään, tulevaisuudessa tarvitaan vahvempaa EU:n sosiaalista ulottuvuutta takaamaan entistä tasa-arvoisempi ja sosiaalisempi unioni.
<SPEAKER ID="996" NAME="Daciana Octavia Sârbu  " LANGUAGE="RO">
Naisten ja miesten tasa-arvo on yksi Euroopan unionin perusperiaatteista. Tässä asiassa on edistytty huomattavasti vuosien varrella. Jäsenvaltioiden välillä on kuitenkin merkittäviä eroja, kun on kyse saman palkan tarjoamisesta samasta työstä, naisten edustuksesta johtotehtävissä sekä naisten osuudesta työmarkkinoilla. EU:n voimassa olevasta lainsäädännöstä huolimatta jäsenvaltioissa voidaan havaita, että miesten ja naisten saamat palkat eroavat keskimäärin 15-17 prosenttia. Tämä aiheutuu siitä, että naiset työskentelevät huonosti palkatussa työssä tai osa-aikaisesti. Koska naisten ansiot ja eläkkeet pienentyvät heidän elämänsä aikana, nämä palkkoja koskevat erot aiheuttavat köyhyyttä ikääntyneiden naisten keskuudessa. Köyhyysriski kohdistuu 21 prosenttiin 65-vuotiaista tai sitä vanhemmista naisista verrattuna 16 prosenttiin miehistä tässä tilanteessa. Jäsenvaltioiden on varmistettava sukupuolten tasa-arvon takaamista koskevia hyviä käytäntöjä miesten ja naisten yhtäläisten oikeuksien turvaamiseksi. Haluaisin lisäksi korostaa koulujen opetusohjelmien tarvetta, jotta naisiin liittyvät perinteiset stereotypiat vältetään.
<SPEAKER ID="221" NAME="Lívia Járóka  " LANGUAGE="HU">
Tärkein tehtävä Euroopan unionin miesten ja naisten tasa-arvon edistämistä koskevassa politiikassa on tänä vuonna päättyvän neljän vuoden suunnitelman hyötyjen ja haittojen arviointi sekä uuden strategian hahmotteleminen. Ensi vuonna alkavassa etenemissuunnitelmassa on korostettava tämänhetkisen suunnitelman tavoin moninkertaista ja "alakohtaista" syrjintää sekä kiinnitettävä enemmän huomiota etnisten vähemmistöjen tilanteeseen liittyviin naisten oikeuksia koskeviin näkökohtiin. Mietinnössä tuodaan perustellusti esiin maailmanlaajuisen talouskriisin haittavaikutukset naisten tilanteeseen erityisesti työpaikkojen ja sukupuoleen perustuvien palkkaerojen osalta. Sen vuoksi on tärkeää, että uudessa strategiassa tarkastellaan miesten ja naisten yhtäläisten mahdollisuuksien taloudellista merkitystä, koska sen lisäksi, että sukupuoleen perustuva syrjintä on epäoikeudenmukaista, se hidastaa taloutta. Jäsenvaltioita ja asianmukaisia yrityksiä on sen vuoksi kehotettava sisällyttämään kriisinhallintastrategioihinsa sukupuolten tasa-arvo, ja niiden on pidättäydyttävä taloudellisista rajoituksista, jotka haittaavat miesten ja naisten yhtäläisiä mahdollisuuksia. Vuoden 2010 jälkeen voimaan tulevassa etenemissuunnitelmassa on säilytettävä edellisen strategian painopisteet. Siinä on keskityttävä enemmän köyhyyden vähentämistä ja sosiaalista syrjäytymistä koskeviin näkökohtiin erityisesti tähän asiaan omistettuna eurooppalaisena teemavuotena. Uuden strategian on oltava konkreettinen toimintasuunnitelma, jossa on realistisia ja varmistettavissa olevia tavoitteita. Lisäksi niiden täytäntöönpanossa tarvitaan paljon tehokkaampaa koordinointia komission ja jäsenvaltioiden välillä.
