<CHAPTER ID="004">
Kroatiaa koskeva edistymiskertomus 2010 (keskustelu) 
<SPEAKER ID="008" NAME="Puhemies">
- (PL) Esityslistalla on seuraavana neuvoston ja komission julkilausumat Kroatiaa koskevasta edistymiskertomuksesta 2010.
<P>
Tapasin eilen Kroatian pääministerin yhdessä kahden keskeisen instituutiomme edustajan, esittelijä Hannes Swobodan ja Kroatian pysyvän edustustomme johtajan Gunnar Hökmarkin kanssa. Keskustelimme Kroatian edistymisestä matkalla kohti Euroopan unionia. Olen erittäin iloinen, että tänään voimme keskustella neuvottelujen tilasta ja Kroatian tulevaisuudennäkymistä Euroopan unionissa suoraan kaikkien jäsenten läsnä ollessa. Olen iloinen myös siitä, että naapuruuspolitiikastamme vastaava komission jäsen Füle on mukana istuntosalissa. Pyydän nyt János Martonyita käyttämään puheenvuoron neuvoston puolesta. János Martonyi ja puheenjohtajavaltio Unkari pitävät EU:n laajentumista Kroatiaan erittäin tärkeänä, ja tämä on siksi tärkeä aihe puheenjohtajavaltio Unkarin asialistalla. János Martonyi, teillä on nyt puheenvuoro.
<SPEAKER ID="009" NAME="János Martonyi">
neuvoston puheenjohtaja. - (EN) Arvoisa puhemies, haluan sanoa Euroopan unionin puheenjohtajavaltion puolesta, että on erityinen ilo puhua tänään Euroopan parlamentin täysistunnossa.
<P>
Istunto tarjoaa hyvin ajoitetun tilaisuuden tarkastella Kroatian liittymisprosessissa saavuttamaa edistystä ja esitellä puheenjohtajavaltio Unkarin suunnitelmat tälle vuoden ensimmäiselle puoliskolle.
<P>
Aivan ensimmäiseksi haluan ilmaista tyytyväisyyteni siihen, että parlamentti on ollut aktiivisesti mukana laajentumisprosessissa ja osallistunut rakentavasti laajentumista koskevaan yleiseen keskusteluun ja erityisesti Kroatian liittymistä koskevaan keskusteluun.
<P>
Kuten olemme useasti korostaneet, laajentuminen lujittaa rauhaa, demokratiaa ja vakautta Euroopassa, edistää Euroopan unionin strategisia etuja ja auttaa EU:ta saavuttamaan paremmin tärkeiden alojen poliittiset tavoitteensa, jotka ovat keskeisiä talouden elpymisen ja kestävän kasvun kannalta.
<P>
Laajentuminen on poliittisen ja taloudellisen uudistuksen keskeinen vaikuttaja. Sen etenemisvauhti riippuu suurelta osin Kööpenhaminan kriteerien täyttymisestä ehdokasvaltioissa ja ehdokasvaltioiden kyvystä täyttää jäsenyysvelvoitteet.
<P>
Laajentuminen on yksi puheenjohtajuuskautemme tärkeimmistä painopistealueista, ja tehtävämme vuoden tällä puoliskolla on kehittää politiikkaa vastaamaan Eurooppa-neuvoston joulukuussa 2006 hyväksymää laajentumista koskevaa uutta yksimielisyyttä sekä neuvoston 14. joulukuuta 2010 antamia päätelmiä, joille Eurooppa-neuvosto on antanut tukensa.
<P>
Kuten Eurooppa-neuvoston päätelmissä todetaan, liittymisneuvottelujen päätökseen saaminen Kroatian osalta on käden ulottuvilla, ja tavoitteenamme on päättää neuvottelut Unkarin puheenjohtajuuskauden loppuun mennessä - edellyttäen tietysti, että Kroatia täyttää neuvottelulukujen päättämistä koskevat jäljellä olevat tarkistuskohdat.
<P>
Haluaisimme myös viimeistellä liittymissopimuksen niin pitkälti kuin mahdollista ja tasoittaa näin tietä Kroatian EU:hun liittymiselle, jota odotamme innokkaasti. Siksi, kuten päätöslauselmassanne korostetaan, tämä vuosipuolisko on ratkaisevan tärkeä Kroatian neuvotteluprosessin kannalta.
<P>
Puhun vielä hyvin lyhyesti ratkaisemattomista kysymyksistä. Yhteensä 35 luvusta on neuvottelujen alusta lähtien tähän mennessä avattu 34 lukua ja näistä 28 lukua on suljettu väliaikaisesti.
<P>
Olemme siis hyvin lähellä neuvottelujen päättämistä. Vielä on silti suljettava joitakin vaikeita lukuja, kuten kilpailu, maatalous ja maaseudun kehittäminen, kalastus, aluepolitiikka ja rakenteellisten välineiden yhteensovittaminen, oikeuslaitos ja perusoikeudet sekä rahoitusjärjestelyt ja talousarviota koskevat määräykset, joista osalla on tietysti vaikutusta talousarvioon.
<P>
Painotimme neuvoston viime joulukuussa hyväksymissä Kroatiaa koskevissa päätelmissä keskeisiä ongelmia, jotka vaativat lisätyötä näillä aloilla. Teille on ilmoitettu niistä. Haluamme korostaa myös joitakin asioita, jotka on otettu asianmukaisesti huomioon päätöslauselmassanne.
<P>
Neuvosto on pannut merkille, että Kroatia on edistynyt rohkaisevasti monilla aloilla, muun muassa oikeusvaltion periaatteen ja korkean tason korruption suhteen. Samalla on selvää, että lisätoimia tarvitaan. Ne koskevat oikeuslaitoksen riippumattomuutta ja tehokkuutta sekä korruption torjuntaa kaikilla tasoilla.
<P>
Neuvosto myös kehotti Kroatiaa tehostamaan toimiaan jäljellä olevien tarkistuskohtien täyttämiseksi, muun muassa saamaan aikaan vakuuttavia tuloksia erityisesti kilpailupolitiikan alalla sekä oikeuslaitoksen ja perusoikeuksien alalla.
<P>
Tässä yhteydessä haluan painottaa, miten tärkeänä pidämme lainsäädännön unionin säännöstöön mukauttamisen - ja säännöstön täytäntöönpanon - valvontaprosessia hallinnollisten valmiuksien takaamiseksi ja vakuuttavien tulosten saavuttamiseksi.
<P>
Erityisesti arvio, jonka komissio antaa maaliskuussa edistyksestä oikeuslaitoksen ja perusoikeuksien alalla, on erittäin tärkeä luvun 23 myöhemmin tällä vuosipuoliskolla mahdollisesti tapahtuvan sulkemisen kannalta. Lisäksi neuvosto totesi Kroatian tekevän yleisesti ottaen hyvää yhteistyötä entisen Jugoslavian alueen kansainvälisen rikostuomioistuimen (ICTY) kanssa, mutta toisti, että täysimittainen yhteistyö on edelleen erittäin tärkeä osa neuvottelupuitteita.
<P>
Nyt kun virastojen välinen erikoistyöryhmä on alkanut tutkia tärkeitä uusia lähestymistapoja, neuvosto on pyytänyt Kroatiaa jatkamaan hallinnollista tutkintaa, jotta puuttuville sotilasasiakirjoille saadaan selitys.
<P>
Neuvosto ilmaisi myös myönteisen suhtautumisensa Kroatian aktiiviseen rooliin alueyhteistyössä sekä sen naapurisuhteiden parantumiseen ja toimiin sovinnon saavuttamiseksi alueella.
<P>
Raja-asiasta Slovenian kanssa tehdyn välityssopimuksen voimaantulo marraskuun lopussa oli erittäin toivottu edistysaskel tällä alalla. Hyvien naapuruussuhteiden tärkeyden huomioon ottaen neuvosto on kehottanut Kroatiaa rakentamaan tämän edistyksen pohjalle toimia, joilla pyritään ratkaisemaan kaikki jäljellä olevat kahdenväliset ja alueelliset ongelmat yhdessä kyseisten valtioiden kanssa.
<P>
Yhteenvetona toistan, että puheenjohtajuuskaudellamme on edelleen paljon tehtävää. Kroatian tulee tehdä kaikkensa täyttääkseen jäljellä olevat tarkistuskohdat, ylläpitääkseen ja parantaakseen jo saavutettuja tuloksia ja neuvottelupuitteiden mukaisesti täyttää vakuuttavasti kaikki muut jäljellä olevat velvoitteet.
<P>
Omalta osaltamme on sanomattakin selvää, että luotamme kaikkien jäsenvaltioiden, Euroopan komission ja tietysti ennen kaikkea Euroopan parlamentin tukeen ja yhteistyöhön tässä pyrkimyksessä.
<P>
On erittäin tärkeää ylläpitää tätä tahtia, jotta neuvottelut saadaan onnistuneeseen päätökseen, kuten korostetaan painopisteissä, jotka puheenjohtajavaltio Unkarilla on kesäkuun loppuun eli toisin sanoen puheenjohtajuuskautensa loppuun saakka.
<SPEAKER ID="010" NAME="Puhemies">
(EN) Naapuruuspolitiikka on hyvin tärkeä Euroopan unionille, Välimeren alueelle, itäiselle kumppanuudelle ja ennen kaikkea Länsi-Balkanille. Annan nyt puheenvuoron tästä politiikasta vastaavalle komission jäsenelle.
<SPEAKER ID="011" NAME="Štefan Füle">
komission jäsen. - (EN) Arvoisa puhemies, haluan onnitella Kroatia-mietinnön esittelijää Hannes Swobodaa ja ilmaista kiitokseni oikeudenmukaisesta ja tasapainoisesta mietinnöstä. Siinä tunnustetaan vaikuttava edistys, jonka Kroatia on saavuttanut liittymisperusteiden täyttämisessä, ja nostetaan samalla esiin toimia, jotka ovat vielä tarpeen neuvottelujen päätökseen saattamiseksi.
<P>
Euroopan unioni ja Kroatia ovat väliaikaisesti sulkeneet 28 yhteensä 35 neuvotteluluvusta. Luvut, joiden päättämistä koskevat tarkistuskohdat Kroatia on joko täyttänyt tai lähes täyttänyt, pitäisi saada suljettua väliaikaisesti 19. huhtikuuta pidettävässä liittymistä käsittelevässä ministerikonferenssissa. Kuten joulukuun 2010 yleisten asioiden neuvostossa todettiin, neuvottelujen päätös on käden ulottuvilla.
<P>
Neuvottelujen tavalliseen tapaan vaikeimmat asiat ovat jääneet käsiteltäviksi viimeiseen vaiheeseen. Kuten ministeri Martonyi juuri painotti, puheenjohtajavaltio Unkari ilmoitti aiemmin tavoitteestaan päättää neuvottelut vuoden 2011 ensimmäisellä puoliskolla, jos kaikki liittymisperusteet ja tarkistuskohdat on täytetty. Tämä on kunnianhimoinen tavoite, joka voidaan saavuttaa vain, jos Kroatia jatkaa poikkeuksellisen tehokasta panostaan täyttääkseen jäljellä olevat vaatimukset ajoissa.
<P>
Tärkeimmät ratkaisemattomat haasteet ovat luvun 23 (oikeuslaitos ja perusoikeudet) ja luvun 8 (kilpailupolitiikka) päättämistä koskevat tarkistuskohdat. Kroatia on tehnyt kovasti työtä kummallakin alalla, mutta nyt on aika ottaa viimeiset askeleet.
<P>
Oikeuslaitoksen ja perusoikeuksien osalta tärkeimmät alat, joilla Kroatiaa kehotetaan täyttämään sitoumuksensa, ovat seuraavat: vakuuttavien ja kestävien tulosten saavuttaminen korruption torjunnassa, oikeuslaitoksen riippumattomuuden, vastuun, puolueettomuuden ja ammattimaisuuden vahvistaminen, sotarikosten rankaisematta jättämiseen puuttuminen, pakolaisten asuttamisohjelman tavoitteiden saavuttaminen ja vähemmistöjen oikeuksien täytäntöönpanon parantaminen. Täysimittainen yhteistyö ICTY:n kanssa on edelleen ehdoton vaatimus.
<P>
Kullakin näistä aloista on selviä tarkistuskohtia täytettävinä. Komissio arvioi parhaillaan Kroatian kunkin tarkistuskohdan osalta saavuttamaa edistystä, josta raportoimme tätä lukua koskevassa tulevassa väliraportissamme, jonka on tarkoitus valmistua maaliskuun puoliväliin mennessä.
<P>
Minulla oli eilen erittäin hyödyllinen ja rakentava tapaaminen pääministeri Kosorin kanssa. Keskustelimme siitä, miten tärkeää on ylläpitää liittymisneuvottelujen ja yhä jäljellä olevien ongelmien ratkaisemisen tahtia. Kroatian viranomaiset tietävät tarkkaan, mitä heidän on vielä tehtävä. Olin hyvin tyytyväinen saatuani vahvistuksen pääministerin henkilökohtaisesta sitoumuksesta sen takaamiseen, että työtä jatketaan täydellä teholla, kunnes Euroopan unionin liittymisprosessi saadaan päätökseen.
<P>
Olen täysin samaa mieltä niiden kanssa, jotka vaativat, ettei Euroopan unioni anna Kroatialle "erikoisalennuksia" eikä myöskään aseta sille keinotekoisia esteitä. Ehdokasvaltioita koskevan ehdollisuuden täysimittaisen noudattamisen ja Euroopan unionin tekemien sitoumusten täysimittaisen täyttämisen periaatteet ovat yhä laajentumisprosessin kulmakiviä. Ne ovat sen uskottavuuden ydin.
<P>
Komissio antaa edelleen täyden tukensa Kroatialle, joka tekee kovasti työtä saavuttaakseen tavoitteensa päästä Euroopan unionin jäseneksi. Olen varma, ja tässä samoilla linjoilla ministeri Martonyin kanssa, että jäsenvaltiot hyväksyvät jäsenyysneuvottelujen saattamisen päätökseen heti, kun voimme vahvistaa, että jäljellä olleet päättämistä koskevat tarkistuskohdat on täytetty. Olen yhtä varma myös siitä, että kun parlamenttia pyydetään antamaan hyväksyntänsä liittymissopimusluonnokselle, se noudattaa tässä tärkeässä roolissaan samaa rakentavaa lähestymistapaa, jota se on osoittanut Kroatian liittymisprosessissa.
<P>
Uskon esittelijänne Hannes Swobodan tavoin vakaasti siihen, että kun Kroatian kansalaiset antavat tukensa liittymiselle Euroopan unioniin, he saavat äänestää edustajistaan seuraavissa Euroopan parlamentin vaaleissa.
<SPEAKER ID="012" NAME="Hannes Swoboda">
S&D-ryhmän puolesta. - (DE) Arvoisa puhemies, hyvät kuulijat, aivan ensiksi haluan esittää kaikille varjoesittelijöille vilpittömän kiitokseni erinomaisesta yhteistyöstä, jonka seurauksena meillä on mietintö, joka saa toivottavasti laajaa kannatusta.
<P>
Aloitan mainitsemalla pääministeri Jadranka Kosorin parlamenttiin eilen tekemän vierailun, jonka menestyksekkyydestä olen varma. Arvoisa puhemies, mainitsitte, että Kroatian liittyminen ei ole tärkeää ainoastaan Kroatialle ja Euroopan unionille, vaan sen on myös tärkeä merkki koko alueelle. Ensimmäinen seikka, jolla haluan korostaa tätä, liittyy uudistuksiin. Jos valtio toteuttaa tehtävät, jotka siltä on vaadittu, meidän on myös pidettävä lupaukset, joita olemme tehneet jäsenyyden suhteen. Kuten János Martonyi ja komission jäsen totesivat, tehtävää on vielä. Viestin on kuitenkin oltava seuraava: ottakaa myös uudistuksen viimeiset askeleet, jotta voimme saavuttaa yhteisen tavoitteemme tehdä sopimus kesäkuussa.
<P>
Kosorin kanssa käydyn keskustelun aikana Martin Schulz sanoi, että Piranin lahden kiista olisi aiemmin ratkaistu sotimalla. Nykyään istumme pöydän ääreen ja yritämme löytää tavan neuvotella näistä asioista.. Myös tämä on tärkeä merkki koko alueelle - tarkoitan tässä Serbiaa ja Kosovoa - siitä, että kiistat voidaan ratkaista taistelun sijaan yksinkertaisesti neuvottelujen ja vuoropuhelun avulla. Pääministeri sanoi, että hänen maassaan hallitus ja oppositio ovat siirtymässä samaan suuntaan EU:n suhteen. Viimeisin keskusteluni sosiaalidemokraattiopposition johtajan Zoran Milanovićin kanssa vahvisti tämän olevan totta.
<P>
Eilen keskustelimme Albaniasta. Albaniakin voisi ottaa tämän esimerkkinä siitä, kuinka tärkeitä yhteisiä huolenaiheita koskevat asiat voidaan hoitaa poliittisen keskustelun lisäksi.
<P>
Meidän tulee siksi lähettää Zagrebiin ja koko Kroatiaan kaksoisviesti siitä, että me - neuvosto, komissio ja Euroopan parlamentti - teemme yhteistyötä neuvottelujen päättämiseksi kesäkuussa, jotta sopimus saadaan aikaan ja voimme antaa hyväksyntämme syksyllä, jotta ratifiointiprosessi saadaan todella toteutettua. Pyydän kuitenkin - tämä on kohdistettu Kroatialle - ratkaisemaan yhä jäljellä olevat kysymykset. Korruption torjunnassa on jo otettu rohkeita askeleita, mutta vielä muutamat viimeiset askeleet on otettava. Oikeusjärjestelmän uudistamisessa ja telakoiden suhteen on tehtävä yhä töitä. Kaikki nämä seikat mainitaan kuitenkin raportissamme. Ne eivät ole ylitsepääsemättömiä esteitä vaan antavat Kroatialle mahdollisuuden täyttää tarvittavat vaatimukset.
<P>
Tämä mielessä pitäen meidän, hyvät kuulijat, tulee tänään lähettää Kroatialle ja todellakin koko alueelle meiltä kaikilta yhteinen viesti, että jos valtio toteuttaa siltä vaaditut tehtävät, Euroopan unioni pitää oman lupauksensa ja ottaa sen unionin jäseneksi. Arvoisa puhemies, kuten tekin sanoitte eilen, Kroatian hyväksymisestä on hyötyä myös Euroopan unionille, kunhan se on tehnyt, mitä sitä on pyydetty tekemään.
<P>
Haluan näin ollen kiittää uudelleen varjoesittelijöitä. Jos pystymme lähettämään Kroatialle ja koko alueelle mahdollisimman yhtenäisen viestin, se on valtava askel eteenpäin kohti koko alueen rauhanomaista yhdentymistä.
<SPEAKER ID="014" NAME="Bernd Posselt">
PPE-ryhmän puolesta. - (DE) Arvoisa puhemies, arvoisa komission jäsen, hyvät parlamentin jäsenet. Minun on myönnettävä, että olen hyvin liikuttunut tänään, koska tänä vuonna tulee kuluneeksi 20 vuotta siitä, kun demokratialiike vahvistettiin Sloveniassa ja Kroatiassa. Se oli vuoden vanha, ja ihmiset iloitsivat Kroatian lisäksi myös Unkarissa, Tšekin tasavallassa ja muualla.
<P>
Sitten 28. kesäkuuta 1991 Jugoslavian kansanarmeija teki julman hyökkäyksen. Tähän aikaan kaikki tuntui palanneen entiselleen. Olin Vukovarissa, kun pieni, kukoistava Euroopan malli tuhottiin, sadat tuhannet ihmiset menettivät kotinsa ja tuhansia ihmisiä kuoli. Sen jälkeen olen saanut saattaa Kroatiaa matkalla kohti Euroopan unionia. Meidän on tunnustettava selvästi, että Kroatia on tehnyt uskomattomia ponnisteluja tällä matkalla etenemiseksi.
<P>
Komission jäsen nosti tänään esiin keskeisen sanan. Hän puhui oikeudenmukaisuudesta. Voisimme panna Hannes Swobodan mietinnön yläotsikoksi "Oikeudenmukaisuus Kroatiaa kohtaan", koska siitä tässä on todella kyse. Nyt ei ole kysymys etuoikeuksista tai alennuksista - kuten oikeutetusti sanottiin - vaan oikeudenmukaisuudesta. Kroatia on nyt valmis liittymään Euroopan unioniin. Muutamalla alalla tarvitaan muutamina lähikuukausina vielä viimeisiä ponnistuksia. Maalle ei tule kuitenkaan luoda keinotekoisia esteitä, kuten on valitettavasti toistuvasti tehty viime vuosien aikana. Kroatian historia ja kulttuuri ovat yhteydessä Sloveniaan ja Unkariin. Kroatia olisi pitänyt hyväksyä Euroopan unioniin yhdessä näiden Keski-Euroopan valtioiden kanssa, sillä se on myös hyvin pitkälti keskieurooppalainen valtio. Näin ei tapahtunut useista syistä, mutta nyt aika on kypsä. Siksi ajamme nyt asiaa tarmokkaasti. Emme aseta määräaikoja - pysymme kannassamme, että perusteet ovat määräaikoja tärkeämmät. Vaadimme kuitenkin tiukasti, ettei maalle aseteta keinotekoisia esteitä ja että sitä kohdellaan oikeudenmukaisesti ja sen ansaitsemalla tavalla.
<SPEAKER ID="015" NAME="Ivo Vajgl">
ALDE-ryhmän puolesta. - (SL) Arvoisa puhemies, tänään on viimeinen kerta, kun keskustelemme mietinnöstä, joka koskee Kroatian edistymistä ehdokkaana Euroopan unionin täysjäseneksi. Haluan kiittää esittelijä Hannes Swobodaa, joka on tehnyt tätä työtä useita vuosia, rakentavasta ja ystävällisestä lähestymistavasta niin varjoesittelijöiden parissa kuin toimissa Kroatian hallituksen ja, sanoisin myös, Kroatian kansalaisten kanssa.
<P>
Jälkikäteen ajatellen ja ottaen huomioon olosuhteet, joissa Kroatiasta tuli itsenäinen valtio 20 vuotta sitten, voisimme ehkä sanoa, että se on odottanut jäsenyyttä riittävän kauan, ellei jopa liian kauan. Ministeri Martonyi, annoitte meille erittäin yksityiskohtaisia tietoja Kroatian liittymisneuvotteluja koskevista suunnitelmistanne. Tuemme suunnitelmianne ja toivomme, että ne toteutuvat kokonaisuudessaan.
<P>
Mitä tulee Zagrebin hallintoon, Kroatialla on vielä paljon tehtävää neuvottelujen päätökseen saattamista edeltävinä kuukausina. Luku 23 on koko ajan ollut Euroopan liberaalidemokraattien liiton (ALDE) ryhmän erityisen huomion kohteena. Keskustelimme ja sovimme tästä eilen ystävällisessä keskustelussa ALDE-ryhmän puheenjohtajan Guy Verhofstadtin ja Kosorin kanssa.
<P>
Tämä luku on keskeinen oikeusvaltion periaatteen, menneisyyden perinnön vakavan käsittelyn, tehokkaan ja puolueettoman oikeuslaitoksen, oikeusvarmuuden ja kaikkien kansalaisten tasa-arvon kannalta. Jokaisen oikeusvaltion periaatteeseen perustuvan demokraattisen valtion - Euroopan unionin jokaisen jäsenen - on taattava vapaudet, kuten avoimuus ja tiedotusvälineiden riippumattomuus, vähemmistöjen suojelu, sukupuolten tasa-arvo ja jokaisen enemmistöstä poikkeavan suojelu.
<P>
Kroatian hallitus ja pääministeri Jadranka Kosor ansaitsevat kiitokset korruption ja rikollisuuden määrätietoisesta torjumisesta. Kroatia ansaitsee kiitoksen myös ystävällisten suhteiden onnistuneesta luomisesta naapureihinsa, mutta sitä tulee samalla kehottaa ratkaisemaan jäljellä olevat ongelmat.
<P>
Kun näytämme Kroatialle vihreää valoa viimeiselle neuvottelukierrokselle ja viimeiselle ponnistukselle kohti täysjäsenyyttä, meidän tulee korostaa, että mietintö on osoitettu kaikille Kaakkois-Euroopan valtioille, joilla on samat odotukset. Meilläkin on odotuksia: odotamme Euroopan saattavan laajentumisprosessin päätökseen ja kehittyvän yhtenäisyyden ja yhtäläisten arvojen maanosaksi.
<P>
Haluaisin lisätä vielä yhden virkkeen. Vain tällä tavoin Euroopan unioni pystyy nykymaailmassa nousemaan maailmanlaajuiseen johtoasemaan ja täyttämään roolinsa. Kiitos kärsivällisyydestänne, arvoisa puheenjohtaja.
<SPEAKER ID="016" NAME="Franziska Katharina Brantner">
Verts/ALE-ryhmän puolesta. - (EN) Arvoisa puhemies, minäkin haluan kiittää Hannes Swobodaa hyvästä yhteistyöstä viime vuonna ja, ensimmäistä kertaa, tänä vuonna.
<P>
Olen Bernd Posseltin kanssa samaa mieltä siitä, että kyseessä on oikeudenmukainen mietintö. Odotamme innokkaasti, että saamme toivottaa Kroatian tervetulleeksi - kuten jo todettiin - heti, kun se täyttää kaikki perusteet. Kroatia on erityinen liittyvä valtio, ja EU:lla on erityinen velvollisuus varmistaa myöhemmin, että kaikki muutkin Länsi-Balkanin valtiot pystyvät liittymään. Kroatian on tästä alueellisesta näkökulmasta oltava nyt luokkansa paras, jotta sen luokkatoverit voivat liittyä myöhemmin. Meillä on velvollisuus muita maita kohtaan, sillä jos epäonnistumme nyt ja teemme virheitä nyt, muiden liittymisestä tulee paljon vaikeampaa. Emme voi luopua tästä Länsi-Balkanin tavoitteesta.
<P>
Osa teistä mainitsi korruptiota koskevan luvun 23. Meidän mielestämme EU:n on oltava rehellinen myös itsestään ja mietittävä, miten suuressa määrin siinä itsessään korruptiota. Siksi pyydämme OLAFia selvittämään, paljonko EU:ssa on korruptiota. Pyydän kaikkia ryhmiä osallistumaan tähän pyrkimykseen, sillä meidän on oltava rehellisiä myös itsellemme.
<P>
Viimeiseksi haluan todeta, että se, miten käsittelemme menneisyyttä, on tärkeä osa EU:hun liittymistä. ICTY mainittiin aiemmin. Tämä on tärkeää, mutta mielestämme myös paikallisten sotarikostuomioistuinten on toimittava paremmin. Amnesty Internationalin raportissa korostetaan, että niissä on vielä paljon vikoja ja puutteita. Parannettavaa on mielestämme muun muassa todistajansuojelussa, ja haluaisimme nähdä sitäkin parannettavan. Pidämme tärkeänä, että EU esittää vaatimuksia menneisyyden tämän osa-alueen ja menneisyyden työstämisen suhteen.
<P>
Muuten odotamme kaikki innokkaasti Kroatian toivottamista tervetulleeksi parlamenttiin.
<SPEAKER ID="017" NAME="Geoffrey Van Orden">
ECR-ryhmän puolesta. - (EN) Arvoisa puhemies, pidämme laajentumista yhtenä EU:n politiikan onnistuneimmista osa-alueista, kunhan se toteutetaan tiukkojen perusteiden mukaisesti ja aiemmista liittymisistä otetaan opiksi.
<P>
Neuvoston mukaan Kroatian liittymisneuvottelujen päätös on käden ulottuvilla, mutta komissio on ilmoittanut, ettei korruptio-ongelmaa ja oikeuslaitoksen uudistusta ole vielä käsitelty tarvittavalla tavalla. Asia on hyvin vakava. Huolemme eivät ole perusteettomia.
<P>
4,5 miljoonan asukkaan Kroatialla on ilmeisesti lähes miljoona kasautunutta oikeustapausta, joista merkittävä osa liittyy omistusoikeuksien väärinkäyttöön. Myös tiedotusvälineiden vapautta kritisoidaan. Entisiä ministereitä on syytetty korruptiosta. Jotkut saattaisivat nähdä tämän todisteena toimiin ryhtymisestä. Todellisuudessa se paljastaa syvän huonovointisuuden, jota ei ole juurikaan hoidettu. Poliitikkojen ja tuomarikunnan laaja korruptoituneisuus on johtanut siihen, että Balkanin reittiin suoraan liittyvän järjestäytyneen rikollisuuden torjunta on epäonnistunut.
<P>
Tässä esitetystä ongelmien litaniasta huolimatta Kroatian aikaisesta liittymisestä tuntuu tulleen itsestäänselvyys. Olisi sääli, jos liittymisprosessista tulisi pelkkä omakohtaisista poliittisista mielijohteista riippuva muodollisuus, joka toteutuisi ennen kuin nämä perustavanlaatuiset ongelmat on ratkaistu.
<SPEAKER ID="018" NAME="Takis Hadjigeorgiou" LANGUAGE="EL">
Arvoisa puhemies, me Euroopan yhtyneen vasemmiston konfederaatioryhmässä / Pohjoismaiden vihreässä vasemmistossa kannatamme Kroatian liittymistä Euroopan unioniin ja uskomme, että maasta tulee pian täysjäsen, jos Kroatian kansalaiset näin haluavat ja jos maa täyttää kaikki liittymisperusteet.
<P>
Edistymiskertomuksessa pannaan merkille edistys, jota on saavutettu pakolaisten paluun, naisten oikeuksien ja sukupuolten tasa-arvon sekä naapurimaiden kanssa olevien erimielisyyksien ylittämisen alalla, ja me suhtaudumme siihen myönteisesti. Vaadimme kuitenkin lisää uudistuksia, erityisesti oikeuslaitoksen ja korruption torjumisen suhteen.
<P>
Meidän tulee kuitenkin ottaa huomioon myös Kroatian kansalaisten sosiaalis-taloudelliset ongelmat, kuten köyhyys, pitkäaikaistyöttömyys ja työntekijöiden oikeuksien polkeminen. Valitettavasti ehdotukset vapaan talouden edistämiseksi vain pahentavat kroatialaisten sosiaalis-taloudellisia ongelmia.
<P>
Tuemme siksi sellaisen todellisen sosiaalisen kehityksen edistämistä, joka takaa kaikkien Kroatian kansalaisten elämänlaadun uudenaikaistamalla sosiaaliturvajärjestelmää, tarttumalla työttömyyteen, parantamalla terveydenhuoltopalvelujen, asuntojen ja koulutuksen saatavuutta sekä poistamalla erityisesti vähemmistöjen syrjinnän.
<SPEAKER ID="019" NAME="Jaroslav Paška" LANGUAGE="SK">
Arvoisa puhemies, lokakuusta 2005 lähtien, jolloin päätettiin aloittaa keskustelut Kroatian liittymisestä EU:hun, Kroatian hallitus on muuttanut maan johtamista merkittävästi valmistaakseen Kroatiaa parhaalla mahdollisella tavalla EU:hun liittymiseen.
<P>
Liittymisprosessin suurin edistysaskel otettiin vuonna 2010, kun kroatialaiset ystävämme saivat päätökseen neuvottelut useista vaikeista luvuista ja tekivät huomattavia muutoksia perustuslakiin sekä edistyivät sivistyneen ratkaisun löytämisessä naapurivaltioiden kanssa käytäviin rajakiistoihin. Serbian presidentin Boris Tadicin virallinen vierailu Vukovariin osoitti, että serbi- ja kroaattikansalaisten väliset suhteet voivat rakentua myös keskinäiseen kunnioitukseen, arvostukseen ja ymmärrykseen.
<P>
Se, miten nopeasti liittymisprosessi saatetaan päätökseen, riippuu nyt täysin Kroatiasta, jonka on kaikkien EU:hun liittymisen edellytysten täyttämisen jälkeen saatava tälle askeleelle kansalaistensa hyväksyntä maanlaajuisessa kansanäänestyksessä. Toivotan vilpittömästi kroatialaisille ystävillemme menestystä, jotta he saavat päätettyä viimeiset luvut nopeasti ja pystyvät kansanäänestyksen kautta vahvistamaan valmiutensa tulla osaksi Euroopan yhteisöä.
<SPEAKER ID="020" NAME="Andrew Henry William Brons" AFFILIATION="NI">
(EN) Arvoisa puhemies, on kulunut alle 20 vuotta siitä, kun Kroatia taisteli itsenäisyytensä turvaamiseksi. Nyt siitä luovutaan ilman ensimmäistäkään laukausta.
<P>
Kroatia on joutunut tekemään suuria ja merkittäviä muutoksia lainsäädäntöön. Se on joutunut myös poistamaan tuet tärkeiltä teollisuudenaloiltaan ja niillä työskenteleviltä ihmisiltä. Kroatialaisten on tehtävä kaikki nämä asiat, jotta Euroopan unioni suvaitsee hyväksyä sen jäsenekseen.
<P>
Mikä merkittävintä, kaikki muutokset tehdään ennen kuin kansalaiset ovat antaneet hyväksyntänsä luvatussa kansanäänestyksessä ja ennen kuin heitä on edes pyydetty antamaan hyväksyntänsä. Vaikka mielipidemittaukset osoittavat enemmistön vastustavan EU:n jäsenyyttä, kansanäänestyksen myönteistä tulosta pidetään itsestäänselvyytenä. Kun valtavia muutoksia toteutetaan odotettaessa hyväksyntää, jota ei ole vielä saatu, voimme olla varmoja, että hyväksyntä on pelkkä muodollisuus.
<P>
Mietinnössä todetaan, että toimittajat valittavat kohtuuttomasta poliittisesta painostuksesta. Siinä ei kuitenkaan mainita, miten tämän painostuksen alla voidaan pitää vapaa ja oikeudenmukainen kansanäänestys.
<SPEAKER ID="021" NAME="Elmar Brok" AFFILIATION="PPE">
(DE) Arvoisa puhemies, arvoisa neuvoston puheenjohtaja, arvoisa komission jäsen, hyvät kuulijat. Tämä on nyt viimeinen neuvottelukierros ennen liittymistä siltä osin kuin asiasta keskustellaan unionin toimielimissä, koska jäljellä on vielä kansallisten parlamenttien ratifiointiprosessi, joka ei varmasti myöskään ole helppo. Sain ulkoasiain valiokunnan puheenjohtajana toimiessani seurata läheltä osana laajentumisprosessia viimeksi liittynyttä 12 jäsenvaltiota ja voin sanoa, että Kroatia on valtio, joka on tehnyt huomattavan määrän työtä pitkän ajanjakson aikana täyttääkseen liittymisperusteet, ja siitä syystä kehitys kohti hyväksyntää on myönteistä kehitystä.
<P>
Liittymistä on tuettava poliittisista syistä. Se on samalla merkki muille valtioille, jotka saattavat joutua odottamaan kauan ennen kuin ovi Eurooppaan aukenee sen sijaan, että se olisi kiinni. Yleinen poliittinen viesti on tärkeä. Muista maista saamiemme kokemusten perusteella sanoisin kuitenkin, että Kroatian on uudistettava oikeus- ja hallintojärjestelmiään myös oman etunsa vuoksi - liittymisprosessista riippumatta. Kun oikeudenkäynnit ovat ratkaisematta liian pitkään tai korruptiosyytöksiä nousee esiin, mutta oikeudenkäynti syytettyä vastaan kestää liian pitkään, koko valtion kokonaiskehitys kärsii. Tällä alalla on tehtävä enemmän työtä.
<SPEAKER ID="022" NAME="Göran Färm" AFFILIATION="S&amp;D">
(SV) Arvoisa puhemies, haluan aivan aluksi esittää suuren kiitoksen esittelijä Hannes Swobodalle, joka on tehnyt erinomaista työtä. Kroatian EU-jäsenyys lähestyy, mutta jäljellä on vielä muutamia haasteita, kuten korruption torjunta. Kroatia on hyväksynyt uutta ja parempaa lainsäädäntöä, mutta uudistukset on nyt pantava täytäntöön. Tarvitaan tehokasta tutkintaa, syytteeseenpanoa ja tuomioita.
<P>
Nyt kaikki katseet ovat kääntyneet tapaukseen, joka koskee Itävallassa vangittuna olevaa entistä konservatiivipääministeriä Ivo Sanaderia. Ylistämme sitä, mitä kroatialaiset toimittajat ja poliitikot ovat osoittaneet paljastamalla poliittisen eliitin korruptoituneisuuden. Ivo Sanaderin tapaus on samalla myös totuuden hetki EU:lle, sillä korruptioon tarvitaan kaksi osapuolta. Koska on esitetty syytöksiä, joiden mukaan Ivo Sanader yritti vaikuttaa EU:hun sopimattomalla tavalla, olen ehdottanut, että Euroopan petostentorjuntavirasto OLAF toimisi yhdessä Kroatian tutkijoiden kanssa tämän tiedon selvittämiseksi, sillä emme tietenkään tiedä, onko se totta.
<P>
Euroopan kansanpuolueen ryhmä (kristillisdemokraatit) haluaa poistaa tämän päätöslauselman tärkeän osan, mutta me kehotamme yhdessä Vihreät / Euroopan vapaa allianssi -ryhmän kanssa kaikkia poliittisia ryhmiä tukemaan sitä. EU:n tulee toimia ennakoivasti eikä ainoastaan asettaa vastuuta Kroatialle.
<SPEAKER ID="023" NAME="Lena Ek" AFFILIATION="ALDE">
(EN) Arvoisa puhemies, maailmanlaajuisen talouskriisin myrskyisillä vesillä on rohkaisevaa nähdä, että Kroatialla on vakaa kurssi kohti jäsenyyttä.
<P>
Tähän mennessä saavutettu edistys on vaikuttavaa, mutta haluan painottaa, että tämän myönteisen tahdin tulisi nyt vaikuttaa muihin aloihin, joilla on vielä paljon tehtävää.
<P>
Haluan painottaa tässä tänään kahta asiaa. Ensimmäinen on oikeuslaitoksen uudistus ja vahvistaminen. Vakaa ja riippumaton oikeuslaitos on täysin välttämätön korruption torjumiseksi ja oikeusvaltion periaatteen takaamiseksi pitkällä tähtäimellä. Tässä ei ole kyse pelkästään rikollisten pidättämisestä vaan heidän käsittelystään sen jälkeen. Muuten korruption ja järjestäytyneen rikollisuuden torjumistoimilla ei ole vaikutusta.
<P>
Toinen asia, jonka haluan mainita, on tarve perustaa Kroatian yhteiskunta suvaitsevaisuudelle. Euroopan unionin hankkeessa on kyse sovinnonteosta, joka koskee maiden välisten suhteiden lisäksi - taputan Kroatian ja sen naapureiden suhteiden parantumiselle - myös maiden sisäisiä suhteita. Vähemmistöihin kohdistuvia väkivaltauhkia ei voida missään tapauksessa hyväksyä. Ymmärrän täysin, että tämä on vaikeaa, mutta uskon vakaasti, että se edistäisi liittymiskeskusteluja ja että ponnistuksesta itsestään olisi suoraa hyötyä Kroatian yhteiskunnalle.
<SPEAKER ID="024" NAME="Tomasz Piotr Poręba" AFFILIATION="ECR">
(PL) Arvoisa puhemies, meidän tulee ehdottomasti tukea puheenjohtajavaltio Unkaria sen kunnianhimoisissa tavoitteissa saada Kroatian kanssa käytävät neuvottelut päätökseen tämän vuoden ensimmäisen puoliskon aikana. Kroatia liittyminen Euroopan unioniin antaa meille tärkeän ja rakentavan kumppanin, sillä maalla on jo tärkeä rooli alueella ja se toimii merkittävänä vakauttajana. Samalla se näyttää esimerkkiä monille muille Balkanin maille, jotka myös miettivät liittymistä Euroopan unioniin tulevaisuudessa.
<P>
Haluan tänään ilmaista suuren kunnioitukseni ja ihailuni Kroatian hallitusta ja yhteiskuntaa kohtaa niiden toteuttamista uudistuksista, erityisesti niistä, jotka liittyvät korruption ja järjestäytyneen rikollisuuden torjuntaan sekä julkishallintoon ja oikeuslaitokseen. On sanomattakin selvää, että joillakin aloilla tarvitaan vielä parannuksia ja täydennyksiä. Toivon, että ne saavutetaan mahdollisimman pian. Totta on myös, että Kroatiasta kantautuvien tietojen mukaan Kroatian kansalaiset eivät ole täysin vakuuttuneita siitä, että jäsenyydestä on maalle hyötyä. Mielestäni olisi järkevää ryhtyä viipymättä toimiin yhteistyössä Kroatian hallituksen kanssa tämän suuntauksen muuttamiseksi.
<SPEAKER ID="025" NAME="Bastiaan Belder" AFFILIATION="EFD">
(NL) Arvoisa puhemies, Kroatia on edistynyt hyvin matkallaan kohti EU:n jäsenyyttä. Tämä on kiistaton tosiasia ja olen iloinen siitä. On kuitenkin kaksi seikkaa, jotka huolestuttavat minua yhä suuresti.
<P>
Korruptio on yhä laajalle levinnyttä tässä Balkanin maassa. Sen osoittavat muun muassa keskustelun aiheena olevan päätöslauselman johdanto-osan kappaleet 7 ja 8. Tällä on valtava vaikutus maan talouteen ja kauppasuhteisiin. Tarvitsemme kiireesti paremman lähestymistavan ongelman ratkaisemiseen, mahdollisesti yhteistyössä EU:n toimielinten kanssa.
<P>
Toinen huolenaiheeni on maan huonot hallinnolliset valmiudet, jotka mainitaan päätöslauselman johdanto-osan kappaleessa 28. Vakaa hallintojärjestelmä on tarpeen, jotta EU:n lainsäädäntö voidaan panna asianmukaisesti täytäntöön ja jotteivät tapahtumat yllätä Kroatiaa.
<P>
Niin kauan kuin nämä kaksi pullonkaulaa ovat ratkaisematta, kannan huolta nopeasta tahdista, jolla puheenjohtajavaltio Unkari haluaa toteuttaa Kroatian liittymisen. Mielestäni meidän tulisi aiempien kokemusten pohjalta asettaa tavoitteeksemme liittymisen laatu, ei liittyminen itsessään. Se auttaa varmistamaan kansan tuen ja hollantilaisten maanmiesteni tuen.
<SPEAKER ID="026" NAME="Angelika Werthmann" AFFILIATION="NI">
(DE) Arvoisa puhemies, kehitys kulkee Kroatiassa yleisesti ottaen oikeaan suuntaan. Teoria on valmis, mutta se pitää vielä todistaa käytännössä. On olemassa kuitenkin kolme alaa, joilla on tehtävä vielä merkittävästi työtä.
<P>
Ensinnäkin Kroatian on tehtävä tiiviimpää yhteistyötä Haagin kansainvälisen tuomioistuimen kanssa vauhdittaakseen edistystä ihmisoikeuksien ja entisten sotarikollisten syyttämisen alalla. Kuten Amnesty International totesi Behind a Wall of Silence -raportissaan, joitakin selviä yksittäisiä ihmisoikeuksien rikkomistapauksia on vielä käsittelemättä. Ihmisoikeuksien suojaaminen on keskeinen asia EU:ssa. Meidän ei pidä tehdä kompromisseja tässä asiassa, emmekä todellakaan aio tehdä kompromisseja tässä asiassa.
<P>
Toisena asiana on korruptio. Se leviää yhä yhteiskunnassa, teollisuudessa ja politiikassa. Pidän myönteisinä Kroatian hallituksen pyrkimyksiä torjua korruptiota omassa maassaan, mutta samalla meidän on vaadittava, että myös tämä ongelma hoidetaan pontevasti.
<P>
Kolmanneksi Kroatian on oman etunsa vuoksi varmistettava, että oikeusjärjestelmän uudistamisessa edetään nyt nopeasti.
<SPEAKER ID="028" NAME="Krzysztof Lisek" AFFILIATION="PPE">
- (PL) Arvoisa puhemies, kaksi vuotta sitten, kun toimin Puolan parlamentin ulkoasianvaliokunnan puheenjohtajana, sain kunnian toimia isäntänä Kroatian ulkoasiainvaliokunnan jäsenille. Tällöin Kroatian valiokunnan jäsenet kysyivät minulta, tiesinkö, kuinka monta puolalaista oli parhaillaan purjehduslomalla Kroatiassa. Vastaus oli yhteensä useita kymmeniä tuhansia. Miljoonat turistit, jotka vierailevat nykyään tässä kauniissa maassa, voivat kertoa, että Kroatia on moderni ja demokraattinen valtio, ja vahvistaa, että se on valmis EU:n jäsenyyteen. Samat Kroatian valiokunnan jäsenet kysyivät kuitenkin myös, miten Puola uudistaa telakoidensa rakennetta. Toisin sanoen, useita ongelmia on vielä ratkaisematta, kuten kaikki täällä ovat maininneet, ja nämä ongelmat on ratkaistava. Toivon kaikesta huolimatta, että ministeri Martonyin toiveet täyttyvät, että unkarilaiset ystävämme ja Euroopan komissio saavat neuvottelut päätökseen ja että kuulemme tänään parlamentissa vierailevalta Puolan diplomatian johtaja Sikorskilta, että Puolalla on ilo todistaa Kroatian liittymistä Euroopan unioniin omalla puheenjohtajuuskaudellaan.
<SPEAKER ID="029" NAME="Zoran Thaler" AFFILIATION="S&amp;D">
(SL) Arvoisa puhemies, haluan liittyä esittelijä Swobodan lähestymistapaa ja työtä ylistävään kuoroon.
<P>
Toivon vilpittömästi, että tämä todella on Hannes Swobodan viimeinen mietintö Kroatiasta ja että Kroatia liittyy unioniin niin pian kuin mahdollista. Joka tapauksessa jäsenyys korvaa Kroatialle osan ajasta, jonka se menetti liittymisprosessissa.
<P>
Todellakin, jos katsotaan Kroatian talouden, yhteiskunnan, kulttuurin ja taiteen kehitystasoa, maa olisi voinut helposti liittyä Euroopan unioniin seitsemän vuotta sitten liittyneen ryhmän mukana. Kehotan Zagrebin viranomaisia hyödyntämään Kroatian liittymistä Euroopan unioniin korruption ja rikollisuuden kulttuurin torjumiseksi lopullisesti. Toinen erittäin tärkeä asia on puolueettoman median vapauksien kehittäminen ja Kroatian yleisradiolle työskentelevien puolueettomien toimittajien suojeleminen.
<P>
Kroatian liittyminen EU:hun tarkoittaa, että ojennamme kätemme Balkanin alueelle ja otamme heidät joukkoomme. Odotan innokkaasti yhteistyötä kroatialaisten kollegoidemme kanssa vakauden ja edistyksen tuomiseksi tälle yhä myrskyisälle alueelle.
<SPEAKER ID="030" NAME="Andrey Kovatchev" AFFILIATION="PPE">
(BG) Arvoisa puhemies, haluan kiittää Hannes Swobodaa hyvästä työstä ja toivon todella, että tämä mietintö on viimeinen ennen Kroatian Euroopan unionin liittymissopimuksen allekirjoittamista.
<P>
Uskon, että Kroatian liittyminen EU:hun antaa sysäyksen alueella tehtäville uudistuksille ja että siitä on etua koko Euroopalle. Kroatia itse viestitti äskettäin näin tarjoamalla unionin säännöstön ilmaiset käännökset entisen Jugoslavian alueen naapureilleen Bosnia ja Hertsegovinalle, Serbialle, Montenegrolle ja Makedonialle. Maa on näin osoittanut, että se haluaa ja voi edistää alueen tulevaisuutta Euroopassa.
<P>
Kroatian hyväksyminen EU:hun on selvä merkki siitä, että EU täyttää sitoumuksensa Länsi-Balkania kohtaan ja että laajentuminen on avoin prosessi. Haluan painottaa, että vaikka jokaisella maanosamme valtiolla on omat ongelmansa, meidän tulee olla varovaisia osoittaessamme sormella Länsi-Euroopan valtioita korruptiosta ja rikollisuudesta puhuttaessa.
<P>
Korruptio ja rikollisuus eivät ole tunnusmerkillisiä vain tälle alueelle vaan haaste meille kaikille, ja alueen kielteistä suuntausta voidaan muuttaa vain yhteisvoimin. Avoimuus ja demokratia ovat muuttumattomia arvoja, ja juuri tästä syystä meidän on tuettava ja edistettävä muutoksia Länsi-Balkanilla. Toivotan Kroatialle onnea ja odotan innokkaasti maan vastaanottamista tänne Euroopan unionin 28. jäsenvaltiona.
<SPEAKER ID="031" NAME="László Tőkés" AFFILIATION="PPE">
(HU) Arvoisa puhemies, meidän on kritisoitava EU:ta vakavasti siitä, että vaikka Kroatia oli monessa suhteessa valmistautunut liittymiseen jo viimeisimmän laajentumisaallon aikaan kuusi vuotta sitten, sen ei ole vieläkään annettu liittyä. Siksi voimme vain tukea puheenjohtajavaltio Unkarin tavoitetta tehdä Kroatian liittymisestä yksi maan tärkeimmistä painopisteistä sen puheenjohtajuuskauden aikana. Samalla tavoin voimme vain tukea Unkarin pääministerin Viktor Orbánin lausuntoa siitä, ettei Euroopan yhdentyminen voi olla täydellinen ilman Länsi-Balkanin valtioiden liittymistä. Ulkopuolella olevat entisen Jugoslavian valtiot ovat kuin ammottavia mustia aukkoja EU:n kartalla. Kroatian liittyminen merkitsee muutosta tähän tilanteeseen. Kuten Kroatian pääministeri Jadranka Kosor eilen sanoi, meillä on moraalinen velvollisuus kannustaa näin Kaakkois-Euroopan maita, koska yhdentyminen on niille ainoa vaihtoehto.
<SPEAKER ID="032" NAME="Andrzej Grzyb" AFFILIATION="PPE">
(PL) Arvoisa puhemies, sekä Hannes Swobodan mietintö että puheenjohtajavaltion ja komission jäsen Fülen julkilausumat osoittavat, että ilmapiiri on hyvin myönteinen Kroatian neuvottelujen päätökseen saattamiselle. Erityistä painoarvoa on annettava Kroatian itsensä ja muun muassa pääministeri Kosorin osoittamalle päättäväisyydelle niin neuvottelujen päätökseen saattamisen suhteen kuin naapurivaltioiden ja kansainvälisen rikostuomioistuimen kanssa tehtävän yhteistyön suhteen. Myös mahdollisuus neuvottelujen päättämiseen lähitulevaisuudessa ja parlamentissa vallitseva tunnelma auttavat Kroatiaa. On tärkeä merkki, ettei tulevien ongelmien anneta kasautua ja että 20 vuoden odotus päättyy liittymissopimuksen allekirjoittamiseen. Meidän tulee tunnustaa myös Kroatian esittämät symboliset eleet, kuten yhteisön koko säännöstön käännöksen antaminen kaikille jäsenyyteen pyrkiville naapurivaltioille. Haluan antaa tunnustusta myös Hannes Swobodan tekemälle työlle, ja olen myös osaltani varma siitä, että tämä on viimeinen mietintö Kroatian edistymisestä liittymisen valmisteluissa. Saamme pian toivottaa maan Euroopan unionin jäseneksi.
<SPEAKER ID="033" NAME="Csaba Sándor Tabajdi" AFFILIATION="S&amp;D">
(HU) Arvoisa puhemies, arvoisa komission jäsen, arvoisa ministeri, tuen vakaasti puheenjohtajavaltio Unkaria pyrkimyksissä saada Kroatian liittymisneuvottelut päätökseen kesäkuussa. Kroatia on saavuttanut useassa suhteessa korkeamman kehitystason kuin osa EU:n jäsenvaltioista. On kuitenkin selvää, että kuten ministeri Martonyi totesi, tehtävää on vielä paljon. Hannes Swoboda ymmärtää erinomaisesti Länsi-Balkanin alueen monimutkaista tilannetta.
<P>
Kroatian menestys voi toimia kannustimena Serbialle ja muille Länsi-Balkanin valtioille. On tärkeää, että ystävämme Länsi-Balkanilla ja kroatialaiset kollegamme ymmärtävät, että maiden sisäiset uudistukset on toteutettava kansalaisten oman edun vuoksi, ei EU:n vuoksi. Mielestäni on poikkeuksellisen tärkeää parantaa serbien, unkarilaisten ja muiden kansallisten vähemmistöjen tilannetta ja varmistaa hyvin ansaittu paluu serbeille, jotka pakenivat tai häädettiin pois, Krajinan serbeille, sekä sopia Slovenian ja Kroatian naapuruussuhteet. Meidän tulee antaa arvoa sille, että Kroatian valtion päämies on esittänyt useita eleitä kohti historiallista sovintoa Serbian, Bosnia ja Hertsegovinan ja Kroatian välillä.
<SPEAKER ID="034" NAME="Jelko Kacin" AFFILIATION="ALDE">
(SL) Arvoisa puhemies, toivotan Kroatian hallitukselle ja Euroopan komissiolle runsaasti päättäväisyyttä, kärsivällisyyttä, pitkäjänteisyyttä ja energiaa uudistusten viimeistelyyn. Toivon myös, että Kroatia voi juhlistaa itsenäisyytensä 20. vuosipäivää saattamalla neuvottelut päätökseen.
<P>
Se on vilpitön toiveeni. Todelliset mahdollisuudet riippuvat kuitenkin Kroatian hallituksesta sekä sen, hallitsevan koalition, ja Kroatian parlamentin opposition välisestä yhteistyöstä. Tarvitsemme nyt poliitikoilta myös paljon parempaa sosiaalista myötätuntoa ja ymmärrystä. Tämänhetkinen talouskriisi työntää edut, joita EU:hun liittyminen saattaisi tuoda Kroatian taloudelle ja kansalaisille, yhteiskunnallisten painopisteiden pohjalle ja lisää Euroopan unioniin kohdistuvaa kritiikkiä.
<P>
Viimeisenä mutta ei vähäisimpänä, Kroatian on saatava kansalaisensa äänestämään kansanäänestyksessä liittymisen puolesta. Kroatian liittymistahdin hidastumisella ei olisi maalle katastrofaalisia seurauksia, mutta se lähettäisi erittäin kielteisen viestin Länsi-Balkanin maille, jotka ovat matkalla kohti EU:ta. Jos neuvotteluja ei saada päätökseen, Kroatian parlamentin jäsenet eivät saa tarkkailijan asemaa Euroopan parlamentissa eikä maa saa jäsenyyttä. Siksi kehotan teitä pitämään tahtia yllä ja tekemään kaikkenne.
<SPEAKER ID="035" NAME="Marije Cornelissen" AFFILIATION="Verts/ALE">
(NL) Arvoisa puhemies, Olen iloinen siitä, että Kroatia on entistäkin lähempänä liittymistä. Vihreät / Euroopan vapaa allianssi -ryhmä kannattaa vakaasti kaikkien Balkanin maiden, kuten myös Turkin, liittymistä. Kannatamme liittymistä näin voimakkaasti kuitenkin juuri siksi, että painotamme suuresti uudistuksia, jotka on toteutettava jäsenyyden saavuttamiseksi. Kroatia ei ole vielä toteuttanut uudistuksia. Prosessin on jatkuttava.
<P>
Pyrimme siksi äänestyksessä varmistamaan, ettei mietinnössä esitetä tarkkaa ajankohtaa. On mahdollista, että neuvottelut saadaan päätökseen tämän vuoden ensimmäisen puoliskon aikana, mutta yhtä mahdollista on, että näin ei tapahdu. Nyt ei ole kyse siitä, milloin neuvottelut saadaan päätökseen. On kyse siitä, että Kroatia on liittymiseen mennessä täyttänyt kaikki kriteerit.
<P>
Jos olemme oppineet yhden asian Romanian ja Bulgarian liittymisestä, se on todellakin se, että ettei tule asettaa tarkkaa määräaikaa. Sen sijaan tulee tehdä selväksi, mitä on vielä tehtävä. Vielä yksi huomio: yksi aloista, joilla Kroatian tulisi tehdä vähän lisätyötä, on seksuaalivähemmistöjen suojelu. Olisi mukavaa, jos EU:n nykyinen puheenjohtajavaltio näyttäisi hyvää esimerkkiä antamalla luvan Budapestissa 18. kesäkuuta 2011 pidettäväksi suunnitellulle Gay Pride -kulkueelle.
<SPEAKER ID="036" NAME="Charles Tannock" AFFILIATION="ECR">
(EN) Arvoisa puhemies, Kroatian edistys kohti EU:n jäsenyyttä jatkuu sulavasti, kuten mietinnöstä käy ilmi. Brittiläiset konservatiivit kannattavat EU:n laajentumista maihin, jotka täyttävät täysimääräisesti Kööpenhaminan kriteerit, sillä uskomme, että suuremmasta EU:sta syntyy joustavampi ja vähemmän keskittynyt unioni.
<P>
Kroatiaa on onniteltava korruption kitkemiseen liittyvistä toimista, joista on todisteena entisen pääministerin Ivo Sanaderin pidättäminen. Olen iloinen siitä, ettei Slovenia enää estä Kroatian liittymistä maiden välisen rajakiistan vuoksi. Tämä on aina ollut kahdenvälinen asia, mutta sen ei pidä millään tavalla estää Kroatiaa liittymästä unioniin. Kroatialla on pieni kiista myös Montenegron kanssa, jonka esittelijänä itse toimin. Se on kansainvälisen tuomioistuimen ratkaistavissa.
<P>
Montenegron esittelijänä ja Serbian vakaana ystävänä uskon myös, että Kroatian liittyminen kiihdyttää koko Jugoslavian entisen alueen yhdentymistä EU:hun. Toivon, että Kroatian jäsenyys innostaa kumpaakin maata jatkamaan sitkeästi uudistuksia ja ettei Kroatia pyri unioniin päästyään tasaamaan vanhoja tilejä estämällä Serbian liittymisen.
<SPEAKER ID="037" NAME="Andreas Mölzer" AFFILIATION="NI">
(DE) Arvoisa puhemies, Kroatian tiedetään olevan ehdokasmaista se, joka on saavuttanut eniten edistystä. Se ei ole yllättävää, sillä Kroatian kulttuurilliset ja historialliset juuret ovat tiukasti Keski-Euroopassa. Kroatia on osoittanut valmiutensa liittyä EU:hun useita kertoja, muun muassa sopimalla kalastuskiistan. Lisätoimia tarvitaan tietysti vielä korruption suhteen, mutta tahtoa löytyy selvästi, mistä on osoituksena entisen pääministerin Ivo Sanaderin pidättäminen. Myös sotarikosten käsittelyn alalla on tapahtunut jonkin verran kehitystä. Nähtäväksi jää, millainen rooli Jugoslavian salaisen palvelun entisistä korkean tason jäsenistä annetuilla saksalaisilla pidätysmääräyksillä on.
<P>
Kroatia näyttää olevan valmis jättämään menneisyyden taakseen muun muassa antamalla tukea palaaville sotapakolaisille. Tältä osin olisi myös toivottavaa, että EU tukisi sotapakolaisia ja asuinseudultaan siirtymään joutuneita ihmisiä sekä pyrkisi löytämään ratkaisun Tonavan schwabenilaisten korvausvaatimuksiin.
<SPEAKER ID="038" NAME="Jean-Pierre Audy" AFFILIATION="PPE">
(FR) Arvoisa puhemies, haluan antaa tunnustusta kollegani Hannes Swobodan tasapainoisesta päätöslauselmasta ja todeta, että meidän on saatava liittyminen onnistumaan. Tässä yhteydessä haluan nostaa esiin yleisön tiettyjä aloja koskevat merkittävät epäilykset, sillä liittyminen osuu huonoon ajankohtaan. Historia ei noudata aikataulua, ja elämme nyt kriisikautta. Euroopan kansalaisilla on epäilyksiä.
<P>
Berliinin muurin kaatumisen jälkeen nähtiin entisten kommunistivaltioiden liittymisaalto ja nykyään etenemme tapaus kerrallaan. Siksi, arvoisa komission jäsen, olen sitä mieltä, että kaikissa EU:n valtioissa, ja ehkä jopa Kroatiassa itsessäänkin, on pidettävä suuri tiedotuskampanja, jossa selitetään kaikki saavutettu edistys, että kaikki luvut on täytetty hyvin ja että liittymistä varten on tehty vakavasti otettavia valmisteluja.
<P>
Tämä on ehdotukseni, sillä liittymisestä ei päätä Euroopan unioni. Liittymisestä päättävät jäsenvaltiot ja niiden kansalaiset. Meillä on velvollisuus saada liittyminen onnistumaan. Meidän tulisi käyttää kaikki saatavissa olevat voimavarat tänä Euroopan yhdentymisen vaikeana aikakautena, jota parhaillaan elämme.
<SPEAKER ID="039" NAME="Štefan Füle">
komission jäsen. - (EN) Arvoisa puhemies, haluan esittää suuren kiitoksen tästä kannustavasta ja rakentavasta keskustelusta. Euroopan parlamentin päätöslauselmaesitys, ja sen tasapainoinen viesti, antaa tärkeää tukea komissiolle tekemälle työlle. Siinä annetaan paljon hyödyllistä opastusta Kroatian työn jatkoa varten, ja pidän erityisen myönteisenä tämänpäiväisessä keskustelussa tehtyjä useita viittauksia oikeudenmukaisuuteen, laatuun ja vakuuttavuuteen.
<P>
Tuen myös täysin tänään esitettyjä lausuntoja, joissa korostettiin, että koko prosessista ja vaadituista toimista on etua Kroatian kansalaisille. Näistä eduista on kerrottava selvästi tulevina kuukausina.
<P>
Parlamentin Kroatian liittymisprosessille antama rakentava ja vakaa tuki on tärkeä merkki. Se on tärkeää Kroatian lisäksi myös kaikille muille ehdokasvaltioille ja mahdollisille ehdokkaille. Tukenne kannustavat niitä jatkamaan intensiivisiä toimia matkalla kohti Euroopan unionia ja neuvottelujen onnistunutta päätökseen saattamista.
<SPEAKER ID="040" NAME="János Martonyi">
neuvoston puheenjohtaja. - (EN) Arvoisa puhemies, haluan aivan aluksi ilmaista puheenjohtajavaltion puolesta tunnustukseni ja kiitokseni parlamentin - ja erityisesti esittelijä Hannes Swobodan - jatkuvasta sitoumuksesta ja myönteisestä panoksesta toimiin, joiden avulla pyrimme etenemään kohti onnistunutta laajentumista Kroatiaan ja koko laajentumisprosessin edistymistä.
<P>
Uskon vakaasti, että kaikki nämä toimet on esitelty erittäin hyvin tämän aamun hyvin rakentavassa ja hyödyllisessä keskustelussa. Uskon vakaasti myös siihen, että hyväksyttävässä päätöslauselmassa korostetaan parlamentin ratkaisevan tärkeää roolia, joka ulottuu Kroatian konkreettista liittymistä pidemmälle.
<P>
Tämä antaa Euroopan yleisen mielipiteen määrääville Euroopan kansalaisille erittäin tärkeä viestin siitä, että laajentumisesta on todellakin heille hyötyä, ja saa heidät ehkä vakuuttuneiksi siitä, että laajentumisväsymys, joka syntyi ja tuntui heti sen jälkeen, jota kutsumme nyt Euroopan jälleenyhdistymiseksi, on poissa ja että laajentumisprosessin on jatkuttava.
<P>
Samalla se antaa myös hyvin tärkeän poliittisen viestin muille ehdokas- ja hakijamaille. Tätä painotetaan myös mietinnössänne ja päätöslauselmassanne. Me kaikki tiedämme, että keskeinen tekijä, Länsi-Balkanin vakaus, yhteistyö ja sovinnonteko, on todellakin eurooppalainen perspektiivi.
<P>
Eurooppalaisen perspektiivin on oltava uskottava, ja sitä on painotettava ja tuotava esiin konkreettisin toimin. Kroatian tuleva liittyminen Euroopan unioniin on juuri tällainen toimi. Tiedämme kaikki, että työ on kesken. Eurooppa ei ole vielä kokonainen, ja perustavanlaatuinen tehtävämme on viedä prosessia eteenpäin.
<P>
Joitakin erittäin tärkeitä huomioita ja kommentteja esitettiin muun muassa siitä, ovatko liittymisneuvottelut kestäneet liian kauan. On totta, että ne ovat kestäneet lähes kuusi vuotta ja että aika on pidempi kuin muiden maiden neuvotteluprosessi. Ehdottaisin nyt, että katsomme tulevaisuuteen ja yritämme nopeuttaa prosessia mahdollisimman paljon.
<P>
Kummallakin puolella on toteutettu hyvin monia tärkeitä edistysaskeleita ja saavutuksia, ja haluaisin painottaa yhä uudelleen ja uudelleen määrätietoisuuttamme siitä, että kummankin puolen yhteisten toimien avulla pystymme saavuttamaan vakuuttavan ja laadukkaan laajentumisen. Tämä olisi hyvin tärkeä viesti meille kaikille nykyisen Euroopan unionin rajojen sisä- ja ulkopuolella.
<P>
Haluan kiittää teitä uudelleen äärimmäisen tärkeistä ajatuksistanne ja kommenteistanne sekä ilmaista kiitokseni komissiolle - kaikki tämä tietysti siinä toivossa, että pystymme saavuttamaan tavoitteemme, joka on, sanon uudelleen, saattaa neuvottelut päätökseen tämän vuoden kesäkuun loppuun mennessä.
<SPEAKER ID="041" NAME="Puhemies">
(EL) Olen vastaanottanut työjärjestyksen 110 artiklan 2 kohdan mukaisesti käsiteltäväksi jätetyn tämän keskustelun aihetta koskevan päätöslauselmaesityksen.
<P>
Keskustelu on päättynyt.
<P>
Äänestys toimitetaan tänään tiistaina 16. helmikuuta klo 12.00.
<P>
Kirjalliset lausumat (työjärjestyksen 149 artikla)
<SPEAKER ID="042" NAME="Debora Serracchiani" LANGUAGE="IT">
Toivomme, että Kroatia edistyy nopeasti EU:n jäsenyyttä koskevissa neuvotteluissa. Kroatian liittymisen vauhdittaminen on tärkeää, jos maan strategista geopoliittista asemaa pidetään porttina Keski-Euroopan markkinoihin. Siksi satamia ja yhteyksiä eurooppalaisiin liikennekäytäviin on kehitettävä yhtenäistetysti, erityisesti sen tosiasian valossa, että Kroatia tulee saamaan huomattavasti EU:n rahoitusta, josta 60 prosenttia kohdistetaan infrastruktuuriin.
<P>
Jotta tämä toteutuu, Kroatian on jatkettava tarvittavien uudistusten käyttöönottamista. Sen tulee erityisesti vahvistaa julkista hallintoa ja oikeuslaitosta, torjua korruptiota ja taata täysimääräinen yhteistyö entisen Jugoslavian alueen kansainvälisen rikostuomioistuimen kanssa. Pidän myönteisenä Euroopan unionin ja Kroatian tasavallan tekemää sopimusta Euroopan huumausaineiden ja niiden väärinkäytön seurantakeskuksesta. Olen pettynyt Kroatian laivanrakennusteollisuuden tilaan, sillä ala oli joskus Jugoslavian teollisuusviennin helmi mutta on nyt lähes täysin raunioina.
<P>
Toivon, että Kroatian hallitus pystyy saamaan rakenteenuudistusprosessin mahdollisimman pian valmiiksi, jotta se voi sulkea kilpailua koskevan luvun. Korostan Kroatian liittymisen tärkeyttä erityisesti Adrianmeren yhdennetyn meripolitiikan kannalta, sillä se on pian virallisesti lähes kokonaan Euroopan unionin aluetta.
<SPEAKER ID="043" NAME="Jiří Havel" LANGUAGE="CS">
Mietintö on yleisesti ottaen suotuisa Kroatialle. Se osoittaa maan olevan lähellä liittymisneuvottelujen päättämistä. Samalla siinä kuitenkin kiinnitetään aiempien vuosien tavoin huomiota jatkuviin, ja usein vakaviin, puutteisiin. Kroatian ja Slovenian aluekiistoihin liittyvien aiempien kokemusten valossa on huolestuttavaa, ettei Kroatian ja sen muiden naapureiden (erityisesti Bosnia ja Hertsegovinan mutta myös Serbian ja Montenegron) välisissä useissa aluekiistoissa ole saavutettu merkittävää myönteistä edistystä. Erittäin hidas lähestymistapa serbeihin kohdistuneista sotarikoksista rankaisemiseen aiheuttaa yhä merkittäviä ongelmia. Useita satoja tapauksia on tutkimatta ja syytteet niistä nostamatta. Se, että Kroatian oikeuslaitos jättää tapaukset huomiotta vahvistaa serbien jatkuvaa epäluottamusta. Kroatia ei ole myöskään vielä toimittanut tykistöasiakirjoiksi nimitettyjä asiakirjoja Haagissa toimivalle entisen Jugoslavian alueen kansainväliselle rikostuomioistuimelle. Siksi on tullut aika miettiä, miten pitkälti EU:n tulee puuttua asiaan. Jopa serbipakolaisten paluu vuonna 2010 oli hyvin rajallinen. Mietinnössä ei kerrota, kuinka moni 130 000 serbistä, jotka palasivat Kroatiaan sodan jälkeen, tuli Serbiasta ja kuinka moni Bosnia ja Hertsegovinan Serbitasavallasta. Serbipakolaisten määrä Serbitasavallassa (Bosnia ja Hertsegovinassa) on pysynyt melko vakaana useiden vuosien ajan (25 000-35 000 henkilöä). Kroatian viranomaiset ovat tehneet heidän paluustaan mahdotonta pääasiassa jättämällä ratkaisematta muun muassa omaisuuden palauttamiseen, asumiseen, maanvuokraoikeuksiin ja eläkkeisiin liittyvät ongelmat.
<SPEAKER ID="044" NAME="Monika Smolková" LANGUAGE="SK">
Kroatia, joka on ollut ehdokasmaana vuodesta 2003 lähtien, jolloin se jätti hakemuksensa, on toteuttanut EU:n jäsenyyden vaativat valmistelut. Prosessi edellyttää syvällisiä uudistuksia, joita yleisö vastustaa usein tiukasti. Tämän vaativan prosessin päätökseen vain seitsemän vuotta sitten saaneen Slovakian edustajana ihailen Kroatiaa ja uskon, että Kroatia saa jäljellä olevat 10 lukua päätökseen niin pian kuin mahdollista. Jugoslavian hajoamisen ja sotilaallisen konfliktin päättymisen jälkeen Kroatia on edistynyt lyhyessä ajassa merkittävästi infrastruktuurin, palvelujen ja matkailun alalla, joka on maan kansantalouden vallitseva haara. Vierailen Kroatiassa turistina joka vuosi ja mielestäni maa kuuluu EU-valtioiden perheeseen. Tuen kollegoideni tavoin Kroatian liittymistä.
<SPEAKER ID="045" NAME="Ildikó Gáll-Pelcz" AFFILIATION="PPE">
kirjallinen. - (HU) Kroatia on yhden askeleen päässä sen historiallisen tavoitteen saavuttamisesta. Kysymys kuuluu, millainen tämä askel on. Onko se pitkä askel täynnä esteitä, ehkä jopa keinotekoisia? Vai onko se helpompi ja lyhyempi askel, joka perustuu yhteistyöhön ja jossa arvostetaan vaikeiden sitoumusten puitteissa jo saavutettuja tuloksia? Kroatian kansalaiset ovat tehneet huomattavasti töitä varmistaakseen liittymisneuvottelujen loppuun saattamisen, ja heidän yhteistyönsä ansaitsee todella tunnustusta, oli kyse sitten toimista korruption, eturistiriitojen ja järjestäytyneen rikollisuuden vähentämisen tai naapuruuspolitiikan parantamisen alalla. Jotkin kysymykset ovat tietysti yhä auki, ja useimmat niistä ovat luonteeltaan kahdenvälisiä, mutta on tärkeää painottaa, ettei niitä tule sekoittaa Euroopan unionin asioihin.
<P>
On varma siitä, että Kroatia on ansainnut päästä EU:n jäsenvaltioksi ja on ansainnut saada neuvottelut onnistuneeseen päätökseen Unkarin puheenjohtajuuskauden aikana. Kroatian asema Länsi-Balkanilla on strategisesti tärkeä. Tätä roolia vahvistavat kolme sopimusta, jotka Kroatia ja puheenjohtajavaltio Unkari ovat tehneet energian huoltovarmuuden parantamisesta, yhteisestä tutkimuksesta rajatylittävillä hiilivetykentillä ja öljyvarojen varastoinnista. Toivon vilpittömästi Kroatian kansalaisten puolesta, että kaikki luonnolliset - ja ehkä keinotekoisesti luodut - esteet poistetaan liittymisen tieltä, koska Kroatia on kypsä liittymään EU:hun ja on ansainnut sen. Pyydän teitä hyvät kollegani edistämään Kroatian mahdollisimman pikaista liittymistä EU:hun antamalla äänestyksessä sille tukenne, sillä tällä tavoin Kroatia voisi liittyä symbolisena itsenäisyytensä 20-vuotisjuhlavuonna.
<SPEAKER ID="046" NAME="Iuliu Winkler" LANGUAGE="HU">
Kroatian liittymisneuvottelujen kiihdyttäminen tuo EU:hun liittymisen mahdollisuuden Kaakkois-Euroopan alueen ulottuville. Kroatian lisäksi myös muut Länsi-Balkanin valtiot odottavat optimistisesti tulevaisuuttaan Euroopan unionissa. Tämä toisi puolestaan vakautta ja taloudellista kasvua alueelle, jolla on raskas historiallinen perintö, ja tekisi sen demokratiakehityksestä peruuttamattoman. Arvostan Kroatian hallituksen ponnisteluja korruption torjumiseksi, EU:n varojen asianmukaisen käytön takaamiseksi ja yhä avoinna olevien neuvottelulukujen päätökseen saattamiseksi. Myös naapurisuhteiden parantamisessa on saavutettu merkittävää edistystä. Tuen vakaasti Kroatian mahdollisimman nopeaa liittymistä EU:hun, koska olen kansallisuudeltani unkarilaisena Romanian edustajana seurannut läheltä unkarilaisen yhteisön kohtaloa Kroatiassa. Olisin erittäin tyytyväinen, jos voisimme pian toivottaa toisen kotimaansa ulkopuolella elävän unkarilaisen yhteisön Euroopan unionin jäseneksi. Euroopan unionin on selvästi tuettava Kroatian liittymispyrkimyksiä. Vaatimuksia ei pidä keventää, mutta vaatimuksien täyttämistä tulee helpottaa. Yhdyn kollegoihini, jotka pyytävät Euroopan komissiota asettamaan määräajat prosessin mahdollisimman pikaiselle päättämiselle ja sulkemaan neuvotteluluvut vielä Unkarin puheenjohtajuuskauden aikana.
<SPEAKER ID="047" NAME="Giovanni Collino" LANGUAGE="IT">
Puheenjohtajavaltio Unkarin aikomus saattaa neuvottelut päätökseen vuoden 2011 ensimmäisen puoliskon aikana saa meidät hyvin optimistisiksi Balkanin alueen tulevaisuuden ja alueen maiden EU:hun liittymisen suhteen. Kroatian hallitus on nähnyt paljon vaivaa onnistuakseen uudistusprosessissa ja ihmisoikeuksien suojaamisessa. Jotta Kroatiaa voidaan pitää valmiina Euroopan unioniin ja Eurooppa 2020 -strategiassa asetettuihin tavoitteisiin, parannuksia tarvitaan vielä muutamilla aloilla: korruption torjunnassa, vähemmistöjen, myös italialaisvähemmistöjen, suojelemisessa, oikeuskäsittelyjen keston lyhentämisessä, tuomioistuinten infrastruktuurin ja välineiden tukemisessa sekä verouudistusten ja julkisten menojen leikkausten vahvistamisessa.
<P>
Jos Kroatia jatkaa unionin säännöstön noudattamisen vaatimien uudistusten täytäntöönpanoa, Euroopan unionilla on ensi syksystä lähtien arvokas lisäosa, joka auttaa kasvattamaan sen varakkuutta ja takaamaan geopoliittisen tasapainon idän ja lännen välillä, Välimeren alueesta ja Italian koillisosasta alkaen. Euroopan makroalueiden luominen, joka alkaa Adrian- ja Joonianmeren alueelta, johon Italiakin kuuluu, tuo Kroatian pian EU:n ohjelmien ja politiikkojen ytimeen.
<SPEAKER ID="048" NAME="Elżbieta Katarzyna Łukacijewska" LANGUAGE="PL">
Kroatian liittymisestä Euroopan unioniin käydään vilkasta julkista keskustelua. Maa on erittäin houkutteleva kohde eurooppalaisille turisteille, mutta sillä on myös ongelmia, joita vastaan se joutuu kamppailemaan. Haluan huomauttaa, että Kroatialla on vastassaan yhä useita haasteita ja valtion tason muutoksia, joihin täytyy vastata tehokkaasti, jotta maa pystyy täyttämään EU:n vaatimukset mahdollisimman pian.
<P>
Laajentumispolitiikan, joka helpottaa demokratian lujittamista erityisesti Balkanin maissa, tulisi kuitenkin olla myös Euroopan unionin etujen mukainen. Euroopan parlamentin tulisi arvioida Kroatiassa tähän mennessä tehtyjä muutoksia myönteisesti, sillä maa on osoittanut suurta halukkuutta ratkaista sisäiset ongelmansa. Meidän on oltava avoimia uusille jäsenvaltioille. Toivon, että neuvottelujen tahti mahdollistaa sen, että Kroatia voi allekirjoittaa liittymissopimuksen Puolan puheenjohtajuuskaudella, sillä maa ansaitsee päästä Euroopan unionin jäseneksi. Kiitos.
