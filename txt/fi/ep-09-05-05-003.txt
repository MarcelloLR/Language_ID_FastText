<CHAPTER ID="003">
Sähköiset viestintäverkot ja -palvelut, yksityisyyden suoja ja kuluttajansuoja - Sähköiset viestintäverkot ja -palvelut - Euroopan sähköisen viestinnän sääntelyviranomaisten yhteistyöelin ja virasto - Maanpäälliseen matkaviestinliikenteeseen varattavat taajuusalueet (keskustelu) 
<SPEAKER ID="007" NAME="Puhemies">
(FR) Esityslistalla on seuraavana yhteiskeskustelu
<P>
sisämarkkina- ja kuluttajansuojavaliokunnan suositus toiseen käsittelyyn neuvoston yhteisestä kannasta Euroopan parlamentin ja neuvoston direktiivin antamiseksi yleispalvelusta ja käyttäjien oikeuksista sähköisten viestintäverkkojen ja -palvelujen alalla annetun direktiivin 2002/22/EY, henkilötietojen käsittelystä ja yksityisyyden suojasta sähköisen viestinnän alalla annetun direktiivin 2002/58/EY ja kuluttajansuojaa koskevasta yhteistyöstä annetun asetuksen (EY) N:o 2006/2004 muuttamisesta (16497/1/2008 - C6-0068/2009 - (Esittelijä: Malcolm Harbour)
<P>
teollisuus-, tutkimus- ja energiavaliokunnan suositus toiseen käsittelyyn neuvoston yhteisestä kannasta Euroopan parlamentin ja neuvoston direktiivin antamiseksi sähköisten viestintäverkkojen ja -palvelujen yhteisestä sääntelyjärjestelmästä annetun direktiivin 2002/21/EY, sähköisten viestintäverkkojen ja niiden liitännäistoimintojen käyttöoikeuksista ja yhteenliittämisestä annetun direktiivin 2002/19/EY sekä sähköisiä viestintäverkkoja ja -palveluja koskevista valtuutuksista annetun direktiivin 2002/20/EY muuttamisesta (16496/1/2008 - C6-0066/2009 - (Esittelijä: Catherine Trautmann)
<P>
teollisuus-, tutkimus- ja energiavaliokunnan suositus toiseen käsittelyyn neuvoston yhteisestä kannasta Euroopan parlamentin ja neuvoston asetuksen antamiseksi Euroopan sähköisen viestinnän markkinaviranomaisen perustamisesta (16498/1/2008 - C6-0067/2009 - (Esittelijä: Pilar del Castillo Vera)
<P>
Francisca Pleguezuelos Aguilarin teollisuus-, tutkimus- ja energiavaliokunnan puolesta laatima mietintö ehdotuksesta Euroopan parlamentin ja neuvoston direktiiviksi taajuusalueista, jotka varataan yleiseurooppalaisen yleisen solukkojärjestelmäisen digitaalisen maanpäällisen matkaviestinliikenteen yhteen sovitettuun käyttöönottoon yhteisössä, annetun neuvoston direktiivin 87/372/ETY muuttamisesta - C6-0452/2008 -.
<SPEAKER ID="008" NAME="Malcolm Harbour">
esittelijä. - (EN) Arvoisa puhemies, on etuoikeus olla tänä aamuna avaamassa tätä mitä tärkeintä keskustelua ja kehottamassa kollegojamme kannattamaan nyt käsiteltävänä olevan televiestintäpaketin uudistamista.
<P>
Korostan, että kyseessä on uudistus. Kuten kuulitte sen osia on ollut laatimassa neljä esittelijää. Paketin keskeisen uudistuksen osalta haluan kiittää kollegojani Catherine Trautmannia ja Pilar del Castillo Veraa, koska olemme työskennelleet yhdessä erittäin tiiviisti saadaksemme paketin kokoon.
<P>
Tämä on tärkeä uudistus, koska nykyinen paketti, jonka parissa työskentelin kollegojen kanssa vuosina 2001 ja 2002, on toiminut erittäin hyvin Euroopan talouden hyväksi. Meillä on kukoistava ja dynaaminen viestintäala ja kuluttajat toimivat markkinoilla aktiivisesti. Tämä uudistus päivittää alan lainsäädännön, ja kollegani kertovat aloista, joita he haluavat käsitellä. Tärkeintä on, että uudistuksen ansiosta paketti on vankka ja kestää seuraavan vuosikymmenen. Parlamentti on tehnyt merkittäviä parannuksia tässä toisessa käsittelyssä.
<P>
Haluan meidän kolmen puolestamme pöytäkirjaan merkittäväksi kiitoksemme puheenjohtajavaltio Ranskalle, joka sai aikaan yhteisen kannan marraskuussa. Sen ansiosta voimme esitellä teille tämän parannellun paketin tänään vaalikauden viimeisellä istuntojaksolla, koska on erittäin tärkeää eurooppalaisille kuluttajille ja Euroopan taloudelle, että hyväksymme paketin suurella enemmistöllä huomisessa äänestyksessä.
<P>
Kuten aina tällaisten monimutkaisten asioiden yhteydessä, olen saanut nauttia omien varjoesittelijöideni Bernadette Vergnaudin, Cristian Buşoin ja Heide Rühlen mahtavasta yhteistyöstä. Haluan myös kiittää Alexander Alvaron johtamaa kansalaisvapauksien sekä oikeus- ja sisäasioiden valiokunnan tiimiä, koska tärkeä tekijä uudistuksissani sisältää myös sähköisen viestinnän tietosuojadirektiivin, jota he ovat käsitelleet.
<P>
Tänä aamuna käytössäni olevien neljän minuutin aikana minulla ei ole aikaa käsitellä kaikkia kohtia ja parannuksia, joita olemme yksityiskohtaisesti tehneet. Niistä tiedotetaan runsain mitoin jälkikäteen. Haluan vain antaa teille pienen katsauksen siitä, mitä me olemme saaneet aikaan ja mihin me pyrimme.
<P>
Tässä direktiivissä me olemme huomattavasti parantaneet kuluttajien ja käyttäjien oikeuksia sähköisessä toiminnassa. Kuluttajille on annettava mahdollisuus valita tarjolla olevista sähköisistä viestintäpalveluista. Jotta he kykenisivät siihen, heillä on oikeus saada tietoa. Heillä on oikeus kohtuullisiin sopimusehtoihin, jotka eivät sido heitä pitkiksi ajoiksi tiettyihin palveluntarjoajiin. Heillä on oikeus korkealaatuisiin hätäpalveluihin, sosiaalisten tietopalvelujen käyttöön internetissä ja puhelinpalveluihin. Ennen kaikkea heillä on oikeus saada tietonsa suojattua sähköisessä viestinnässä. Kuulemme lisää siitä myöhemmin. Meidän on myös annettava sääntelyviranomaisille mahdollisuus varmistaa, että kyseiset oikeudet toteutetaan asianmukaisesti. Tämä kaikki sisältyy tähän ehdotukseen.
<P>
Mielestäni on hyvin tärkeää korostaa, että tämä on mahdollisuudet ja oikeudet tarjoava ehdotus. Se ei millään lailla rajoita ihmisten oikeuksia internetissä tai rajoita palveluja mitenkään. Haluamme antaa kuluttajille vallan tehdä valintoja, ja juuri se avaa palvelut.
<P>
Haluan päättää ensimmäisen puheenvuoroni toteamalla, että: tätä ehdotusta on ollut laatimassa lukemattomia ihmisiä ja meillä on ollut valtavat resurssit tukenamme. Haluan erityisesti mainita Peter Traungin sisämarkkina- ja kuluttajansuojavaliokunnasta, oikeudellisen neuvonantajamme Luca Vusaggion sekä Lindsay Gilbertin ryhmästämme. He kaikki ovat tehneet erittäin tiivistä yhteistyötä avustajani Sheena Gooroochurnin kanssa. Olemme saaneet suurenmoista tukea komissiolta, Peter Rodfordilta, komission jäseneltä itseltään ja hänen kabinetiltaan sekä Eva Veivon johtamalta neuvoston sihteeristöltä. Mainitsen tämän, koska uskoakseni useat ulkopuoliset eivät ymmärrä, miten suurta työtä ja laajaa paneutumista tällaisten monimutkaisten tekstien laatiminen vaatii. Odotan kannatustanne tälle paketille huomenna, koska se on niin tärkeä meidän kaikkien tulevaisuuden kannalta.
<SPEAKER ID="009" NAME="Catherine Trautmann">
esittelijä. - (FR) Arvoisa puhemies, arvoisa komission jäsen, hyvät parlamentin jäsenet, huomenna äänestämme televiestintäalan paketista. Se on viimeinen vaihe, joka päättää useiden kuukausien työn ja neuvottelut kompromissin aikaansaamiseksi. Kompromissiin päästiin neuvoston kanssa käydyn kovan kädenväännön jälkeen yhteydessä, jossa kolmella toimielimellä oli aluksi hyvin erilaiset kannat.
<P>
Haluan ensimmäiseksi kiittää vilpittömästi Pilar del Castillo Veraa, Malcolm Harbouria, Francisca Pleguezuelos Aguilaria, varjoesittelijöitä, poliittisia ryhmiä, valiokuntien puheenjohtajia ja sihteeristöjä, neuvoston puheenjohtajavaltiota ja Euroopan komissiota väsymättömistä ponnisteluista näinä pitkinä kuukausina. Kiitän myös kaikkia kollegojani, jotka ovat luottaneet minuun ja antaneet minulle tukensa.
<P>
Tämä paketti tuo lukuisia etuja. Ne ovat tärkeitä kuluttajille, koska ne tarjoavat parempia palveluja kohtuullisempaan hintaan. Televiestinnälle on itse asiassa luonteenomaista sen vaikutus jokapäiväiseen elämään. Sillä on ilmeinen sosiaalinen asema kehitystä ja kasvua edistävänä välineenä.
<P>
Pelkästään televiestintäalla on yli 3,5 miljoonaa työpaikkaa. Ala vastaa yhä suuremmasta osuudesta Euroopan taloudesta - lähes 3,5 prosentista. Tarkoituksenmukaisesti säännelty kilpailu mahdollistaa vanhojen ja uusien toimijoiden välisen tasapainon ja varmistaa alan merkittävän kasvun oikeusvarmuuden ansiosta, joka puolestaan kannustaa investointeihin.
<P>
Siitä syystä olemme koko neuvottelukierroksen ajan ponnistelleet yhdessä muiden esittelijöiden ja varjoesittelijöidemme kanssa saadaksemme aikaan sääntelyjärjestelmän, joka hyödyttää kaikkia. Teollisuus-, tutkimus- ja energiavaliokunta hyväksyi huhtikuussa lainsäädäntömenettelyn toiseksi viimeisen vaiheen hyväksymällä erittäin suurella enemmistöllä minun mietintöäni ja Pilar del Castillo Veran mietintöä koskevan kokonaisvaltaisen kompromissin.
<P>
Olemme rakentaneet pohjan vankalle kompromissille, joka toivoakseni saa - yhdessä Malcolm Harbourin ja Francisca Pleguezuelos Aguilarin mietintöjen kanssa - täyden tukenne huomisessa äänestyksessä.
<P>
Haluan myös palata tarkistukseen 138/46 ja selventää parlamentin ja neuvoston sopimusta tukevan tekstin merkitystä ja soveltamisalaa. Se oli niin kutsuttu viimeinen mahdollisuus päästä kompromissiin. Kun tarkistuksesta äänestettiin ensimmäisessä käsittelyssä, neuvosto on jatkuvasti torjunut sen suoralta kädeltä, sulkenut sen yhteisen kannan ulkopuolelle ja kieltäytynyt mainitsemasta sitä johdanto-osan kappaleissa tai artikloissa.
<P>
Euroopan parlamentti on osoittanut sitoutumisensa tähän tarkistukseen sisällyttämällä kompromissiin tarkistuksen 46 keskeiset tekijät: oikeuksien puolustamisen, oikeuden tuomion antamiseen ja muutoksenhakuun tuomioistuimessa - ilmaus, joka on eniten oikeusviranomaisten näkemyksen mukainen. Lisäksi se on lisännyt kaksi uutta säännöstä internetin käyttäjiä varten: vahvistuksen internetin keskeisestä asemasta toteutettaessa perusoikeuksia ja -vapauksia, viitaten erityisesti ihmisoikeuksien ja perusvapauksien suojaamista koskevaan yleissopimukseen.
<P>
Tarkistuksen 46 henkeä ja kirjainta on siksi kunnioitettu ja laajennettu käyttäjien eduksi. Näin vältettiin tilanne, jossa jäsenvaltiot olisivat hylänneet tämän tarkistuksen sillä perusteella, että Euroopan parlamentti ei saa määrätä niiden sisäistä oikeudellista järjestelmää koskevasta muutoksesta - mitä tämän tarkistuksen täytäntöönpano edellyttäisi.
<P>
Sen sijainti 1 artiklassa, joka koskee soveltamisalaa ja tavoitteita, tekee ehdotuksesta pohjimmiltaan periaatteen, jota sovelletaan kaikkiin paketin direktiiveihin, erityisesti käyttöoikeuksien ja palvelujen osalta. Se korjaa oikeudellisen puutteen, joka johtui tarkistuksen 46 liittämisestä 8 artiklaan, jossa määritellään kansallisten sääntelyviranomaisten tehtävät.
<P>
Hyvät parlamentin jäsenet, meidän on tehtävä valinta: joko tuemme tarkistusta 46 sellaisenaan ja palautamme koko televiestintäalan paketin sovittelumenettelyyn, joka käynnistää keskustelun uudelleen kaikista neuvotteluissa sovituista kohdista ja johtaa paketin kumoamiseen, koska jäsenvaltiot vastustavat voimakkaasti tätä tarkistusta, tai toisena vaihtoehtona kannatamme tarkistuksen 46 uutta sanamuotoa, joka takaa perusvapauksien kunnioittamisen ja vahvistaa sen, minkä parlamentti hyväksyi äänestettäessä Stavros Lambrinidisin mietinnöstä.
<P>
Lisään vielä, että 1 artiklan 3 kohdan a alakohta ja sen johdanto-osan kappale on otettava huomioon saatettaessa direktiivi osaksi kansallista lainsäädäntöä ja että ne antavat parlamentille mahdollisuuden antaa lainsäädäntöä jälkeenpäin.
<P>
Tämän mahdottoman valinnan edessä kehotan teitä, hyvät parlamentin jäsenet, ajattelemaan työmme tulevaisuutta seuraavalla vaalikaudella, joka keskittyy muun muassa yleispalveluun sekä sisältöön ja teollis- ja tekijänoikeuksiin. Siksi kehotan teitä tukemaan uutta ehdotusta pyrkimyksenä saada työntekijöiden, taiteilijoiden ja internetin käyttäjien oikeudet tasavertaiseen asemaan.
<SPEAKER ID="010" NAME="Pilar del Castillo Vera">
esittelijä. - (ES) Arvoisa puhemies, haluan aluksi muiden esittelijöiden, Catherine Trautmannin ja Malcolm Harbourin, tavoin kiittää heitä ensinnäkin poikkeuksellisesta tilaisuudesta, jonka olen saanut laatiessamme Euroopan televiestintäalan markkinoita koskevan asetuksen uudistusta. Minulla on vielä vähän kokemusta tästä parlamentista ja mielestäni tämä on malliesimerkki eri poliittisia ryhmiä edustavien jäsenten yhteistyöstä. Paljon kiitoksia.
<P>
Luonnollisesti haluan seuraavaksi kiittää kaikkia suosituksen laatimiseen osallistuneita: varjoesittelijöitä ja erityisesti teollisuus-, tutkimus- ja energiavaliokunnan sihteeristöä, joka oli mielestäni perustavaa laatua olevassa asemassa, jotta pääsimme tähän vaiheeseen. Haluan myös kiittää komission jäsentä ja komissiota kaikkien vaikeiden kolmikantaneuvottelujen helpottamisesta.
<P>
Haluan myös mainita puheenjohtajavaltio Tšekin tasavallan ponnistelut aivan ensimmäisistä hapuilevista vaiheista aina tähän pisteeseen, jossa puheenjohtajavaltio Tšekin tasavalta on osoittanut todellista johtajuutta neuvostossa. Haluan ilmaista erityiset kiitokset sen ponnisteluista.
<P>
Arvoisa puhemies, arvoisa komission jäsen, hyvät parlamentin jäsenet, uudistamme asetusta, joka vaikuttaa Euroopan tulevaisuuden kannalta keskeiseen alaan: se on keskeinen kansalaisten hyvinvoinnille ja keskeinen noustaessa talouksiemme tämänhetkisestä syvästä kriisistä sekä Euroopassa että muualla. Nyt me kuitenkin puhumme Euroopan unionista.
<P>
Jos on olemassa ala, joka todella voi toimia liikkeellepanevana voimana ja antaa sysäyksen, jota tarvitsemme kriisin voittamiseksi, se on nimenomaan tietotekniikka- ja viestintäala, eli sähköisen viestinnän ja televiestinnän ala. Siksi on niin tärkeää, että olemme päässeet sopimukseen, koska se antaa meille mahdollisuuden edetä noudattaen lähestymistapaa, joka mielestäni on mitä keskeisin: avoimen näkemyksen säilyttäminen, katsominen eteenpäin, protektionismin torjuminen ja sen sijaan kilpailun ja kilpailukyvyn kannustaminen; alan asema on välttämätön näistä syistä.
<P>
Paketin osalta on jo mainittu eri mietinnöissä käsiteltäviä näkökohtia. Haluan vain mainita tämän mietinnön esittelijänä uuden eurooppalaisen sääntelyviranomaisten ryhmän luomisen sähköisen viestinnän alalle. Se on välttämätön väline sen varmistamiseksi, että sääntöjä, jotka hyväksymme huomenna uuden asetuksen myötä, sovelletaan yhdenmukaisesti koko unionissa. Se tarkoittaa käytännössä yhdenmukaistamista, jonka ansiosta on mahdollista luoda ja kehittää todelliset sisämarkkinat, joilla on sisäistä kilpailua. Se on paras tapa varmistaa, että kuluttajat hyötyvät. Se on myös paras tapa varmistaa, että eurooppalaisilla kuluttajilla on mahdollisuus nauttia parhaista palveluista parhailla hinnoilla.
<P>
Nimenomaan kilpailu, eikä mikään muu, varmistaa tuon lopputuloksen ja edun kuluttajille ja talouksillemme. Sanokaamme siis "ei" kaikille protektionismin muodoille ja "kyllä" avoimuudelle ja kilpailulle. Ala, joka parhaiten voi varmistaa tämän, on todellakin sähköisen viestinnän ala ja televiestintäalan markkinat. Meillä on siis syytä juhlia.
<SPEAKER ID="011" NAME="Francisca Pleguezuelos Aguilar">
esittelijä. - (ES) Arvoisa puhemies, muiden esittelijöiden tavoin haluan osoittaa sanani kollegoilleni ja komission jäsenelle kiittääkseni heitä työstä, jota he kaikki ovat tehneet ja josta voimme mielestäni onnitella itseämme tänään.
<P>
Haluan myös kiittää GSM-direktiivin esittelijänä saamastani ehdottomasta tuesta erityisesti varjoesittelijöitä, jotka työskentelivät kanssani. Haluan myös kiittää komission jäsentä Redingiä joustavuudesta, jota hän osoitti koko menettelyn ajan annettaessa parlamentille takaisin asema, jota olimme vaatineet: osallistumista radiotaajuuksien käytön strategiseen suunnitteluun. Minun on tietysti kiitettävä myös puheenjohtajavaltio Tšekin tasavaltaa, joka osoitti selkeää määrätietoisuutta tämän direktiivin käsittelyn ratkaisemiseksi muun paketin ohella ennen vaalikauden loppua.
<P>
GSM-direktiiviä koskevan mietinnön esittelijänä uskon, että olemme löytäneet oikean loppuratkaisun sisällyttäessämme taajuuksien käytön strategisen suunnittelun yhteisössä tuleviin radiotaajuuksia koskevan politiikan monivuotisiin ohjelmiin ja liittäessämme sen puitedirektiiviin. Se on oikea päätös, koska siten me tunnustamme, että taajuudet, jotka ovat harvinaista, julkista omaisuutta, vaativat lainsäädännöllistä valvontaa sekä strategista suunnittelua uusien verkkojen - langattomien ja valokaapeliverkkojen - kehittämisessä. Olemme kaikki samaa mieltä siitä, että niissä on tulevaisuus. Tulevaisuus, jossa meidän on tarjottava oikeussuoja operaattoreille, jotta ne voivat investoida ja me voimme saada takaisin johtavan aseman, joka Euroopan unionilla aikoinaan oli.
<P>
Haluan korostaa, että on myös hyvin tärkeää, että olemme vakiinnuttaneet verkolle yleisissä puitteissa teknologian suhteen neutraalin sääntelyn periaatteen, koska, ottaen huomioon, että kyseessä oli poikkeus kyseisestä periaatteesta, olemme kaksin verroin oikeuttamassa parlamentin toimet tämän mittakaavan laajuisessa tilanteessa.
<P>
Siinä yhteydessä uskon, että tämä direktiivi on hieno esimerkki taajuuksien hallinnan suuremmasta joustavuudesta, johon tällä televiestintäalan paketin uudistuksella tähdätään.
<P>
Emme saisi unohtaa - haluan korostaa tätä eräiden kollegojeni tavoin - että Euroopan unionissa radiotaajuuksiin liittyvät palvelut muodostavat noin 300 miljardin euron liikevaihdon, eli 1,2 prosenttia yhteisön BKT:sta.
<P>
Siksi tämän harvinaisen, julkisen resurssin hallinnoinnin optimointi saa epäilemättä aikaan tärkeitä hyötyjä, erityisesti nyt talouskriisin aikana. Se auttaa meitä varmasti voittamaan kriisin. Mielestäni tämä tarjoaa yrityksille investointimahdollisuuden kehittää uusia palveluja, jotka voivat elvyttää kysyntää ja auttaa kehittämään kansalaisille tarjottavia julkisia palveluja.
<P>
Tehokas taajuuksia koskeva politiikka Euroopan unionissa antaa meille varmasti mahdollisuuden saada tästä voimavarasta mahdollisimman suurta sosiaalista ja taloudellista hyötyä mahdollisimman kustannustehokkaasti; se tarjoaa myös parhaan liiketoimintatilaisuuden palveluntarjoajille.
<P>
Haluamme epäilemättä kaikki tarjota enemmän ja parempia palveluja kuluttajille ja tarjota kansalaisille tehokkaammin julkisia palveluja. Siitä syystähän me loppujen lopuksi toimimme lainsäätäjinä. Toisin sanoen me haluamme kyetä tekemään yhteistyötä lisätäksemme EU:n kansalaisten sosiaalista ja alueellista osallisuutta.
<P>
Hyvät parlamentin jäsenet, mielestäni voimme tänään onnitella itseämme tämän televiestintäalalle äärimmäisen tärkeän työn valmiiksi saattamisesta. Alan reaalikasvu jatkui vuonna 2008 ja oli 1,3 prosenttia. Samaan aikaan kokonaisbruttokansantuotteen reaalikasvu oli vain 1 prosentti. Kehotan teitä kaikkia antamaan huomenna tukenne työllemme, jotta voimme viimeinkin panna täytäntöön tämän lainsäädäntökehyksen.
<SPEAKER ID="012" NAME="Viviane Reding">
komission jäsen. - (EN) Arvoisa puhemies, tämä oli todellinen malliesimerkki täällä edustettuina olevien eri osapuolten, varjoesittelijöiden, esittelijöiden, puheenjohtajavaltio Tšekin tasavallan ja kaikkien yhteistyökumppaneidemme yhteistyöstä. Onnittelen heitä suurenmoisesta työstä.
<P>
Tuo suurenmoinen työ on tänään käsiteltävänä olevan sopimuksen tulos komission esiteltyä paketin vuonna 2007. Tuloksiin sisältyy uusia kuluttajien oikeuksia, kuten oikeus vaihtaa puhelinoperaattoria yhdessä työpäivässä, Euroopan televiestintäalan sääntelyviranomaisen perustaminen, kansallisten televiestintäalan sääntelyviranomaisten keskinäisen riippuvuuden lisääminen, toimenpiteet sen varmistamiseksi, että eurooppalaisille voidaan tarjota internetin laajakaistayhteys, radiotaajuuksien avaaminen uusien langattomien palvelujen käyttöön, uusi toiminnallisen erottamisen väline kilpailun vauhdittamiseksi ja kuluttajien valinnanmahdollisuuksien lisäämiseksi, selkeä kilpailua edistävä sääntö investoinneille nopeisiin laajakaistaverkkoihin, paremmat oikeudet ja uudet takeet kuluttajille, mekanismi tietoturvaloukkausten käsittelyyn, ja niin edelleen. Ne ovat hyvin tärkeitä uusia toimenpiteitä alalla, jonka tulot ovat yli 300 miljardia euroa ja joka johtaa Euroopan maailmanlaajuista johtoasemaa matkapuhelinten ja nopeiden internetyhteyksien osalta.
<P>
Haluan korostaa, että jos parlamentti äänestää paketin puolesta, se on saatettava osaksi kansallista lainsäädäntöä vuoteen 2010 mennessä. Uusi televiestintäalan sääntelyviranomainen aloittaa toimintansa tänä kesänä. Euroopan parlamentin äänestys on erittäin hyvä uutinen kuluttajille kaikkialla Euroopassa. Verkkovierailujen avulla olemme tarjonneet lääkkeen oireeseen, joka johtuu yhtenäisten eurooppalaisten televiestäntäalan markkinoiden puuttumisesta. Nyt uudistus pureutuu ongelman ytimeen; se tasoittaa tietä todellisille sisämarkkinoille sekä televiestintäoperaattoreiden että kuluttajien osalta. Se on erittäin tärkeää teollisuudellemme.
<P>
Lainsäädäntöteksti tarjoaa vakaan oikeudellisen kehyksen, joka tukee investointeja ja innovointia sekä tarjoaa johdonmukaista sääntelyä, jota ala tarvitsee suunnitellessaan tulevia liiketoimintastrategioita. Se on hyvin tärkeää taloudellisen kaaoksen aikana, koska meidän on täällä ja nyt maksimoitava tämän alan panos koko talouden tuottavuuteen ja kasvuun. Minun on todettava hyvin selkeästi, että parlamentti ei ole vältellyt velvollisuuksiaan tämän haasteen edessä.
<P>
Talous on hyvin tärkeä myös kuluttajille. Haluan siksi vain sanoa, että hätäpalvelujen käyttömahdollisuuteen, esteiden vähentämiseen operaattorin vaihtamiseksi päivässä, henkilötietojen yksityisyyteen - kaikkeen tähän on löydetty ratkaisu.
<P>
Olen mielissäni siitä, että parlamentti vahvistaa sääntöjä, jotka koskevat evästeiden ja vastaavien välineiden käyttöä. Internetin käyttäjät ovat paremmin perillä siitä, mitä heidän henkilötiedoilleen tapahtuu, ja heidän on myös helpompi valvoa henkilötietojensa käyttöä käytännössä. Suhtaudun myönteisesti henkilötietoihin kohdistuneiden tietoturvaloukkausten pakollisen ilmoittamisen hyväksymiseen. Tämä on ensimmäinen kerta, kun EU:ssa on esitelty tällainen velvoite.
<P>
Suhtaudun myös myönteisesti - ja parlamentti on aina kannattanut tätä - siihen, että vammaisten henkilöiden asemaa vahvistetaan. Olen mielissäni ennen kaikkea siitä, että nyt kuluttajat hyötyvät takeista suhteessa yksityisyyteen, ilmaisunvapauteen ja tiedonsaantiin. Kaikki nämä seikat yhdessä - joko yhdenmukaistamista koskevien toimenpiteiden hyväksymisen kautta tai kansallisten sääntelyviranomaisten valitsemien parannuskeinojen tehokkaamman valvonnan kautta - varmistavat sisämarkkinoiden suuremman yhdenmukaisuuden ja auttavat uutta viranomaista, jolla on keskeinen asema tässä menettelyssä, saattamaan yhteen 27 kansallisen sääntelyviranomaisen asiantuntemuksen ja kokemuksen sekä poistamaan viimeiset esteet aidosti rajattomalta Euroopalta.
<P>
Olen hyvin iloinen siitä, että parlamentilla on ollut tärkeä asema tehostettaessa monivuotisten taajuuspolitiikan ohjelmien asemaa, jota komissio ehdottaa. Ensimmäistä kertaa parlamentilla on sanansa sanottavana tässä asiassa. Tätä tarkoitusta varten, ennen sääntelyn parantamista koskevan direktiivin voimaantuloa, me muokkaamme radiotaajuuspolitiikkaa käsittelevää ryhmää koskevia komission päätöksiä, jotta kyseinen ryhmä voi raportoida suoraan neuvostolle ja parlamentille.
<P>
Suhtaudun myös myönteisesti parlamentin tukeen teknologian ja palvelujen riippumattomuutta koskeville periaatteille ja siihen, että parlamentti hyväksyy mahdollisuuden yhdenmukaistaa taajuusalueet, joiden käyttöoikeuksilla voidaan käydä kauppaa. Kaikki tämä on välttämätöntä seuraavan sukupolven verkkoihin tehtävien investointien ja sijoituksen tuoton kannalta, ottaen asiaankuuluvalla tavalla huomioon asiaan liittyvät riskit. Tämä on hyvin tärkeää myös komission ohjaamiseksi, kun se antaa yksityiskohtaisempaa ohjeistusta seuraavan sukupolven liityntäverkon sääntelystä.
<P>
Minun on annettava kaksi julkilausumaa vastauksena parlamentin jäsenten esille tuomiin kysymyksiin. Ensimmäisessä selvennetään sitä, että komissio aikoo edistää laajaa keskustelua yleispalvelun soveltamisalasta. Se esittää tarvittaessa hyvissä ajoin ehdotuksia. Toisessa todetaan, että komissio ryhtyy viipymättä neuvottelemaan laajasti ja tekemään ehdotuksia, jotka liittyvät tietoturvaloukkauksia koskevien ilmoitusvaatimusten ulottamiseen muille aloille.
<P>
Toinen käsiteltävänä oleva asiakirja on GSM-direktiivi. Sen osalta komissio voi tukea täysin muutoksia, joiden avulla pyritään täsmentämään direktiivin muutoksella katettavia taajuusalueita. Haluan vain korostaa, että pelkästään tämä direktiivi johtaa jopa 1,6 miljardin euron säästöihin matkaviestinalalla. Se osoittaa erittäin selvästi, että parlamentti on tekemässä tasapainoisia päätöksiä - päätöksiä talouden vuoksi, päätöksiä teollisuuden vuoksi, päätöksiä kuluttajien vuoksi. Ne kaikki yhdessä muodostavat erittäin hyvän paketin Euroopan eduksi.
<P>
Komission julkilausuma
<P>
- yleispalvelusta (johdanto-osan 3 a kappale)
<P>
Komissio panee merkille johdanto-osan kappaleen (3 a) tekstin, josta Euroopan parlamentti ja neuvosto ovat sopineet.
<P>
Komissio haluaa tässä yhteydessä vahvistaa, että kuten sähköisten viestintäverkkojen ja palvelujen alalla tarjottavan yleispalvelun laajuudesta 25. syyskuuta 2008 annetussa tiedonannossa todetaan, komissio edistää vuoden 2009 aikana EU:ssa laajamittaista keskustelua, jossa tarkastellaan useita erilaisia vaihtoehtoisia lähestymistapoja ja annetaan kaikkien asianosaisten ilmaista näkemyksensä.
<P>
Komissio tekee yhteenvedon keskustelusta Euroopan parlamentille ja neuvostolle annettavassa tiedonannossa, ja esittää 1. toukokuuta 2010 mennessä yleispalveludirektiivin osalta tarvittaessa ehdotuksia.
<P>
- tietoturvaloukkauksesta ilmoittamisesta (2 artiklan h kohta ja 4 artiklan 3 kohta - sähköisen viestinnän tietosuojadirektiivi)
<P>
Sähköisen viestinnän sääntelyjärjestelmän uudistamisen yhteydessä otetaan käyttöön uusi malli tietosuojaa ja yksityisyyttä koskeville EU:n säännöille: sähköisten viestintäpalvelujen tarjoajien ja verkkojen ylläpitäjien pakollinen ilmoitus henkilötietojen tietoturvaloukkauksista. Se on tärkeä askel kohti tehostettua turvallisuutta ja yksityisyyden suojaa, vaikka se tässä vaiheessa rajoittuu sähköisen viestinnän alaan.
<P>
Komissio panee merkille Euroopan parlamentin tahdon, jonka mukaan velvoitetta ilmoittaa henkilötietojen tietoturvaloukkauksista ei pitäisi rajoittaa sähköisen viestinnän alaan, vaan sitä pitäisi myös soveltaa muihin tahoihin, kuten tietoyhteiskuntapalvelujen tarjoajiin. Tällainen lähestymistapa olisi täysin EU:n kansalaisten henkilötietojen suojaamisen tehostamista koskevan julkisen politiikan yleisen tavoitteen mukainen, ja se vastaisi myös kansalaisten kykyä ryhtyä toimiin, jos kyseiset tiedot on vaarannettu.
<P>
Tässä yhteydessä komissio haluaa vahvistaa sääntelyjärjestelmän uudistamista koskevien neuvottelujen aikana esittämänsä näkemyksen, jonka mukaan julkisesti saatavilla olevien sähköisten viestintäpalvelujen tarjoajien velvollisuus ilmoittaa henkilötietojen tietoturvaloukkauksista mahdollistaa keskustelun ulottamisen yleisesti sovellettaviin loukkauksia koskeviin ilmoitusvaatimuksiin.
<P>
Siksi komissio aikoo viipymättä käynnistää asianmukaiset valmistelut, jotka käsittävät myös sidosryhmien kuulemisen vuoteen 2011 mennessä ja joiden tavoitteena on esitellä tarvittaessa ehdotuksia tällä alalla. Lisäksi komissio kuulee 29 artiklan mukaista tietosuojatyöryhmää ja Euroopan tietosuojavaltuutettua mahdollisuudesta soveltaa muilla aloilla periaatteita, jotka sisältyvät direktiivin 2002/58/EY tietoturvaloukkauksista ilmoittamista koskeviin sääntöihin, riippumatta alasta tai kyseessä olevien tietojen tyypistä.
<SPEAKER ID="014" NAME="Angelika Niebler">
PPE-DE-ryhmän puolesta. - (DE) Arvoisa puhemies, arvoisa komission jäsen, hyvät parlamentin jäsenet, minäkin haluan aluksi kiittää kaikkia niitä, jotka ovat auttaneet saavuttamaan loppujen lopuksi tyydyttävän kompromissin televiestintäpaketista. Haluan ensin kiittää parlamenttia: ennen kaikkea esittelijöitä, kollegojani jäsen Harbouria, jäsen del Castillo Veraa ja jäsen Trautmannia, sekä tietenkin myös jäsen Pleguezuelos Aguilaria. Paljon kiitoksia, arvoisa komission jäsen, myös tästä erinomaisesta yhteistyöstä komission kanssa. Olitte itse usein läsnä kolmikantaneuvottelujen aikana. Se on hyvä merkki. Olette myötävaikuttaneet todella rakentavasti yhdessä puheenjohtajavaltio Tšekin tasavallan kanssa siihen, että pääsimme loppujen lopuksi kompromissiin.
<P>
Tämä on hyvä kompromissi. Toivon todella, että se saa huomisessa äänestyksessä laajan kannatuksen. Kuten täällä on jo mainittu, koko televiestintäala on yksi Euroopan talouden tehokkaimmista aloista. Juuri rahoitus- ja talouskriisin keskellä on erityisen tärkeää luoda yleiset ehdot, jotta tämä työpaikkoja luova moottori saadaan taas käyntiin Euroopassa. Useat työpaikat liittyvät televiestintäalaan. Oikeudellisen kehyksen, jota olemme hyväksymässä, avulla olemme luoneet ehdot, jotka mahdollistavat alan hyvän kehityksen jatkumisen.
<P>
Miksi televiestintäpaketti on niin tärkeä? Haluan nostaa esiin mielestäni kaikkein tärkeimmän seikan. Me tarvitsemme nopeita internetyhteyksiä koko Euroopassa, ei vain kaupungeissa vaan myös maaseudulla. Meillä tarkoitan nuoria, jotka viestivät maailmanlaajuisesti. Meillä tarkoitan yrityksiämme, jotka toimivat maailmanlaajuisesti ja ovat tunnettuja kansainvälisesti, sekä tietenkin viranomaisiamme ja hallintojamme. Mitä televiestintäpaketilla saadaan aikaan tässä suhteessa? Se luo tarvittavan oikeudellisen kehyksen, jotta yritykset voivat investoida laajakaistaverkkojen laajentamiseen valtakunnallisesti. Tämän paketin ja sen sisältämän investointien turvaamisen myötä olemme luoneen merkittäviä kannustimia. Samalla olemme myös varmistaneet asetuksen vaatimusten avulla, että tässä ei lujiteta mitään uusia markkinoita. Uusien verkkojen rakentamiseen liittyvät riskit on jaettu tyydyttävästi ja oikeudenmukaisesti.
<P>
Mitä muuta televiestintäpaketilla säännellään? Ensinnäkin taajuusalueiden tehokasta käyttöä - tämä on myös tärkeää laajakaistatarjonnan valtakunnallisen kehittämisen kannalta. Paketissa me puollamme joustavampaa taajuuspolitiikkaa Eurooppaan. Digitaaliseen televisioon siirtymisen yhteydessä vapautuvien taajuusalueiden - niin kutsutun taajuusylijäämän - pitäisi olla saatavilla myös langattomille laajakaistapalveluille, jotka etenkin voivat poistaa katvealueita maaseudulla. Samalla olemme kuitenkin tunnustaneet erityisaseman, joka yleisradiotoiminnalla on taattaessa vapaa mielipiteen muodostaminen demokraattisessa yhteiskunnassamme. Tämä on siis kaiken kaikkiaan hyvä kompromissi, ja toivon, että se saa laajaa kannatusta huomenna!
<SPEAKER ID="015" NAME="Erika Mann">
PSE-ryhmän puolesta. - (EN) Arvoisa puhemies, on kiehtovaa seurata tätä keskustelua - kollegat ovat jo esitelleet tärkeimmät aiheet ja komission jäsen on antanut lausumansa - mutta se, että neuvosto ei ole lainkaan läsnä, kertoo meille paljon tavasta, jolla me joskus toimimme Euroopan unionissa. Tämä ei ole hyväksyttävää. Käymme läpi yhtä kaikkien aikojen vakavimmista kriiseistä Euroopan unionissa ja maailmanlaajuisesti. Keskustelemme aiheesta, joka on niin olennainen ja tärkeä työpaikkojen luomisen kannalta - yksi alueista, joka on vielä suurelta osin vakaa - ja sen toteaminen, että neuvosto ei pohdi ja keskustele kanssamme tänään, kertoo mielestäni paljon. Toivon, että näemme seuraavan neuvoston puheenjohtajavaltion täällä useammin, koska emme voi jatkossa toimia näin.
<P>
Haluan ottaa esille kaksi seikkaa. Haluan kiittää varjoesittelijää Pilar del Castillo Veraa, joka on tehnyt suurenmoista työtä. Se oli vaikeaa, ja aivan alussa ei ollut selvää, että saisimme työn päätökseen ja että saisimme lisättyä eurooppalaistamista tällä alalla. Olemme ilmeisesti löytäneet tavan, joka on hyväksyttävissä ja joka auttaa kansallisia sääntelyviranomaisia tekemään yhteistyötä ja oppimaan toisiltaan. Tämä on hyvä läpimurto, erityisesti uusille jäsenvaltioille.
<P>
Haluan käsitellä kahta seikkaa, joista olen iloinen, että komission jäsen mainitsi ne: investoinnit uuteen infrastruktuuriin, mikä saa uudet puitteet, ja kilpailusääntöjen nojalla tehtävä työ, joka on erilaista, mutta mahdollistaa investointien virtaamisen tälle alalle, sekä toisena suuntaviivat, jotka hyvin pian julkaistaan seuraavan sukupolven liityntäverkkoja varten. Toivon, että kyseisissä suuntaviivoissa noudatetaan tämän parlamentin omaksumaa ajattelutapaa, ja toivon, että komission jäsen ei poikkea siitä.
<P>
Yleispalveluja koskevan osan suhteen toivon, että komission jäsen kykenee vakuuttamaan, että televiestintäoperaattorit, jotka nyt hyötyvät uusista investointimahdollisuuksista, investoivat osaltaan sen varmistamiseksi, että kaikilla kansalaisilla on mahdollisuus käyttää laajakaistaa tulevaisuudessa. Toivon, että tämä aihe katetaan yleispalveludirektiivissä, joka on määrä antaa vuoden jälkimmäisellä puoliskolla.
<P>
Lopuksi haluan kehottaa parlamenttia, kollegojani ja komissiota - sekä toivottavasti myös neuvostoa - perehtymään niihin alueisiin, joilla olemme päässeet kompromisseihin, joihin emme kuitenkaan ole täysin tyytyväisiä. Tämä koskettaa internetiin liittyviä seikkoja, kuten valtioiden tapaa voida puuttua tilanteeseen, jos kansalaiset niiden mielestä käyttävät laittomasti internetin sisältöä - kutsumme tätä saksaksi käsitteellä "Internet sparen" - sekä verkkojen hallintaa. Toivottavasti löydämme tavan käsitellä näitä kysymyksiä vuoden jälkimmäisellä puoliskolla ja löydämme oikeat puitteet, jotta voimme parantaa meidän ja kansalaisten välistä yhteisymmärrystä, sillä kansalaiset ovat suurelta osin riippuvaisia meistä.
<SPEAKER ID="016" NAME="Cristian Silviu Buşoi">
ALDE-ryhmän puolesta. - (EN) Arvoisa puhemies, liberaaliryhmän varjoesittelijänä haluan kiittää Malcolm Harbouria ja muita kollegojani heidän erinomaisesta yhteistyöstään. Tämä asiakirja on erittäin tärkeä kaikille sähköisten viestintäpalvelujen käyttäjille Euroopan unionissa. Kompromissi, josta lopulta sovimme neuvoston kanssa - ja ne neuvottelut eivät todellakaan olleet helppoja - oli tasapuolinen.
<P>
Neuvoston kanssa käytyjen neuvottelujen tuloksena on tehty joitakin tärkeitä saavutuksia. Yksi tärkeimmistä parannuksista ensimmäiseen käsittelyyn verrattuna liittyy eurooppalaisen hätänumeron 112 käyttöön ja operaattoreiden velvollisuuteen selvittää soittajan sijainti ilman poikkeuksia, joissa vedotaan tekniseen toteutettavuuteen, vähintään kiinteiden puhelinliittymien ja matkapuhelinoperaattoreiden osalta. Tämä on huomattava saavutus, koska se auttaa hätäpalveluja toimimaan tehokkaammin, ja tehostaa kaikkien kansalaisten hengen suojelua kaikkialla Euroopan unionissa.
<P>
Tietoliikenteen hallintatapaa koskevat säännökset olivat kiistanalainen aihe mietinnössä, mutta uskon vakaasti, että kompromissi suojaa käyttäjien oikeuksia päästä käsiksi itse valitsemaansa sisältöön ja käyttää haluamiaan palveluja. Kukaan parlamentissa ei ikinä halunnut rajoittaa vapautta internetissä. Tavoitteenamme on ollut sallia tietoliikenteen hallintamenettelyt, niin kauan kun ne ovat tarpeen, parhaan mahdollisen verkossa tapahtuvan kokemuksen takaamiseksi loppukäyttäjille, niin kauan kun ne eivät rajoita palveluntarjoajien välistä kilpailua. Mielestäni kompromissi on aivan tämän tavoitteen mukainen, mistä syystä kannatan sitä täysin.
<P>
Uskon myös, että kaikkien palvelujen saatavuutta ja käyttöä koskevien toimenpiteiden pitäisi kunnioittaa kaikkien kansalaisten perusoikeuksia ja -vapauksia. Tämäkin näkökohta on turvattu mietinnössä. Jotkut meistä eivät ehkä ole tyytyväisiä tähän kompromissiin, mutta haluan korostaa, että puutteistaan huolimatta se on paras, jonka saimme aikaan neuvoston kanssa. Kehotan painokkaasti teitä äänestämään sen puolesta huomenna.
<SPEAKER ID="017" NAME="Rebecca Harms">
Verts/ALE-ryhmän puolesta. - (DE) Arvoisa puhemies, haluan kiittää esittelijää erityisesti yhdestä seikasta. Mielestäni on hyvä, että tietyissä kohdissa komission jäsen Reding on ottanut välimatkaa ehdotukseensa. Taajuusalueita koskeva lähestymistapa on - kun oikeudellinen kehys on nyt määrä säätää - huomattavasti tasapuolisempi kuin komission alkuperäisessä ehdotuksessa.
<P>
Mielestäni - kuten olemme nyt sopineet - taajuusalueiden osalta otetaan paljon paremmin huomioon yleiset intressit yleisradiotoiminnan eduksi. Rahoitusmarkkinoista tällä hetkellä käytävän keskustelun valossa uskon, että olemme itse asiassa estäneet hankaluuksien syntymisen keskustelumme ansiosta. Tässä ehdotuksessa, sellaisena kuin se on nyt välitetty, otetaan paljon tasapuolisemmin huomioon markkinoiden ja sen, mitä markkinat voivat luoda, välinen suhde, sekä valtion tehtävät. Uskon, että se edistää demokratiamme turvallisuutta ja että se voi myös antaa arvokkaan panoksen kulttuurille.
<P>
Vaikka vielä keskustelisimme käsiteltävänä olevan ryhmän puitteissa, haluan todeta tässä ja nyt, että en ole lainkaan tyytyväinen kompromissiin internetin käyttäjien oikeuksien rajoittamisesta tapauksissa, joissa rikkomuksia uskotaan tehdyn.
<P>
Tiedän, että alkuperäisen tarkistuksen 138 oikeudellinen muoto ei ollut paras mahdollinen. Saavutettu kompromissi ei kuitenkaan kykene takaamaan, että ennen kuin Euroopan unionin kansalaisen perusoikeuksia rajoitetaan, tuomari osallistuu päätökseen perusoikeuksien rajoittamisesta. Arvoisa komission jäsen, haluaisin erittäin mielelläni kuulla, miten te tulkitsette kompromissia, ja erityisesti, mitä teidän mielestänne tämä edessämme oleva kompromissi tarkoittaa Ranskan Hadopi-lain kannalta.
<P>
Uskon, että me luomme kaksi erilaista tilannetta perusoikeuksien huomioon ottamiselle. Asiat saattavat olla toisessa jäsenvaltiossa paremmin kuin toisessa. Mielestäni tämä on sanamuodoltaan hyvin, hyvin huonosti muotoiltu kompromissi. Parlamenttina meidän pitäisi pystyä parempaan. Taiteilijoiden oikeuksien osalta, arvoisa puhemies, olen samaa mieltä jäsen Mannin kanssa siitä, että tekijänoikeuksia on säänneltävä eri asetuksella, eikä markkinoiden sääntelyä koskevissa puitteissa.
<SPEAKER ID="018" NAME="Eva-Britt Svensson">
GUE/NGL-ryhmän puolesta. - (SV) Kiitos, arvoisa puhemies. Todistamme tänään uuden yhteiskunnan kasvua. Todistamme teknologista uudistusta yhteiskunnassa, jossa vanhanaikainen yksisuuntainen viestintä, jossa "yksi puhuu ja muut kuuntelevat", on korvattu moniulotteisemmalla viestinnällä, eräänlaisella osallistavalla viestinnällä. Useat meistä ovat ottaneet avosylin vastaan tämän uuden vapauden kulttuurin. Siinä on kyse vuorovaikutuksesta, ilmaisunvapaudesta, luovuudesta ja luovasta innosta. Siinä on kyse usein kaupallisista eduista riippumattomien tietojen vaihdosta, mutta valitettavasti vanhat valtarakenteet tuntevat itsensä uhatuiksi ja haluavat siksi puuttua siihen ja säännellä ja valvoa, mitä internetissä tapahtuu.
<P>
Käyttämällä verukkeena järjestäytynyttä rikollisuutta ja terrorismia ne yrittävät rajoittaa kansalaisoikeuksiamme, mutta sen ei saa antaa tapahtua. Olen siksi laatinut yhdessä Euroopan yhtyneen vasemmiston konfederaatioryhmään / Pohjoismaiden vihreään vasemmistoon kuuluvien kollegojeni kanssa useita kansalaisoikeuksia puoltavia tarkistuksia kansalaisten oikeuksien suojelemiseksi internetin käytössä. Esitän uudelleen tarkistukseni 166, joka hyväksyttiin edellisessä käsittelyssä. Tarkistuksen avulla pyritään varmistamaan, että sähköisen viestinnän loppukäyttäjät, eli me kansalaiset, saamme tilaisuuden käyttää palveluja ja sovelluksia ilman perusteettomia rajoituksia. Meidän on löydettävä tasapaino ilmaisunvapautta ja yksityisyyttä koskevien oikeuksien välille sekä suojeltava henkilötietoja ja toisten ihmisten vapauksia ja oikeuksia, myös oikeutta teollis- ja tekijänoikeuksien suojeluun sekä yleisen turvallisuuden suojelua.
<P>
Tietyissä maissa hallitus haluaa säätää uusia, tiukempia lakeja, joiden ansiosta internet-palvelujen tarjoajat voivat estää ihmisten pääsyn internetiin. Meidän mielestämme yhdenkään kansalaisen pääsyä internetiin ei pitäisi voida estää ilman tuomioistuinkäsittelyä. Kansalaisena minulla on oltava myös oikeus selailla eri sivustoja internetissä ja tuntea oloni turvalliseksi tietäen, että yksityiset yritykset eivät voi saada näitä tietoja. Ne meistä, jotka todella rakastavat internetiä ja sen tarjoamia mahdollisuuksia, sanovat, että käyttäjien oikeudet pitäisi määritellä sen mukaan, mihin internet-yhteyttä käytetään. Emme halua, että meitä pidetään vain kuluttajina ja että oikeuksiimme kuuluu vain se, mitä palvelusopimuksessa sanotaan. Valitettavasti sekä neuvoston yhteinen kanta että kompromissi avaavat tälle mahdollisuuden, mutta me haluamme olla kansalaisia internetissä, emme vain asiakkaita ja kuluttajia. Internet on kohtaamispaikka, vapaan tiedon foorumi, eräänlaista yhteisaluetta. Ryhdymmekö me nyt sääntelemään tätä foorumia ja räätälöimään sitä kaupallisten edustajien tarpeisiin? Enpä usko. Kysymys kuuluu, minkälaisessa yhteiskunnassa me haluamme elää? Haluammeko me elää valvontayhteiskunnassa vai haluammeko me yhteiskunnan, jossa ihmiset voivat olla varmoja siitä, että oikeusvaltion periaatteita kunnioitetaan? Yhteiskunnan, jossa ihmiset voivat olla varmoja siitä, että heidän yksityisyyttään kunnioitetaan, ja yhteiskunnan, jossa ilmaisunvapautta arvostetaan enemmän kuin ihmisten elämän valvontaa. Sellaisessa yhteiskunnassa minä haluan elää, ja aion ponnistella sen eteen, että saamme sellaisen. Siksi kehotan teitä kannattamaan kansalaisten oikeuksia koskevia tarkistuksia, jotka minä ja GUE/NGL-ryhmä olemme esittäneet.
<SPEAKER ID="019" NAME="Kathy Sinnott">
IND/DEM-ryhmän puolesta. - (EN) Arvoisa puhemies, internet on muuttanut tuntemaamme maailmaa. Tieto, jota olisi ollut vaikea tai mahdoton löytää, on nyt vain sekuntien päässä. Internetille luonteenomainen piirre ei kuitenkaan ole nopeus tai tekniikka; se on vapaus: vapaus ilmaista mielipiteitä, vapaus vaihtaa ajatuksia ja vapaus jakaa tietoa.
<P>
Jotkut puoltavat rajoitettua tulevaisuutta, jossa tiedon vapaa liikkuminen estetään, jossa suuret yritykset saavat tukahduttaa innovointia ja jossa internet-palvelujen tarjoajista tulee portinvartijoita. Olemme nähneet tämän lähestymistavan ennenkin - Kiinassa.
<P>
Toivon, että me päätämme säilyttää vapauden, joka on internetin menestyksen takana ja joka on muuttanut maailmaa parempaan suuntaan. Aikana, jolloin taloudet tarvitsevat kaiken mahdollisen avun, meidän on valittava avoimuus edistyksen takia - ei lyhyen aikavälin protektionismia voiton takia. Äänestäjieni puolesta aion äänestää tiedonvapauden puolesta ja sen puolesta, että meillä on tulevaisuudessa vapaa pääsy internetiin kaikessa laillisessa käytössä. Tekemällä niin äänestän demokratian ja kaikille mahdollisuuksia tarjoavan talouden puolesta.
<SPEAKER ID="020" NAME="Bruno Gollnisch" AFFILIATION="NI">
(FR) Arvoisa puhemies, vaikka Pariisissa laadittavan niin kutsutun Hadopi-lain laillisena perusteluna käytetään luovan taiteellisen työn suojelua, kyseessä on itse asiassa vapautta rajoittava laki.
<P>
Teksti ei todellakaan edistä luovaa työtä. Se vain mahdollistaa internetin käyttäjien toiminnan laajamittaisen valvonnan. Siihen ei liity mitään erityisiä ehdotuksia kulttuuriomaisuuden laillisen tarjonnan parantamiseksi. Se on säälittävästi myöhässä IP-osoitteiden salaamista tai väärentämistä koskevien teknisten mahdollisuuksien osalta. Se on askel taaksepäin, kun puhutaan oikeudesta yksityiseen kopiointiin, josta jokainen joka tapauksessa maksaa digitaalisia viestimiä koskevaa veroa. Se antaa puhtaasti hallinnolliselle viranomaiselle suunnattoman vallan asettaa syytteesen ja määrätä rangaistuksia. Siinä otetaan uudelleen käyttöön kaksinkertainen rangaistus internetin käyttäjille, joilta on estetty pääsy verkkoon mutta joiden on edelleen maksettava yhteydestään. Se myös halveksii syyttömyysolettamaa ja ihmisten oikeutta puolustaa itseään.
<P>
Estämällä tämän kommunistisen Kiinan tai jonkin muun totalitaarisen hallinnon arvoisen lain voimaantulon, lain, jonka presidentti Sarkozy haluaa väkisin saada hyväksytyksi, Euroopan parlamentti vahvistaisi meidän jokaisen oikeuttamme yksityisyyteen, tiedonsaantiin, ilmaisunvapauteen ja asianmukaisiin oikeusmenettelyihin. Tämä on ehdottoman tärkeää.
<SPEAKER ID="021" NAME="Bernadette Vergnaud" AFFILIATION="PSE">
(FR) Arvoisa puhemies, arvoisa komission jäsen, hyvät parlamentin jäsenet, minun on ensiksi kiitettävä ja onniteltava esittelijöitä ja varjoesittelijöitä. Olemme kaikki ponnistelleet erittäin kovasti viime kuukausina saadaksemme aikaan paketin, joka on mielestäni yhtenäinen ja korkealaatuinen.
<P>
Neuvottelut eivät kieltämättä ole olleet helppoja parlamentissa tai neuvoston ja komission kanssa, mutta mielipiteet ovat muuttuneet huomattavasti parlamentin valiokunnassa toimitetun ensimmäisen äänestyksen jälkeen. Siinä vaiheessa sisältöön liittyvät kysymykset jättivät paketin muut osatekijät täysin varjoonsa.
<P>
Siksi jäsen Harbourin mietinnössä useat kuluttajien hyväksi saavutetut edistysaskeleet jäivät käytännössä mainitsematta. Toivon, että tilanne on tällä kertaa toisenlainen, ei vain siksi, että perusvapauksien ja yksityisyyden kunnioittamisen osalta aikaansaadut kompromissit ovat hyviä, vaan myös siksi, että tällä asiakirjalla on valtavia mahdollisuuksia sekä kuluttajien että televiestintäalan ja sen työntekijöiden kannalta. Puitedirektiivin ja yleispalveludirektiivin osalta saavutetuissa kompromisseissa viitataan selkeästi jäsenvaltioiden velvollisuuteen kunnioittaa periaatteita oikeudesta oikeudenmukaiseen oikeudenkäyntiin. Se varmasti rauhoittaa heitä, jotka vastustavat Ranskan hanketta, jossa hallinnollinen elin määrää seuraamuksesta. Nämä tekstit ovat kaikkea muuta kuin Troijan hevonen porrastetuille vastatoimille, ja ne ovat jopa vastoin periaatetta itseään.
<P>
Toinen huolenaihe on internetin puolueettomuus ja käytön rajoittamista koskeva kysymys. Lopullinen teksti on hyvin selkeä tältä osin. Verkon hallinnointiin tarkoitettu politiikka on oikeutettua vain palvelujen laadun vähimmäistason ylläpitämiseksi. Sen ei pitäisi johtaa syrjintään palvelujen ja sovellusten välillä, koska kaikki on kansallisten sääntelyviranomaisten valvonnassa.
<P>
Haluan myös korostaa, mitä olemme saaneet aikaan kuluttajien hyväksi yleispalveludirektiivin yhteydessä. Tästä lähtien operaattorin on mahdotonta käyttää tekniseen toteutettavuuteen liittyviä seikkoja syynä sille, että se ei kykene tarjoamaan luotettavaa hätäpalvelujen käyttömahdollisuutta ja selvittämään hätänumeroon 112 soittavan henkilön sijaintia. Tämä Euroopan kansalaisten turvallisuudelle elintärkeä seikka saadaan viimeinkin ratkaistua; teknisesti se on ollut mahdollista jo vuosia, mutta viranomaiset ja operaattorit mieluummin uhrasivat turvallisuuden säästääkseen investoinneissa.
<P>
Sama koskee avoimuuden ja sopimukseen liittyvien tietojen laadun parantamista. Tällaisten tietojen antaminen on pakollista, ja niitä on annettava säännöllisesti. Kuluttajat hyötyvät hinnoittelutiedoista, jotka vastaavat heidän kuluttajaprofiiliaan, ja varoitusviesteistä, kun he ylittävät tavallisen hintapakettinsa. Se on erityisen hyödyllistä ulkomailla käytettävän erikoishinnoittelun yhteydessä tai nuorille, jotka ovat erityismaksullisten tekstiviestien tärkeimpiä käyttäjiä. Sopimusten kesto rajoitetaan tästä lähtien 24 kuukauteen, mutta operaattoreilla on velvollisuus tarjota 12 kuukauden sopimuksia. Jos asiakas haluaa vaihtaa operaattoria, sen on tapahduttava yhdessä päivässä. Olemme saaneet aikaan mahdollisimman kattavat käyttömahdollisuudet vammaisille käyttäjille sekä yleispalvelun soveltamisalan tarkistamisen sen laajentamiseksi erityisesti matkaviestimiin ensi vuoteen mennessä.
<P>
Hyvät parlamentin jäsenet, toivon, että äänestämme tämän lopullisen tekstin puolesta, joka on kuukausien neuvottelujen huipennus, ottamatta liian vakavasti huolia, jotka ovat toki ymmärrettäviä, ottaen huomioon perustavanlaatuisen merkityksen...
<P>
(Puhemies keskeytti puhujan.)
<SPEAKER ID="022" NAME="Alexander Alvaro" AFFILIATION="ALDE">
(DE) Arvoisa puhemies, sähköisen viestinnän tietosuojaa koskevan direktiivin esittelijänä haluan ensin kiittää jäsen Harbouria, joka on antanut kokonaan uuden merkityksen tehostetun yhteistyön käsitteelle. Se ei ollut ensimmäinen tämänkaltainen menettely, mutta tässä muodossa se oli todennäköisesti hedelmällisin. Haluan kiittää komission jäsentä Redingiä, joka oli läsnä jokaisessa kolmikantaneuvottelussa ja vaikutti itse asian edistymiseen. Samaa ei voi nykyisin sanoa kaikista komission jäsenistä.
<P>
Uskon, että me kykenimme osoittamaan ennen kaikkea, että paras kuluttajansuoja on tehokasta tietosuojaa; aikana, jolloin ihmiset liikkuvat internetissä tietämättä tarkkaan, mitä heidän näyttönsä takana tapahtuu, on erityisen tärkeää valistaa heitä. Olemme ottaneet käsiteltäväksi komission ehdotuksen tehdäksemme tietoturvaloukkausten ilmoittamisesta pakollista, ja olemme kehittäneet ehdotusta. Menettely pannaan täytäntöön asteittain. Sitä on kehitetty yhteistyössä kansallisten sääntelyviranomaisten, televiestintäpalvelujen tarjoajien ja poliittisten päätöstentekijöiden kanssa. Olen mielissäni komission ilmoituksesta, jonka mukaan vuoden 2011 loppuun mennessä annetaan horisontaalinen direktiivi, koska ei ole mitään järkeä käsitellä tätä kysymystä vain sähköisen viestinnän alalla.
<P>
Samalla olemme varmistaneet, että on pakollista hankkia käyttäjän suostumus kovalevyllä olevien ohjelmien tai sovellusten, myös henkilötietojen, tallettamiselle. Tämän osalta haluan myös lyhyesti mainita, että olemme kehittäneet alkuperäisiä ehdotuksia hyvin tiiviissä yhteistyössä kyseisen alan kanssa. Joidenkin alan edustajien mielestä se ei mennyt tarpeeksi pitkälle tai se meni liian pitkälle. Sitten ala aiheutti levottomuutta ja hämmennystä neuvostossa ja komissiossa, ennen kuin se lopulta halusi palata alkuperäiseen ehdotukseen, koska se ei pitänyt kompromissiehdotuksista. Tämän tarinan opetus on se, että toimieliminä meidän pitäisi uskoa siihen, että me voimme tehdä hedelmällistä yhteistyötä, eikä antaa muita etunäkökohtia ajavien tahojen lyödä kiilaa väliimme.
<P>
Lopuksi haluan vielä kerran viitata kollegani jäsen Trautmannin mietintöön. Jotkut jäsenet omasta ryhmästäni ja jotkut muut eivät ole samaa mieltä eräänlaisesta "kolme rikettä ja ankara rangaistus" -lainsäädännöstä. Tarvitsemme oikeudellista valvontaa, ennen kuin internet-yhteys katkaistaan.
<SPEAKER ID="023" NAME="David Hammerstein" AFFILIATION="Verts/ALE">
(ES) Arvoisa puhemies, arvoisa komission jäsen, kiitän teitä; on ollut ilo osallistua tähän mitä mielenkiintoisimpaan prosessiin. Haluan myös kiittää esittelijöitä.
<P>
Juuri tällä hetkellä presidentti Sarkozy haastaa Euroopan unionin toimielimet käsiteltäessä internetin tulevaisuutta. Mikä meidän vastauksemme tulee olemaan? Aiommeko pysyä hiljaa ja olla vastaamatta? Mikä on Euroopan unionin ja komission kanta uuteen Hadopi-lakiin (High Authority of Diffusion on the Art Works and Protection of Rights on the Internet) portaittaisista vastatoimista?
<P>
Meidän pitäisi kuunnella eurooppalaisten valtavaa enemmistöä, erityisesti digitaalisella aikakaudella varttuneita nuoria, eivätkä he halua portinvartijoita; he eivät halua painavaa lukkoa internetissä tapahtuvan tietämyksen, kulttuurin ja tiedon vaihdon esteeksi.
<P>
Valtava enemmistö haluaa vapautta; he haluavat säilyttää yksityisyytensä, päästä osalliseksi kulttuurista ilman pelkoa tai ahdistusta, säilyttää internetin puolueettomuuden; he eivät halua tarkastuksia tai syrjintää, kun on kyse tiedonsiirrosta.
<P>
Suunnaton enemmistö ei halua, että operaattoreista tulee digitaalisia poliiseja, vakoojia, sekä tuomareita että asianajajia, jotka syrjäyttävät tavalliset demokratiaan kuuluvat oikeudelliset menettelyt. Tämä on tehtävä selväksi.
<P>
Siksi me pyydämme esittelijää jäsen Trautmannia muuttamaan äänestysluetteloa siten, että ennen äänestämistä kompromissista - kannasta, jonka yli 80 prosenttia parlamentin jäsenistä on jo hyväksynyt - voimme edes äänestää internetiä koskevien oikeuksien ja sen puolesta, että internet-yhteyteen puututaan vasta sitten, kun oikeudellinen päätös on tehty.
<P>
Internetin puolueettomuus on vaarassa, ei vain tästä syystä vaan myös niin kutsutun "liikenteen hallinnan" takia. Pelkäänpä, että eräät yleispalveluja koskevat Harbourin mietinnön näkökohdat eivät selvästikään suojele tätä puolueettomuutta.
<P>
Kuluttajille pelkästään sopimuksissa annettavat tiedot eivät riitä.
<SPEAKER ID="024" NAME="Mary Lou McDonald" AFFILIATION="GUE/NGL">
(EN) Arvoisa puhemies, tämä televiestintäalan paketti kiinnostaa paljon useita kansalaisia kotimaassani Irlannissa ja myös koko Euroopan unionissa, ja aivan oikeutetusti. Toivon, että me voimme Euroopan parlamentin jäseninä lähettää voimakkaan viestin näiden kansalaisten puolesta ja osoittaa, että me puollamme vapaata internetiä, jossa käyttäjien yksityisyyttä ja oikeuksia kunnioitetaan täysimääräisesti. Tänään meidän on seistävä esitettyjen kansalaisten oikeuksia koskevien tarkistusten takana, koska se on paras tapa puolustaa kyseisiä kansalaisten oikeuksia.
<P>
Jos nämä tarkistukset hyväksytään, ne palauttavat jonkinlaisen tasapainon loppukäyttäjien oikeuksien ja vapauksien sekä muiden ihmisten oikeuksien ja vapauksien välille, myös oikeuden teollis- ja tekijänoikeuksien suojeluun ja oikeuden yksityisyyteen. Ehdotuksen tavoitteena pitäisi olla suojelua tarvitsevien suojeleminen, mutta sen pitäisi myös vahvistaa kansalaisten oikeuksia saada aina halutessaan tietoa lainsäädännön puitteissa. Palveluntarjoajat pitäisi saada toimimaan aina avoimesti, ja jos hyvin poikkeuksellisissa tapauksissa tarvitaan internet-yhteyden rajoittamista, niiden pitäisi olla täysin vastuussa näiden rajoitusten oikeuttamisesta. Kansallisten toimielinten pitäisi osallistua palveluntarjoajien määräämien rajoitusten tutkimiseen.
<P>
Lopuksi toivon, että parlamentti tukee kansalaisia tällä viikolla kannattamalla pakettia kansalaisten oikeuksia koskevista tarkistuksista, ja kannattaa siten internetin käyttäjien vapautta ja kansalaisvapauksia koko unionissa.
<SPEAKER ID="025" NAME="Hanne Dahl" AFFILIATION="IND/DEM">
(DA) Arvoisa puhemies, arvoisa komission jäsen, mielestäni kompromissi ei ole tarpeeksi hyvä, kun on kyse kansalaisten oikeuksista. Olen huolissani siitä, että Ranskan kulttuuriministeri uskoo yhä, että pitäisi olla mahdollista sulkea internet-yhteys hallinnollisesti "kolmen rikkeen" jälkeen. Siksi olen eräiden kollegojeni kanssa esittänyt uudelleen tarkistuksen, jonka puolesta parlamentti on jo kerran äänestänyt. Siitä ei kuitenkaan voida äänestää nyt, koska äänestysluettelon mukaan meidän on ensin äänestettävä kompromissista. Siksi pyydän kollegojani muuttamaan äänestysjärjestystä, jotta me voimme äänestää kansalaisten oikeuksia koskevista tarkistuksista, ennen kuin me äänestämme koko kompromissitekstistä.
<SPEAKER ID="026" NAME="Luca Romagnoli" AFFILIATION="NI">
(IT) Arvoisa puhemies, hyvät parlamentin jäsenet, mielestäni internetin pitäisi jatkossakin olla avoin. Koska viestintäteollisuus hallitsee tiedonsiirtoa, se hallitsee käytännössä demokraattista keskustelua ja tiedonsaantia. Se valvoo tehokkaasti mahdollisuuttamme kaupankäyntiin, ja yleisemmin ottaen se valvoo tiedon liikkuvuutta.
<P>
Televiestintäpaketin tämänhetkisten neuvoteltujen ehtojen mukaan verkko-operaattoreilla on mahdollisuus estää pääsy verkkosivuille sekä estää sisällön, sovellusten ja kaiken muun käyttö. Tästä syystä varoitin hiljattain jättämässäni kysymyksessä, että Euroopan unionin perusoikeuskirjassa taatun lehdistön-, mielipiteen-, sanan- ja yhdistymisvapauden rajoittamisen vaara on kulman takana, kun kansallinen hallitus - kuten Italiassa oli tapahtumaisillaan - tai viestintäteollisuus kykenee ottamaan vastuun ja estämään pääsyn verkkosivustolle omaa harkintaansa käyttäen, riippumatta siitä, onko sen sisältö laitonta vai ei. Jälkimmäinen on tärkein tosiseikka, joka pistää silmään: mahdollisuus estää pääsy verkkosivustolle, vaikka mitään rikosta ei olla tekemässä, rikosta ei ole vireillä tai rikokseen ei ole yllytetty.
<P>
On tietenkin hyvä ajatus turvata kansallinen asema hallinnoitaessa radiotaajuuksia, koska meidän on taattava ja otettava asianmukaisesti huomioon kansallisten järjestelmien erityispiirteet. Huhtikuussa hyväksymämme kompromissiteksti kuitenkin sisältää tiettyjä piirteitä, jotka ovat epäilemättä kannustavia kuluttajansuojan kannalta ja yleisemmin ottaen yksityisyyden, roskapostin torjumisen - lopetan aivan heti - ja kaiken muun kannalta. Olen kuitenkin vakuuttunut siitä, että tarkistuksen 138 sisältö on ehdottomasti kiitettävä ja pitäisi siksi...
<P>
(Puhemies keskeytti puhujan.)
<SPEAKER ID="027" NAME="Gunnar Hökmark" AFFILIATION="PPE-DE">
(SV) Kiitos, arvoisa puhemies. Televiestintäala on yksi Euroopan johtavista eteenpäin pyrkivistä aloita. Se tarvitsee investointeja, kilpailua ja jatkuvaa innovointia, jotta kansalaisille voidaan tarjota parhaat mahdollisuudet sekä talouselämän että tiedon, demokratian ja monimuotoisuuden osalta. Tässä paketissa esitetään selkeämmät säännöt kilpailulle ja selväpiirteisempi asema eurooppalaiselle viranomaiselle sen varmistamiseksi, että markkinat ovat avoimet kilpailijoille. Käsittelemme kysymyksiä, kuten taajuuksien suunnittelua ja taajuusylijäämää: uutta tilaa, joka on luotu, jotta voidaan tarjota enemmän palveluja ja jotta useammat operaattorit voivat toimia alalla. Kaikki tämä, arvoisa puhemies, johtaa kuluttajien vapauden lisääntymisen ja mahdollisuuksien lisääntymiseen. Jos käytän esimerkkinä kotimaatani Ruotsia, se tarkoittaa, että entisen valtion monopolin Telian nauttima hallitseva asema kotitalouksille tarjottavia palveluja koskevan kilpailun suhteen päättyy, koska nyt kilpailu on avoinna suoraan ihmisten koteihin. Tämä on edistystä: se avaa mahdollisuuden valinnanvaran lisääntymiselle, luo parempaa kilpailua ja vahvistaa yksittäisen kuluttajan valtaa ja siten myös yksilönvapautta internetin ja laajakaistan osalta.
<P>
Arvoisa puhemies, koko internetin vapautta koskeva kysymys on ollut keskustelun aiheena parlamentissa. Olen joskus yllättynyt siitä, että Euroopan unionin ja Lissabonin sopimuksen vastustajat vaativat jäsenvaltioita korkeampaa viranomaista, jota vastaan he äänestävät kaikissa muissa yhteyksissä. Vasemmistolainen kollegani jäsen Svensson esitti tänään tarkistusta, jonka mukaan EU voisi vaikuttaa suoraan oikeudellista menettelyä koskevaan jäsenvaltioiden lähestymistapaan. Se on poikkeama tällä hetkellä voimassa olevista perussopimuksista ja Lissabonin sopimuksesta, josta keskustelemme. Se on ylikansallisuuden muoto, josta kukaan ei itse asiassa ole keskustellut. Ottaessamme asian huomioon lainsäädännössä olemme varmistaneet selkeän jaottelun sille, mitä oikeusviranomaisten on tehtävä ja mitä internet-operaattorien on tehtävä. Me olemme varmistaneet, että kukaan ei kykene loukkaamaan yksittäisen käyttäjän vapautta internetissä ilman, että asiaan liittyy perusedellytykset täyttävä oikeudellinen menettely ja oikeusviranomaiset. Tarkistuksen 138 vaatimukset täyttyvät ja erilaiset uhkat on poistettu. Mielestäni tämä on edistystä, johon meidän pitäisi olla tyytyväisiä, koska samalla me varmistamme, että Euroopan televiestintäalan markkinat avataan vapauden, monimuotoisuuden ja kilpailun lisäämiseksi. Näin luodaan perusta alan dynaamisuudelle ja johtavalle asemalle maailmassa myös tulevaisuudessa.
<SPEAKER ID="028" NAME="Reino Paasilinna" AFFILIATION="PSE">
(FI) Arvoisa puhemies, hyvät kollegat, erityisesti haluaisin kiittää tietysti Trautmannia, mutta myös muita esittelijöitä. Aivan erityiset kiitokset haluaisin antaa komissaari Redingille hyvin pitkästä ja hyvästä yhteistyöstä, meillä on monta komissaaria, mutta kuten sanottu, kyllä te olette ollut aivan ykkönen meidän yhteistyömme kannalta.
<P>
Halusimme parantaa sellaisten ryhmien asemaa, joille uusi tekniikka tuo mahdollisuuksia, mutta joka voi myös tiputtaa heidät tietoyhteiskunnan ulkopuolelle, jollei heidän oikeuksiaan valvota, kuten vanhukset ja vammaiset. Asiakkaiden oikeudet puolestaan tulee turvata niin, että epäreilu kilpailu ei estä uusien palvelujen käyttöä. Neuvosto lopulta hyväksyi melkein kaikki ehdotuksemme kuluttajansuojasta, ja näin on hyvä.
<P>
Hyvät kollegat, yli kymmenen vuotta olemme uudistaneet tietoyhteiskuntaa ja sittemmin sivistysyhteiskuntaa ohjaavaa lainsäädäntöä. Tänään päätämme siitä, että internetin käyttö on kansalaisoikeus. Sitä tulee suojella ja monipuolistaa. Jo aikaisemmin olemme päättäneet, että tieto on kansalaisoikeus.
<P>
Huolena on, että laajoja yleisöjä saavuttava sähköinen viestintä on yhä pinnallisempaa ja suorastaan aivotonta roskaa. Tavoite sivistysyhteiskunnasta on kyllä niin vaativa, että nykyisillä sisällöillä sinne ei kerta kaikkiaan siirrytä. Loistavilla teknisillä välineillä johdamme ihmismassat tietämättömyyteen tietoyhteiskunnassa, sivistymättömyyteen sivistysyhteiskunnassa. Huono kirja on huono, vaikka painojälki olisi kuinka hyvä tai paperi kunnollista. Rikos on rikos internetissäkin, samoin roska on roskaa internetissäkin.
<P>
Tuottavatko älyverkot siis tyhmyyttä? Hyvät kollegat, tällaisilla sisällöillä emme tosiaankaan nouse maailman johtavaksi tietopohjaiseksi taloudeksi tai yhteiskunnaksi. Yksinkertaisesti tietomme ei siihen riitä. Haluaisinkin kysyä komissaarilta, mitä voitaisiin tehdä nyt, kun välineet ovat valmiit ja erittäin tehokkaat, jotta sisältöjen laatua voitaisiin nostaa sivistysyhteiskunnan tasolle.
<SPEAKER ID="029" NAME="Fiona Hall" AFFILIATION="ALDE">
(EN) Arvoisa puhemies, suhtaudun myönteisesti sopimukseen televiestintäalan paketista, koska se tuo mukanaan myös sopimuksen eräästä vähemmän keskustellusta kysymyksestä: GSM-direktiivin kumoamisesta.
<P>
Matkapuhelinteollisuus on ymmärrettävästi erittäin halukas saamaan käyttöönsä tällä hetkellä GSM:lle varatut radiotaajuusalueet säilyttääkseen maailmanlaajuisen kilpailukykynsä. Euroopan parlamentin jäsenet halusivat kuitenkin varmistaa, että taajuuksien käytön demokraattinen valvonta säilytetään.
<P>
Aikaisempi taajuuksiin liittyvä lainsäädäntö, esimerkiksi liikkuvia satelliittipalveluja koskeva päätös, on osoittanut, että useissa komission teknisinä pitämissä kysymyksissä on itse asiassa poliittinen puoli. Tekninen kysymys voi tosiasiassa vaikuttaa yhteenkuuluvuutta ja kaikille tarjottavaa käyttömahdollisuutta koskeviin periaatteisiin. Niinpä suhtaudun myönteisesti siihen, että televiestintäalan paketissa Euroopan parlamentin jäsenille varataan nyt taajuuksien jakamisen valvonta.
<P>
Aion äänestää televiestintäalan paketin puolesta, mutta teen sen vastahakoisesti, koska uskon, että korkeimmalla tasolla on rikottu olennaisesti televiestintämarkkinoiden vapauttamista koskevaa perusperiaatetta, joka direktiivillä piti saada aikaan. Tarkoitan 8 artiklan sanamuotoa pääsyn varmistamisesta vakiintuneille operaattoreille ja niiden menettelytavasta markkinoilla. Minusta näyttää, että pääministeri Gordon Brownin ja liittokansleri Merkelin yksityisessä keskustelussa tehty tätä sanamuotoa koskeva sopimus on antanut vakiintuneille operaattoreille, kuten Deutsche Telekomille, valtavan edun. Me emme tiedä, mitä pääministeri Brown sai vastineeksi siitä. Pelkäänpä, että johtajien suljettujen ovien takana tekemät yksityiset sopimukset eivät ole oikea tapa säätää EU:n lainsäädäntöä. Olen pahoillani siitä, että näin tapahtui.
<SPEAKER ID="030" NAME="Godfrey Bloom" AFFILIATION="IND/DEM">
(EN) Arvoisa puhemies, minulla on muutama huomautus. En luota komissioon, en luota kulissien takana toimiviin byrokraatteihin, joita ei ole valittu vaaleilla ja joilla on kokouksia, joista en ole saanut pöytäkirjoja. En luota tähän paikkaan, jolla on demokraattinen pintasilaus mutta joka suurelta osin muodostuu puolueansioiden vuoksi paikan saaneista pikkuvirkamiehistä.
<P>
Minusta tämä näyttää internetin - uuden viestimen - poliittiselta toimitukselliselta valvonnalta. Se on sellainen asia, jonka tuomitsemme, kun se tapahtuu Kiinassa. En pidä siitä. Minusta asia haiskahtaa. En tiedä, mitä kulissien takana tapahtuu, kuten edellinen puhuja juuri totesi, ja mitä sopimuksia tehdään meidän tietämättämme.
<P>
Meillä on täysin toimiva tekijänoikeuksia koskeva lainsäädäntö. Meillä on täysin toimiva tietosuojaa koskeva lainsäädäntö. Sen pitäisi riittää. En halua, että tähän vahingolliseen ja korruptoituneeseen toimielimeen tulee enää lisää valvontaa.
<SPEAKER ID="031" NAME="Paul Rübig" AFFILIATION="PPE-DE">
(DE) Arvoisa puhemies, hyvät parlamentin jäsenet, voin vain suositella, että arvoisa kollegani ei enää ryhdy ehdokkaaksi Euroopan parlamentin vaaleissa; silloin hän on tehnyt työnsä hyvin.
<P>
Haluan kiittää vilpittömästi komission jäsentä Redingiä sekä puheenjohtajavaltio Tšekin tasavaltaa, koska yhdessä esittelijöidemme kanssa he ovat jälleen kerran ottaneet suuren askeleen Euroopan kansalaisten puolesta. Sisämarkkinoiden käsite tarjoaa kansalaisille suurta edistystä erityisesti televiestintäalalla ja kaikilla aloilla, joilla aikaisemmin toimi monopoleja. Lisäksi olemme jo todenneet verkkovierailuasetuksen yhteydessä, että kotitaloudet voivat säästää huomattavasti, ja kansalaisten turvallisuus on taattu.
<P>
Erityisesti pienten ja keskisuurten yritysten markkinoille pääsy on varsin tärkeä edellytys sen varmistamiseksi, että tarjotaan hyvää palvelua, että verkon neutraali sääntely toteutetaan ja tietenkin että me annamme jäsenvaltioiden riippumattomille sääntelyviranomaisille luvan edustaa niiden teollisuutta ja yrityksiä sekä myös niiden kuluttajia muissa Euroopan maissa.
<P>
Yhden valtion kansalaisten oikeuksien täytäntöönpano toisessa jäsenvaltiossa on erityisen merkittävää pienille ja keskisuurille yrityksille. Meidän pitäisikin varmistaa, että tulevaisuudessa laajakaistaa käytetään edelleen väestön hyväksi ja että hinnat putoavat, koska tällä hetkellä erityisesti puhelinpalvelujen alalla tapahtuvan laajakaistapalvelujen ja internetin erittäin dynaamisen kehityksen myötä meille avautuu täysin uusia mahdollisuuksia laajakaistan käytössä. Siitä syystä olen myös kiitollinen siitä, että GSM 900 -taajuusalue on myös UMTS:n käytössä ja että ensimmäistä kertaa on pohdittu neljännen sukupolven verkkoa. Toivottavasti se saa komission tuen jatkossakin, jotta meillä on kattava tuki laajakaistan tarjoamiselle, erityisesti maaseudulla.
<P>
Myös kuluttajansuojaa säännellään aivan erinomaisella tavalla tässä lainsäädännössä: on merkittävää edistystä, että tuomioistuimet ponnistelevat sen varmistamiseksi, että Euroopan ihmisoikeussopimusta sovelletaan sen mukaisesti. Siten meillä on taajuusalueiden jakamisen myötä suuri mahdollisuus hyötyä tällä alalla myös internetin rajoittamattomasta ja esteettömästä käytöstä samalla, kun meillä on varmuus siitä, että tuomioistuimet päättävät mahdollisesta rajoitusten määräämisestä.
<SPEAKER ID="032" NAME="Evelyne Gebhardt" AFFILIATION="PSE">
(DE) Arvoisa puhemies, hyvät parlamentin jäsenet, haluan kiittää kaikkia kollegojani todella erinomaisesta työstä. Olisin myös halunnut kiittää neuvostoa, mutta sen edustajia ei näy olevan läsnä. Komission jäsen on kuitenkin täällä. Uskon, että olemme saaneet aikaiseksi jotain hyvää.
<P>
Jäsen Harbour, toimitte sisämarkkina- ja kuluttajansuojavaliokunnan esittelijänä. Minun on pakko todeta, että yhteistyömme ja yhteinen toimi olivat erittäin myönteisiä. Olemme saaneet aikaan paljon kansalaisten hyväksi. Yleispalvelun alalla se on erityisen tärkeää meille sosiaalidemokraateille. Televiestintäpaketista on laadittu paljon kuluttajaystävällisempi, ja siten on myötävaikutettu merkittävästi kuluttajansuojaan. Tulevaisuudessa televiestäntäpalvelujen tarjoajien on myös tarjottava vain 12 kuukautta kestäviä sopimuksia, mikä on hyvin tärkeää. Tähän asti monet palveluntarjoajat ovat tarjonneet vain 24 kuukautta kestäviä sopimuksia, mikä on erittäin pitkä aika ja estää ihmisiä purkamasta sopimusta ennenaikaisesti. Tämä on tärkeä myötävaikuttava seikka. Vaihtaessaan palveluntarjoajaa kuluttajien on voitava tehdä se päivässä säilyttäen samalla oman numeronsa. Tähän asti pitkät odotusajat ovat usein saaneet ihmiset luopumaan vaihtamisesta halvempaan palveluntarjoajaan ja haitanneet kilpailua tällä alalla. Tässäkin asiassa olemme onnistuneet erinomaisesti.
<P>
Sosiaalidemokraattinen ryhmä on samaan aikaan pyrkinyt varmistamaan, että kun matkapuhelimesta soitetaan hätäpuhelu, soittajan sijainti välittyy automaattisesti, jolloin apu saadaan toimitettua soittajalle nopeasti. Myös tämän asian ajaminen läpi vaati pitkää kädenvääntöä, koska alussa useat väittivät, että se ei ole teknisesti edes mahdollista. On osoitettu, että se on mahdollista, ja siksi se oli myös saatava aikaan. Siitä on paljon apua kansalaisille.
<P>
Pian asioiden pitäisi olla helpompaa myös vammaisille henkilöille. Heille on varmistettava esteetön televiestintäpalvelujen käyttö. Myös tällöin meidän on varmistettava - erityisesti yleispalvelujen osalta - että asia edistyy. Sekin on erittäin myönteistä.
<P>
Yksi seikka on ollut kiistanalainen koko käsittelyn ajan: mitä teemme rikosoikeudenkäyntien osalta, joissa tulee esiin kysymyksiä rangaistavista teoista tai siviilioikeuteen liittyvistä asioista? Olemme ottaneet tärkeän askeleen neuvoston kanssa tänään tehdyn kompromissin myötä, koska sisällytimme siihen oikeudellisen ehdon. Se tarkoittaa, että emme jätä vain yritysten vastuulle päättää, mitä seuraamuksia määrätään; sen sijaan käyttämällä Euroopan ihmisoikeussopimuksen sisältämiä oikeuksia olemme varmistaneet, että kuluttajat voivat puolustaa itseään ja että palveluntarjoajilla ei ole kohtuutonta valtaa. Tämä on erittäin tärkeä näkökohta.
<SPEAKER ID="033" NAME="Anne Laperrouze" AFFILIATION="ALDE">
(FR) Arvoisa komission jäsen, hyvät parlamentin jäsenet, haluan ensin kiittää esittelijöitämme heidän työstään televiestintäpaketin yhteydessä, josta huomenna äänestetään, koska kyseessä on hyvä teksti. Siinä otetaan huomioon kaikki läpikäymämme viestintävallankumouksen näkökohdat: televiestintäverkot, sääntely, taloudelliset näkökohdat, kuluttajien oikeudet ja internetin käyttömahdollisuus.
<P>
Viimeksi mainitsemani kohdan osalta minun on todettava, että demokraattiseen liikkeeseen kuuluvat jäsenet pettyivät. Jäsen Trautmannin mietinnöstä viime viikolla aikaansaatu kompromissi nimenomaan tämän kysymyksen osalta on epätyydyttävä. Luonnoksen heikkous piilee siinä, että siinä ei oteta huomioon Euroopan ihmisoikeussopimuksen 6 artiklaan liittyvää oikeuskäytäntöä. Luonnoksessa itse asiassa vain annetaan oikeutus Ranskan hallituksen yrityksille säätää korkeaa hallinnollista viranomaista koskeva pahamaineinen Hadopi-laki.
<P>
On myös ihmisiä, jotka pelkäävät internetiä, ihmisiä, jotka eivät ymmärrä sen kehittymistä tai sen etuja. He sanovat usein, että internet on alue, jota lait eivät koske.
<P>
Nimenomaan estääkseen internetistä tulemasta aluetta, jota lait eivät koske, demokraattiseen liikkeeseen kuuluvat jäsenet katsovat, että internet-yhteyden katkaisemisen ei pitäisi olla hallinnollinen päätös vaan oikeudellinen päätös. Internet on loistava väline perusoikeuksien toteuttamisessa.
<P>
Jotkut pitävät hallinnointia ratkaisuna. Siitä huomaa, miten tärkeänä he pitävät perusoikeuksia. Ihmisten välisen viestinnän vapauden takaavat säännöt ovat ajattomia, eivätkä ne riipu jostain tietystä viestimestä. Oikeutta oikeustoimiin ei saa kyseenalaistaa minkään tekosyyn varjolla.
<SPEAKER ID="034" NAME="Bernard Wojciechowski" AFFILIATION="IND/DEM">
(PL) Arvoisa puhemies, ihmiset pelkäävät, että televiestintäalan paketin kaltaiset toimenpiteet rajoittavat heidän vapauttaan. Olen saanut satoja kirjeitä tästä asiasta, muualtakin kuin Puolasta. Siteeraan nyt yhtä niistä: "Euroopan parlamentti aikoo muuttaa lainsäädäntöä, joka vaikuttaa mahdollisuuksiini käyttää internetiä ja joka voi rajoittaa tai luoda ehtoja tiettyjen internetin sivujen ja sivustojen käytölle. Euroopan parlamentin ehdottamat lainsäädännölliset muutokset antavat internet-palvelujen tarjoajalleni mahdollisuuden tarjota minulle rajoitettuja tai ehdollisia palveluja. Pelkään, että tällaiset muutokset tuhoavat internetin ja että niillä on epäsuotuisia seurauksia Euroopan unionin taloudelle".
<P>
Tämä on Euroopan ääni, äänestäjien ääni. Kannatan heitä. Kehotan ihmisiä olemaan varovaisia, kun he äänestävät, erityisesti kun on kysymys ehdokkaista Puolassa, jossa Kansalaisfoorumi- eikä Laki ja Oikeus -puolue eivät tiedä, mistä tässä oikein on kyse.
<P>
- (EN) Jäsen Harbour, näyttää siltä, että jotkut pellet Kansalaisfoorumi- ja Laki ja Oikeus -puolueen piireistä ovat huolestuneempia hylkeistä ja apinoista kuin ihmisistä.
<SPEAKER ID="036" NAME="Giles Chichester" AFFILIATION="PPE-DE">
(EN) Arvoisa puhemies, on kohtuullista sanoa, että televiestintäala on menestystarina EU:ssa, mistä syystä on vielä tärkeämpää, että määritämme oikean sääntelyjärjestelmän. Haluan onnitella esittelijöitä heidän työstään, erityisesti kollegaani Pilar del Castillo Veraa, joka teki suuria parannuksia komission ehdotukseen sääntelyviranomaisista muuttamalla sen Euroopan sähköisen viestinnän sääntelyviranomaisten yhteistyöelimeksi.
<P>
On harmi, että keskustelu internetistä ja internetin sensuroinnista sekä jäsenvaltioiden toimivallasta on vienyt huomion paketin pääsisällöstä. Haluan onnitella kollegaani Malcolm Harbouria siitä, että hän pui kompromissitekstiä neuvoston kanssa kiistanalaisesta kysymyksestä eli tarkistuksesta 138.
<P>
Ainakin tämä paketin osa on saanut aikaan ryöpyn sähköpostiviestien välityksellä tapahtuvaa edunvalvontaa. Minun on todettava niille, jotka uskovat suuren sähköpostiviestien määrän ja vuolassanaisuuden taivutteluvoimaan, että ne kääntyvät hyvin nopeasti itseään vastaan. Mikä on helppo lähettää hetkessä, on yhtä helppo poistaa hetkessä. Valitettavasti liikaa aikaa kuluu etsimiseen yritettäessä löytää muutakin kuin roskapostia.
<P>
Toivon todella, että sääntelyviranomaiset tuntevat saaneensa täydet mahdollisuudet kilpailun lisäämiseksi, tasapuolisten toimintaedellytysten luomiseksi ja kuluttajien oikeuksien parantamiseksi huomattavasti sekä oikean tasapainon löytämiseksi investointien ja innovoinnin kannustamiseksi, jotta Eurooppa pysyisi alan kärjessä.
<P>
Toinen tärkeä pakettiin liittyvä näkökohta on kuluttajien oikeuksien parantaminen, erityisesti numeron siirtäminen yhdessä työpäivässä sekä avoimuuden lisääminen sopimuksissa ja laskutuksessa. Ne ovat käytännön asioita, jotka ovat tärkeitä yksittäiselle kuluttajalle.
<SPEAKER ID="037" NAME="Hannes Swoboda" AFFILIATION="PSE">
(DE) Arvoisa puhemies, hyvät parlamentin jäsenet, haluan tietenkin ensin vilpittömästi kiittää kaikkia asianosaisia heidän merkittävästä työstään.
<P>
Tiedän, että valiokunta ja erityisesti jäsen Trautmann ovat osoittaneet suurta sitoumusta kahden tavoitteen saavuttamiseksi: toisaalta perustan luomiseksi nykyaikaistamiselle, Euroopan teknisen vallankumouksen jatkamiseksi uusien työpaikkojen luomisen ja myös maanosamme kilpailukyvyn osalta - myötävaikuttaen siten merkittävästi myös Lissabonin strategiaan - ja toisaalta täällä jo useaan otteeseen mainittujen kuluttajien oikeuksien turvaamiseksi.
<P>
Mielestäni kumpikin tavoite on saavutettu onnistuneesti. Tiettyjen taajuusalueiden vapauttaminen tulevaisuudessa, kun siirrymme digitaaliseen järjestelmään, luo uusia mahdollisuuksia ja lisää innovointia. Se myötävaikuttaa myös huomattavasti innovatiiviseen yhteiskuntaan, ja siitä me olemme kiitollisia.
<P>
Asiaan tietenkin liittyy muutama arkaluonteinen kysymys. Ahkerana internetin käyttäjänä, verkkopäiväkirjan pitäjänä ja aktiivisesti Facebookissa ja Twitterissä toimivana henkilönä tiedän, että asiaan liittyy useita ongelmia. Olen kuitenkin täysin vakuuttunut siitä, että meidän ei pitäisi puuttua asiaan ilman oikeuden päätöstä. Se olisi sekä väärin periaatteessa että antaisi myös väärän viestin, erityisesti nuorille, jotka liikkuvat jatkuvasti internetissä ja käyttävät todella paljon näitä nykyaikaisia viestintävälineitä.
<P>
Olen siksi erittäin mielissäni muun muassa siitä, että johdanto-osan kappaleissa on selkeästi ilmaistu, että toisaalta emme tietenkään ole valmiita hyväksymään rikollista toimintaa ja että toisaalta emme myöskään ole valmiita sallimaan puuttumista asiaan ilman tuomarin antamaa tuomiota, ilman oikeusperustaa. Mielestäni tämä on olennainen periaate, joka on otettava huomioon. Olen erittäin kiitollinen kollegalleni jäsen Trautmannille ja kaikille muille siitä, että he eivät tinkineet tästä ja varmistivat selkeän linjan.
<SPEAKER ID="038" NAME="Sophia in 't Veld" AFFILIATION="ALDE">
(NL) Arvoisa puhemies, minäkin haluan ensin onnitella ja kiittää esittelijöitä kovasta työstä. Pelkäänpä, että minulla on yhä ongelma paketin kanssa. Se sisältää useita hyviä tekijöitä, ja sääntelyä selvästi tarvitaan tällä alalla.
<P>
Täällä on edistytty huomattavasti muun muassa kuluttajansuojan parantamisessa. Lisäksi komissio on vakuuttanut, että se esittää ehdotuksia yleisestä ilmoitusvaatimuksesta, jos tietoja häviää. Siitä huolimatta minulla on ongelma paketin kanssa. Lukuisat Euroopan parlamentin jäsenet, myös kollegani Ranskasta, ovat jo huomauttaneet siitä: hallitukset ovat yrittäneet sisällyttää kompromissiin takaoven kautta "kolme rikettä ja ankara rangaistus" -säännön, jolla ei itse asiassa ole yhtään mitään tekemistä direktiivin kanssa. Mielestäni se on erittäin ärsyttävää.
<P>
En pidä tätä hyväksyttävänä kompromissina. Siksi haluan kehottaa jäseniä äänestämään kollegojeni jäsen Alvaron ja jäsen Schmidtin esittämän tarkistuksen puolesta. Se on ehdoton edellytys sille, että tuen pakettia. Mielestäni olisi suuri häpeä, jos tarkistusta ei hyväksytä.
<P>
Tietenkin me haluamme päästä kompromissiin neuvoston kanssa, mutta ei hinnalla millä hyvänsä. Mielestäni on myös harmillista, että neuvosto asettaa meidät joka kerralla selkä seinää vasten, ja meidän on vain siedettävä se, vaikka emme pitäisikään siitä. Neuvosto on aivan yhtä suuressa vastuussa kompromissin saavuttamisesta kuin Euroopan parlamentti. Kun on kyse kansalaisoikeuksien suojelemisesta, Euroopan parlamentin on ylläpidettävä mainettaan, erityisesti viime vuosina. Toivon, että parlamentti on maineensa veroinen huomisessa äänestyksessä.
<P>
Arvoisa puhemies, haluan lopuksi sanoa muutaman sanan edunvalvonnasta. Vaikka en olekaan samaa mieltä jäsen Chichesterin kanssa asiasisällöstä, minuakin on häirinnyt tämä joskus melko uhkaavienkin sähköpostiviestien tulva. Uskon, että, itse asiassa olen vakuuttunut siitä, että...
<P>
(Puhemies keskeytti puhujan.)
<SPEAKER ID="039" NAME="Erna Hennicot-Schoepges" AFFILIATION="PPE-DE">
(FR) Arvoisa puhemies, haluan onnitella esittelijöitä, komissiota, jäsen Trautmannia ja jäsen Harbouria, jotka onnistuivat saamaan aikaan viime hetken kompromissin. Kahden vuoden tiiviin rupeaman jälkeen olemme päässeet kompromissiin alalla, joka viitoittaa johtavan teollisuudenalan tulevaisuutta.
<P>
Komission ehdotusta taajuuksien käytöstä on korjattu oikeaan suuntaan kunnioittaen samalla satelliittiteknologian saavutuksia. Komission ilmoitus yleispalvelua ja muita yhä olemassa olevia oikeudellisia ongelmia koskevasta tulevasta keskustelusta antaa ymmärtää, että työtä jatketaan. Tämä on siis vasta ensimmäinen askel odotettaessa muita säädöksiä.
<P>
Tämä hanke tarjoaa kansalaisille poikkeuksellisen mahdollisuuden saada tietoa ja päästä osalliseksi kulttuurista. Useat ongelmat kuitenkin säilyvät infrastruktuurin ja laadun kannalta katsottuna, koska yhtä hyvää yhteyttä ei vieläkään taata kaikille, jos otetaan huomioon useat tekniset ongelmat, joita langattomaan viestintään yhä liittyy.
<P>
Kysymykset internetin käyttömahdollisuuden vapaudesta, tekijänoikeuksia ja luottamuksellisuutta koskevat ongelmat yhdessä rikollisuudelta suojautumista, eettisten sääntöjen säilyttämistä ja nuorten suojelua koskevien huolien kanssa - eikö siinä ole jo vähän liikaa hallittavia asioita? Entä he, jotka suhtautuvat epäilevästi kompromissiin, kykenevätkö he esittämään valmiin ratkaisun, jota voidaan soveltaa heti?
<P>
Mielestäni tämä hanke on huomattava edistysaskel. Antakaamme siksi asettamillemme sääntelyviranomaisille tilaisuus, niin epäilijät voivat vaikuttaa näihin uusiin elimiin, joiden tarvitsee vain osoittaa tehokkuutensa.
<SPEAKER ID="040" NAME="Edit Herczog" AFFILIATION="PSE">
(EN) Arvoisa puhemies, tämän asian parissa on ponnisteltu kaksi vuotta. Onnittelen teitä kaikkia kovasta työstä. Televiestintäalan paketti myötävaikuttaa huomattavasti Lissabonin strategian toteutumiseen, koska alan osuus BKT:sta on neljä prosenttia ja 25 prosenttia BKT:n kasvusta. Se on yksi Euroopan taloudellisen mahdin perusaloista.
<P>
Televiestintäalan paketti myötävaikuttaa huomattavasti tietoon perustuvaan talouteen sekä alan itsensä kautta että lisäämällä käyttäjien mahdollisuuksia, riippumatta siitä, ovatko ne yrityksiä, erityisesti pieniä ja keskisuuria yrityksiä, vai yksittäisiä ihmisiä. Kaikki voivat hyötyä siitä.
<P>
Televiestintäalan paketti myötävaikuttaa huomattavasti Euroopan talouden elvytyssuunnitelmaan kehittämällä verkkoa. Televiestintäalan paketti myötävaikuttaa huomattavasti kuluttajien oikeuksien vahvistamiseen ja kuluttajien mahdollisuuksiin, koska yhä useammat kuluttajat voivat hyödyntää sitä. Televiestintäalan paketti myötävaikuttaa huomattavasti myös demokratian kehittymiseen. Siinä taataan Internetin käyttömahdollisuus kaikille eurooppalaisille. Se tarjoaa uusia mahdollisuuksia harjoittaa oikeuksiamme ja velvollisuuksiamme, mutta se tarkoittaa myös sääntelyviranomaisen aikaansaamaa tasapainoa: tasapainoa annettaessa Euroopan unionille väline todellisten sisämarkkinoiden luomiseksi televiestintäalalle ja käytettäessä kansallisten sääntelyviranomaisten asiantuntemusta.
<P>
Onnittelen esittelijöitä ja komissiota. Seuraavien viiden vuoden aikana otamme ensimmäisen askeleen, jota muiden on seurattava.
<SPEAKER ID="042" NAME="Silvia-Adriana Ţicău" AFFILIATION="PSE">
(RO) Haluan aluksi onnitella esittelijöitä, jotka ovat ponnistelleet tämän paketin parissa jo yli vuoden. Se on itse asiassa äärimmäisen tärkeä paketti Euroopan unionin kansalaisille.
<P>
Se sisältää lukuisia asiakirjoja. Haluan ensin viitata jäsen Trautmannin mietintöön, jossa määritellään sääntelyjärjestelmä sähköisen viestinnän alalle. Mietintö sisältää useita erittäin tärkeitä näkökohtia, esimerkiksi toiminnallisen erottamisen, taajuuksia koskevan politiikan sekä uuden sukupolven verkkojen käytön ja edistämisen. Suhtaudun myönteisesti siihen, että toiminnallinen erottaminen hyväksyttiin kiireellisenä erityistoimenpiteenä.
<P>
Uskon myös, että meidän on ehdottomasti korostettava parlamentissa, että kuluttajien oikeuksia on suojeltava. Siksi jäsen Harbourin mietinnössä sivuttiin näitä kysymyksiä, ja kollegamme Reino Paasilinna onnistuneesti tuki Euroopan parlamentin sosiaalidemokraattisen ryhmän näkemystä, jonka mukaan kuluttajan on oltava avainasemassa. On tärkeää kiinnittää huomiota siihen, miten sopimusehdot muotoillaan, jotta kaikkia kuluttajia voidaan suojella.
<P>
Teknologian suhteen neutraalin sääntelyn osalta on hyödyllistä, että näin kaikkien saataville saadaan useita erilaisia teknisiä vaihtoehtoja. Haluan korostaa, että internet tarjoaa valtavia mahdollisuuksia. On tärkeää suojella kuluttajia ja käyttäjiä. On tärkeää välttää puuttumista henkilötietoihin, joita on myös suojeltava. Ennen kaikkea meidän on suojeltava teollis- ja tekijänoikeuksia, mutta ei suinkaan kuluttajien etujen kustannuksella.
<P>
(Puhemies keskeytti puhujan.)
<SPEAKER ID="043" NAME="Charlotte Cederschiöld" AFFILIATION="PPE-DE">
(SV) Kiitän komission jäsentä. Me tarvitsemme lisää yhdenmukaistamista sähköisen viestinnän alalla sekä selkeämpää ja yksinkertaisempaa lainsäädäntöä. Yhdenmukaistamisen on myötävaikutettava toimiviin sisämarkkinoihin. Tärkein tavoite on lisätä kilpailua, joka johtaa loppuasiakkaiden kannalta valinnanvaran lisääntymiseen, alhaisempiin hintoihin ja parempaan laatuun. Tämän onnistumiseksi on punnittava useita eri etuja ja löydettävä hyvä tasapaino. Televiestintäalan pakettia ei saa, eikä sitä ole tarkoitus käyttää rikoslainsäädäntöä tai rikosoikeudellisia seuraamuksia koskeviin tarkoituksiin. Se ei myöskään saa vaikuttaa jäsenvaltioiden prosessioikeuteen. Kilpailun lisäämisen on oltava keskeisessä asemassa. Kaikkien kansalaisten on voitava nostaa asiastaan oikeudenkäynti - sitä ei pidä jättää kaupallisten toimijoiden valtaan. Siksi toivon, että kollegani kannattavat kompromissia.
<P>
Yksityisyyttä koskeva ongelma putkahtaa esiin kaupallisen lainsäädännön, tietojen taltioinnin, rikoslainsäädännön ja avoimuutta koskevan lainsäädännön yhteydessä. Euroopan unioni ei ole vielä löytänyt yhteistä lähestymistapaa ja yhteisiä periaatteita, joita voidaan soveltaa kaikilla kolmella alalla. Kokonaisarviointi on välttämätön ristiriitaisen lainsäädännön välttämiseksi pitkällä aikavälillä. Tulevaisuuden haasteeksi jää tasapainon löytäminen poliisin, avoimuuden puolestapuhujien, niiden, jotka haluavat suojella tietoja, sekä tietenkin IT-alan yritysten etujen välille.
<P>
Komission pitäisi kyetä myötävaikuttamaan tähän asettamalla yhteisen työryhmän laatimaan yhteisiä periaatteita ja pyrkimään löytämään tasapainon eri etunäkökohtien välille tällä tärkeällä alalla.
<P>
Lopuksi haluan vielä onnitella komission jäsentä Redingiä ja esittelijöitä hyvästä työstä.
<SPEAKER ID="044" NAME="Jacques Toubon" AFFILIATION="PPE-DE">
(FR) Arvoisa puhemies, haluan ensin kiittää komission jäsentä Redingiä, puheenjohtajavaltio Ranskaa, joka joulukuussa sai aikaan erittäin älykkään yhteisen kannan, sekä puheenjohtajavaltio Tšekin tasavaltaa, joka on juuri saavuttanut tavoitteensa. Haluan myös kiittää ja onnitella ennen kaikkea kolmea esittelijää, jäsen Harbouria, jäsen Trautmannia ja jäsen del Castillo Veraa, jotka ovat tehneet suurenmoista työtä.
<P>
Paketti, josta tänään äänestämme, sisältää säännöksiä, jotka ovat juuri oikeansuuntaisia televiestintäalan markkinoiden kehityksen kannalta. Ne ovat täsmällisiä ja toimivat kaikkien eduksi: yhdistelmärahoitusta saavalle Euroopan sähköisen viestinnän sääntelyviranomaisten yhteistyöelimelle uskottu sääntely EU:ssa ilman veto-oikeutta, tasapaino kilpailun ja uusien investointien tarpeen välillä - toiminnallinen erottaminen on rajattu poikkeustapauksiin, halu kiinnittää huomio julkisiin palveluihin taajuuksien hallinnassa, uudet palvelut, uusi käyttövapaus, ja erityisesti kiitos jäsen Harbourin, huomattava parannus kuluttajien oikeuksiin. Olen vain pahoillani siitä, että siirtovelvollisuus torjuttiin.
<P>
Ranskan osalta teksti on täysin tasapuolinen, se on hyvä kompromissi. Tarkoitan tällä sitä, että mitä näihin surullisenkuuluisiin kiisteltyihin tarkistuksiin tulee, ehdotus on mielestäni loppujen lopuksi älykäs, koska se tarjoaa mahdollisuuden panna täytäntöön internetiä koskevia teollis- ja tekijänoikeuksia vaarantamatta internetin vapaata käyttöä. Internetin osalta on sovellettava lainsäädäntöä tällä alalla samoin kuin muilla aloilla. Virtuaalinen maailma ei ole maailma, jota lait eivät sido. Sitä ei pidä jättää vain operaattoreiden ja internet-yhteyksien tarjoajien tuottaman mainonnan valtaan. Siitä syystä olen samaa mieltä jäsen Trautmannin näkemyksen kanssa. Kompromississa työntekijöiden, taiteilijoiden ja internetin käyttäjien oikeudet saavat tasavertaisen aseman, mikä on hyvä asia.
<SPEAKER ID="045" NAME="Syed Kamall" AFFILIATION="PPE-DE">
(EN) Arvoisa puhemies, haluan aluksi kiittää komissiota ja sen virkamiehiä sekä kaikkia esittelijöitä suuresta työpanoksesta. Olin yksi kansalaisvapauksien sekä oikeus- ja sisäasioiden valiokunnan varjoesittelijöistä laadittaessa sähköisen viestinnän tietosuojaa koskevaa paketin osaa. Haluan myös kiittää Alexander Alvaroa ja muita varjoesittelijöitä, myös sosiaalidemokraattisen ryhmän jäsen Lambrinidisia, heidän työstään.
<P>
Ponnistelimme kaikki uutterasti saadaksemme aikaan tasapainon tietosuojan, joka on meidän kaikkien mielestämme erittäin tärkeä kysymys, sekä sen välillä, että yrityksillä on oikeus kehittää turvaohjelmia varmistaakseen, että verkkomme ovat turvallisia ja että verkkoihin haittaohjelmia ja viruksia levittämään pyrkivät tahot saadaan jäljitettyä. Se edellyttää joskus tietoliikenteen seuraamista.
<P>
Tässä ei ollut kyse pyrkimisestä "kolme rikettä ja ankara rangaistus" -malliin. Vain hyvin harvat jäsenet kannattavat sitä. Siksi onkin hyvin valitettavaa, että jotkut henkilöt Euroopan parlamentin ulkopuolella ovat pyrkineet esittämään sen "kolme rikettä ja ankara rangaistus" -säännön tukemisena.
<P>
Kun nyt keskustelemme tietopaketeista, haluaisin ottaa puheeksi verkon puolueettomuutta koskevan kysymyksen. Mielestäni meidän on oltava yhtä mieltä siitä, että tietynasteinen verkonhallinta on välttämätöntä. Yritysten rakentaessa tehokkaampia yhteyksiä toiset yritykset tulevat ja täyttävät ne, mikä saattaa aiheuttaa ruuhkia. Kuka olisi osannut kuvitella muutama vuosi sitten, että nyt meillä on BBC:n iPlayerin tai YouTuben kaltaisia palveluja? Siksi on tärkeää, että operaattorit kykenevät hallitsemaan verkkojaan. Tällainen "ensimmäinen paketti sisään ja ensimmäinen paketti ulos" -ajattelumalli saattaa osoittautua haitalliseksi, erityisesti siitä syystä, että hätäpalvelut syrjäytetään liikenneruuhkien takia.
<P>
Haluan kiittää kaikkia esittelijöitä siitä, että he ovat yrittäneet löytää oikean tasapainon. Haluan myös pyytää parlamentin ulkopuolella toimivia edunvalvojia olemaan esittämättä tätä "kolme rikettä ja ankara rangaistus" -sääntönä; voisitteko olla esittämättä sitä oikeuksiimme kohdistuvana perustavaa laatua olevana hyökkäyksenä. Me vain yritämme löytää oikean tasapainon.
<SPEAKER ID="046" NAME="Christofer Fjellner" AFFILIATION="PPE-DE">
(SV) Kiitos paljon, arvoisa puhemies. Olen pahoillani, että olen vähän myöhässä. Haluan aluksi todeta, että mielestäni on tärkeää huomauttaa, että televiestintäalan paketti, tämänpäiväisessä muodossa ennen äänestystä, on pääasiallisesti hyvä paketti. Se vahvistaa kilpailua ja käyttäjien oikeuksia. Tätä on tärkeä korostaa, koska mielestäni se usein unohtuu keskustelun aikana. Keskitymme lähes yksinomaan yksityiskohtiin, jolloin kokonaiskuva jää joskus hahmottamatta. Juuri tästä televiestintäalan paketissa on loppujen lopuksi kyse - kilpailun ja käyttäjien oikeuksien vahvistamisesta.
<P>
Kansalaisvapauksiin, internetiä koskeviin oikeuksiin ja internetin avoimeen ja vapaaseen rakenteeseen kohdistuu tällä hetkellä useita uhkia. Ne eivät ikinä ole olleet niin selkeitä kuin keskustelussa siitä, pitäisikö meidän sulkea käyttäjien internet-yhteys ilman tuomioistuinkäsittelyä. Olen todella ylpeä siitä, että olemme sopineet parlamentissa, että emme pidä sitä hyväksyttävänä. Ihmisten pääsyä internetiin ei saa estää ilman, että he voivat saattaa asian tuomioistuimen käsiteltäväksi. Se on tärkeää, koska kyseessä on hyvin vakava kansalaisvapauksien ja -oikeuksien rajoittaminen. Se myös kääntää oikeudelliset periaatteet päälaelleen tavalla, jota emme ikinä hyväksyisi muissa yhteyksissä. Emme kiellä polkupyörävarasta käyttämästä teitä. Siksi olen mielissäni siitä, että sanomme huomenna selkeästi "ei" sellaiselle ehdotukselle.
<P>
Tämä ei kuitenkaan poista kaikkia internetiä koskevia uhkia. Keskustelu jatkuu useista muista kysymyksistä, ja odotan niitä innokkaasti. Haluaisin, että voisimme eräillä alueilla mennä vähän pitemmälle, mutta yleisesti ottaen tämä on askel oikeaan suuntaan. Ylen ylpeä siitä, että teemme huomenna selväksi, että Euroopan parlamentti kannattaa internetiä koskevia kansalaisvapauksia ja -oikeuksia, erityisesti mahdollisuutta olla menettämättä internet-yhteyttä ilman tuomioistuinkäsittelyä.
<SPEAKER ID="047" NAME="Helga Trüpel" AFFILIATION="Verts/ALE">
(DE) Arvoisa puhemies, haluan todeta, että tämänpäiväistä keskustelua on hallinnut seuraava kysymys: miten löydämme tasapainon internetin vapauden, vapaiden käyttömahdollisuuksien, tekijänoikeuksien suojelun ja perusoikeuksien noudattamisen välille? Se todellakin on taikasana oikean tasapainon löytämiseksi.
<P>
Haluan korostaa, että kyse ei ole internetiin pääsyn mielivaltaisesta estämisestä. Emme voi sulkea YouTubea, kuten Turkissa tehtiin, koska siellä ilmeisesti oli herjattu Kemal Atatürkia. Emme halua sellaista tilannetta kuin Kiinassa. Verkkosivuja ei tietenkään voida sulkea sattumanvaraisesti poliittisista syistä. Haluan kuitenkin sanoa selkeästi, että kansalaisilla ei voi olla rajatonta oikeutta rajoittamattomaan laittomaan lataamiseen! Se ei ole kysymys, josta voidaan neuvotella täällä. Meidän on kuitenkin varmistettava - tätä tasapainoa me etsimme, mutta emme ole vielä löytäneet sitä - että luovan sisällön tuottajat, joiden töitä on internetissä, saavat kohtuullisen korvauksen. Tarvitsemme tähän uuden mallin. Ranskan malli ei tule kysymykseen. Haluamme oikeudellisen ehdon, perusoikeuksia koskevan tuomioistuimen päätöksen. Meidän on kuitenkin vielä saatava aikaan tämä uusi yhteiskuntasopimus tietoyhteiskunnassa tekijänoikeuksien ja perusoikeuksien turvaamisen välillä.
<SPEAKER ID="048" NAME="Viviane Reding">
komission jäsen. - (FR) Arvoisa puhemies, kiitän kaikkia, joiden ansiosta tämä erittäin tärkeä paketti on saatu aikaan. Tarkoitan tietenkin esittelijöitä ja heidän kollegojaan ja myös puheenjohtajavaltio Tšekin tasavaltaa. Haluan todeta täällä virallisesti, että suurlähettiläs Reinišová on tehnyt fantastista yhteistyötä parlamentin ja komission kanssa hankkeen mahdollistamiseksi.
<P>
Olemme nyt saaneet aikaan tasapuolisen tekstin, joka mahdollistaa markkinoiden avautumisen, investoinnit, internetin vapauden ja oikeuden internet-yhteyteen. Meillä on teksti, jossa on mahdollisuuksia teollisuuden kehittämisen - ja siten työpaikkojen säilyttämisen ja luomisen - sekä käyttäjien kannalta. Teksti tasapainottaa toisaalta Lissabonin kasvu- ja työllisyysstrategiaa ja toisaalta useita edistysaskeleita, jotka koskevat internetiä käyttävien kuluttajien oikeuksia.
<P>
(EN) Haluaisin vastata muutamiin kysymyksiin, joita on esitetty.
<P>
Yksi niistä koski investointeja seuraavan sukupolven liityntäverkkoihin varmistamalla, että televiestintäoperaattorit saavat kohtuullisen tuoton sijoitukselleen, ottaen asianmukaisesti huomioon riskin. Useat yritykset voivat jo nyt jakaa investointeihin liittyvän riskin nykyisten sääntöjen nojalla. Uudet säännöt vahvistavat tämän. Niissä todetaan samalla, että tehokas kilpailu ja syrjimättömyyttä koskevat säännöt on säilytettävä. Tämä on hyvin tärkeää. Haluan korostaa sitä, koska joskus kuulen vain osan tarinasta, vaikka käytännössä on sovellettava investointeja koskevaa koko tarinaa.
<P>
Toinen kysymys koskee tietoturvaloukkauksia. Operaattoreiden on omaksuttava vastuu, joka syntyy käsiteltäessä ja tallennettaessa näitä valtavia tietomääriä. Siksi uusissa säännöissä otetaan käyttöön ensimmäistä kertaa yhteisön lainsäädännössä pakollinen ilmoitus henkilötietojen tietoturvaloukkauksista. Se tarkoittaa, että viestintäpalvelujen tarjoajilla on velvollisuus ilmoittaa viranomaisille ja asiakkailleen näiden henkilötietoihin vaikuttavista tietoturvaloukkauksista. Lisäksi yksityisyyttä ja tietoturvaa koskevia sääntöjä vahvistetaan esimerkiksi evästeiden ja vastaavien välineiden käytön alalla. Internetin käyttäjät ovat paremmin perillä siitä, mitä heidän henkilötiedoilleen tapahtuu, ja heidän on myös helpompi valvoa henkilötietojaan käytännössä.
<P>
Toinen tekijä koskee avoimempaa ja puolueettomampaa internetiä kuluttajien näkökulmasta. Eurooppalaisilla kuluttajilla tulee olemaan yhä enemmän mahdollisuuksia valita tarjolla olevista kilpailevista laajakaistapalvelujen tarjoajista. Internet-palvelujen tarjoajilla on käytössään tehokkaita välineitä, joiden avulla ne voivat erottaa toisistaan erityyppiset tiedonsiirtomenetelmät internetissä, kuten puhe- tai vertaisviestinnän. Vaikka tietoliikenteen hallinta voi mahdollistaa erityismaksullisten korkealaatuisten palvelujen kehittämisen ja auttaa varmistamaan turvalliset tietoliikenneyhteydet, samoja tekniikoita voidaan käyttää myös tietoliikenneyhteyksien laadun tai muiden palvelujen heikentämiseen niin alhaisille tasoille, joita on mahdoton hyväksyä. Siitä syystä uusien EU:n sääntöjen nojalla kansallisilla televiestintäalan sääntelyviranomaisilla on toimivalta määritellä vähimmäistaso internetin tiedonsiirtopalvelujen laadulle internetin puolueettomuuden ja EU:n kansalaisten internetiin liittyvien vapauksien edistämiseksi.
<P>
Olemme lisänneet uuteen tekstiin uusia avoimuutta koskevia vaatimuksia, jotka ovat äärimmäisen tärkeitä.
<P>
Neljäs tekijä, jota haluan korostaa, on sen tunnustaminen, että kansalaisilla on oikeus internet-yhteyteen. Uusissa säännöissä tunnustetaan yksiselitteisesti, että internet-yhteys on perusoikeus, kuten ilmaisunvapaus ja tiedonsaannin vapaus. Siksi säännöissä määrätään, että kaikkia palvelujen ja sovellusten saantia sekä niiden käyttöä koskevien toimenpiteiden on kunnioitettava luonnollisten henkilöiden perusoikeuksia ja -vapauksia, myös oikeutta yksityisyyteen, ilmaisunvapautta ja oikeutta tiedonsaantiin ja koulutukseen sekä asianmukaiseen oikeudenkäyntiin.
<P>
(FR) Arvoisa puhemies, mielestäni oli erittäin tärkeää korostaa näitä perusoikeuksia, koska ne muodostavat eurooppalaisten arvojemme perustan, eurooppalaisten arvojen, jotka myös perustuvat uusiin televiestintäalan sääntöihin.
<P>
Haluan myös sanoa muutaman sanan internetin vapaudesta, koska useat jäsenet ovat ottaneet asian esille. Saavutettu kompromissi on voitto kansalaisten ja internetin käyttäjien vapaudelle.
<P>
Ensinnäkin kompromissi erittäin selkeästi puolustaa Euroopan unionin perusoikeuskirjassa säädettyjä kansalaisten oikeuksia, myös oikeutta internet-yhteyteen, joka on olennainen osa ilmaisun- ja tiedonsaannin vapautta. Toiseksi kompromississa määrätään, että internetin käyttäjien oikeuksien rajoittamiseksi ehdotetut suhteettomat ratkaisut eivät ole lainmukaisia. Kolmanneksi kompromississa vahvistetaan, että on aina tarjottava mahdollisuus viedä asia oikeuskäsittelyyn, riippumattomaan ja puolueettomaan tuomioistuimeen, jonka päätöstä on kunnioitettava.
<P>
Kaikilla kompromissiin sisällytetyillä seikoilla ja uskoakseni myös komission ja parlamentin kompromissin perusteella aivan lähitulevaisuudessa tekemällä työllä on vakaa perusta, joka korostaa kansalaisten oikeuksia ja EU:n luontaisia arvoja.
<P>
Tämän todettuani haluan pyytää neuvostoa toimimaan nopeasti, jotta tekstin lopullinen versio, jonka puolesta parlamentti toivoakseni äänestää huomenna, saadaan käyttöön mahdollisimman pian.
<SPEAKER ID="051" NAME="Malcolm Harbour">
esittelijä. - (EN) Arvoisa puhemies, haluan ensin kiittää kaikkia keskusteluun osallistuneita. Keskustelu on ollut erittäin rakentavaa. Suhtaudun myönteisesti erityisesti tukeen, jota parlamentti on antanut minulle ja kollegoilleni sisämarkkina- ja kuluttajansuojavaliokunnassa tehdessämme merkittäviä parannuksia käyttäjien oikeuksiin ja tietosuojaa koskeviin direktiivin kohtiin.
<P>
Olin mielissäni siitä, että keskustelun aikana jokainen mainitsi kyseiset näkökohdat. Ne ovat tärkeitä kaikille kuluttajille. Vaalien lähestyessä toivon, että te kaikki puhutte kuluttajien hyväksi internetin maailmassa täällä parlamentissa tekemästänne työstä, koska se on ratkaisevan tärkeää.
<P>
Toinen ja tärkeä aiheeni on, että internet itse - sähköiset viestintäpalvelut, ala itse - on kukoistava, kehittyvä ja dynaaminen ala. Tehtävämme lainsäätäjänä on mahdollistaa dynaamisuuden ja innovoinnin jatkuminen. Asetamme sääntelyjärjestelmän varmistaaksemme, että kuluttajat voivat sitoutua siihen, antaaksemme heille oikeuden saada tietoa noista palveluista, antaaksemme heille mahdollisuuden hyötyä siitä - se on välttämätöntä. Internet ei kuitenkaan ole kukoistava paikka, joka se voisi olla - olette todenneet sen dynaamisuuden tämän ehdotuksen takia saamienne sähköpostiviestien myötä - se ei ole olemassa siksi, että me olemme rajoittaneet internetissä tapahtuvaa toimintaa, se ei ole olemassa siksi, että me olemme antaneet uusia liiketoimintamalleja. Olemme kahlinneet asiat, joita ihmiset ovat tehneet. Haluamme alalle uusia tulokkaita, haluamme pieniä yrityksiä, haluamme suuryrityksiä, haluamme investointeja.
<P>
Juuri tuota dynaamisuuden ja kiireellisyyden tunnetta meidän on vietävä eteenpäin. Komission jäsen Reding on oikeassa: meidän on kannustettava jäsenvaltioita saattamaan nämä parannukset voimaan mahdollisimman pian. Haluamme uuden Euroopan sähköisen viestinnän sääntelyviranomaisten yhteistyöelimen aloittavan toimintansa, haluamme uuden sääntelyviranomaisen tekevän yhteistyötä parlamentin kanssa sen varmistamiseksi, että asiat tapahtuvat mahdollisimman nopeasti.
<P>
Siirtykäämme eteenpäin suunnaten katseemme tulevaisuuteen. Kiitä teitä, arvoisa komission jäsen, tärkeistä tietosuojan ja yleispalvelun alaa koskevista ilmoituksistanne. Niiden ansiosta voimme tehdä yhteistyötä kanssanne saavuttaaksemme edistystä näillä keskeisillä aloilla.
<SPEAKER ID="052" NAME="Catherine Trautmann">
esittelijä. - (FR) Arvoisa puhemies, suuret kiitokset, arvoisa komission jäsen, lausunnostanne, joka valaisee erittäin myönteisellä tavalla juuri käytyä keskustelua. Kiitän myös kaikkia siihen osallistuneita kollegoja.
<P>
Haluan todeta, että äänestäessään televiestintäalan pakettia koskevan kompromission puolesta Euroopan parlamentti antaa merkin selvästä valinnasta: on kyse säännellyistä markkinoista eikä sääntelemättömästä kilpailusta. Se on myös osoitus strategiasta, hyödyllisestä kehitysstrategiasta kriisitilanteessa. Tämä strategia valmistelee eurooppalaista yhteiskuntaa digitaaliseen aikakauteen. Äänestys tekee myös mahdolliseksi tasapainon varmistamisen valtioiden oikeuksien ja komission toimivallan välillä sekä vanhojen operaattoreiden ja uusien tulokkaiden välillä syrjimättömyyslausekkeiden ansiosta. Se merkitsee myös sitä, että Euroopan parlamentti itse edistyy käyttäessään yhteispäätösoikeuttaan, erityisesti yleisenä hyödykkeenä pidettyjen taajuuksien jakamista koskevan politiikan osalta, ja tukiessaan jälleen kerran yleisradiotoiminnan harjoittajia ja palveluja.
<P>
Useat kollegat toivat esiin kysymyksen internetistä julkisena tilana, joka sellaisenaan vaatii vapautta ja turvallisuutta. Olen samaa mieltä heidän kanssaan. Siksi onkin laadittu yhteys internetin käyttömahdollisuuksien ja kansalaisten perusoikeuksien välille ensimmäistä kertaa direktiivissä. Se tehtiin tarkistuksen 46 uuden version myötä.
<P>
Ilmaus "toteutetut toimenpiteet" toimii tavallaan puuttuvana yhteytenä sähköisiä viestintäverkkoja koskevien toteutettujen toimenpiteiden, olipa kysymys yhteyden katkaisemisesta tai suodattamisesta, sekä käyttäjien perusoikeuksien välillä. Mitä tulee kollegojeni epäilyihin esittelijän halukkuudesta puolustaa oikeutta tuomioistuimen päätökseen ennen yhteyden katkaisemista, minun on todettava, että "riippumaton ja puolueeton tuomioistuin" on ilmaus, joka takaa internetin käyttäjille oikeuden kyseiseen päätökseen.
<P>
Sen osoittaminen, että Hadopi on riippumaton ja puolueeton tuomioistuin tarkoittaisi sitä, että tälle korkealle viranomaiselle määrättäisiin kaikki velvoitteet, joita tuomarin on noudatettava: oikeus puolustautumiseen, oikeudenkäyntiin, jossa molempia osapuolia kuullaan, ja julkisuuteen. Tämä selvästikin romahduttaisi järjestelmän, joka turvautuu, kuten Ranskan lainsäädäntö luultavasti tekee, syytteiden ja rangaistusten tietokoneistamiseen ja käsittelyyn suurena massana. Siksi kehotan Euroopan komissiota toimimaan erittäin varovasti, kun tämä televiestintäalan paketti saatetaan osaksi kansallista lainsäädäntöä.
<P>
Kun keskeinen periaate on vahvistettu yhteisön tekstissä, joka perustuu kahden lainsäätäjän, neuvoston ja Euroopan parlamentin, kompromissiin, se on saatettava asianmukaisesti osaksi kansallista lainsäädäntöä.
<P>
Haluan lopuksi todeta, hyvät parlamentin jäsenet, että olen mielissäni mahdollisuudesta laaja-alaiseen, usean osapuolen julkiseen kuulemiseen, joka tarjoaa meille mahdollisuuden kovan työmme seurantaan kompromissin puitteissa, joka kunnioittaa tarkistuksessa 46 määriteltyä lainsäädäntöä ja mahdollistaa sen soveltamisen.
<SPEAKER ID="053" NAME="Pilar del Castillo Vera">
esittelijä. - (ES) Arvoisa puhemies, haluan lyhyesti vielä toistaa kiitokseni kaikille tähän jo pitkään kestäneeseen televiestintäalan pakettia koskevaan keskusteluun osallistuneille: komission jäsenelle, muille esittelijöille; lyhyesti sanottuna kaikille, jotka ovat osallistuneet paketin käsittelyyn neuvoston puheenjohtajavaltion ohella.
<P>
Aion mainita kolme tärkeää seikkaa, joita pidän ratkaisevina tehdessäni yhteenvedon tämän päätöksen eduista. Uskon, että parlamentti hyväksyy päätöksen huomenna suurella enemmistöllä. Tällä televiestintäalan lainsäädäntökehyksen tarkistamisella on kolme välitöntä seurausta.
<P>
Ensinnäkin se helpottaa seuraavan sukupolven verkkojen kehittämistä. Siksi siitä on hyötyä kuluttajille, koska he saavat mahdollisuuden käyttää, liikkua ja tehdä kauppoja nopeammassa ja turvallisemmassa internetissä, joka on kaikin tavoin hyödyllisempi, ei vain yksittäisille kuluttajille vaan myös pienille ja keskisuurille yrityksille, joille internet on välttämätön.
<P>
Toiseksi se lisää kilpailua sisämarkkinoilla, mikä myös hyödyttää kuluttajia, olivatpa he sitten yksittäisiä ihmisiä tai yrityksiä. Hyödyt ilmenevät huokeampina hintoina, parempina tuotteina ja innovoinnin lisääntymisenä, koska kilpailu on laajempaa, sitä on enemmän ja se on todellisempaa.
<P>
Lopuksi, tämä kaikki tapahtuu - älköön kukaan parlamentin ulkopuolella ja eri puolilla Eurooppaa epäilkö tätä - noudattaen perusoikeuksia. Ei voi olla olemassa kansallista lainsäädäntöä, joka ei kunnioita perusoikeuksia, koska Euroopan unioni on päättänyt, että periaate, johon uudistus perustuu, takaa internetin käyttömahdollisuutta koskevan perusoikeuden.
<SPEAKER ID="054" NAME="Francisca Pleguezuelos Aguilar" LANGUAGE="ES">
Arvoisa puhemies, haluan toistaa kiitokseni kaikille kollegoilleni heidän puheenvuoroistaan ja tästä keskustelusta, joka on todellakin ollut erittäin myönteinen.
<P>
Uudistus on epäilemättä myötävaikuttanut paljon innovatiiviseen 2000-luvun yhteiskuntaan. Olemme pohjustaneet tietä, jotta voimme jatkaa uusien mahdollisuuksien tarjoamista televiestintäteollisuudelle. Se on ala, joka on suunnattoman dynaaminen Euroopan unionin taloudellisen ja sosiaalisen kehityksen ja ennen kaikkea kuluttajansuojan kannalta.
<P>
Olen varma siitä, ja uskon keskustelun osoittaneen, että asiassa on enimmäkseen myönteisiä seikkoja, vaikka siihen liittyy myös varjopuolia, kuten sisältöä koskevan keskustelun sisällyttäminen pakettiin, kuten komission jäsen itse ja useat jäsenet ovat huomauttaneet.
<P>
Uskon kompromissin ratkaisseen sen näkökohdan hyvin, koska kuten on jo todettu, ensimmäistä kertaa kahden direktiivin soveltamisalaan, 1 artiklaan, sisältyy perusoikeuksien ja -vapauksien sekä internet-yhteyttä koskevan oikeuden tunnustaminen.
<P>
Haluan tehdä täysin selväksi, että haluan tukea jäsen Trautmannia hänen pyytäessään, että kun jäsenvaltiot ovat vastuussa yksityisyyden, ilmaisunvapauden, tiedonsaannin vapauden ja yleisesti ottaen kaikkien Euroopan ihmisoikeussopimuksen sisältämien oikeuksien takaamisesta, ne tekevät sen Euroopan komission tiukassa valvonnassa. Uskon, että komission valvonta on parlamentin ohella tällä hetkellä paras tae siitä, että internetin vapaus on periaate, joka on tasapainossa kaikkien muiden oikeuksien kanssa.
<P>
Siinä kaikki. Suuret kiitokset, hyvät parlamentin jäsenet. Olemme mielestäni tehneet hyvää työtä, ja meidän pitäisi onnitella itseämme; siksi pyydän teitä äänestämään paketin puolesta.
<SPEAKER ID="055" NAME="Puhemies">
(DE) Paljon kiitoksia, yhteiskeskustelu on nyt päättynyt.
<P>
Äänestys toimitetaan huomenna keskiviikkona.
<P>
°°°
<SPEAKER ID="056" NAME="Carl Schlyter" AFFILIATION="Verts/ALE">
(SV) Huomaan, että neuvosto ei ole paikalla kommentoimassa sopimusta. Haluaisin pyytää teitä vaatimaan, että neuvosto on täällä ennen huomista äänestystä. Uskon, että useat Euroopan kansalaiset haluaisivat neuvostolta vastauksen siihen, miksi se vastustaa tekstiä, jossa nimenomaan todetaan, että keneltäkään ei pitäisi evätä internetin käyttömahdollisuutta ennen tuomioistuimen antamaa päätöstä. Haluaisin neuvoston kertovan syyt vastustukseensa. Uskon, että tuhannet eurooppalaiset haluavat tietää, miksi se vastustaa tekstiä.
<SPEAKER ID="057" NAME="Puhemies">
(DE) Välitämme pyyntönne neuvostolle.
<P>
Kirjalliset lausumat (työjärjestyksen 142 artikla)
<SPEAKER ID="058" NAME="Lidia Joanna Geringer de Oedenberg  " AFFILIATION="PSE">
kirjallinen. - (PL) Euroopan unionin televiestintäalan lainsäädäntökehys syntyi 1990-luvulla. Sen tavoitteena oli vapauttaa valtion monopolien hallitsemat kansalliset markkinat. Sittemmin olemme todistaneet vallankumouksellisia teknisiä muutoksia matkaviestinnän ja internetin kehityksessä. EU:n televiestintäalan markkinoita sääntelevään lainsäädäntöön tehtävien uudistusluonnosten avulla, joista parlamentti huomenna äänestää, on tarkoitus mukauttaa EU:n lainsäädäntö näihin muutoksiin, esimerkiksi parantamalla käyttäjien asemaa sähköisten palvelujen markkinoilla.
<P>
Omasta mielestäni internetin käyttömahdollisuus on merkittävä tekijä, joka tukee koulutusta. Se myös osoittaa, että ihmiset voivat käyttää sananvapauttaan ja että heillä on mahdollisuus tiedonsaantiin ja pääsyyn työmarkkinoille. Internetin käyttäjiä ei saa estää pääsemästä internetiin. Heidän internetin käyttömahdollisuuttaan ei myöskään saa rajoittaa ennen toimivaltaisen tuomioistuimen antamaa päätöstä. Tästä syystä olen hyvin painokkaasti sitä mieltä, että meidän pitäisi palauttaa kaksi tärkeintä tarkistusta, tarkistukset 138 ja 166, jotka parlamentti hyväksyi ensimmäisessä käsittelyssä syyskuussa 2008. Nämä tarkistukset palauttaisivat takeet käyttäjien oikeuksista, asettaisivat valvontaa koskevan velvoitteen kansallisille sääntelyviranomaisille ja saattaisivat lainvastaiseksi sen, että kansalaisten mahdollisuuksia käyttää internetissä julkaistuja sovelluksia, palveluja ja sisältöjä estettäisiin mielivaltaisesti ja rajoitettaisiin harkinnanvaraisesti.
<P>
Siinä muodossa, jossa ne on jätetty 6. toukokuuta pidettävään toiseen käsittelyyn, kumpikin tarkistus, joita ilmeisesti piti vain muokata mutta joita on itse asiassa muutettu huomattavasti, on vakava uhka ilmaisunvapaudelle, internetin käyttömahdollisuuden vapaudelle ja tiedonsaantioikeudelle - nykyaikaisten, demokraattisten kansalaisyhteiskuntien pilareille.
<SPEAKER ID="999" NAME="Katrin Saks  " AFFILIATION="PSE">
kirjallinen. - (ET) Uudessa televiestintäalan paketissa esitellyt uudet säännöt auttavat televiestintäalan markkinoiden sääntelyssä ja kuluttajansuojan edistämisessä. Kuluttajien on huomattavasti helpompi saada tietoja palveluntarjoajaltaan ja vaihtaa palveluntarjoajaa. Ennen sopimuksen tekemistä annettavissa tiedoissa on ilmoitettava, onko kuluttaja sidottu sopimukseen tietyksi ajaksi. Palveluntarjoajat eivät myöskään voi velvoittaa asiakkaita yli 24 kuukautta kestävään sopimukseen. Puhelinnumero on siirrettävä palveluntarjoajalta toiselle yhden työpäivän kuluessa. Palvelujen tarjoamisen avoimuus on parantunut, ja kuluttajat voivat vertailla hintoja verkkosivuilla. Paikalliset operaattorit voidaan velvoittaa tarjoamaan palveluja vammaisille henkilöille. Kuluttajat voivat pyytää enimmäishintatason asettamista, kun heidän kuukausittainen käyttönsä ylittää tietyn tason. Jos palveluntarjoaja tahattomasti paljastaa henkilötietoja internetissä, sen on asianmukaisesti ilmoitettava siitä kyseiselle henkilölle.
<P>
Uudet säännöt auttavat myös sääntelemään televiestintäalan markkinoita ja helpottamaan uusien palvelujen pääsyä markkinoille. Radiotaajuuksien koordinointi EU:ssa luo tilaisuuden täysin uusien palvelujen tarjoamiselle. Se poistaa tähän asti olemassa olleita esteitä, esimerkiksi katsottaessa televisio-ohjelmia matkapuhelimella. Valtion sääntelyviranomaisten oikeuksia on lisätty ja on luotu uusi EU:n sääntelyelin. Tarkoituksena on vahvistaa riippumatonta markkinoiden valvontaa, mikä ehdottomasti hyödyttää kuluttajia. Kiitos.
