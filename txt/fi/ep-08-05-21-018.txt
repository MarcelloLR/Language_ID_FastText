<CHAPTER ID="018">
EU:n uusi eläinten terveyttä koskeva strategia vuosiksi 2007-2013 (keskustelu)
<SPEAKER ID="467" NAME="Puhemies">
(PL) Esityslistalla on seuraavana Janusz Wojciechowskin maatalouden ja maaseudun kehittämisen valiokunnan puolesta laatima mietintö EU:n uudesta eläinten terveyttä koskevasta strategiasta vuosiksi 2007-2013.
<SPEAKER ID="468" NAME="Janusz Wojciechowski">
esittelijä. (PL) Eläinten terveyttä koskevan strategian pääajatus perustuu siihen, että ennaltaehkäisy on parempi kuin hoito, ja näinhän luonnollisesti on. Olen varma, että me muistamme kaikki BSE-tautiin ja lintuinfluenssaan liittyneet ongelmat, kun osoittautui tarpeelliseksi teurastaa miljoonia eläimiä. Se oli hyvin epämiellyttävä kokemus, ja uskon, ettei kukaan halua sen koskaan toistuvan. Se kuitenkin osoitti meille, että meidän on parannettava yhteistyötä yhteisön tasolla parantaaksemme eläinten terveyden suojelua. Eläinten terveys on läheisessä yhteydessä ihmisten terveyteen, johtuen tiettyjen tautien suoran tai epäsuoran tartunnan mahdollisuudesta.
<P>
Haluan kiinnittää huomiota useisiin mietintöni kohtiin, ensinnäkin eläinten terveydenhoidon parempien standardien edistämiseen. Mietinnössä korostetaan vahvasti näiden kahden välistä tiivistä yhteyttä. Toivokaamme molempien olevan keskeisessä asemassa tulevassa politiikassa.
<P>
Toinen seikka, jota haluan korostaa, on oikeudenmukainen kilpailu. Eurooppalaisilta tuottajilta odotetaan hyvin monien eläinlääkintävaatimusten ja eläinten terveyttä ja hyvinvointia koskevien säännösten noudattamista. Samoja vaatimuksia ei kuitenkaan sovelleta tuontiin. Tätä korostetaan voimakkaasti mietinnössä. Samoja vaatimuksia olisi sovellettava omiin tuottajiimme ja eläintuotteita eurooppalaisille markkinoille tuoviin toimijoihin. Tämä on merkittävä haaste Maailman kauppajärjestön neuvotteluihin osallistuville neuvottelijoillemme.
<P>
Kolmas seikka on rokotusohjelman vankka tukeminen. Katsomme, että se on merkittävä väline, jolla vähennetään tautitapauksia. Tarvitaan myös uutta lähestymistapaa. Rokotetuista eläimistä saatavia tuotteita ei saa syrjiä markkinoilla. Mietinnössä on useita tälle asialle omistettuja kohtia.
<P>
Neljäs seikka on vahingot ja korvausjärjestelmä. Ensinnäkin järjestelmän on kannustettava pyrkimyksiin vähentää tautiriskiä. Toiseksi sen olisi katettava sekä taudinlähteiden eliminointiin suoraan liittyvät menetykset että myös markkinoiden kriisiin liittyvät epäsuorat tappiot.
<P>
Viides seikka on unionin ulkorajojen parempi valvonta. Se ei saa rajoittua vain asiakirjojen tarkistamiseen. Siihen on liityttävä perusteellisia tarkastuksia, jotta voidaan tehokkaasti estää tuntematonta alkuperää olevien eläinten laiton maahantuonti.
<P>
Kuudes seikka koskee strategian täytäntöönpanoaikaa. Katson, ettemme voi odottaa kaikkien näiden lainsäädännöllisten järjestelyjen toteutuvan jo vuonna 2013. Tarvitaan pidempi ajanjakso.
<P>
Seitsemäs seikka koskee strategian tavoitteiden rahoitusta. Mietintöluonnoksessa kritisoidaan näiden kunnianhimoisten suunnitelmien riittämätöntä rahoitusta. Suunnitelmat on rahoitettava asianmukaisesti unionin talousarviosta.
<P>
Lopuksi, arvoisa puhemies, haluan sanoa muutaman sanan englanniksi, jotta voin luottaa nyt esittämääni lainaukseen.
<P>
(Puhuja jatkoi puheenvuoroaan englanniksi.)
<SPEAKER ID="469" NAME="Androula Vassiliou">
komission jäsen. - (EN) Arvoisa puhemies, olen hyvin iloinen parlamentin kannustavasta ja myönteisestä reaktiosta eläinten terveyttä koskevaan strategiaan.
<P>
Me kaikki myönnämme, että eläintautien puhkeamisella voi olla tuhoisia seurauksia: ne voivat aiheuttaa kansaterveydelle merkittävän riskin, ne voivat vahingoittaa kansalaisten luottamusta maatalouteen yleensä ja erityisesti eläintuotteisiin, niistä voi seurata suuria taloudellisia kustannuksia - muistakaamme, että vuonna 2001 suu- ja sorkkatautikriisi maksoi yli 13 miljardia euroa yksin Yhdistyneessä kuningaskunnassa - ja eläintautien puhkeaminen voi johtaa ongelmiin eläinten hyvinvoinnissa ja ympäristössä.
<P>
Strategialla vastataan useisiin haasteisiin ottaen huomioon laaja-alaisesta sidosryhmäkuulemisesta saamamme palautteen.
<P>
Euroopan unioni näyttää 27 jäsenvaltioineen nyt hyvin erilaiselta, kuin vuosien takainen alkioasteella ollut yhteisö, jossa nykyiset eläinten terveyttä koskevat puitteet alkoivat muodostua. On ilmennyt uusia haasteita, kuten lintuinfluenssan ja sinikielitaudin kaltaiset vektorihyönteisten välittämien tautien leviäminen, ja todennäköisesti niitä ilmenee lisää tulevina vuosina. Kauppaedellytykset ovat muuttuneet suuresti, ja eläinten ja eläintuotteiden kaupan ja tuonnin määrät ovat lisääntyneet valtavasti.
<P>
Uudessa strategiassa tunnustetaan ja otetaan huomioon eläimiin liittyvien uhkien mahdolliset sosiaaliset ja taloudelliset vaikutukset - toisin sanoen ei ole kyse pelkästään tiettyjen tarttuvien eläintautien valvonnasta. Strategiaan liittyy voimakas keskittyminen kansanterveyden eläinten terveyteen liittyviin näkökohtiin, elintarvikkeiden turvallisuuteen, eläinten hyvinvointiin, maatalouteen, kauppaan, kestävään kehitykseen ja tutkimukseen. Strategian keskeinen periaate on mieluummin ennaltaehkäisy kuin hoito.
<P>
Hiljattain saadut kokemukset osoittavat ennakoivan ja ennalta ehkäisevän lähestymistavan arvon ja tehokkuuden. Meidän on investoitava enemmän tehokkaisiin toimenpiteisiin tautien puhkeamisen estämiseksi, puhkeamisesta seuraavan tautien leviämisen minimoimiseksi ja näin niiden vaikutusten eliminoimiseksi tai ainakin vähentämiseksi. Maatilojen bioturvallisuutta on parannettava ja sen rahoitusta tuettava, tautien hävittämistä ja valvontaa on kehitettävä ja on lisättävä tietoisuutta taudeista sekä hätävalmiutta. On korostettava voimakkaammin rokotuksia ja erottelutestejä.
<P>
Strategiassa suunnitellaan uutta lainsäädäntökehystä uuden eläinten terveyttä koskevan yleisen lainsäädännön muodossa, jota täydennetään luonteeltaan pääosin teknisin täytäntöönpanosäädöksin. Laajan kokonaisvaltaisen näkemyksen mukaan lainsäädäntöämme on päivitettävä tai kehitettävä strategisemmalla ja johdonmukaisemmalla tavalla. On selvennettävä tehtävät ja vastuualat, noudatettava mahdollisimman laajasti kansainvälisiä standardeja, noudatettava tieteellisiä neuvoja ja ennalta varautumisen periaatetta tarpeen vaatiessa.
<P>
Komissio pohtii parhaillaan parhaita menetelmiä EU:n ensisijaisten eläintautien määrittämistä niiden ihmisten terveyteen, yhteiskuntaan ja talouteen kohdistuvien vaikutusten kannalta tarkasteltuna. Tänä vuonna käynnistetään tutkimus EU:n tasolla yhdenmukaistetun vastuun ja kustannusten jakamisen järjestelmän kehittämisestä tarkasteltavaksi nyt saatavilla olevien rahoitusvälineiden tarkistuksen yhteydessä. Meidän on myös kannustettava innovointia tutkimuksen ja kehittämisen avulla asianmukaisesti rahoitettujen julkisen ja yksityisen sektorin kumppanuuksien kautta.
<P>
Lopuksi mainitsen tutkimuksen seitsemännen puiteohjelman, joka toimii rinnakkain uuden strategian kanssa. Sillä on merkittävä asema eläinten terveyttä ja hyvinvointia koskevan tutkimuksen tukemisessa.
<P>
Komissio viimeistelee tulevien viikkojen aikana toimintasuunnitelman, jossa otetaan huomioon niin Euroopan parlamentin kuin neuvoston ja talous- ja sosiaalikomiteankin suositukset ja mielipiteet. Komissio ottaa mielellään vastaan tämän osalta lisätietoja parlamentilta, erityisesti vuoden 2009 talousarvion välivaiheen tarkastelussa.
<P>
Kiitos vielä kerran aloitetta kohtaan osoittamastanne mielenkiinnosta ja innostuksesta. Odotan tapaavani monia parlamentin jäseniä eläinlääkintäviikon aikana. Se on tapahtuma, jonka komissio järjestää teidän tuellanne strategian alkuvaiheessa siirryttäessä sanoista tekoihin.
<SPEAKER ID="470" NAME="Esther De Lange">
PPE-DE-ryhmän puolesta. - (NL) Arvoisa puhemies, voimme kenties olla hieman suurpiirteisempiä näiden kahden minuutin suhteen, sillä minua edeltäneen puheenvuoron saaja luopui puheenvuorostaan. Kiitän komissiota sen lausunnosta ja esittelijää mietinnöstä. Suuri haasteemme on nyt lausunnon kunnianhimoisten tavoitteiden muuttaminen konkreettisiksi toimenpiteiksi.
<P>
Tahdon mainita muutaman seikan, joita meidän on omalta osaltamme pohdittava. Olemme tietysti komission kanssa samaa mieltä siitä, että torjuttaessa eläintauteja ennaltaehkäisy on parempi kuin hoito. Jos eläintauti kuitenkin puhkeaa, rokotusten on oltava keskeinen keino sen torjunnassa, kuten jo totesitte. Haluamme estää sellaiset tilanteet, joissa kuten kotimaassani, hullunlehmäntautia ilmeni 26 tapausta vuonna 2001 ja 285 000 eläintä oli teurastettava. Koska rokotetuista ja rokottamattomista eläimistä saadut tuotteet eivät poikkea toisistaan, on näiden tuotteiden myynti taattava niin Euroopan unionissa kuin sen ulkopuolellakin. Kehotan Euroopan komissiota seuraamaan tätä, sillä asiat ovat toisinaan menneisyydessä menneet pieleen. Supermarkettien, jalostajien ja kuluttajien on tietenkin täytettävä vastuunsa tämän osalta.
<P>
Kehotamme komissiota myös selvittämään, mikä on Euroopan unionin, jäsenvaltioiden ja alan oma asema eläintautien torjunnan rahoituksessa, varsinkin nyt kun aihe on osa yhteisen maatalouspolitiikan terveystarkastuksesta käytävää keskustelua. Jäsenvaltioiden rahoitusjärjestelyt poikkeavat edelleen suuresti toisistaan, ja sillä voi olla vaikutusta myös kilpailuasemiin. Pyydämme siis näiden seikkojen selvittämistä.
<P>
Viejämaiden on tietenkin noudatettava samoja vaatimuksia kuin eurooppalaisten tuottajien, esimerkiksi eläintautien tunnistamisessa ja ehkäisemisessä. Lopuksi kysyn komissiolta, koska se aikoo esittää analyysinsä nykyisistä kuljetussäännöistä ja kuinka voimme estää mahdollisimman tehokkaasti eläintautien mahdollisen leviämisen tällä alalla.
<SPEAKER ID="471" NAME="Rosa Miguélez Ramos">
PSE-ryhmän puolesta. - (ES) Arvoisa puhemies, arvoisa komission jäsen, totuus on, että me kaikki maatalouden ja maaseudun kehittämisen valiokunnassa olimme todella tyytyväisiä meille esittämäänne uuteen eläinten terveyttä koskevaan strategiaan, kuten käy ilmi monista tätä mietintöä koskevista puheenvuoroista.
<P>
Minun on todettava, että tämä on laajin ja kunnianhimoisin koskaan tätä aihetta koskenut ohjelma, ja kiitän teitä tästä. Totta puhuakseni minun on kuitenkin tuotava julki ihmetykseni siitä, ettei kunnianhimoisiin tavoitteisiin liity tarvittavaa talousarviosuunnittelua, sillä on ilmeistä, etteivät nykyiset eläinlääkintärahaston varat riitä uusiin ja hyvin tärkeisiin ehkäisytoimenpiteisiin.
<P>
Arvoisa komission jäsen, olemme juuri vastaanottaneet YMP:n terveystarkastusta koskevan komission jäsenen Fischer Boelin ehdotuksen, eikä maaseudun kehittämisen uusiin haasteisiin osoitetuista varoista ole varattu mitään eläinten terveydelle tai hyvinvoinnille toisin kuin yksiköt ilmeisesti odottivat, tai näin minulle on kerrottu.
<P>
Toisin sanoen keskustelemme politiikasta, jolle ei myönnetä lisävaroja, ainakaan maatalousvaroista - kuten ymmärtääkseni sanoitte - ennen uusia rahoitusnäkymiä.
<P>
Arvoisa komission jäsen, talousarviolla ei ole mitään käyttöä ilman politiikkaa, mutta politiikka ilman talousarviota voi osoittautua täysin hedelmättömäksi. Jos haluamme saavuttaa nykyiset tavoitteemme, talousarviokeskusteluun on sisällyttävä tämän strategian tuleva soveltaminen. Lisäksi on todennäköisesti hyvin vaikeaa noudattaa tiedonannossa esitettyä aikataulua vuosille 2007-2013. Kysynkin teiltä, voitteko kertoa koska toimintasuunnitelma valmistuu ja milloin luulette ensimmäisten asetusten annettavan.
<P>
Tarkistusten osalta voidaan todeta, että ryhmäni tarkisti hieman 29 kohtaa. Jos oikeita toimenpiteitä ei sovelleta, ongelmia syntyy riippumatta jokaisen jäsenvaltion karjankasvatusjärjestelmästä. Tärkeintä on, että asiat tehdään oikein.
<P>
Hyväksymme lemmikkien valvontaa koskevien lainsäädäntötoimenpiteiden kehittelyn, mutta katsomme, että rahoitus on suunnattava tuotantoeläimille.
<P>
Emme aio tukea PPE-DE-ryhmän tarkistusta 29, jonka tavoitteena on vatvoa keskustelua, joka ei kuulu tänne. Itse asiassa neuvosto lykkäsi neljä vuotta sitten eläinkuljetuksia koskevaa päätöstä vuoteen 2011, joitakin hyvin merkittäviä asioita koskevan sopimuksen vuoksi. Tämäkin on ristiriitainen asia, joka edellyttää vaikutusten tutkimista ja vankkaa tieteellistä perustaa, joten toistan vielä, että tarkistus on täysin tämän asian vastainen ja ryhmäni äänestää sitä vastaan.
<SPEAKER ID="472" NAME="Jan Mulder">
ALDE-ryhmän puolesta. - (NL) Minäkin kiitän esittelijää siitä innosta, jolla hän on tehnyt työtään. Katson, että globalisaation lisääntyessä meidän on otettava yhä enemmän huomioon tarttuvien eläintautien puhkeaminen. Ihmiset matkustavat enemmän ja kuljettavat tuotteita, joita ei saisi kuljettaa, ja tämä voi aiheuttaa tautien puhkeamista. Kaikki ovat jo sanoneet, että tarvitaan entistä parempaa rajavalvontaa, sillä ennaltaehkäisy on parempi kuin hoito. Minua hämmästyttää aina Yhdysvaltoihin tai Australiaan saapuessani, kuinka tarkastukset ovat siellä paljon tiukempia kuin Euroopassa. Miksi Euroopan unionilla ei ole samanlaista järjestelmää kuin Yhdysvalloissa, joissa kaikilta kysytään kuljettavatko he eläinperäisiä tuotteita. Vasta sitten voimme tarkastaa asianmukaisesti.
<P>
Mitä pitää tehdä tarttuvan eläintaudin puhjetessa? Uskon kaikkien tällä hetkellä olevan sitä mieltä, että joukkoteurastukset, joita aiemmin on toteutettu, eivät ole enää hyväksyttäviä. Meidän on rokotettava, ja sen jälkeen rokotetuista eläimistä saatavia tuotteita on oltava mahdollista myydä eurooppalaisilla markkinoilla ja myös niiden ulkopuolella. Tässä ongelma piilee. En ole vakuuttunut komission pyrkimyksistä vakuuttaa supermarketteja, kuluttajajärjestöjä ja muita vastaavia siitä, että rokotetuista eläimistä saadut tuotteet ovat aivan yhtä hyviä kuin rokottamattomista saadut. Suu- ja sorkkatautia vastaan rokotetuista eläimistä saatavat tuotteet on edelleen merkittävä, jotta kuluttajat saavat tietoa. Tämä vaikuttaa täysin tarpeettomalta. Tarvitaan siis komission aktiivinen kanta.
<P>
Tähän mennessä joka vuosi, ja jälleen tänä vuonna, maatalousbudjetissa on suuri ylijäämä. Tähän mennessä olemme kyenneet selviytymään kaikista tarttuvien eläintautien puhkeamisista maatalousbudjetin avulla. Tulevaisuudessa tilanne voi olla hyvin erilainen. Uudet valtiot tulevat mukaan vaiheittain, ja maatalousbudjetin marginaali pienenee tasaisesti. Siinäkin tapauksessa meidän on kyettävä maksamaan tartuntataudin puhkeamisesta aiheutuvat kulut. Yhteisön lainsäädännön mukaan niin on tehtävä. Tämän vuoksi katson, että tarvitaan mahdollisimman pian yhteisön eläinvakuutusjärjestelmä, eläinten terveysrahastoja jokaisen valtion tai yhteisön tasolla, ja niin edelleen. Sain tällaiset pilottihankkeen sisällytettyä vuoden 2004 talousarvioon. Kaikki suunnitelmat ovat valmiina, ja komission on ryhdyttävä töihin ja tehtävä asialle jotain mahdollisimman pian.
<P>
Lopuksi puhun eläinkuljetuksista. En kuulu niihin ihmisiin, joiden mukaan tietyn ajan kestävä eläinkuljetus on hyvä asia. Kahden tunnin kuljetus voi olla pahempi kuin yhdeksän tunnin. Tärkein asia on eläinten kuljetusolot, ja komission on otettava huomioon kuljetusolot, eikä pelkästään kuljetuksen kestoa.
<SPEAKER ID="473" NAME="Alyn Smith">
Verts/ALE-ryhmän puolesta. - (EN) Arvoisa puhemies, minäkin onnittelen esittelijäämme. Olin iloinen voidessani tukea mietintöä valiokunnassa ja olen iloinen voidessani tukea sitä nyt ryhmäni kanssa. Olen tyytyväinen myös komission jäsenen lausuntoon ja olen iloinen siitä, että hän on täällä tänä iltana, sillä komissio ja parlamentti ovat yhtä mieltä monista eläinten terveyteen liittyvistä asioista. Odotan yhteistyötä komission jäsenen ja hänen yksikkönsä kanssa tulevina kuukausina asian käsittelyn edetessä.
<P>
Olen tyytyväinen siihen, että komission jäsen korosti sitä, miksi me tarvitsemme EU:n yhteisen eläinten terveyttä koskevan strategian. On aivan selvää, että globalisoituneessa maailmassa sinikielitauti ei kunnioita rajoja tai politiikkaamme tai Euroopan unionin jäsenvaltioiden välisiä eroja tai edes EU:n ulkorajoja. Lintuinfluenssa ja monet muut taudit voivat kiertää planeettaa todella nopeasti globalisoituneessa maailmassa. Meidän on tehtävä yhteistyötä selviytyäksemme niistä ja työstettävä strategiaamme niiden parantamiseksi.
<P>
Me viemme eläimiämme - ja kenties myös niiden terveysongelmia - ja on selvää, että olemme yhteisesti vastuussa. Odotan terveyttä koskevan toimintaohjelman esittelemistä, jonka komission jäsen kertoi tapahtuvan lähiviikkoina. Viittaan parlamentin mietinnön 46 kohtaan, jossa tunnustetaan EU jo nyt malliesimerkiksi maailmassa eläinten hyvinvoinnin osalta ja viitataan erityisesti WTO-neuvotteluihin. Kehotan komission jäsentä keskustelemaan komission jäsenen Mandelsonin kanssa sen varmistamiseksi, ettei WTO-neuvotteluissa vesitetä tai vaaranneta EU:n standardeja, varsinkaan Euroopan unioniin saapuvan rehellisesti sanottuna heikkotasoisen tuonnin yhteydessä. Meillä on ollut valiokunnassa paljon epäonnea brasilialaisen lihan tuonnin kanssa, enkä usko järjestelmän toimineen niin hyvin kuin se olisi voinut toimia. Toivon, ettei tilanne toistu amerikkalaisen siipikarjan kanssa.
<P>
Toinen eläinten hyvinvointiin liittyvä seikka, jonka haluan tuoda esiin, on lampaiden merkintä. Tuemme toimenpiteen laajaa toteutusta, mutta katsomme suoraan sanoen komission etenevän väärään suuntaan ja toimivan suhteettomalla tavalla siihen nähden, mikä on itse asiassa tarpeen vaatimusten täyttämiseksi. Tämä koskee erityisesti Yhdistyneen kuningaskunnan saaria, sillä Skotlannissa, Englannissa, Pohjois-Irlannissa ja Walesissa on jo varsin hyvin toimiva järjestelmä, joka suojelee tehokkaasti eurooppalaisia eläimiä ja niiden hyvinvointia. Haluaisin kuulla komission jäsenen mielipiteen tästä, mutta muutoin tuen vankasti mietintöä ja komission jäsenen pyrkimyksiä.
<SPEAKER ID="474" NAME="Zbigniew Krzysztof Kuźmiuk">
UEN-ryhmän puolesta. - (PL) Arvoisa puhemies, arvoisa komission jäsen, käyttäessäni puheenvuoron Unioni kansakuntien Euroopan puolesta -ryhmän puolesta Euroopan unionin eläinten terveyttä koskevasta strategiasta käytävässä keskustelussa, haluan korostaa kahta merkittävänä pitämääni seikkaa.
<P>
Ensinnäkin tuemme kaikkia Janusz Wojciechowskin mietinnössä esitettyjä eläinten terveyden suojelua koskevia ehdotuksia. On kuitenkin muistettava, että niistä seuraa tuotantokustannusten nousua, mikä heikentää eurooppalaisten tuottajien kilpailukykyä. Tämän vuoksi Euroopan unionin on siis vaadittava unionin ulkopuolisia tuottajia, jotka haluavat saattaa tuotteitaan unionin markkinoille, noudattamaan samoja vaatimuksia. Euroopan unionin on korostettava tätä WTO:n puitteissa käytävissä keskusteluissa ja kahdenkeskisissä neuvotteluissa kolmansien maiden kanssa.
<P>
Toiseksi, eläinten terveyden osalta, yhteinen maatalouspolitiikka on yksi Euroopan unionin politiikan yhdennetyimpiä aloja. Tämän vuoksi katson, että sen on oltava painopisteala yhteisön talousarvion määrärahoja jaettaessa. Vaikka Euroopan komissio hyväksyykin suurimman osan mietinnön sisältämistä säännöksistä, se ei kuitenkaan tahdo rahoittaa niitä unionin talousarviosta. Katsomme, että on hyvin tärkeää taata taloudelliset lisäresurssit sen varmistamiseksi, että mietinnössä esitetyt ehdotukset voidaan rahoittaa Euroopan unionin talousarviosta.
<SPEAKER ID="475" NAME="Kartika Tamara Liotard">
GUE/NGL-ryhmän puolesta. - (NL) Sanoisin melkein, että onpa epätavallista, eläinten terveyttä koskevassa komission strategiassa korostetaan ennaltaehkäisyä. Se on lähes uskomatonta, mutta on pettymys, että eläinten hyvinvointi on komission strategiassa vain sivutuote. Tunnettu alankomaalainen laulu alkaa sanoilla ”eläin on enemmän kuin lihaa, ja ihminen enemmän kuin kuluttaja”. Valitettavasti komissio ei yhdy tähän lauluun. Se näkee eläimet pääasiassa lihan, nahan, turkisten, munien, maidon ja rehun tuottajina. Taloudellinen näkemys on edelleen aivan liian vahva, joten katson strategian liian yksipuoliseksi.
<P>
Onneksi esittelijän mietintö on jo jossain määrin parempi, ja siitä olen kiitollinen esittelijälle, koska siihen yksinkertaisesti sisältyy todellisia hyvinvointia koskevia seikkoja. Mainitsen niistä kaksi tärkeinä pitämääni. Mietinnössä tunnustetaan, että karjan tehotuotanto lisää tautien leviämisriskiä. Ottaen huomioon Euroopan bioteollisuuden valtava koko, ei ole kyse siitä, puhkeaako uusi eläintauti, vaan koska se tapahtuu. Lyhyesti mainitaan myös aivan oikein, että eläinkuljetukset ovat merkittävä riski eläintautien leviämiselle. Tämän vuoksi on vältettävä mahdollisimman paljon eläinten kuljettamista, lyhennettävä ja kehitettävä kuljetuksia, myös niiden eläimille aiheuttaman valtavan ahdistuksen vuoksi. Mietintö ei ole niin vahvasti eläinten hyvinvointiin painottunut kuin olisin toivonut, mutta parannus on aina parannus, ja siksi tuen sitä koko sydämestäni.
<SPEAKER ID="476" NAME="Kathy Sinnott">
IND/DEM-ryhmän puolesta. - (EN) Arvoisa puhemies, olen hyvin iloinen siitä, että tarve käsitellä ja hoitaa eläimiä asianmukaisesti tunnustetaan yhä laajemmin. Hyvä karjanhoito on asia, jota irlantilaiset maanviljelijäperheet ovat harjoittaneet säännönmukaisesti, ja kiitän heitä siitä. Haluan kuitenkin korostaa, että EU:hun tulevien eläinten ja eläintuotteiden osalta on noudatettava samoja hyvinvointistandardeja kuin mitä EU:ssa edellytetään. Ei ole reilua, että eläintuotteet, jotka on voitu tuottaa kaikkein halvimmalla ja julmimmalla tavalla, tulevat EU:hun ja kilpailevat omien eläintuotteidemme kanssa, jotka on tuotettu tiukaan säänneltyjen standardien mukaisesti. Tällainen kilpailu on ensinnäkin taloudellisesti epäreilua ja saattaa lisäksi eläimemme ja jopa ihmiset alttiiksi tautien leviämiselle.
<P>
Parlamentissa on keskusteltu toimenpiteestä, joka on irlantilaisten maanviljelijöiden kannalta epärealistinen, nimittäin eläinkuljetusten aikarajoitukset. Vaikka yhdeksän tunnin raja onkin kohtuullinen maakuljetuksissa, sitä on käytännössä mahdotonta noudattaa Irlannin merikuljetuksiin - muistattehan, että Irlanti on saari. Olemme riippuvaisia eläinten merikuljetuksista, ja tällainen rajoitus estäisi viime kädessä irlantilaisia hevoskasvattajia ja maanviljelijöitä kuljettamasta eläimiä. Ehdotan siis, että keskitymme enemmän eläinten kuljetusten laatuun niiden keston sijaan, jotta emme estä eläinten kuljetuksia Irlantiin ja Irlannista.
<P>
Lopuksi, olin toki iloinen siitä, että uusi eläinten terveyttä koskeva strategia koskee kaikkia eläimiä EU:ssa, mutta toivoisin erityistä mainintaa lemmikkieläinten hankkimisesta ja käsittelystä. Uskon monien niistä kärsivän jäsenvaltioissamme. Lemmikkien omistajat ovat usein amatöörejä, eivätkä todennäköisesti osaa käsitellä ja hoitaa lemmikkejään, mikä johtaa usein tahattomaan eläimiin kohdistuvaan julmuuteen. Kiinnittäessämme paljon huomiota EU:hun tuotavia eläimiä ja eläinkuljetuksia koskevaan sääntelyyn olemme sivuuttaneet lemmikkien ja hylättyjen eläinten ahdingon. Vaalipiirissäni tämä mainitaan usein tuotaessa esiin väärinkäytöksiä.
<SPEAKER ID="477" NAME="Dimitar Stoyanov" AFFILIATION="NI">
(BG) Arvoisa puhemies, minusta esittelijä on laatinut hyvin objektiivisen ja mielenkiintoisen mietinnön.
<P>
Haluan kiinnittää huomiomme useisiin merkittäviin seikkoihin. Tässä ensimmäinen. Arvoisa komission jäsen, totesitte itse, että politiikka on kehittynyt EU:ssa jo jonkin aikaa. Tästä seuraa erityisiä ongelmia uusissa jäsenvaltioissa. Esimerkiksi Bulgariassa tuotanto on pirstaleista, on paljon pieniä maataloustuottajia, pieniä maatiloja, jotka toimivat vaikeissa olosuhteissa. Ihmisille ei tiedoteta tarpeeksi, he eivät ymmärrä selvästi oikeuksiaan ja velvoitteitaan tai olemassa olevia mahdollisuuksia. Tämä on jälleen kerran eräänlaista uusien jäsenvaltioiden syrjintää, sillä niiden velvollisuus ja mahdollisuus on ottaa kiinni alueet, jossa kehitys on jatkunut jo vuosia Euroopan unionin rakentavin pyrkimyksin.
<P>
Näitä yksittäisiä tapauksia olisi kohdeltava suvaitsevaisesti, jotta asiat, joista keskustelemme, laadittava lainsäädäntö, voi toteutua konkreettisesti ja jotta lakisääteiset määräykset voidaan todella panna täytäntöön. Ihmisiä ei pidä jättää pimentoon näiden asioiden osalta.
<P>
Esittelijän tämän osalta esiin nostama seikka oikeudellisen perustan kodifioimisesta on hyvin tärkeä, sillä tavallisten ihmisten on vaikea perehtyä monimutkaisiin säännöksiin. Direktiivien kodifioidut ja konsolidoidut versiot antavat heille mahdollisuuden ymmärtää, mitä heidän odotetaan tekevän eläimille.
<P>
Toinen asia, jota on tarkasteltu, on rahoitus. Bulgarian nykyisessä vaikeassa tilanteessa epäilen, kykenevätkö monet maanviljelijät panemaan täytäntöön direktiivejä ilman komission suurta tukea.
<P>
En tahdo toistaa asioita, jotka on todettu parlamentissa jo monta kertaa, joten komission jäsenen olisi tarkasteltava näitä asioita, sillä nyt saa vaikutelman, että korkeiden standardien asettamisella syrjimme omia maanviljelijöitämme. Komission on harkittava vakavasti standardien soveltamista myös tuontiin.
<SPEAKER ID="478" NAME="Neil Parish" AFFILIATION="PPE-DE">
(EN) Arvoisa puhemies, kiitän Janusz Wojciechowskia hänen mietinnöstään, ja toivotan komission jäsenen tervetulleeksi. Haluan kiittää myös Esther De Langea hänen kovasta työstään varjoesittelijänä. Olemme kaikki täysin tietoisia siitä, että tarvitaan hyvin voimakas eläinten terveyttä koskeva strategia ja eläinten hyvinvointia koskeva strategia, ja sitä eurooppalaiset kuluttajatkin itse asiassa vaativat. Meidän on kuitenkin myös oltava varovaisia sen suhteen, että myös Euroopan unionin ulkopuolelta tuleva tuontiliha ja lihatuotteet täyttävät korkeat standardimme.
<P>
Toivomme esimerkiksi paljon nykyistä korkeampia standardeja siipikarjateollisuuteen. Haluamme siipikarjalle ja erityisesti broilereille enemmän tilaa, ja voimme auttaa tuottamaan broilereita hyvinvoinnin kannalta paljon paremmalla tavalla, mutta samalla on huolehdittava siitä, ettei EU:hun tuoda huonompilaatuisia tuotteita. Siipikarjateollisuudessa on myös kielletty laatikoissa kuljettaminen ja häkkikokeet, ja mehän tuomme paljon munatuotteita jauheina ja nesteinä - lähes 70 prosenttia munatuotteista tuodaan tässä muodossa. Nämäkin tuotteet voivat olla peräisin eläimistä, joita ei ole pidetty eläinten hyvinvointia koskevien hyvin standardien mukaisesti, joten meidän on oltava tässä tarkkoja. Olen myös samaa mieltä skotlantilaisen kollegani kanssa siitä, että jos otetaan käyttöön jäljitettävyys ja suunnitellaan sähköistä järjestelmää, meidän on varmistettava, että järjestelmä toimii, on kustannustehokas ja maanviljelijät voivat käyttää sitä tehokkaasti ilman valtavia kustannuksia.
<P>
Vaikka olenkin laajalti samaa mieltä mielestäni hyvän mietinnön kanssa, minusta meidän on oltava varovaisia edistäessämme Euroopassa standardeja, jotta samoja standardeja sovelletaan myös tuontiin.
<SPEAKER ID="479" NAME="Csaba Sándor Tabajdi" AFFILIATION="PSE">
(HU) Arvoisa puhemies, kiitän esittelijää Janusz Wojciechowskia hänen erinomaisesta mietinnöstään. On todella suuri ongelma, ettei eläinten terveyttä koskeva järjestelmä toimi asianmukaisesti kolmansien maiden suhteen. Meidän on pyrittävä WTO:ssa varmistamaan, että kolmannet maatkin noudattavat eläinten terveyttä ja hyvinvointia koskevia korkeita standardejamme. Tämä on eurooppalaisten kuluttajien ja tuottajien etu.
<P>
Meidän on suojeltava Euroopan unionin kuluttajien terveyttä alhaisemmin standardein tuotetuilta tuontituotteilta. EU:n tuottajille aiheutuu samalla suurempia kustannuksia, jotka saattavat heidät heikompaan kilpailuasemaan. Tämän vuoksi on erityisen tärkeää, että Euroopan komission elintarvike- ja eläinlääkintätoimisto toteuttaa yhä suuremman osan paikan päällä tehtävistä tarkastuksista kolmansissa maissa. Vuonna 2008 näitä oli vain 30 prosenttia tarkastuksista.
<P>
Elintarviketurvallisuus on ensisijainen asia. Euroopan unionin elintarviketurvallisuusjärjestelmäkin kohtaa tällä hetkellä vakavia ongelmia, kun haasteet ja epidemiariskit ovat entistä suurempia. Monin paikoin ei ole riittävästi asianmukaisia ja päteviä eläinlääkäreitä valvomassa asetusten noudattamista riittävän tehokkaasti ja säännöllisesti. Heidän käytettävissään olevat välineet ovat vanhentuneita, usein peräisin 1800-luvulta. Monissa jäsenvaltioissa ammatillinen koulutus on riittämätöntä, ja hiljattain ilmenneet skandaalit, kuten MEGA Trade -skandaali kotimaassani Unkarissa, osoittavat myös, että monikansallisia yrityksiä ei valvota asianmukaisesti elintarviketurvallisuuden kannalta.
<P>
Mainitsemani puutteet on korjattava. Kannatan komission strategisia ajatuksia ja tuen täysin mietintöä. Kiitos mielenkiinnostanne.
<SPEAKER ID="480" NAME="Marios Matsakis" AFFILIATION="ALDE">
(EN) Arvoisa puhemies, onnittelen esittelijää erinomaisesta mietinnöstä. Eläinten terveys on tärkeä asia, ei pelkästään siksi, että se on läheisessä yhteydessä ihmisten terveyteen ja ympäristön monimuotoisuuden tasapainoon, vaan myös koska sillä on valtava merkitys maatalouskaupan ja talouden kannalta, puhumattakaan eläinten merkityksestä sosiaaliselta kannalta ja urheilussa, joten ei ole liioiteltua todeta, että eläinten terveys on lähes synonyymi ihmisten terveydelle ja hyvinvoinnille. Kun ajatellaan tältä kannalta, ei ole yllättävää, että Euroopan unionin uusi eläinten terveyttä koskeva strategia ajanjaksolle 2007-2013 tulee suureen tarpeeseen.
<P>
Nyt tarkasteltavanamme oleva mietintö on mielestäni perusteellisesti mietitty ja tasapainoinen, ja siitä tulee hyvä, joskin varsin yleiskatsauksellinen perusta, jolle luomme tulevia lainsäädännöllisiä ja muitakin tätä merkittävää asiaa koskevia ohjeita. Haluan hyödyntää tilaisuutta tuoda ilmi muutaman merkittävän alan, jolla komission on jollakin tavalla selvennettävä asioita.
<P>
Mietinnössä tuetaan voimakkaasti rokotuksia tautien ehkäisykeinona. Tämä on ymmärtääkseni vastoin nykyistä käytäntöä ainakin yhden merkittävimmän eläintaudin, suu- ja sorkkataudin osalta. EU:n jäsenvaltioissa suu- ja sorkkatautirokote on kielletty ehkäisytoimenpiteenä, koska rokotteen jälkeen on vaikea erottaa tartunnan saaneita eläimiä rokotetuista elämistä testattaessa taudin vasta-aineita. Aikooko komissio lähitulevaisuudessa muuttaa rokotepolitiikkaansa suu- ja sorkkataudin osalta?
<P>
Lisäksi, mikä on komission kanta siihen, että useimmissa kolmansissa maissa eläinten rokottaminen suu- ja sorkkatautia vastaan ei ole pelkästään sallittua, vaan siihen jopa rohkaistaan? Olisiko eläinten tuonti näistä maista kiellettävä, jos EU:n rokotepolitiikka suu- ja sorkkataudin osalta ei muutu?
<P>
Toinen ala on asianmukaisten terveystarkastusten toteutuksen puute elävien lintujen, varsinkin kolmansista maista peräisin olevien papukaijojen kansainvälisessä kaupassa. Tämäkin on ala, jolla riittää siivoamista.
<SPEAKER ID="481" NAME="Ilda Figueiredo" AFFILIATION="GUE/NGL">
(PT) Missä tahansa uudessa eläinten terveyttä koskevassa strategiassa on kiinnitettävä erityistä huomiota tautien ehkäisyyn, eläinten rehuun, rajavalvontaan ja eläinkuljetuksiin. Kaikki ehkäisyyn, testaukseen, rokotteisiin ja muuhun liittyvät toimenpiteet, joilla voidaan estää uusien eläintautien puhkeaminen, ovat tärkeitä sellaisten vakavien haittojen torjumiseksi, joita on jo koettu BSE:n, suu- ja sorkkataudin, sinikieliviruksen ja muiden tautien yhteydessä, sillä kyseessä on elintarviketurvallisuus ja myös kansanterveys.
<P>
Tämän vuoksi on tärkeää, että nämä periaatteet otetaan huomioon myös tuontieläinten osalta, kuten täällä on tänään jo mainittu. Toivomme, että komission juuri ilmoittama toimintasuunnitelma pannaan täytäntöön mahdollisimman pian nykyisten mekanismien parantamiseksi laajentamalla teknistä ja henkilöstöön liittyvää tukea, takaamalla rahoitustuki ja lisäämällä suunniteltuja talousarviovaroja. Tämä asia on itse asiassa selvitettävä tänään.
<SPEAKER ID="482" NAME="Bastiaan Belder" AFFILIATION="IND/DEM">
(NL) ”Mieluummin ennaltaehkäisy kuin hoito” on Euroopan komission johtolause. Olen tästä täysin samaa mieltä. Tämän vuoksi komission strategia ansaitsee tukeni. Minuun vetoavat ”yhteistyön” ja ”viestinnän” periaatteet. Minusta myös lainsäädännön yksinkertaistaminen ja selventäminen on hyvä ajatus.
<P>
Erityisesti haluan mainita rokotteet. Kannatan niitä täysin. On vältettävä mahdollisimman pitkälle terveiden eläinlaumojen tappamista ennaltaehkäisevänä toimenpiteenä. Hollantilaisilla maanviljelijöillä on kokemusta tällaisista toimenpiteistä. Korostan Janusz Wojciechowskin mietinnössä esitettyä kehotusta toteuttaa toimenpiteitä tätä koskevien kaupan esteiden torjumiseksi. On todella vältettävä rokotetuista eläimistä saatujen tuotteiden myyntiä koskevaa epävarmuutta. Tämän vuoksi on hyvin tärkeää, että hallitukset viestittävät selvästi tuotteiden olevan harmittomia. Loppujen lopuksi hyvän rokotuspolitiikan onnistuminen perustuu karjankasvattajien halukkuuteen osallistua rokotusohjelmiin.
<P>
Eläinten terveys ja eläinten hyvinvointi ovat Euroopan kansalaisille perustellusti tärkeitä asioita. Tämän vuoksi kehotan lisäämään sen myös WTO:n esityslistalle. Ei voida sallia hyvän strategian vaarantuvan sellaisen tuonnin vuoksi, joka on peräisin valtioista, joissa ei sovelleta samoja eläinten terveyttä ja hyvinvointia koskevia vaatimuksia kuin Euroopan unionissa. Tämä vahingoittaa kuluttajien luottamusta ja se on pahasta karjankasvattajien ja muiden sidosryhmien tuelle. Näiden huomautusten jälkeen hyväksyn ehdotetun strategian ja kiitän vilpittömästi esittelijää mietinnöstään.
<SPEAKER ID="483" NAME="Mairead McGuinness" AFFILIATION="PPE-DE">
(EN) Arvoisa puhemies, kiitän komission jäsentä ja esittelijää hyvin tehdystä työstä. Haluan vain todeta lähes jokaisessa puheenvuorossa mainitusta kolmansista maista tulevasta elintarviketuonnista, että EU:n tuottajat uskovat todella, että rajojemme ulkopuolella standardeista ei piitata. Olen varma, että jos emme saa maanviljelijöitämme ja tuottajiamme uskomaan, että ajamme heidän etuaan, emme saa heitä sitoutumaan täysin toimenpiteisiin Euroopan unionissa. Tämä on hyvin perustavaa laatua oleva seikka. Sitä on jo käsitelty. Otetaan esimerkiksi häkkikanojen munantuotanto: me siirrämme sen Euroopan ulkopuolelle, jollemme saa sisällytettyä standardeja WTO-neuvotteluihin, ja tässä asiassa emme ole saavuttaneet tavoitteitamme.
<P>
Siirryn muihin mietinnön kattamiin asioihin. Me tiedämme, että eläinten terveys vaikuttaa ihmisten terveyteen: 60 prosenttia ihmisten infektiotaudeista on peräisin eläimistä, ja suuri osa uusista taudeista syntyy eläimissä. On vaikea ennustaa, mutta meidän on tarkasteltava asiaa ja saatava johdonmukainen eläinten terveyttä koskeva strategia Euroopan unioniin.
<P>
Bioturvallisuus on hyvin tärkeä asia, ja maanviljelijöiden on osallistuttava tautien ehkäisemiseen. Voinko antaa esimerkin: mäyrä on Bernin yleissopimuksella suojeltu laji, joten kuinka maanviljelijä voi suojella itseään ja karjaansa tuberkuloosia kantavalta mäyrältä, ja kuka vastaa kustannuksista, kun ongelmia ilmenee? Olen huolissani siitä, että siirrymme kustannusten jakamisesta kustannusten siirtoon, jos olemme huolissamme vain käytettävissä olevista määrärahoista. Meidän on siis tarkasteltava seuraavia erityisiä aiheita: tarvitaan tiukempaa rajavalvontaa ja asianmukaisia rokotusohjelmia sinikielitaudin, lintuinfluenssan sekä suu- ja sorkkataudin osalta. Ja meidän on todella vakavasti pohdittava näitä toimenpiteitä, sillä ongelmat lisääntyvät.
<P>
Eläinkuljetuksissa meidän on perustettava toimenpiteemme tieteelliseen tutkimukseen - asianmukaiseen tutkimukseen - jotta emme aiheuta ongelmia. Älkäämme reagoiko keskustelun tunneperäiseen puoleen, vaan käyttäkäämme puntarina tieteellistä tutkimusta. En usko suuren olevan pientä pahempi tai pienen suurta parempi. Minusta kaikista eläimistä, olivatpa ne kymmenen tai sadan yksilön laumoina, on huolehdittava.
<SPEAKER ID="484" NAME="Pilar Ayuso" AFFILIATION="PPE-DE">
(ES) Arvoisa puhemies, komission uudella eläinten terveyttä koskevalla strategialla pyritään yksinkertaistamaan lainsäädäntöä panemalla täytäntöön yleisluonteinen laki, joka kattaa kaikki taudit.
<P>
Yksinkertaistaminen on aina hyvä asia, kunhan se ei haittaa tehokkuutta. Koska komissio kuitenkin ehdottaa, että kaikki asianosaiset alat jakavat eläinlääkintäkustannukset ja että yhteisön eläinlääkintätoimenpiteiden yhteisrahoitusjärjestelmää tarkistetaan vakavuuden mukaisella tautihierarkialla, vaikuttaa siltä, että ollaan enemmän huolissaan yhteisön talousarvion varojen säästämisestä kuin aitojen parannusten toteuttamisesta eläintautien hävittämiseksi.
<P>
Komission on pohdittava asianmukaisen rajavalvonnan toteuttamista ja riittävien eläinlääkintävarojen varaamisesta, sillä hiljattaiset tapahtumat ovat osoittaneet, että eläinten terveys on aito ongelma, joka aiheuttaa taloudellista sekasortoa valtioissa ja karjankasvattajien joukossa.
<P>
Mitä tulee eläinten hyvinvointiin kuljetusten aikana, minusta todella tärkeä asia on ajoneuvojen varustelu eikä niinkään matkan kesto. Jo nyt yhteisön säännöksissä säädetään lukuisista vaatimuksista, jotka koskevat muun muassa ilmanvaihtoa, lämpötilaa, enimmäistiheyttä ja lepoaikoja asianmukaisten kuljetusolojen takaamiseksi, jotta eläinten stressi olisi minimissä.
<P>
Joka tapauksessa meidän on kuljetusajoissa ja -olosuhteissa kuitenkin otettava huomioon kaikki eläimet, ei ainoastaan teuraaksi kuljetettavat, ja sovellettava niihin kaikkiin samoja säännöksiä.
<P>
Lopuksi haluan todeta, että vastustan eläinten kloonaamista lihantuotantoa varten. Kloonaus on vielä tässä vaiheessa rajattava tutkimuksiin ja kokeisiin.
<SPEAKER ID="485" NAME="Avril Doyle" AFFILIATION="PPE-DE">
(EN) Arvoisa puhemies, komission tiedonannossa todetaan, minä lainaan: ”Eläinten terveydellä tarkoitetaan eläintautien puuttumisen lisäksi myös tärkeää suhdetta eläinten terveyden ja niiden hyvinvoinnin välillä”. Elintarvikkeiden eläinlääkkeiden enimmäisjäämiä koskevan lainsäädännön esittelijänä haluan korostaa, että avain tähän kriittiseen suhteeseen on hyväksyttyjen eläinlääkkeiden asianmukainen saatavuus, erityisesti niissä, mitä kutsumme vähäisen käytön ja pienten tilojen alaksi (MUMS). Ja komission on tarkasteltava tätä asiaa kiireellisesti.
<P>
Asianmukaisen eläinlääkevalikoiman saatavuus Euroopan yhteisön suuren eläinlajivalikoiman hoitamiseksi on ollut yhä suurempi haaste viimeisten kahden vuosikymmenen aikana. Ajanjakson aikana eri sidosryhmät ovat ponnistelleet huomattavasti vaikuttaakseen lääkkeiden saatavuuteen. Ponnisteluista huolimatta tilanne huononee edelleen. Hyväksyttyjen lääkkeiden puute on todellinen uhka eläinten terveydelle ja hyvinvoinnille sekä kuluttajien turvallisuudelle. Se aiheuttaa myös merkittäviä ongelmia eläinten omistajille, maanviljelijöille, eläinlääkäreille ja hallituksille.
<P>
Ongelmat liittyvät eläinten terveyteen ja hyvinvointiin, jos eläimiä ei hoideta tai hoidetaan hyväksymättömillä tai sopimattomilla tuotteilla, ja zoonoositartuntoihin hoitamattomista tai väärin hoidetuista eläimistä eläinten omistajiin ja kuluttajiin. Vaikutukset ulottuvat myös talouteen, lainsäädäntöön ja kauppaan ja niihin osallistuviin eri sidosryhmiin, ja lääkkeiden puutteella voi olla kielteisiä vaikutuksia maaseudun yhteisöihin ja maanviljelyyn yleisesti.
<P>
Lisäksi saatavuuteen liittyvä ongelma EU:ssa vaikuttaa eläinten terveyden ja hyvinvoinnin, yhteisön elintarvikevarmuuden ja kansanterveyden lisäksi myös vaarantaen EU:n kyvyn noudattaa Lissabonin ohjelmaa ja saavuttaa valtavia hyötyjä eurooppalaisesta maanviljelystä ja vesiviljelystä.
<P>
Kehotan tämän vuoksi komission jäsentä sitoutumaan eläinlääkkeitä koskevan direktiivin pikaisen tarkistuksen käynnistämiseen ja tarkastelemaan lääkkeiden saatavuutta eläinten terveyttä koskevassa strategiassa. Meidän ei pidä odottaa uusien tautien saavuttavan kriisitilan. Meidän on tarkistettava eläinlääkkeitä koskevaa lainsäädäntöämme pikaisesti, sillä vaikutuksiltaan laajan taudin puhkeamisen seuraukset ja kustannukset EU:ssa ylittävät ne kustannukset, joita seuraa siitä, että nyt kehitetään asianmukaisia ja riittävästi saatavilla olevia...
<P>
(Puhemies keskeytti puhujan.)
<SPEAKER ID="486" NAME="Paul Rübig" AFFILIATION="PPE-DE">
(DE) Arvoisa puhemies, arvoisa komission jäsen Vassiliou, hyvät kollegat, Lissabonin ohjelman täytäntöönpanon lisäksi yksi tavoitteistamme on tietenkin elää pitkään ja terveenä, mikä edellyttää terveellistä ruokavaliota. Tarvitaan terveitä eläimiä, jotta meillä kaikilla on tarvittava perusta pitkään ja terveenä elämiselle.
<P>
Tästä syystä pidän hyvin tärkeänä, että pohdimme sitä, kuinka voimme laatia elintarviketeollisuudelle uusia periaatteita, joilla yksinkertaisesti taataan elintarviketurvallisuus, asetetaan kestävä tuotanto ensisijaiseksi ja varmistetaan kuluttajaystävälliset hinnat. Kuten tiedämme, Eurooppa on hyötynyt suuresti kansainvälisestä kaupasta. Eurooppalainen keskivertoperhe säästää vuodessa 5000 euroa kansainvälisen kaupan ansiosta. Meidän on todellakin otettava tämä hyöty huomioon.
<SPEAKER ID="487" NAME="Andrzej Jan Szejna" AFFILIATION="PSE">
(PL) Arvoisa puhemies, ehdotettuun Euroopan unionin eläinten terveyttä koskevaan strategiaan sisältyy hyvin laadittuja suunnitelmia. Tämä on järkevä asiakirja, ja viittaus periaatteeseen, jonka mukaan ennaltaehkäisy on parempi kuin hoito, on todellakin osuva. Strategiassa määritetään useita merkittäviä seikkoja. Näitä ovat kansanterveyden ja elintarviketurvallisuuden korkea taso, eläinten terveyden edistäminen ehkäisemällä eläintautiepidemioita ja vähentämällä niiden esiintyvyyttä. Muita käsiteltyjä seikkoja ovat sellaisten karjatalouden ja eläinten hoidon käytäntöjen edistäminen, joilla vähennetään eläinten terveyteen liittyviä riskejä ja minimoidaan ympäristöön kohdistuvat haitalliset vaikutukset. Lisäksi viitataan talouskasvun koheesion ja kilpailukyvyn lisäämiseen takaamalla tavaroiden vapaa liikkuvuus ja eläinten asianmukainen liikkuminen. Siinä tarkastellaan myös eläinkuljetuksia, lisääntynyttä tautiriskiä sekä rokotteiden merkitystä keskeisenä taudinehkäisymenetelmänä, mitä onkin syytä korostaa.
<SPEAKER ID="488" NAME="Jim Allister" AFFILIATION="NI">
(EN) Arvoisa puhemies, esitän lyhyesti kolme seikkaa. Ensinnäkin olen huolissani pahimpia tauteja koskevan kustannusten jakojärjestelmän oikeudellisen kehyksen luomisesta. Olisi ollut paljon parempi ja oikeudenmukaisempaa käyttää perinteisiä talousarvion ylijäämiä tällaiseen hyvään tarkoitukseen. Tunnustan myös, että osa huoltani koskee sitä, että oikeudellinen kehys todennäköisesti antaisi jäsenvaltioille merkittävää harkintavaltaa siinä, kuinka paljon ne edellyttävät paikallisilta maanviljelijöiltä kustannusten jakamista. Pelkään, että vanhojen tapojen mukaan tämä olisi rankaisevaa Yhdistyneen kuningaskunnan maanviljelijöitä kohtaan.
<P>
Toinen seikka on, että hyväksyn kehotuksen maanviljelijöiden tukemisesta uusien sähköisten tunnistuslaitteiden hankkimisessa, ja odotan sen onnistuvan maaseudun kehittämisohjelmista. Kolmanneksi olen tyytyväinen siihen, että mietinnössä kiinnitetään huomiota kolmansista maista tuotavien tuotteiden EU:n standardien vaarantamiseen. Arvoisa komission jäsen, tämä huoli on suurempi kuin koskaan, kun nyt seurataan komission jäsenen Mandelsonin holtitonta rynnimistä WTO-sopimukseen hinnalla millä hyvänsä, piittaamatta oman maatalouden raaka-aineita jalostavan teollisuuden tulevaisuudesta.
<SPEAKER ID="489" NAME="Czesław Adam Siekierski" AFFILIATION="PPE-DE">
(PL) Arvoisa puhemies, pidämme Euroopan unionissa elintarvikkeiden asianmukaisen laadun takaamista hyvin tärkeänä. Meillä on hyvin korkeat laatustandardit, mikä onkin oikein, sillä kyse on ihmisten terveydestä. Euroopassa on hyvin kehittynyt laadunvalvontajärjestelmä, joka liittyy pääasiassa eläinten terveyteen.
<P>
Eläinten kasvattajat unionin ulkopuolella eivät useinkaan noudata eläinten hyvinvointia koskevia standardeja, joiden noudattamista vaadimme eurooppalaisilta kasvattajilta. Suuri osa tuontielintarvikkeista on tuotettu oloissa, joissa standardeja ei noudateta. Tämä vaikuttaa kilpailukykyyn, ja häviäjiä ovat usein eurooppalaiset maanviljelijät. Olen samaa mieltä esittelijän kanssa siitä, että eläinten terveyden suojelua koskevan strategian olisi oltava pitkäkestoisempi ja että sen asianmukaisesta rahoituksesta on huolehdittava.
<SPEAKER ID="490" NAME="Androula Vassiliou">
komission jäsen. - (EN) Arvoisa puhemies, kiitän kaikkia hyvin mielenkiintoisista suosituksista ja puheenvuoroistanne. Käytettävissäni olevan rajoitetun ajan vuoksi en voi vastata kaikkiin kysymyksiin, mutta kommentoin joitakin seikkoja.
<P>
Ensinnäkin aikarajoitteet. Eräs parlamentin jäsen huomautti aikarajoitteista, mutta korostan, että ensimmäinen ehdotus - eläinten terveyttä koskeva yleinen lainsäädäntö - tulee voimaan vuonna 2010, ei vuonna 2013, kuten täällä mainittiin.
<P>
Toinen asia, johon useat puhujat kiinnittivät huomiota, on hyvinvointi kuljetusten aikana. Koska olen jo sitoutunut tähän, toteutamme vaikutustenarviointia, jonka toivotaan valmistuvan parin kuukauden aikana, ja arvioinnin tulosten perusteella päätämme, kuinka edetään eläinten hyvinvoinnin osalta kuljetusten aikana.
<P>
Nyt tarkastelen määrärahoja. Euroopan parlamentin suosituksen jälkeen komission odotetaan laativan yksityiskohtaisen talousarvion eri toimintasuunnitelmiin liittyvistä kustannuksista. Näin ei voida toimia tämän toimintasuunnitelman osalta, sillä siinä on noudatettava asiaankuuluvaa talousarviomenettelyä. Tarkoituksena on tutkia ehdotuksia vuoden 2009 talousarvion välivaiheen tarkastuksessa, ja komissio tutkii mahdollisuutta laajentaa nykyistä eläinlääkintärahastoa ja hyödyntää muita rahastoja eläinten terveyteen myönteisesti vaikuttavien toimien rahoittamiseksi.
<P>
Tällä hetkellä monissa jäsenvaltioissa laaja-alaisista rokotuksista ja niiden rahoituksesta vastaa unioni, tämä koskee sekä sinikielitautia että rabiesta, mutta hyvä Marios Matsakis, minun on tehtävä selväksi suu- ja sorkkataudin osalta, että emme kannata ehkäisevää rokottamista, vaikka hätätilassa tietenkin rokotamme.
<P>
Lopuksi totean vastauksena Avril Doylelle, että vähäisen käytön ja pienten lajien ongelma on otettu huomioon eläinten terveyttä koskevassa toimintasuunnitelmassa teknologiayhteisöjä koskevassa hankkeessa, joka kuuluu seitsemänteen tutkimuksen puiteohjelmaan. Kuulin todella paljon mielenkiintoisia huomioita teiltä kaikilta, ja meillä on mahdollisuus keskustella laajemmin näistä seikoista lähitulevaisuudessa. Paljon kiitoksia tuestanne.
<SPEAKER ID="491" NAME="Janusz Wojciechowski" LANGUAGE="PL">
Arvoisa puhemies, arvoisa komission jäsen, kiitän kaikkia puheenvuoron käyttäneitä heidän huomautuksistaan ja myönteisestä suhtautumisestaan mietintöön. Nyt haluan viitata kahteen erityiseen seikkaan.
<P>
Ensimmäistä tarkasteltiin lähes kaikissa puheenvuoroissa. Se koski samojen standardien soveltamista ja samojen vaatimusten asettamista Euroopan markkinoille tuotaville eläinperäisille tuotteille kuin eurooppalaisillekin tuotteille. Tämä on järkevää. Asiaa tarkastellaan jopa 80:ssa mietinnön kohdassa. Se on todellakin suuri haaste, ja siihen on käytettävä kaikki mahdollisuudet. Se tuli varsin selväksi tämän päivän keskustelussa. Unionin on pyrittävä ensisijaisesti ratkaisemaan asia WTO:ssa. Kannatan kaikkea täällä tänään esitettyä. Emme voi suvaita kaksia standardeja. Se on yksinkertaisesti tuomittavaa.
<P>
Toinen seikka, johon haluan viitata, mainittiin myös joissakin puheenvuoroissa. Se koskee kuljetuksia, ja on erityisen ajankohtainen, sillä äänestämme huomenna Esther De Langen tarkistuksesta. Esittelijänä haluan sanoa, että tuen täysin Esther De Langen tarkistusta, jossa ehdotetaan elävien eläinten teuraskuljetusten rajoittamista yhdeksään tuntiin. Asiasta on keskusteltu parlamentissa jo kauan. Kannatan rajoitusta inhimillisistä syistä. On paljon järkyttäviä kertomuksia siitä, mitä tapahtuu tällaisten kuljetusten aikana. On otettava huomioon myös taloudelliset näkökohdat. Jonkunhan on loppujen lopuksi maksettava pitkistä kuljetuksista. Jos eläimiä kuljetetaan pitkiä matkoja, esimerkiksi Puolasta Italiaan tai Liettuasta Italiaan, kuluttaja tietenkin maksaa. Tavallisesti myös karjankasvattaja maksaa, sillä jotta eläinten kuljetus näin pitkälle olisi kannattavaa, ne on pitänyt ostaa halvalla karjankasvattajalta. Karjankasvattajien ei siis pidä pelätä näitä rajoituksia, sillä ne velvoittavat jalostusteollisuuden sijoittumaan lähemmäs paikkaa, jossa eläimiä kasvatetaan. Minusta se on niiden etujen mukaista. Keskustelemme elintarvikkeiden hintojen noususta. Nämä hyvin kalliit kuljetukset ovat yksi elintarvikkeiden hintojen nousuun vaikuttava tekijä. Kaikkea tätä on harkittava huolellisesti.
<P>
Arvoisa puhemies, arvoisa komissio jäsen, kiitän vielä kerran vilpittömästi teitä ja kaikkia mietintöä koskevassa keskustelussa puheenvuoron käyttäneitä.
<SPEAKER ID="492" NAME="Puhemies">
(PL) Keskustelu on päättynyt.
<P>
Äänestys toimitetaan torstaina 22. toukokuuta 2008.
<P>
Kirjalliset kannanotot (142 artikla)
<SPEAKER ID="493" NAME="Elisabeth Jeggle  " AFFILIATION="PPE-DE">
kirjallinen. - (DE) Olen hyvin tyytyväinen Euroopan parlamentin aloitteeseen laatia yksityiskohtainen lausunto eläinten terveyttä koskevasta komission strategiasta ajanjaksolle 2007-2013. Selkeät odotukset ovat tärkeitä niin ihmisten kuin eläintenkin terveyden kannalta tarkasteltuna.
<P>
Eläinten terveyttä koskevan strategian johtolause on ”Mieluummin ennaltaehkäisy kuin hoito”, ja ehkäisevä rokottaminen on paras tapa edistää eläinten hyvinvointia. Tämän vuoksi kehotamme voimakkaasti, että tulevaisuudessa säädetään riittävästi suojaavista rokotuksista ja asianmukaisista tarkastuksista tautiepidemioiden ilmetessä.
<P>
Eläintautien ehkäisyn takaamiseksi on huolehdittava siitä, että tutkimusta, tiedettä ja innovointia tuetaan ja että uusia havaintoja levitetään.
<P>
Eläinten terveyttä koskevaa strategiaa on laajennettava kattamaan kaikki EU:n eläimet. Tästä syystä tarvitaan yhteistä lainsäädäntöä, joka on nykyistä lainsäädäntöä yksinkertaisempi, selkeämpi ja avoimempi.
<P>
Lopuksi, bioturvallisuus on merkittävä aihe eläinten terveyttä koskevassa strategiassa. Bioturvallisuuden tarve alkaa EU:n ulkorajoilta ja se koskee kaikkia asianosaisia. On minimoitava muista valtioista Euroopan unioniin tuotujen eläinten taudinaiheuttajien levittämisen vaara. Maahantuojien, lomailijoiden ja kuluttajien on oltava tietoisia vastuustaan tällä alalla. EU:n tärkeä tehtävä on toteuttaa tarvittavat tarkastukset sen varmistamiseksi, että eläinten terveyteen ja näin myös ihmisten terveyteen kohdistuvat riskit pysyvät mahdollisimman vähäisinä.
<SPEAKER ID="494" NAME="Bogusław Rogalski  " AFFILIATION="UEN">
kirjallinen. - (PL) Eläinten terveys on läheisessä yhteydessä ihmisten terveyteen, johtuen tiettyjen tautien tartunnan mahdollisuudesta. Eläimet ovat eläviä ja tuntevia olentoja ja että niiden suojelu ja asiallinen kohtelu on yksi vakavimmista Euroopan valtioiden kohtaamista haasteista. Eläinten terveys on tärkeä asia, sillä eläintautiepidemia voi aiheuttaa ongelmia erityisesti maaseutualueilla. Tarvitaan koordinoituja toimia Euroopan tasolla ja maailmalaajuisesti, jos halutaan ratkaista alaan vaikuttavat erilaiset ongelmat.
<P>
Maapallon lämpeneminen, kasvava elintarvikkeiden kysyntä, ihmisten liikkuvuus, kauppa ja rajojen avaaminen lisäävät kaikki eläinten terveyteen kohdistuvaa uhkaa. Eläinlääkäreillä on hyvin tärkeä tehtävä. Heistä olisi tultava esimerkiksi eläinten terveyttä koskevan suunnittelun asiantuntijapalveluita tarjoavia asiantuntijoita. Maatilojen bioturvallisuuden takaaminen, rokotteet ja tieteellinen tutkimus ovat askelia kohti eläinten hyvinvointia koskevien standardien tiukentamista. Toinen korostamisen arvoinen seikka on eläinten teurastuksesta, niiden kuljetuksesta ja myös rehuntuotannosta vastaavien yritysten vaikutus, sillä näillä yrityksillä on suora vaikutus eläinten terveyteen ja asialliseen kohteluun.
<P>
On laadittava uusi strategia ja politiikka, joka perustuu Euroopan unionin yhtenäiseen eläinten terveyttä koskevaan lainsäädäntöön, joka sisältää Maailman eläintautijärjestön (OIE) standardit ja ohjeet. Eläinten terveyden seurannassa, ylläpitämisessä ja edistämisessä sekä tautien ehkäisemisessä ja havaitsemisessa avainroolissa ovat kuitenkin viljelijät, eläinten kasvattajat ja niiden omistajat.
<SPEAKER ID="495" NAME="Andrzej Tomasz Zapałowski  " LANGUAGE="PL">
Kiitos, arvoisa puhemies.
<P>
Tämänpäiväinen keskustelu on hyvin merkittävä, sillä se koskee sekä eläinten terveyttä että ennen kaikkea ihmisten terveyttä. Ongelmasta on tullut viime aikoina yhä vakavampi, sillä lihan tuonti kolmansista maista kasvaa jatkuvasti. Ei ole salaisuus, että näissä maissa eläinten hoitoon ja ruokintaan sovellettavat yleiset standardit poikkeavat merkittävästi eurooppalaista standardeista.
<P>
Tavallisella kuluttajalla on oikeus tietää, onko hänen kuluttamiaan eläimiä ruokittu geneettisesti muunnetuilla kasveilla. Liha on merkittävä asianmukaisesti.
<P>
Paras tapa suojautua vaarallisten tautien leviämiseltä eläinten parissa on taata Euroopan unionin karjankasvatuksen omavaraisuus ja rajata tilojen kokoa. Karjankasvatuksen on oltava maatalouden, ei teollisuuden ala.
<P>
Kiitän Janusz Wojciechowskia hänen mietinnöstään.
