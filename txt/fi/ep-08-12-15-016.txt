<CHAPTER ID="016">
Leludirektiivi (keskustelu) 
<SPEAKER ID="145" NAME="Puhemies">
(IT) Esityslistalla on seuraavana Marianne Thyssenin sisämarkkina- ja kuluttajansuojavaliokunnan puolesta laatima mietintö ehdotuksesta Euroopan parlamentin ja neuvoston direktiiviksi lelujen turvallisuudesta - C6-0039/2008 -.
<SPEAKER ID="146" NAME="Marianne Thyssen">
esittelijä. - (NL) Arvoisa puhemies, arvoisa komission jäsen, arvoisa neuvoston puheenjohtaja, hyvät kollegat, olemme osoittaneet moneen kertaan yksiselitteisesti haluavamme kuluttajansuojan korkeampaa tasoa sisämarkkinoilla. Sekä kuluttajansuojaa koskevassa monivuotisessa ohjelmassa että päätöslauselmassa ja keskustelussa turvattomien, pääasiassa Kiinasta peräisin olevien lelujen poistamisesta markkinoilta, olemme tehneet kiivaita vetoomuksia sen puolesta, että pienimpien ja heikoimmassa asemassa olevien kuluttajien eli lasten suojelu asetettaisiin asialistan kärkeen.
<P>
Uuden leluturvallisuuslainsäädännön esittelijänä olen siksi iloinen voidessani ilmoittaa, että saamme luultavasti ajettua uuden ja tiukan leluturvallisuusdirektiivin läpi muutamana seuraavana päivänä - siis jos kaikki menee suunnitelmien mukaan.
<P>
Haluaisin kiittää komissiota, koska se vastasi kehotukseemme uuden direktiivin ehdottamisesta. Haluaisin myös kiittää lausuntojen laatijoita, varjoesittelijöitä, sisämarkkina- ja kuluttajansuojavaliokunnan puheenjohtajaa ja jäseniä erinomaisesta yhteistyöstä, jonka ansiosta mietintöni yksimielinen hyväksyminen 6. marraskuuta oli mahdollista. Olen lisäksi kiitollisuudenvelassa neuvostolle, komissiolle ja kaikille henkilöstömme jäsenille heidän järkähtämättömästä omistautumisestaan ja heidän rakentavasta asenteestaan, joiden ansiosta pystyimme saamaan tämän merkittävän kuluttajansuojaa koskevan lain päätökseen kymmenessä kuukaudessa.
<P>
Hyvät kollegat, meillä on eri syitä olla ylpeitä työstämme. Leluturvallisuutta koskevia vaatimuksia on epäilemättä parannettu ja tiukennettu, ja sitä kansalaiset meiltä odottavat. Karsinogeeniset, mutageeniset ja lisääntymistoksiset aineet kielletään periaatteessa lelujen sallituissa rakenneosissa. Lisäksi otetaan käyttöön tiukemmat säännöt sellaisia raskasmetallien jäämiä varten, joita ei voida välttää. Se saadaan aikaan ottamalla käyttöön useampien aineiden enimmäisarvot sekä laatimalla paljon tiukemmat raja-arvot lyijyn, kadmiumin, elohopean, kromin ja orgaanisten tinayhdisteiden niitä jäämiä varten, joita ei voida välttää.
<P>
Toinen täysin uusi näkökulma ovat määräykset, joilla katetaan allergisoivat hajusteet, joille emme varmasti tahdo lastemme altistuvan. Tämä näkökulma on myös tiukempi kuin komission ehdotus; loppujen lopuksi kielletään jopa 55 allergisoivaa hajustetta, ja 11 muun käyttö on sallittua vain, jos niihin liitetään varoitusmerkinnät. Merkintöjen ja muun asiankuuluvan lainsäädännön yhtenäisyyden osalta olemme hieman lempeämpiä sellaisten pelien osalta, joissa opetetaan tunnistamaan aromeja ja tuoksuja.
<P>
Muita tärkeitä kohtia ovat mahdollista hengitysteiden tukkeutumista koskevien sääntöjen parantaminen, olennaisten turvallisuusvaatimusten selkeyttäminen ja, aivan uutena, säännöt makeisissa olevia leluja varten. Myös varoitusjärjestelmiä laajennetaan ja vahvistetaan, ja sen lisäksi, että ne on selkeästi esitettävä kuluttajan ymmärtämällä kielellä, niiden on myös oltava näkyvillä myyntipaikassa; lopuksi, annamme ennalta varautumisen periaatteelle sen oikeutetun paikan lainsäädännössä.
<P>
Säännöt ovat tietenkin arvottomia, jos niitä ei noudateta. Sääntöjen noudattaminen varmistetaan sisällyttämällä uusi politiikka uuteen tavarapakettiin ja ottamalla käyttöön tiukemmat asiakirjoja koskevat vaatimukset ja jäljitettävyyttä koskevat vaatimukset. Sitä pitäisi kuitenkin myös seurata. Siksi, arvoisa komission jäsen, pyytäisin parlamentin puolesta, että direktiiviä valvoessanne kiinnitätte tiivistä huomiota tapaan, jolla jäsenvaltiot suorittavat valvontatehtävänsä sekä maan rajojen sisällä että niiden ulkopuolella. Täydellisen mielenrauhan saavuttamiseksi haluaisimme kuulla teidän myös vahvistavan, että lelujen melustandardien osalta, sekä impulssimelua että jatkuvaa melua varten, kehitetään uusia, tiukempia ja yhtenäisiä standardeja, ja pyytäisimme samaa myös pelkästään paperista ja pahvista tehdyille kirjoille, joiden osalta ei tällä hetkellä ole oikeusvarmuutta.
<P>
Lopuksi, olemme yksiselitteisesti päättäneet vastustaa standardien mukaisten lelujen kolmannen tahon sertifiointia. Keskustelimme pitkään tästä aiheesta, mutta enemmistö vastusti sitä. Myös tämän osalta haluaisimme komission jäsenen vahvistavan, että tähän näkökulmaan kiinnitetään erityistä huomiota valvonnan aikana. Voimme siten odottaa, että vaatimustenmukaisuuden arviointimenettelyt päätyvät jossakin vaiheessa pöydillemme.
<SPEAKER ID="147" NAME="Valérie Létard">
neuvoston puheenjohtaja. - (FR) Arvoisa puhemies, arvoisa komission jäsen, arvoisa Marianne Thyssen, hyvät parlamentin jäsenet, puheenjohtajavaltio pitää myönteisenä sitä, että Euroopan parlamentti pitää leluturvallisuutta merkittävänä, erityisesti tänä juhlakautena. Meidän on voitava luottaa lelujen turvallisuuteen, koska ne ovat lapsille suunniteltuja tuotteita.
<P>
Sen takia neuvosto on antanut tammikuun 2008 lopussa esitetylle komission ehdotukselle erityisen ensisijaisen aseman. Ehdotuksen tavoitteena on lelujen turvallisuuden parantaminen ja samalla niiden vapaan liikkuvuuden säilyttäminen sisämarkkinoilla. Lelumarkkinat ovat kannattavuutensa, innovaatiovalmiuksiensa ja rakenteensa takia erityisen herkät ja monimutkaiset, ja lainsäätäjien on yhdessä saatava aikaan tasapainoinen lähestymistapa, jolla taataan lelujen turvallisuus nostamatta niiden hintaa ja jolla ei säädetä liian raskaista velvoitteista hyvämaineisten lelujen valmistajille ja tuojille.
<P>
Viime aikoina hintojen ja innovaatioiden lisäksi uusista asioista on tullut kuluttajien mielestä olennaisia. Ympäristön kunnioittaminen ja sellaisten aineiden käyttämättä jättäminen, jotka ovat millään tavalla myrkyllisiä tai jotka aiheuttavat allergiariskin, ovat julkisen keskustelun ytimessä. Tämä on käynyt selväksi siitä lähtien, kun tietyt yritykset päättivät poistaa markkinoilta tai kehottaa asiakkaita palauttamaan tuotteet, jotka eivät saattaneet olla täysin turvallisia.
<P>
Vastaavasti Euroopan unioni on 1980luvulta alkaen pyrkinyt tekniseen yhdenmukaistamiseen, jonka tarkoituksena on taata tavaroiden vapaa liikkuvuus sisämarkkinoilla ja luoda vaativat turvallisuustasot sen varmistamiseksi, että vain sääntöjen mukaiset tavarat voivat liikkua kyseisillä markkinoilla. Kyseinen sääntöjen noudattaminen taataan CE-merkinnällä.
<P>
Aivan kuten 80 prosenttiin unionissa liikkuvista tavaroista myös leluihin sovelletaan tätä teknistä yhdenmukaistamista, joka järjestetään hyvin tunnetun rakenteen mukaisesti: yhteisön lainsäädännössä - tässä tapauksessa ehdottamalla uusia direktiivejä - säädetään olennaisista turvallisuusvaatimuksista, jotka siirretään ja hiotaan teknisesti normeiksi. Komissio laatii myös yhdessä jäsenvaltioiden kanssa asiakirjoja, joilla annetaan ohjausta yhteisön oikeuden täytäntöönpanosta.
<P>
Tätä rakennetta kokonaisuudessaan parannettaisiin hyväksymällä ehdotus sellaisena kuin se on molempien lainsäätäjien tarkistamana. Leluturvallisuuden uudelleenarviointi näiden lainsäädäntönormien mukaisesti symboloi molempien lainsäätäjien sitoutumista siihen, että tätä alaa pidetään painopistealana, koska tämä on näiden laaja-alaisten säännösten ensimmäinen alakohtainen soveltaminen.
<P>
Toimielinten neuvottelemassa tekstissä - jota jäsenvaltioiden suuri enemmistö tuki ja jonka neuvosto voi siten hyväksyä - todellakin parannetaan markkinavalvonnan lisäksi monia olennaisia turvallisuusvaatimuksia, mukaan luettuna ehdotukset, joilla pyritään rajoittamaan lelujen mahdollisia kemiallisia vaaroja.
<P>
Karsinogeenisiin ja myrkyllisiin aineisiin liittyviä säännöksiä parannettiin edelleen lainsäätäjien välisissä neuvotteluissa, jotta näiden aineiden määrä saataisiin mahdollisimman pieneksi tai jotta ne voitaisiin kokonaan poistaa, erityisesti lelujen kaikissa niissä osissa, joihin on mahdollista päästä käsiksi, ja jotta myös parannettaisiin varotoimia, jotka liittyvät mahdollisiin reaktioihin, kun lelu pannaan suuhun, minkä näiden tavaroiden kuluttajat väistämättä tekevät.
<P>
Lisäksi on selkeytetty ja parannettu säännöksiä, joilla pyritään poistamaan vaara, että lelut ja niiden osat aiheuttavat tukehtumisvaaraa, joka johtuu kuristumisesta tai hengitysteiden tukkeutumisesta.
<P>
Samoin sen varmistamiseksi, että kuluttajien vanhemmat pystyvät tekemään asianmukaisia valintoja, lelujen mahdollisia vaaroja koskevia varoituksia ja käyttäjien vähimmäis- tai enimmäisikärajoja on myös parannettu, ja niiden on oltava ennen hankintaa kaikkien sellaisen hankinnan tekevien saatavilla, myös Internetissä.
<P>
Yhteisön järjestelmän rakenne säilytetään sen osalta, miten tavarat noudattavat olennaisia turvallisuusvaatimuksia; jos EU:n standardi on olemassa, valmistajat voivat itse ilmoittaa, että niiden lelut ovat sääntöjenmukaisia, ja liittää niihin CE-merkinnän. Jos se tehdään virheellisesti, kaikilla taloudellisilla toimijoilla on tietenkin velvollisuuksia täytettävänään toimitusketjun vastaavalla tasolla, ja jäsenvaltioiden markkinavalvonnasta vastaavat viranomaiset varmistavat sääntöjen noudattamisen tai rankaisevat sääntöjen noudattamatta jättämisestä.
<P>
Mikäli EU:n standardeja ei ole, annetaan kolmannen tahon sertifiointi, jolloin voidaan taata korkeatasoinen suojelu. Tämä rakenteemme ei ole vapaa CE-merkinnän väärinkäytön vaaroista, mutta markkinavalvontaviranomaisten tarkkaavaisuuden ja heidän parantuneen EU:n tason yhteistyönsä ansiosta vaara vähenee.
<P>
Viimeiseksi, direktiivissä säädetään ennalta varautumisen periaatteesta ja valmiuksista mukautua uusiin vaaroihin, jos sellaisia tunnistetaan. Puheenjohtajavaltio Ranska on siksi tyytyväinen rakentavaan yhteistyöhön Euroopan parlamentin kanssa tästä merkittävästä asiasta käytyjen neuvottelujen ajan, ja se on myös kiitollinen neuvoston puolesta kaikille niille kolmen toimielimen jäsenille, jotka ovat edistäneet tätä myönteistä tulosta, jonka ansiosta meidän pitäisi voida saada sopimus aikaan ensimmäisessä käsittelyssä.
<SPEAKER ID="148" NAME="Günter Verheugen">
komission varapuheenjohtaja. - (DE) Arvoisa puhemies, arvoisa neuvoston puheenjohtaja, hyvät parlamentin jäsenet, vuoden 2007 toisen vuosipuoliskon aikana näimme suurten leluvalmistajien palautustoimia, kun ne poistivat vapaaehtoisesti markkinoilta viallisia tuotteita. Tämä sai kuitenkin aikaan epävarmuutta.
<P>
Vaikka me kaikki tiedämme, että joka päivä käsittelemiemme tuotteiden turvallisuutta ei voida taata täydellisesti, kansalaiset odottavat aivan oikein, että sen lisäksi, että heidän lapsensa voivat leikkiä turvallisesti, myös heidän lelunsa ovat turvallisia.
<P>
Lelujen turvallisuudesta 26. syyskuuta 2007 antamassaan päätöslauselmassa Euroopan parlamentti kehotti komissiota ryhtymään välittömästi leludirektiivin tarkistamiseen ja varmistamaan, että se sisältää tehokkaita, tuloksellisia ja yksityiskohtaisia tuoteturvallisuusvaatimuksia.
<P>
Komissio esitteli ehdotuksensa tammikuussa 2008, ja olen hyvin iloinen, että tänään - vain 11 kuukautta myöhemmin ja itse asiassa hyvissä ajoin ennen joulua - meillä on uusi yhteisön lainsäädäntö, jolla lelujen turvallisuutta parannetaan kattavasti. Haluaisin kiittää esittelijää, Marianne Thysseniä, erittäin vilpittömästi hänen menestyksekkäästä työstään. Haluaisin myös kiittää Arlene McCarthya valtavasta omistautumisesta, jota hän osoitti puheenjohtajavaltion ja komission kanssa käydyissä kuulemisissa. Kiitän puheenjohtajavaltio Ranskaa sen valtavasta energiasta tämän asiakirjan edistämisessä neuvostossa.
<P>
Uudella EU:n leludirektiivillä tehdään EU:n leluista turvallisempia. Se perustuu ajatukseen, että leluturvallisuus on kaikkien osallistuvien tahojen yhteisellä vastuulla, mutta eri näkökulmista.
<P>
Ennen kaikkea taloudelliset toimijat, eli valmistajat, tuojat ja myyjät, ovat vastuussa. Ehdotus sisältää samalla kuitenkin kattavia sääntöjä valvontaviranomaisille sekä EU:n ulkorajoilla että jäsenvaltioiden markkinoilla. Direktiivi ei luonnollisesti vapauta lasten huoltajiakaan vastuusta. Myös heidän vastuullaan on varmistaa, että lapset leikkivät turvallisesti.
<P>
Uudet leluja koskevat turvallisuusvaatimukset ovat tiukkoja. Niitä sovelletaan erityisesti kemikaalien käyttöön leluissa, minkä osalta direktiivissä säädetään täysin uusista standardeista. Direktiivi on ainoa laki koko maailmassa, joka sisältää karsinogeenien tai lisääntymisterveyttä vahingoittavien ja geneettisiä muutoksia aiheuttavien aineiden yksiselitteisen kiellon. Kyseisiä aineita voidaan käyttää vain, jos niiden turvallisuus on kiistämättömästi osoitettu tieteellisesti.
<P>
Uudessa direktiivissä on alhaisimmat koko maailmassa sovellettavat raja-arvot lyijyn ja elohopean kaltaisille myrkyllisille aineille. Allergisoivat hajusteet on myös pääasiassa kielletty. Tässä suhteessa direktiivissä mennään jopa pidemmälle kuin kosmetiikkaa koskevissa säännöissä.
<P>
Kemikaaleja koskevan luvun lisäksi direktiivissä on myös monia täydentäviä suunnittelua ja tuotantoa koskevia tiukempia turvallisuusvaatimuksia. Se liittyy erityisesti tukehtumista pieniin osiin koskevan vaaran välttämistä, sillä se on vakava vaara lapsille, ja nyt sitä käsitellään tehokkaammin. Ensimmäistä kertaa olemme myös sisällyttäneet direktiiviin säännöt elintarvikkeista leluissa.
<P>
Tulevaisuudessa leluvalmistajilla on suurempi vastuu vaatimustenmukaisuuden arvioinnista. Niiden on tehtävä kattava arviointi kaikista vaaroista, joita lelu voi sisältää, huolimatta siitä, missä lelu on tuotettu. Kyseinen analyysi on dokumentoitava perusteellisesti, ja se on annettava pyynnöstä markkinavalvontaviranomaisten käyttöön. Lelujen tuojien velvoitteita on tiukennettu. Se on erityisen tärkeää, koska suuri osa leluista tuodaan Euroopan unioniin. Tuojien on tarkistettava, ovatko tuottajat tehneet vaatimustenmukaisuuden arvioinnin asianmukaisesti, ja tarvittaessa tehtävä itse pistokokeita. Direktiivissä säädetään kolmannen tahon pakollisesta testistä vain, jos yhtenäistettyjä EU:n standardeja ei ole. Olemme keskustelleet perusteellisesti kolmannen tahon sertifioinnista ja punninneet sen edut ja haitat.
<P>
Kaikkia EU:n markkinoille saatettuja leluja ei voida testata. Pistokokeet ovat tietenkin mahdollisia mutta kalliita. Komissio katsoo, että yksityisen sertifiointielimen tekemät testit aiheuttaisivat kustannuksia, joita ei voida perustella lisääntyneellä turvallisuudella. Se koskee erityisesti pieniä ja keskisuuria yrityksiä. Komissio kiinnittää erityistä huomiota vaatimustenmukaisuuden testaamista koskeviin sääntöihin tarkistaessaan direktiivin soveltamista. Se ottaa tässä suhteessa huomioon jäsenvaltioiden kokemukset markkinavalvonnan osalta ja esittää kertomuksen parlamentille. Se antaa myös vastaavan lausunnon neuvostolle tiedoksi.
<P>
Taloudellisten toimijoiden lisääntyneiden velvoitteiden lisäksi direktiivissä on myös hyvin yksityiskohtaisia sääntöjä siitä, miten jäsenvaltioiden on toteutettava markkinavalvontaa. Se liittyy sekä asianmukaisiin tullitarkastuksiin ulkorajoilla että tarkastuksiin jäsenvaltioissa. Moitteettomasti toimiva markkinavalvonta on tämän direktiivin hyvin merkittävä osa. Vain, jos riippumattomat julkiset elimet valvovat asianmukaisesti ankaria suunnittelu- ja tuotantovaatimuksia, EU:n leluturvallisuuden yleisestä käsitteestä voi tulla totta.
<P>
Käsiteltävänä oleva teksti on esimerkki siitä, miten EU:n toimielimet pystyvät lyhyessä ajassa saamaan aikaan hyvän, kattavan ja maailmanlaajuisesti ainoalaatuisen EU:n lainsäädännön liikkeelle. Mielestäni olemme tällä direktiivillä luoneet hyvän perustan turvallisille leluille Euroopassa.
<SPEAKER ID="149" NAME="Anne Ferreira">
ympäristön, kansanterveyden ja elintarvikkeiden turvallisuuden valiokunnan lausunnon valmistelija. - (FR) Arvoisa puhemies, arvoisa komission jäsen, arvoisa ministeri, kaksi olennaista asiaa on saanut Euroopan parlamentin tarkistamaan sen leluturvallisuutta koskevan lainsäädännön: huomattava määrä turvallisuusongelmia aiheuttavia leluja, jotka vedettiin markkinoilta vuosi sitten, ja tutkimukset, jotka osoittavat kemikaalien vaikutuksen lasten terveyteen.
<P>
Valitettavasti lainsäädäntö, joka meitä pyydetään tänään hyväksymään, ei vastaa vaakalaudalla olevia asioita, enkä jaa edellisten puhujien intoa.
<P>
Pidän todellakin valitettavana, että olemme antaneet periksi, emmekä ole olleet vaativampia monissa kohdissa ja, ennen kaikkea, kemikaalien ja allergisoivien hajusteiden osalta. Toistan: lapset ovat yhteiskunnan heikoimmassa asemassa olevia ihmisiä, ja heidän nopeasti kehittyvä elimistönsä on haavoittuva.
<P>
Tätä ei oteta huomioon kemikaaleja koskevissa eri standardeissa. Miksi karsinogeeniset, mutageeniset ja lisääntymistoksiset aineet on kielletty vain osittain? Miksi hormonitoimintaa häiritseviä aineita ei ole kielletty? Miksi on hyväksytty niin monia poikkeuksia?
<P>
Pidän myös valitettavana raskasmetallien käyttöönottoa uudelleen. En ymmärrä, miten kadmium ja lyijy voidaan kieltää tietyissä tavaroissa mutta sallia leluissa, kun tiedämme, miten lapset käyttävät niitä.
<P>
Toinen huomioni koskee markkinavalvontaa. Ennalta varautumisen periaatetta, sellaisena kuin se on otettu käyttöön, sovelletaan jäsenvaltioihin, mutta millainen soveltamisala sillä todella on valmistajien osalta?
<P>
Toinen ongelma on se, että kuluttajia on tiedotettava kielellä tai kielillä, joita he ymmärtävät vaivattomasti, mutta emme tiedä, pystyvätkö he saamaan tietoa äidinkielellään tai maansa kielellä. Miksi pitää olla niin epäselvä palautus- ja poistamistoimenpiteistä, joissa on säännöksiä, jotka eivät todella sovi hätätilanteisiin? Miksi pitää torjua ajatus riippumattoman kolmannen tahon sertifiointimenetelmistä?
<P>
Ympäristön, kansanterveyden ja elintarvikkeiden turvallisuuden valiokunta äänesti niiden tarkistusten puolesta, joissa otettiin paremmin huomioon lasten terveys ja turvallisuus. Pidän valitettavana, että ne eivät saaneet enemmän tukea.
<SPEAKER ID="150" NAME="David Hammerstein" LANGUAGE="ES">
On totta, että joitakin askelia on otettu eteenpäin lelujen tekemisessä turvallisemmiksi. Katsomme kuitenkin, että nämä askelet olisivat voineet olla paljon pidempiä. Emme ymmärrä, miten lyijyn, elohopean tai kadmiumin kaltaisia aineita voi edelleen olla leluissa. Olemme hukanneet tilaisuuden kieltää kyseiset aineet, jotka jatkavat kertymistään Euroopan lasten pienissä elimistöissä ja aiheuttavat monia terveysongelmia.
<P>
Haluaisimme myös huomauttaa toisesta ongelmasta tässä direktiivissä, jossa ei säädetä desibelirajoja lelujen aiheuttamalle melulle. Melu on huomattava saastuttaja, joka vaikuttaa sekä lapsiin että aikuisiin, ja monet lelut ovat liian äänekkäitä.
<P>
Kehotan komissiota ja neuvostoa muodostamaan kannan tästä asiasta ja sopimaan siitä, että parlamentille esitetään mahdollisimman pian joitakin melurajoja, koska myös melu vaikuttaa lastemme elimistöön.
<SPEAKER ID="151" NAME="Andreas Schwab">
PPE-DE-ryhmän puolesta. - (DE) Arvoisa puhemies, arvoisa neuvoston puheenjohtaja, arvoisa komission jäsen Verheugen, hyvät kollegat, aivan ensiksi haluaisin ilmaista valtavan ja vilpittömän kiitoksen esittelijällemme Euroopan kansanpuolueen (kristillisdemokraatit) ja Euroopan demokraattien ryhmästä, Marianne Thyssenille. Hän on muutaman viime kuukauden ajan omistanut huomattavasti energiaa erittäin vaikealle ja myös poliittisesti kiistanalaiselle asiakirjalle ja puolustanut menestyksekkäästi Euroopan parlamentin kantaa komission ja neuvoston kanssa käydyissä neuvotteluissa.
<P>
Arvoisa komission jäsen Verheugen, voimme vain korostaa sitä, mitä olette juuri kuvaillut leludirektiivin ytimeksi - sekä Marianne Thyssenin huomioita. Uuden leludirektiivin ansiosta Euroopan unionin lelut ovat turvallisempia. Mikään direktiivi ei voi kuitenkaan koskaan olla niin turvallinen, ettei mahdollisuutta väärinkäytökseen olisi. Meidän on ymmärrettävä, että lelut ovat vain 14 prosenttia asioista, joilla lapset nykyään leikkivät; loput 86 prosenttia koostuu asioista, joita lapset käyttävät aivan samalla tavalla, mutta joita leludirektiivin säännökset eivät kata. Sen takia meidän on varoitettava väärästä turvallisuudentunteesta ja harkittava hyvin huolellisesti, pitäisikö esimerkiksi paristot tulevaisuudessa poistaa leluista, ja vastaako se, että lelussa voi olla vain tietyt vaatimukset täyttäviä osia, lelujen opetustarkoituksia. Ei ole kysymystäkään. Lelujen turvallisuus on tärkeintä myös PPE-DE-ryhmälle.
<P>
Koska useat kohdat on jo mainittu, haluaisin vastata yhteen tiettyyn kohtaan. Euroopan unionin monissa jäsenvaltioissa kirjat edistävät huomattavasti lasten opetusta. Näillä kirjoilla, etenkin pienten lasten kirjoilla, on huomattavia vaikeuksia, jos tämä direktiivi tulee voimaan nykyisessä muodossaan - ei direktiivin itsensä takia vaan direktiiviin perustuvien teknisten standardien takia. Tämän takia, arvoisa komission jäsen, olisin hyvin kiitollinen, jos voisitte pyytää Euroopan standardointikomiteaa tai kyseistä alaa tarkastelemaan mahdollisimman pian tapoja laatia lastenkirjoja koskeviin erilaisiin testeihin ja lastenkirjojen pahvin kestävyyteen liittyvät standardit siten, että nykyinen lastenkirjavarasto voidaan säilyttää myös tulevaisuudessa.
<P>
Haluaisin kiittää esittelijää ja odotan tulevia keskusteluja.
<SPEAKER ID="153" NAME="Anna Hedh" LANGUAGE="SV">
Haluaisin kiittää Marianne Thysseniä, kollegoitani, neuvostoa ja komissiota erittäin rakentavasta yhteistyöstä. Aivan kuten Marianne Thyssen ja monet muut ovat tässä salissa sanoneet, olemme parantaneet direktiiviä monilla aloilla. Meille sosialidemokraateille johdonmukaisesti korkea turvallisuustaso oli ensisijainen tavoite. Mielestäni olemme saaneet aikaan korkean turvallisuustason säätämättä kohtuuttomia vaatimuksia alalle. Olisimme tietysti halunneet mennä pidemmälle joillakin aloilla, mutta mielestäni kompromissilla on suurimmilta osin saatu aikaan rakentava teksti.
<P>
Ryhmämme halusi kolmannen tahon sertifioinnin tietyille leluille, mutta emme saaneet sille yhtään tukea, emme valiokunnan muilta ryhmiltä emmekä neuvostolta tai komissiolta. Olemme luonnollisesti pettyneitä siihen, mutta koska uusi direktiivi on mielestämme muuten parannus nykyiseen, tuemme sitä täysistunnossa. Olen erityisen iloinen siitä, että saamme tiukemmat säännöt siihen, miten karsinogeeneja, mutageenejä ja lisääntymiselle vaarallisia aineita voidaan käyttää - ja siitä Euroopan parlamentin sosialidemokraattinen ryhmä ei ollut valmis tekemään kompromisseja.
<P>
Neuvoston ehdotukseen verrattuna meillä on nyt paljon parempi perusta arviointia varten, ja olemme poistaneet poikkeukset korvausperiaatteeseen, mikä johtaa näiden aineiden rajoitettuun käyttöön. Vaarallisimpien raskasmetallien osalta olemme puolittaneet siirtymisen raja-arvot ja kieltäneet niiden käytön kaikissa osissa, jotka saattavat joutua kosketuksiin lasten kanssa.
<P>
Ennalta varautumisen periaate on myös ollut yksi huomattavimmista parannuksista. Kyseinen periaate on nyt sisällytetty artiklaan, mikä tarkoittaa, että markkinavalvontaviranomaiset voivat nyt viitata tähän periaatteeseen, jos on syytä uskoa, että lelu on vaarallinen, mutta siitä ei ole tieteellisiä todisteita.
<P>
Olemme laatineet paremman määritelmän siitä, miten leluja pitäisi suunnitella, jotta ne eivät aiheuttaisi tukehtumista. Tukehtuminen on yksi yleisimmistä syistä leluista johtuville kuolemille, ja meidän mielestämme on huomattavaa edistystä, että meillä on tällä alalla selkeät säännöt. Pidämme myönteisenä sitä, että uudessa direktiivissä edellytetään, että lelut eivät vahingoita kuuloa. Komissio on luvannut laatia uuden standardin, ja toivon, että se pitää sanansa. Olisimme halunneet tiukemman allergisoivia hajusteita koskevan lainsäädännön, jossa allergeenit olisi kielletty hyvin erityisiä tapauksia lukuun ottamatta. Parlamentti on kuitenkin rajoittanut niiden käyttöä enemmän kuin komission ehdotuksessa, ja toivomme, että luetteloa päivitetään, jos leluissa aletaan käyttää muita allergisoivia hajusteita.
<P>
Pidämme myönteisenä myös sitä, että varoituksia koskevista säännöistä on tehty selkeämpiä ja että useamman tyyppisissä leluissa on oltava varoitusteksti itse lelussa, koska muuten on helppoa unohtaa varoitus, kun pakkaus on poistettu. Varoitusten, jotka ovat tärkeitä päätettäessä ostetaanko lelu vai ei, on myös oltava kuluttajan näkyvillä, riippumatta siitä, onko lelu ostettu kaupasta vai Internetin kautta.
<P>
Toivon, että tämän viikon äänestyksen jälkeen voimme liittää asiat yhteen ja olla varmoja, että joulupukki tuo tulevaisuudessa turvallisempia leluja. Kiitos.
<SPEAKER ID="154" NAME="Karin Riis-Jørgensen" LANGUAGE="DA">
Arvoisa puhemies, aivan ensiksi haluaisin ilmaista vilpittömät kiitokseni leludirektiivin esittelijälle, Marianne Thyssenille. Marianne, olet laatinut erittäin tehokkaan, ammattimaisen ja tuloksellisen työn. Haluaisin myös kiittää neuvostoa ja naistamme puheenjohtajavaltio Ranskasta: hyvin tehty! Kiitokseni myös komissiolle sen joustavuudesta, kun se löysi hyvin nopeasti yhteisen perustan tekstille, jota tänään käsittelemme.
<P>
Koko leludirektiivin valmisteluprosessi on ollut valaiseva, sekä minulle että täällä tänä iltana läsnä oleville kollegoilleni. Kannasta, jonka mukaan kaikki kemikaalit ja kaikki hajusteet haluttiin kieltää, olemme varmasti kaikki oppineet, että mikään ei ole mustavalkoista. Olen tullut tietoisemmaksi siitä, mikä on mahdollista, ja mikä päinvastoin tekee lelujen tuotannosta mahdotonta. Tätä direktiiviä koskevan työn lähtökohtani oli siksi se, että meidän pitäisi olla tiukkoja ja samalla tietysti oikeudenmukaisia. Mielestäni käsiteltävänämme oleva ehdotus on erittäin järkevä. Siinä on huomattavia parannuksia nykyisiin leluja koskeviin sääntöihin, vaikka nuo säännöt ovat todellakin peräisin vuodelta 1988. Mielestäni olemme saaneet neuvoston ja komission kanssa aikaan kompromisseja, mikä tarkoittaa, että voimme olla tyytyväisiä ja, ennen kaikkea, että lapset voivat jatkaa leikkimistä ja valmistajat voivat jatkaa lelujen valmistamista, mutta turvallisten lelujen valmistamista.
<P>
Uuden ehdotuksen huomattavista parannuksista haluaisin korostaa sitä, että meillä on nyt selkeät säännöt kemikaalien ja hajusteiden käytölle. Se, että olemme selkeyttäneet, mitä aineita voidaan käyttää, on tärkeää, koska ne voisivat olla hormonitoimintaa häiritseviä aineita tai karsinogeeneja tai allergeenejä. Emme saa kuitenkaan kieltää kaikkia aineita, jos se ei ole välttämätöntä terveyden kannalta, koska siten voisimme esimerkiksi kieltää lasten polkupyörien tuotannon. Kyllä, kuulitte todellakin oikein! Jos kieltäisimme kaikki kemikaalit, emme voisi enää panna renkaita lasten polkupyöriin, ja sitä emme varmasti halua, kaikesta huolimatta. Toistan siksi: meidän on oltava tiukkoja mutta oikeudenmukaisia.
<P>
Haluaisin ottaa esiin myös kolmikantaneuvottelumme, joissa emme pystyneet saamaan aikaan sopimusta melua, kirjoja ja kolmannen tahon sertifiointia koskevasta oikeusperustasta. Siksi odotan todella, arvoisa komission jäsen, että komission hyvin selkeät lausunnot näistä kolmesta asiasta toteutetaan ja että me parlamentissa seuraamme sitä. Toivon, että saamme tässä parlamentissa selkeän enemmistön torstaina, ja odotan sitä.
<SPEAKER ID="155" NAME="Heide Rühle">
Verts/ALE-ryhmän puolesta. - (DE) Arvoisa puhemies, myös minä haluaisin kiittää esittelijää ja kollegoitani. Ryhmänä pidämme kuitenkin valitettavana, että meidän piti tehdä tämä työ valtavan aikapaineen alla. Pidämme erityisesti valitettavana sitä, että parlamentissa ei ollut asianmukaista ensimmäistä käsittelyä, jossa direktiivin parissa työskennelleille muille valiokunnille, kuten ympäristövaliokunnalle, ympäristön, kansanterveyden ja elintarvikkeiden turvallisuuden valiokunnalle ja teollisuus-, tutkimus- ja energiavaliokunnalle, olisi myös annettu tilaisuus puhua. Tällaisenaan ne on käytännössä jätetty ulos päätöksenteosta. Mielestäni se on demokratiavaje, jota parlamentin on käsiteltävä. Tarvitsemme selkeämpiä suuntaviivoja nykyisen ensimmäisen käsittelyn sopimuksen osalta.
<P>
Kun tarkastelen saavuttamiamme myönteisiä asioita, minun on sanottava, että olemme yleisesti saaneet aikaan huomattavaa parannusta. Olemme jälleen parantaneet komission kertomusta, ja tulokset, joihin ensimmäisessä käsittelyssä pyrimme, ovat monissa tapauksissa hyviä. Tämänkin syyn takia olisi kuitenkin voitu soveltaa asianmukaista menettelyä.
<P>
Erityisesti kolmella alalla on puutteita, ja haluaisin selventää niitä. Ensimmäinen puute on kysymys riippumattoman sertifioijan sertifioinnista. Olisimme olleet täysin halukkaita tekemään jopa enemmän kompromisseja tällä alalla, esimerkiksi vaatimaan, että yritysten, joista on raportoitu monesti RAPEXissa, on saatava erityinen sertifikaatti. Olisimme olleet tässä yhteydessä valmiita tutkimaan enemmän ja harkitsemaan enemmän ja tekemään kompromissin, mutta komission ja neuvoston kanssa ei keskusteltu ollenkaan tästä asiasta. Minusta tämä on erittäin valitettavaa, koska mielestäni lelujen turvallisuus olisi parantunut, jos olisimme saaneet aikaan tämän kolmannen tahon sertifioinnin, ainakin tiettyjen lelujen osalta.
<P>
Toinen ongelma - jonka Andreas Schwab on jo ottanut esiin - on se, että muilla aloilla olemme taas liian varovaisia. En tiedä yhtään tapausta, jossa lapsi olisi tukehtunut tai saanut muita vammoja pahvisen kuvakirjan takia. Siksi en voi ymmärtää, miksi pahvisia kuvakirjoja käsitellään leluina ja miksi niitä varten on erityisiä menettelyjä Euroopan standardointikomiteassa. Se on käsittämätöntä. Olisi ollut hyvä, jos olisimme päättäneet jättää pahviset kuvakirjat tämän direktiivin ulkopuolelle - minkä muuten koko valiokunta oli valmis tekemään. Se olisi ollut oikea päätös.
<P>
Mielestäni sanamuoto ei karsinogeenisten, mutageenisten ja lisääntymistoksisten aineiden alalla ole aikapaineen takia tietyissä kohdissa riittävän selkeä. Myös tässä tapauksessa esitämme tarkistuksen tehdäksemme täysin selväksi, mihin suuntaan direktiiviä on vietävä.
<P>
Toistan: olisimme voineet saada aikaan paremman työn, jos meillä olisi ollut enemmän aikaa ja jos toiset valiokunnat olisivat voineet osallistua.
<SPEAKER ID="156" NAME="Seán Ó Neachtain">
UEN-ryhmän puolesta. - (GA) Arvoisa puhemies, joulun aika on lelukaupan ja leluvalmistajien kiireisintä aikaa. On outoa, että lapsemme, yhteiskuntamme heikoimmassa asemassa olevat jäsenet, ovat usein vaarassa sellaisten tuotteiden takia, jotka eivät vastaa standardeja. Nämä tuotteet tulevat kaukaa, emmekä usein tiedä, miten ne on tehty tai mitä ne sisältävät.
<P>
Viiden viime vuoden aikana koko maailmassa palautettiin yli 22 miljoonaa lelua. Tuona aikana kotimaassani Irlannissa palautettiin 120 000 lelua.
<P>
Huolta aiheuttaa se, että Irlannissa myytävät lelut tulevat kaukaa ja että niiden laadusta ei ole mitään takeita. Tämä on lopetettava. Tämä direktiivi on parannus, mutta se on vain alku. Meidän on jatkettava ja varmistettava, että tuotteet ovat turvallisia.
<SPEAKER ID="157" NAME="Eva-Britt Svensson" LANGUAGE="SV">
Kuulemme kerta toisensa jälkeen tuotteista, jotka on vedetty pois markkinoilta, koska ne ovat vaarallisia lapsillemme. Saadaksemme selville, mikä on tilanne Ruotsin lelumarkkinoilla, kollegani Ruotsin vasemmistopuolueesta ja minä ostimme 17 erilaista, umpimähkään valittua lelua Tukholmassa ja pyysimme sitten laboratoriota testaamaan ne. Yksi sisälsi laittoman määrän lyijyä ja viisi muuta lelua sisälsi bromattuja palonestoaineita. Tätä ei tietenkään voida mitenkään hyväksyä. Se osoittaa, että tarvitaan parempaa lainsäädäntöä mutta myös parempaa valvontaa. Uusiin leluihin pitäisi soveltaa pakollisia riippumattomia testejä.
<P>
Lapset, kuten me kaikki tiedämme, ovat luovia ja kekseliäitä, eivätkä he käytä leluja pelkästään sillä tavalla kuin valmistaja on saattanut suunnitella. On vaikeaa, ellei mahdotonta, ennustaa, miten lapset käyttävät tiettyä lelua. Siksi lainsäädäntöä on sovellettava myös rikkinäisiin leluihin, koska silloin vapautuu vaarallisia aineita. Lasten turvallisuudesta ja suojelusta ei voida neuvotella. Kompromissi ei ole vaihtoehto. Pidän direktiiviä myönteisenä, mutta Euroopan yhtyneen vasemmiston / Pohjoismaiden vihreän vasemmiston ryhmä olisi halunnut mennä pidemmälle ja ottaa käyttöön täydellisen kiellon allergiaa aiheuttaville aineille, karsinogeeneille, mutageeneille ja lisääntymistoksisille aineille. Lasten turvallisuus on tärkeämpää kuin lyhyen aikavälin taloudelliset voitot. Kiitos.
<SPEAKER ID="158" NAME="Hélène Goudin" LANGUAGE="SV">
Minulle ja monille muille täällä tänä iltana on ilmiselvää, että lelujen pitäisi olla turvallisia, koska pienet lapset eivät pysty itse lukemaan varoitustekstejä tai arvioimaan aiheutuvia vaaroja. Tuotteissa ei pitäisi myöskään olla kemikaaleja, jotka voivat olla haitallisia terveydelle. Kesäkuun lista katsoo siksi, että alan nykyisen lainsäädännön päivittäminen on myönteistä, mutta haluaisin samalla varoittaa vaivoin salatusta protektionismista. Turvallisuusvaatimukset täyttäviä leluja on voitava tuoda EU:hun ja myydä EU:ssa riippumatta siitä, ovatko ne valmistettu EU:ssa vai Aasiassa. Kiitos.
<SPEAKER ID="159" NAME="Zita Pleštinská" AFFILIATION="PPE-DE">
(SK) Hyvät kollegat, tämä keskustelu käydään joulua edeltävänä aikana, jolloin lelut ovat kunniapaikalla kaikkien joululahjojen joukossa.
<P>
Vanhempien ja opettajien on voitava olla varmoja, että EU:n markkinoilla myynnissä olevat lelut täyttävät tiukat turvallisuusvaatimukset, ja lapsia, puolustuskyvyttömimpiä kuluttajia, on suojeltava parhaiten. Suurimman leluvalmistajan MATTELin ongelmat ovat kiinnittäneet yleisen huomion sisämarkkina- ja kuluttajansuojavaliokunnan ohjelman merkitykseen. Yli vuosi on kulunut siitä, kun Euroopan parlamentti antoi tuotteiden, erityisesti lelujen, turvallisuutta koskevan julkilausuman, joka käynnisti työn tuoteturvallisuuspaketista, joka hyväksyttiin maaliskuussa 2008.
<P>
Olen kiitollinen siitä, että esittelijä on kunnioittanut tuoteturvallisuuspaketissa tuotteiden markkinoille saattamisesta aikaansaatua kompromissia, jonka osalta minä tein yhteistyötä yhtenä Euroopan kansapuolueen (kristillisdemokraatit) ja Euroopan demokraattien ryhmän esittelijöistä. Direktiivissä näkyvät 20:n viime vuoden tieteelliset edistysaskelet ja sillä kielletään meitä käyttämästä vaarallisia aineita leluissa. Valmistajien on myös määritettävä selkeästi allergeenit, jotka voivat olla haitallisia alle 3-vuotiaille lapsille. Niiden on asetettava varoitukset leluihin näkyvästi ja asianmukaisesti ja kielellä, jota kuluttaja ymmärtää. Direktiivissä on sääntöjä CE-merkin asettamisesta, mikä on näkyvä tulos koko vaatimustenmukaisuusarviointien sisällyttämistä koskevasta prosessista sanan laajemmassa merkityksessä.
<P>
Asettamalla CE-merkinnän leluun valmistaja ilmoittaa, että se on tuote, joka täyttää asianmukaiset vaatimukset, ja että hän vastaa siitä täysimääräisesti. Sama vastuu koskee koko toimitusketjua, jossa markkinavalvontaviranomaiset tekevät laatutarkistuksia ja varmistavat, että myynnissä olevat tuotteet täyttävät täysimääräisesti korkeat laatuvaatimukset.
<P>
Haluaisin korostaa Marianne Thyssenin työtä, sillä hän on onnistunut varmistamaan sopimuksen ensimmäisessä käsittelyssä. Uskon lujasti, että aikaansaamallamme kompromissilla taataan lelujen korkeampi turvallisuustaso, mutta sillä ei samalla rajoiteta pääasiassa pienten ja keskisuurten leluvalmistajien toimia.
<SPEAKER ID="160" NAME="Evelyne Gebhardt" AFFILIATION="PSE">
(DE) Arvoisa puhemies, karsinogeenisia kemikaaleja lasten helistimissä? Lyijyä leikkiautoissa? Allergiaa aiheuttavia pehmoleluja? Vanhemmilla on muutamia perusteita huolelleen, kun heidän lastensa lelujen turvallisuus on kyseessä.
<P>
Siksi oli olennaista, että edellinen direktiivi, joka oli yli 20 vuotta vanha, korvataan ajanmukaisella lainsäädännöllä, jossa viimeaikaisimmat tulokset näkyvät. Se oli välttämätöntä lastemme terveyden ja turvallisuuden takia. Olemme saaneet jonkin verran aikaan, ja olen hyvin tyytyväinen siihen, sillä olemme saaneet aikaan parempaa suojelua. Siten aineisiin, jotka voivat olla karsinogeenisia, mutageenisiä tai lisääntymistoksisia, sovelletaan ankarampia sääntöjä. Selvästi näkyvät ja sanamuodoltaan yksiselitteiset varoitukset osoittavat vanhemmille olot, joissa lelu voi olla vaarallinen. Onnistuimme lisäksi haasteessa kieltää monien allergioiden leviämisestä vastuussa olevien hajusteiden käytön leluissa. Nämä kaikki ovat menestystarinoita, jotka me Euroopan parlamenttina olemme saaneet aikaan yhdessä muiden toimielinten - neuvoston ja komission - kanssa.
<P>
Matkassa on kuitenkin edelleen yksi mutka: halusimme, että riippumattomat testauslaitokset sertifioivat lelut, jotta voimme myös olla todella varmoja. Ei riitä, että lelut ovat kaupassa ja että siellä tehdään pistokokeita. Ei, tässä suhteessa olisi välttämätöntä toimia paljon johdonmukaisemmin. Meidän pitäisi itse asiassa tehdä samoin kuin autojen kanssa. Meidän ei tarvitse itse antaa sertifikaattia siitä, että auto on ajokelpoinen. Me tarvitsemme lelujen katsastuksen - ja sen on oltava yhtä itsestään selvää kuin autojen katsastus.
<P>
Euroopan komissio ei halunnut sitä, ministerineuvosto ei halunnut sitä, konservatiivien ja liberaalien enemmistö ei halunnut sitä. Minusta on erittäin valitettavaa, että tähän mennessä emme ole onnistuneet panemaan tätä täytäntöön, mutta on olemassa tarkistus, josta äänestämme torstaina. Ehkä onnistumme kuitenkin saamaan tässä jotakin aikaan.
<SPEAKER ID="161" NAME="Zuzana Roithová" AFFILIATION="PPE-DE">
(CS) Viime vuoden syyskuussa varoitin YouTubessa ja muualla vaarallisten lelujen esiintymistiheyden kasvusta ja lupasin, että ryhtyisimme täällä toimenpiteisiin varmistaaksemme, että jouluun mennessä markkinat olisivat turvallisempi paikka. Monet toimittajat pitivät tätä naurettavana, mutta toiset ymmärsivät asian. Niin voimakkaat tarkistusten aallot pääsivät valloilleen, että jouluun mennessä markkinoilta oli poistettu miljoonia vaarallisia leluja. Jopa ennen joulua. Arvostan sitä, että Euroopan komissio reagoi nopeasti pyyntöömme ja esitti uutta, ankarampaa direktiiviä. Arvostan suuresti Marianne Thyssenin tehokasta työtä. Unohtamatta tietenkään mainita puheenjohtajavaltio Ranskan joustavuutta.
<P>
Direktiivillä vastataan uusiin kehitysvaiheisiin ihmisten valmistamissa aineissa sekä tuloksiin, jotka liittyvät lapsille aiheutuviin fyysisiin haittoihin ja niin edelleen. Se on siten ankarampi tuottajille ja samalla se antaa valvontaelinten käsiin tehokkaamman kepin. Mielestäni on erittäin tärkeää, että direktiivillä myös lisätään tuojien oikeudellista vastuuta tai pikemminkin siirretään sitä. Pääasiallinen ongelmahan ei liity eurooppalaisiin tuottajiin vaan tuontiin. Tapauksista 80 prosenttia koskee Kiinasta peräisin olevia leluja. Uskon lujasti, että ensi vuoteen mennessä, eli jopa ennen kuin direktiivi tulee voimaan, tuojat alkavat valita hyvin huolellisesti tehtaita - Kiinassa tai muualla - josta ne tuovat leluja EU:hun. Ja ne valitsevat vain EU:n standardit täyttäviä tuottajia. Jos vain sama voitaisiin saada aikaan muiden tuotteiden osalta.
<P>
Minulla oli tänä iltapäivänä toinen kokous Tšekin tasavallasta tulevien leluvalmistajien kanssa, ja minun on kerrottava teille, että he ovat pitäneet tätä direktiiviä ja standardien yhtenäistämistä hyvin myönteisenä. Tietysti he haluaisivat meidän lisäävän akkreditoitujen testauselinten oikeudellista vastuuta. Se johtuu siitä, että joskus, siitä huolimatta, että testeistä on maksettu, tarkastajat huomaavat ennemmin tai myöhemmin erityisiä puutteita. Pienille tuottajille nämä vähäiset summat voivat olla todellista rahantuhlausta.
<P>
Haluaisin kiinnittää huomionne myös siihen, miten direktiiviä kierretään, ei vain nykyistä direktiiviä, vaan todennäköisesti myös uutta, jonka annamme tällä viikolla. Vaikka ei todellakaan ole mahdollista sanoa leluilta näyttävistä tuotteista, että "tämä ei ole lelu", tuottajat merkitsevät valitettavasti lelunsa "koristeiksi". Tämä direktiivi on siksi vain ensimmäinen askel, ja tehtävää on vielä paljon.
<SPEAKER ID="162" NAME="Arlene McCarthy" AFFILIATION="PSE">
(EN) Arvoisa puhemies, on selvää, että viime vuoden leluturvallisuutta koskevien pelkojen ja ennen joulua tehtyjen markkinoilta poistamisten jälkeen nykyisen vuonna 1988 laaditun leluturvallisuuslainsäädäntömme nojalla ei voida käsitellä uusia vaaroja ja uhkia lasten turvallisuudelle. Kaksikymmentä vuotta sen jälkeen 80 prosenttia leluista EU:ssa ja 95 prosenttia kotimaassani tuodaan kolmansista maista, pääasiassa Kiinasta. Kaksikymmentä vuotta sen jälkeen tiedämme enemmän tiettyjen kemikaalien ja aineiden vaaroista ja uhista. Kaksikymmentä vuotta sen jälkeen lelujen suunnittelu on muuttunut ja lelut sisältävät voimakkaita magneetteja ja enemmän sähköisiä rakenneosia, niissä käytetään lasereita ja ne ovat äänekkäämpiä. Siksi leluturvallisuutta koskevat pelot ja markkinoilta poistamiset herättivät EU:n tarkistamaan jyrkästi, päivittämään ja vahvistamaan leluturvallisuuslainsäädäntömme standardeja.
<P>
Uudessa lainsäädännössämme tehdään enemmän vanhempien rauhoittamiseksi siitä, että hyllyillämme olevat lelut ovat turvallisempia: eivät turvallisia vaan turvallisempia. Tuojat, eivät vain valmistajat, ovat vastuussa sen varmistamisesta, että niiden EU:hun tuomat lelut vastaavat ankaria uusia vaatimuksiamme. Tosiasia on, että valmistajia kielletään käyttämästä leluissa lyijyn, karsinogeenien, mutageenien ja lisääntymistoksisten aineiden ja hajusteiden kaltaisia aineita, jotka voivat aiheuttaa tai pahentaa lasten allergioita.
<P>
Olemme tiukentaneet sääntöjä tukehtumista ja hengitysteiden tukkeutumista koskevien vaarojen osalta. Olemme ottaneet käyttöön selkeät ja tehokkaammat leluja koskevat varoitukset. Lainsäädäntö toimii kuitenkin vain, jos sitä valvotaan, ja siksi on hyvä, että annamme tässä laissa 27 jäsenvaltion valvontaelimille enemmän valtuuksia vaatia kaikkia niiden tarvitsemia välttämättömiä tietoja kaikilta toimitusketjun toimijoilta ja tarvittaessa tehdä ratsioita toimitiloihin. Kaikki EU:n valvontaelimet velvoitetaan myös lailla tekemään yhteistyötä ja jakamaan tietoja turvattomista leluista aiheutuvaan vaaraan puuttumiseksi.
<P>
Siksi onnitteluni Marianne Thyssenille. Komission ja puheenjohtajavaltio Ranskan kanssa tehdyn hyvän yhteistyön ansiosta olemme tehneet kolme asiaa. Olemme täyttäneet Euroopan parlamentin päätöslauselmassa viime vuonna asetetun määräaikamme, joka koski äänestämistä uudesta leluturvallisuuslainsäädännöstä ennen joulua vuonna 2008. Mielestäni lainsäädäntö ei olisi ollut yhtään parempi, vaikka olisimme odottaneet kauemmin. Voimme vakuuttaa vanhemmat siitä, että EU:ssa myynnissä olevat lelut ovat tulevaisuudessa turvallisempia, ja lähetämme tänään myös vahvan viestin valmistajille, merkinhaltijoille ja tuojille, että niiden on täytettävä korkeat turvallisuusvaatimuksemme tai niiden tuotteille ei ole sijaa hyllyillämme.
<P>
Äänestämällä tämän lainsäädännön puolesta sanomme selkeästi, että emme ole valmiita sietämään myrkyllisiä leluja ja vaarallisia leluja EU:ssa.
<SPEAKER ID="163" NAME="Emmanouil Angelakas" AFFILIATION="PPE-DE">
(EL) Arvoisa puhemies, arvoisa komission jäsen, haluaisin aivan ensiksi onnitella esittelijää erinomaisesta työstä, jonka hän on tehnyt niin vaikeasta ja herkästä aiheesta kuin lelujen turvallisuus. Marianne Thyssen työskenteli hyvin järjestelmällisesti keskusteluissa neuvoston ja puheenjohtajavaltio Ranskan ja meidän sisämarkkina- ja kuluttajansuojavaliokuntamme kanssa. Hän sopi monista kompromisseista, jotta voitiin saada aikaan lopullinen teksti, jolla edistetään lelujen turvallisuutta ja samalla saadaan aikaan tasapaino kuluttajansuojan ja leluvalmistajien elinkelpoisuuden välillä. Vuoden 1988 direktiivillä on voitu vastata odotuksiin ja taata turvallisuuden korkea taso 20 vuodeksi, mutta sitä on tarkistettava ja ajanmukaistettava kiireellisesti, koska nyt markkinoilla on uudenlaisia leluja ja uusia materiaaleja ja tehtaita on perustettu Euroopan unionin ulkopuolelle.
<P>
Perustavoitteena oli tarjota paras mahdollinen suojelu lapsille, paremmat takuudet vanhemmille siitä, että heidän lapsilleen ostamansa lelut täyttävät korkeat turvallisuusstandardit, ja ankarammat rangaistukset valmistajille, jotka eivät täytä kyseessä olevia vaatimuksia. Mielestäni olemme edistyneet monien asioiden osalta, esimerkiksi leluissa käytettävien karsinogeenisten kemikaalien kiellon osalta, sillä ne aiheuttavat suurta huolta lasten terveydestä, lelujen valmistuksessa käytettävien lyijyn kaltaisten raskasmetallien asteittaisen vähentämisen osalta, aromaattisten ja allergisoivien aineiden luettelon vähentämisen osalta, elintarvikkeita sisältävien lelujen erillisen merkitsemisen osalta ja kaikkien leluvalmistajien tiukempien turvallisuusvaatimusten osalta.
<P>
Lopuksi haluaisin huomauttaa, että vastuuvelvollisuudella on leluturvallisuusalalla monia muotoja, minkä takia tuojien ja jakelijoiden pitäisi varmistaa, että vaatimuksia noudatetaan. Uskon, että kaikki asianosaiset, erityisesti kuluttajayhdistykset, käyttävät niiden käytettävissä olevia valvontamekanismeja valvoakseen tiiviisti uuden direktiivin soveltamista. Otamme tänään suuren askelen eteenpäin, ja olen varma, että lisää seuraa tulevaisuudessa.
<SPEAKER ID="164" NAME="Christel Schaldemose" AFFILIATION="PSE">
(DA) Arvoisa puhemies, tällaisenaan leluehdotus tarkoittaa, että 2-4 vuoden kuluessa eurooppalaiset lapset voivat leikkiä paljon turvallisemmilla leluilla kuin tänään. Se on hyvä asia, mutta se on myös välttämätöntä, ja siksi tuen täysimääräisesti ehdotusta. On välttämätöntä ja hyvä, että olemme parantaneet turvallisuutta nykyiseen tasoon verrattuna. Sen sanottuani olen myös sitä mieltä, että sen lisäksi, että hukkaamme tilaisuuden tehdä asioista hyviä lapsillemme, hukkaamme tilaisuuden tehdä niistä erittäin hyviä. Monet ovat käsitelleet ehdotuksen ongelmia, joten keskityn vain yhteen asiaan, ja se on hajusteet.
<P>
Lelujen tuoksut tai hajusteet ovat mielestäni ongelma. Olen hyvin tietoinen siitä, että tehty työ johtaa siihen, että laajennamme kiellettyjen hajusteiden luetteloa, mutta en usko, että pelkästään luettelon laajentaminen riittää. Mielestäni meillä pitäisi olla ehdoton kielto. Jos on allerginen pähkinöille, voi välttää pähkinöiden syömistä. Jos on allerginen nikkelille, voi välttää nikkeliä sisältävien tuotteiden käyttämistä, mutta jos tulee allergiseksi tuoksuille tai hajusteille, on hyvin vaikeaa mennä julkisiin paikkoihin, koska toisia ihmisiä ei voi estää käyttämästä niitä. Siksi on mielestäni sangen selvää, että meidän olisi pitänyt olla tässä tiukempia ja säätää ehdottomasta hajusteiden kiellosta lastemme takia. Hajusteet eivät hyödytä lapsia tai lelua. Sen oppimiseksi, miltä kukat tai hedelmät tuoksuvat, on parempi ostaa luonnontuote.
<P>
Sen sanottuani, ehdotuksella tietysti parannetaan selkeästi nykyistä tilannetta, ja on erittäin hyvä, että olemme myös tiukentaneet markkinavalvontaa ja jäsenvaltioiden vastuuta koskevia sääntöjä. Uskon siksi, että lähetämme tänään erittäin selkeän viestin jäsenvaltioille. Ei voida korostaa riittävästi sitä, että juuri ne ovat vastuussa ja että juuri niiden on valvottava markkinoita nykyistä paremmin. Meidän on vaadittava, että ne käyttävät enemmän rahaa ja enemmän resursseja varmistaakseen, että markkinoita valvotaan, minkä ansiosta myös uudet, ankarammat säännöt voivat toimia täysimääräisesti.
<SPEAKER ID="165" NAME="Colm Burke" AFFILIATION="PPE-DE">
(EN) Arvoisa puhemies, pidän myönteisenä kolmikantaneuvottelujen tulosta ja uskon, että teksti, josta äänestämme, on tasapainoinen ja myönteinen kaikkien osalta.
<P>
Leluturvallisuus on erittäin tärkeää nyt ja kaikkina vuodenaikoina, sillä lastemme terveys ja turvallisuus ovat vaakalaudalla. Kiitän nykyisen ehdotuksen uusien toimenpiteiden ankaruutta, kuten karsinogeenien, mutageenien ja lisääntymistoksisten aineiden ja allergisoivien hajusteiden kieltoa.
<P>
Pidän myös myönteisenä ehdotuksen tasapainoisuutta. EU:ssa on yli 2 000 leluvalmistajaa. Suuri enemmistö huolehtii erittäin tarkasti siitä, että niiden markkinoille saattama tuote on turvallinen. Niiden ei pitäisi joutua kärsimään pienen vähemmistön hyväksymien alhaisten standardien tai joidenkin tuojien ja jakelijoiden soveltamien alhaisten standardien takia.
<P>
Se, mitä viimeaikaiset kauhukertomukset ovat meille opettaneet, ei ole ylireagointi tai joidenkin lelujen täydellinen kieltäminen, vaan pikemminkin sen varmistaminen, että parannamme jo olemassa olevien sääntöjen valvomista. Mielestäni tämä teksti edustaa kyseistä tasapainoa, ja siksi haluaisin kiittää kollegaani Marianne Thysseniä ja kaikkia, jotka ovat tehneet työtä saadakseen aikaan tämän onnistuneen direktiiviin.
<SPEAKER ID="166" NAME="Hiltrud Breyer" AFFILIATION="Verts/ALE">
(DE) Arvoisa puhemies, myrkylliset lelut eivät kuulu lasten käsiin, eikä kukaan meistä halua antaa myrkyllisiä leluja joululahjaksi. Komissio on kuitenkin aloittanut innottomasti EU:n leludirektiivin osalta, ja valitettavasti tämä kompromissi ei ole sitä parantanut.
<P>
Aikomuksena ei ole pettää meitä vaarallisten kemikaalien turvallisuudesta, koska kompromississa on edelleen ammottavia porsaanreikiä, ensinnäkin siksi, että myrkyllisiä raskasmetalleja ei ole kielletty kokonaan. On käsittämätöntä, miksi kadmium ja lyijy sallitaan edelleen lasten leluissa. Sama koskee kromia, elohopeaa ja orgaanista sinkkiä. Ne eivät kuulu lasten käsiin, eivät edes pienissä määrissä. Siten, arvoisa komission jäsen Verheugen, te osallistuitte tosiasioiden kaunisteluun, kun aiemmin edellisen markkinoilta poistamista koskevan toimenpiteen aikana väititte, että lyijy kielletään lasten leluissa.
<P>
Kompromissilla sallitaan erittäin vaarallisten aineiden täydentävät raja-arvot, vaikka ne ovat vain puoliksi niin korkeita kuin komissio aikoi. Turvallisuutta saadaan aikaan ainoastaan selkeällä kiellolla. Valitettavasti EU pakoilee vastuutaan tässä lasten selkeässä suojelussa.
<P>
Sama koskee allergisoivia hajusteita. Tässä tapauksessa emme ole onnistuneet kieltämään kaikkia allergisoivia hajusteita, kuten ehdotimme ympäristön, kansanterveyden ja elintarvikkeiden turvallisuuden valiokunnassa. Melun raja-arvot aiheuttavat myös pettymyksen, koska sen osalta ei ole sovittu selkeästä tavoitteesta.
<SPEAKER ID="167" NAME="Jacques Toubon" AFFILIATION="PPE-DE">
(FR) Arvoisa puhemies, hyvät kollegat, haluaisin ensin korostaa tämän asian osalta, miten kykeneviä yhteisön toimielimet ovat reagoimaan ratkaistakseen tehokkaasti kansalaistemme ongelmat.
<P>
Kesällä 2007 tapahtui monia skandaaleja. Parlamentti kehotti ryhtymään toimenpiteisiin. Komissio toteutti ponnistuksia, ja tänään olemme tilanteessa, jossa voimme hyväksyä tämän lelujen turvallisuutta koskevan direktiivin, joka on huomattava edistysaskel.
<P>
Luonnollisesti olemme tästä kiitollisuudenvelassa - tätä pitäisi korostaa - esittelijällemme ja työlle, jota on tehty alussa vastakkaisten kantojen sovittamiseksi yhteen. Tänään meillä on tehokas ja tasapainoinen teksti, jolla esimerkiksi mahdollistetaan - ja komissio on juuri sitoutunut tähän - niiden standardien tutkiminen uudelleen, joita sovelletaan lastenkirjoihin, ja jossa käsitellään hyvin tasapainoisesti monissa leluissa olevia hajusteita.
<P>
Tämä on täydellinen esimerkki lainsäädännöstä, jota eurooppalaiset antavat eurooppalaisten puolesta, ja on sanottava, että tällä parlamentilla on ollut siinä elintärkeä osa.
<SPEAKER ID="168" NAME="Günter Verheugen">
komission varapuheenjohtaja. - (DE) Arvoisa puhemies, hyvät parlamentin jäsenet, haluaisin käydä läpi joitakin ongelmia, jotka ovat olleet tässä keskustelussa merkityksellisiä.
<P>
Ensinnäkin kemikaaleista, täällä säädetyistä säännöistä ei voi tehdä tiukempia kuin ne nyt ovat. Ei ole mahdollista kieltää kemikaaleja kokonaan, koska niitä esiintyy luonnossa jääminä. Hyvä Hiltrud Breyer, en voi kieltää teitä jättämästä luonnonlakeja huomiotta, mutta se, mitä teette, on vastuutonta pelottelua: minun on tehtävä se selväksi. Annatte vaikutelman, että EU:n lainsäätäjät antavat lapsille myrkyllisiä leluja, kun asia on aivan päinvastoin. Vastustan jyrkästi puheenvuoronne taustalla olevaa vihjailua.
<P>
Sitä, mitä nyt olemme tehneet, ei ole tehty koskaan ennen. Tavallisesti sääntö on, tässä parlamentissa ja muualla, että aine kielletään, jos sen todistetaan olevan haitallinen. Tässä tapauksessa asia on päinvastoin: aineet kielletään, ja niille annetaan sitten lupa vain, jos niiden voidaan varmasti osoittaa olevan turvallisia. Haluaisin tietää, mitä meidän voidaan odottaa tekevän enemmän. Emme voi tehdä enempää kuin nyt on tehty, ja kaikki, jotka antavat vaikutelman, että sillä, mitä nyt olemme tehneet, ei tarjota riittävää suojaa lapsille - pahoittelen, että sanon näin - johtavat tahallaan harhaan Euroopan kansalaisia. En voi ymmärtää, miksi tekisitte niin.
<P>
Kommenttinne melusta - että lelut eivät, tietenkään, saa aiheuttaa kuulovaurioita - ovat sangen asianmukaisia: siksi direktiivissä on säännöksiä sen osalta. Rajoista, toisin sanoen desibelirajoista, on säädetty kuten tavallisesti yhteisön lainsäädännössä: leludirektiivissä ei siinä suhteessa ole mitään erityistä. Teknisistä asetuksista säädetään osana standardointiprosessia, ja näin on myös tässä. Desibelirajoista säädetään siksi standardointiprosessin aikana, ja direktiivillä annetaan sen tekemiseksi oikeusperusta.
<P>
Kirjojen osalta, olen hyvin yllättynyt, että tästä tuli puheenaihe viime päivinä. Sana "kirjat" ei esiinny kertaakaan käsiteltävänämme olevassa tekstissä. Mikään ei muutu nykyisen kannan osalta. Näyttä siltä, että yksi saksalaisista valmistajista on käynnistänyt aiheesta lehdistökampanjan ja että se lobbaa ankarasti Euroopan parlamentissa. Siitä ei yksikään sana ole totta: kerta kaikkiaan mikään ei muutu nykyisen kannan osalta. Komissio on kuitenkin sangen halukas varmistamaan - koska on oikein tehdä, kuten parlamentti haluaa - että sovellettavia standardeja parannetaan ja ajanmukaistetaan. Komissio aikoo antaa tämän osalta ohjeita.
<P>
Kolmannen tahon sertifioinnin osalta - ja sanon tämän parlamentin saksalaiselle katsastusryhmälle - usko siihen, että lelusta, tai mistä tahansa tuotteesta, voidaan Euroopassa tehdä turvallisempi, koska kolmas taho on sertifioinut sen, on valitettavasti perusteeton. Komissiolla on todella nyt tuoteturvallisuutta koskevia tuloksia monien vuosien ajalta. Mikään - ehdottomasti ei mikään - ei puhu sen puolesta, että kolmannen tahon sertifiointi tekisi mitään tuotetta turvallisemmaksi. Edellytämme kyseistä kolmannen tahon sertifiointia tapauksissa, joissa - ja tämä on periaate yhteisön lainsäädännössä, jota tämä parlamentti on tarkkaillut monien vuosien ajan - kyseessä oleva tuote on erittäin monimutkainen.
<P>
Rakas Evelyne Gebhardt, sanon tämän jälleen: on olemassa tietty ero nykyaikaisen auton kaltaisten korkean teknologian tuotteiden ja nallekarhun monimutkaisuudessa. Mielestäni on hieman kaukaa haettua yrittää verrata kyseisiä asioita.
<P>
Direktiivissä myös edellytetään, tavalliseen tapaan, kolmannen tahon sertifiointia, jos standardeja ei ole. Kehottaisin lujasti teitä olemaan uskomatta, että turvallisen lelun aikaansaamiseksi tarvitsee vain luottaa kolmannen tahon sertifiointiin. Käytännössä esiin tulevia vaaroja ei voida ollenkaan torjua sertifioinnilla. Miettikää vain täällä mainittuja tapauksia: ongelmat eivät olleet kolmannelle taholle toimitetussa mallikappaleessa vaan toimitusketjussa - valmistajat olivat epäluotettavia. Vain tuotteen valmistaja voi taata toimitusketjunsa täydellisen luotettavuuden ja turvallisuuden. Kehottaisin teitä lujasti luopumaan tästä periaatteesta ja osoittamaan valmistajille täyden vastuun tuotteidensa turvallisuudesta. Ei ole totta, että valmistajien on vain sanottava "tuotteeni on turvallinen" tai "leluni on turvallinen"; niiden on markkinaviranomaisten pyynnöstä voitava dokumentoida se milloin tahansa, täysimääräisesti ja aukottomasti. Se tarkastetaan ja se täytyy tarkastaa, ja sama koskee tuojia.
<P>
Nämä ovat sääntöjä, joita ei minun mielestäni voi tiukentaa yhtään, koska niillä taataan jo suurin mahdollinen tehokkuus. Olen kuitenkin samaa mieltä niiden kanssa, jotka sanoivat, että se riippuu hyvin paljon siitä, ottavatko jäsenvaltiot nämä tarkastukset vakavasti, ja markkinavalvonnan mahdollisuuksien laajentamisesta.
<P>
Hajusteiden osalta en myöskään oikein pysty ymmärtämään väitteiden logiikkaa. Ihmettelen todella, mitä järkeä olisi kieltää leluissa sellaisten hajusteiden käyttö, joiden käyttö sallitaan lapsille tarkoitetussa kosmetiikassa, jota käytetään suoraan lasten iholle. Hajusteiden sallimisessa noissa tuotteissa ja niiden kieltämisessä leluissa vain, jotta ne eivät haise niin pahalle, ei ole mitään järkeä. Tässä direktiivissä mennään kuitenkin itse asiassa pidemmälle kuin kosmetiikkadirektiivissä, koska siinä kielletään hajusteet, joihin kosmetiikkadirektiivissä sovelletaan vain merkintävaatimusta. Tässäkään en ymmärrä, mitä muuta voisimme tehdä.
<P>
Haluaisin päättää puheenvuoroni sanomalla tämän: täällä on ehdotettu tarkistuksia, ja Euroopan parlamentti voi tietysti vapaasti hyväksyä ne, mutta minun on huomautettava teille, että tämä asiakirja edustaa neuvoston, parlamentin ja komission yleistä kompromissia ja että esimerkiksi Evelyne Gebhardtin esittämällä tarkistuksella kolmannen tahon sertifioinnista estetään tuo kompromissi. Toisin sanoen, jos Euroopan parlamentti hyväksyy tämän tarkistuksen, direktiivi raukeaa, emmekä saa sitä.
<P>
Ette voi aina saada sitä, mitä haluatte. Se on - ja sanon sen uudelleen - yleinen kompromissi. Se on tasapainoinen kompromissi, ja siinä luodaan leluturvallisuuden taso, joka voidaan saavuttaa ja joka on välttämätön. Kehottaisin teitä kiireesti olemaan samaa mieltä tästä yleisestä kompromissista.
<P>
komission varapuheenjohtaja. -
<P>
Euroopan komission lausumat Euroopan parlamentin ja neuvoston direktiivistä lelujen turvallisuudesta (Marianne Thyssenin mietintö)
<P>
Euroopan komission lausuma turvallisuuden valvonnasta (47 artikla)
<P>
Lelujen turvallisuutta koskevan tarkistetun direktiivin tultua voimaan komissio valvoo tarkasti sen soveltamisen kaikkia vaiheita arvioidakseen, onko direktiivissä säädetty lelujen turvallisuus riittävän tasoinen. Arviointi koskee etenkin IV luvussa säädettyjen vaatimustenmukaisuuden arviointimenettelyjen soveltamista.
<P>
Lelujen turvallisuutta koskevassa tarkistetussa direktiivissä säädetään jäsenvaltioiden velvollisuudesta raportoida lelujen turvallisuutta koskevasta tilanteesta, direktiivin toimivuudesta ja jäsenvaltioiden toteuttamasta markkinavalvonnasta.
<P>
Komissio suorittaa arvioinnin muun muassa jäsenvaltioiden raporttien perusteella, jotka niiden on määrä toimittaa kolmen vuoden kuluessa direktiivin soveltamispäivästä, ja erityistä huomiota kiinnitetään markkinavalvontaan Euroopan unionissa ja sen ulkorajoilla.
<P>
Komissio raportoi puolestaan Euroopan parlamentille viimeistään vuoden kuluttua jäsenvaltioiden raporttien toimittamisesta.
<P>
Euroopan komission lausuma vaatimuksista, jotka koskevat ääniä päästämään suunniteltuja leluja (liitteessä II olevan I osan 10 kohta)
<P>
Lelujen turvallisuutta koskevaan direktiiviin sisältyy ääniä päästämään suunniteltuja leluja koskeva uusi olennainen turvallisuusvaatimus. Sen perusteella komissio antaa CEN:lle tehtäväksi laatia tarkistetun standardin, jossa rajoitetaan sekä leluista lähtevän impulssiäänen että jatkuvan äänen enimmäisarvoja, jotta lapsia voidaan riittävästi suojella kuulon vaurioitumisen vaaralta.
<P>
Euroopan komission lausuma komission lausuma kirjojen luokituksesta (liitteen I 17 kohta)
<P>
Pahvista ja paperista tehdyille kirjoille yhdenmukaistetussa lelustandardissa EN 71:1 vaadittavia testejä koskevat ongelmat huomioon ottaen komissio antaa CEN:lle tehtäväksi laatia tarkistetun standardin, joka sisältää lastenkirjoille tehtävät asianmukaiset testit.
<SPEAKER ID="170" NAME="Marianne Thyssen">
esittelijä. - (NL) Arvoisa puhemies, arvoisa komission puheenjohtaja, arvoisa neuvoston puheenjohtaja, hyvät kollegat, haluaisin kiittää kaikkia puheenvuoroista ja haluaisin ilmaista tyytyväisyyteni tavasta, jolla muut poliittiset toimielimet ovat tämän osalta toimineet.
<P>
Haluaisin kuitenkin panna merkille, että kyseessä ei ole kompromissi, jossa Euroopan parlamentin piti antaa paljon periksi, itse asiassa pikemminkin päinvastoin. Saimme periaatteessa koko potin kaikissa ydinosissa. Onnistuimme tekemään hyvät kaupat komission ja neuvoston kanssa. Onnistuimme monilla aloilla saamaan muut toimielimet hyväksymään hyvin tiukat ehdotuksemme ja menemään askelen pidemmälle kuin alun perin komission ehdotuksessa oli esitetty. Olen siksi hyvin tyytyväinen esittelijä, koska tiedän, että olemme saaneet tämän sopimuksen aikaan.
<P>
Olen myös kuunnellut lausuntojanne, arvoisa komission jäsen. Olen kuullut teidän sanovan, että asetatte suuren painoarvon markkinavalvonnalle, ja oletan, että valvontaprosessin aikana komissio kiinnittää erityistä huomiota tapaan, jolla jäsenvaltiot hoitavat markkinavalvontatehtävänsä. Olen myös jälleen kuunnellut kantaanne vaatimustenmukaisuuden arviointimenettelyistä. Sanomattakin on selvää, että voimme sisällyttää valvontaprosessiin sen, mitä siihen on sisällytettävä. On kuitenkin todellakin niin, että kolmannen tahon sertifioinnilla ei mitenkään tarjota paljon enempää turvallisuutta ja että ongelmat eivät ole mallikappaleessa, johon myöhempi tuotantoketju perustuu, vaan muualla.
<P>
Arvoisa komission jäsen, olen myös kuullut teidän sanovan, että haluatte säännellä enemmän melustandardeja ja hioa niitä standardoinnin avulla - sama koskee kirjoja, joita säännellään myös standardeilla - ja että meidän pitäisi tutkia, miten kyseisellä alalla voidaan tarjota enemmän oikeusvarmuutta. Mielestäni meidän olisi parlamenttina pidettävä itseämme onnekkaana, koska meillä on niin hyvät yhteydet muiden toimielinten kanssa, ja siitä on todennäköisesti tuloksena loistava joululahja eurooppalaisille perheille, nimittäin turvalliset, tai sanoisinko vielä turvallisemmat, lelut tästä lähtien.
<SPEAKER ID="171" NAME="Puhemies">
- (FR) Keskustelu on päättynyt.
<P>
Äänestys toimitetaan torstaina 18. joulukuuta 2008.
<P>
Kirjalliset lausumat (työjärjestyksen 142 artikla)
<SPEAKER ID="995" NAME="Adam Bielan  " LANGUAGE="PL">
Arvoisa puhemies, me kaikki haluamme varmistaa, että markkinoilla saatavilla olevat lelut eivät uhkaa lastemme turvallisuutta. Olen täysin samaa mieltä siitä, että vanhempien on voitava olla varmoja siitä, että kun he ostavat lelun, se ei vaaranna heidän lastensa terveyttä. Katson kuitenkin, että tuottajasta täysin riippumattoman kolmannen tahon täydentävien sertifiointivaatimusten säätämisellä ei merkittävästi paranneta valmistettujen lelujen turvallisuustakeita. Sillä lisätään kuitenkin varmasti niiden valmistuskustannuksia, ja se vaikuttaa kielteisesti lelujen valmistusalaan monissa jäsenvaltioissa.
<P>
Esimerkiksi Puolassa on monia yrityksiä, jotka valmistavat erittäin hyvälaatuisia leluja puusta tai synteettisistä aineista. Suuri enemmistö näistä yrityksistä on pk-yrityksiä, joissa on alle kymmenen työntekijää. Tiukemmat säännökset lisäisivät huomattavasti tällaisten sertifikaattien kattamien lelujen hintaa. Se johtaisi monien pk-yritysten sulkemiseen ja tuhansien työpaikkojen menetykseen.
<P>
Vaatimus riippumattoman arvioinnin hankkimisesta tuotteelle ei takaisi sitä, että kaikki lapsemme leikkisivät turvallisemmilla tuotteilla, koska kuluttajat valitsisivat joka tapauksessa edullisimmat tavarat. Siksi neuvoston kanssa aikaansaatu kompromissi on mielestäni hyvä, ja se ansaitsee tukemme sellaisena kuin esittelijä on sen esittänyt.
<SPEAKER ID="172" NAME="Šarūnas Birutis  " AFFILIATION="ALDE">
kirjallinen. - (LT) Tällä direktiivillä ei periaatteessa muuteta nykyistä sääntelyjärjestelmää vaan parannetaan ja tiukennetaan sitä. Olen esittelijän kanssa täysin samaa mieltä siitä, että keskustelussa tästä säädöksestä keskityttiin eniten
<P>
karsinogeenien, kemikaalien ja hajusteiden käyttöön leluissa,
<P>
lelujen turvallisuutta koskeviin arviointimenettelyihin, erityisvaroituksia koskeviin vaatimuksiin,
<P>
direktiivin soveltamisalaan, sen joustavuuteen ja suhteeseen muihin yhteisön säädöksiin.
<P>
Karsinogeenisten, mutageenisten, myrkyllisten ja allergisoivien aineiden ja hajusteiden täydellistä kieltoa pitäisi arvioida direktiivin käytännön täytäntöönpanon kannalta. Voi olla vaikeaa tai hyvin kallista poistaa muissa aineissa olevien tiettyjen haitallisten aineiden luonnolliset jäämät, ja siksi sitä on vaikeaa panna käytännössä täytäntöön. Toisaalta kaikkien karsinogeenisten, allergisoivien ynnä muiden aineiden jonkinlainen ehdoton kielto on vaikeaa panna täytäntöön siitä yksinkertaisesta syystä, että kyseisistä aineista ei ole eikä voi olla lopullista luetteloa, ja on hyvin vaikeaa laatia selkeää eroa niiden aineiden välille, jotka ovat haitallisia, ja niiden, jotka eivät ole.
<P>
Kaikkien hajusteiden täydellinen kielto olisi kohtuuton toimenpide, jolla olisi kielteinen vaikutus tiettyihin leluvalmistajiin.
<P>
Olen iloinen, että teollisuus-, tutkimus- ja energiavaliokunta osoitti äänestyksessä ymmärrystä eikä käyttänyt liian voimakasta keppiä laatiessaan direktiivin vaatimuksia tiukemmiksi, koska yritykset tai kuluttajat itse eivät olisi hyötyneet siitä. Kun laaditaan kohtuuttoman tiukkoja vaatimuksia, houkutus olla noudattamatta niitä kasvaa, ja jos niitä noudatetaan, niillä on kielteisiä sivuvaikutuksia. Ei unohdeta, että se, joka tästä kaikesta lopulta maksaa, on tavallisesti kuluttaja.
<SPEAKER ID="173" NAME="Małgorzata Handzlik  " LANGUAGE="PL">
Tämän päivän keskustelu on erityisen merkityksellinen joulun lähestyessä. Kun kiirehdimme tekemään jouluostoksiamme, emme aina pysähdy miettimään nuorimmille ystävillemme ja sukulaisillemme ostamiemme lelujen turvallisuusstandardeja. Surullista kyllä, EU:n markkinoilla on edelleen saatavilla leluja, jotka eivät ole täysin turvallisia lapsille.
<P>
Direktiiviin esitetyillä muutoksilla pyritään parantamaan tilannetta. Niillä pyritään lisäämään markkinoilla olevien lelujen turvallisuutta, ja mikä tärkeintä, poistamaan tarpeeton vaara, jonka ne voivat aiheuttaa niillä leikkiville lapsille. Olen erityisen tyytyväinen säännöksiin, joista neuvoteltiin kemikaalien ja siirtymäajan osalta.
<P>
Direktiivillä otetaan käyttöön nykyisiä huomattavasti korkeammat standardit, erityisesti lelujen kemiallisen sisällön osalta, mukaan luettuna karsinogeeniset, mutageeniset ja lisääntymistoksiset aineet, hajusteet ja allergeenit. Mielestäni esittelijän tästä asiasta aikaansaama sopimus on paras mahdollinen. Sillä varmistetaan, että lelut, joilla lapset lopulta leikkivät, ovat täysin turvallisia.
<P>
Direktiivillä ei myöskään oteta käyttöön kohtuuttomia esteitä tai kustannuksia, erityisesti pk-yritysten osalta. Pk-yritykset muodostavat huomattavan enemmistön lelualasta. Meidän kanssamme käymissään keskusteluissa ne ovat toistuvasti korostaneet vaikeuksia, joita heidän yrityksillään voi olla. Uusiin vaatimuksiin mukautumiselle suunniteltu lyhyt jakso oli yksi mainituista ongelmista. Tätä jaksoa on nyt jatkettu, jotta yritykset voivat tehdä tarvittavat muutokset.
<SPEAKER ID="994" NAME="Katrin Saks  " AFFILIATION="PSE">
kirjallinen. - (ET) Olen todella hyvin tyytyväinen, että olemme onnistuneet antamaan leluturvallisuusdirektiivin. Nykyiset turvallisuussäännöt on ajanmukaistettava kiireellisesti. Vanha direktiivi on todellakin jäänyt jälkeen muuttuvista olosuhteista, eikä sillä taata riittävää suojelua. Haluaisin kiittää esittelijöitä ja hänen kollegoitaan sosialidemokraattisesta ryhmästä heidän tekemästään ankarasta työstä turvallisen ympäristön varmistamiseksi lapsillemme.
<P>
On erittäin tärkeää, että elintarvikkeet ja lelut erotetaan riittävän hyvin toisistaan, jotta voidaan välttää vaara, että lapset voisivat panna huomaamattaan suuhunsa jotakin ja joutua tukehtumisvaaraan. Meidän on toteutettava kaikki mahdolliset ponnistelut estääksemme onnettomuudet, jotka on mahdollista välttää ja joista kuitenkin kuulemme toistuvasti.
<P>
On tietysti olennaista, että leluissa ei ole karsinogeenisia aineita. Se on itsestään selvää. Ja mielestäni olemme työskennelleet tehokkaasti poistaaksemme tämän uhan.
<P>
Koska tuotesuunnittelu ei ole aina vastuullista ja leluista voi tulla vaarallisia virheellisen tuotantoprosessin aikana, on tärkeää, että tehtaissamme suoritetaan valvontaa, markkinoiden tarkastustoimien avulla sekä tulleissa, joihin lelut saapuvat Euroopan unionin kauppakumppaneilta. Toivon henkilökohtaisesti, että tarkastuksia tehostetaan juuri nyt - ennen joulua.
<P>
Koska suurin osa EU:n markkinoilla olevista leluista on peräisin Kiinasta, yhteistyö kolmansien maiden ja erityisesti Kiinan kanssa on elintärkeää. Pitäisin tämän osalta myönteisinä viimeaikaisia ponnisteluja tällä alalla ja Euroopan komission ja Kiinan virkamiesten keskinäistä yhteisymmärryspöytäkirjaa. Tiedonvaihtoa ja yhteistyötä parantamalla voimme tehdä kaupoissamme myynnissä olevista leluista turvallisempia.
<SPEAKER ID="993" NAME="Richard Seeber  " AFFILIATION="PPE-DE">
kirjallinen. - (DE) Koska maailmanmarkkinat ovat koko ajan enemmän yhteyksissä toisiinsa, tuotteissa on tapahtunut nopeita innovaatioita ja muutoksia, eivätkä lasten lelut ole tästä poikkeus. Lelujen turvallisuudesta annettu neuvoston direktiivi (88/378/ETY) on kuitenkin peräisin vuodelta 1988, eikä se vastaa enää tämän päivän haasteisiin. Näiden säännösten tarkistaminen on siksi hyvin myönteinen edistysaskel. Erityisesti lasten lelujen rakenneosia on arvioitava viimeisimpien tietojen mukaan, ja ne on katettava Euroopan unionin nykyisellä kemikaalilainsäädännöllä. Se tarkoittaa tietysti myös, että luokkiin 1 ja 2 kuuluvat karsinogeeniset, mutageeniset ja lisääntymistoksiset aineet on kiellettävä lasten leluissa. Käsiteltävänämme olevassa tekstissä otetaan sangen asianmukaisesti huomioon lasten allergioita koskevat koko ajan lisääntyvät ongelmat, tiukentamalla niitä hajusteita koskevia säännöksiä, joita voidaan käyttää leluissa. Valvonnan olennainen osa on selkeät varoitukset ja merkitseminen: ne ovat erityisen tärkeitä niiden lelujen osalta, joissa on elintarvikkeita, jotta voidaan tarjota yksiselitteistä tietoa. Sen takia vaivattomasti luettavissa olevia ja ymmärrettäviä varoituksia on suosittava liiallisen toissijaisen tiedon sijasta.
<SPEAKER ID="174" NAME="Marian Zlotea  " LANGUAGE="RO">
Käsiteltävänämme oleva lainsäädäntö on ollut voimassa vuodesta 1988 alkaen, eikä se ole enää ajankohtainen, koska leluissa on nykyään elektronisia rakenneosia ja ne pitävät ääntä. Lastemme turvallisuus on ensisijainen painopisteala. Tällä uudella direktiivillä tuetaan tätä lausuntoa, koska se on merkittävä parannus edelliseen direktiiviin. Meidän on kiellettävä vaaralliset aineet, jotta lapsemme eivät altistuisi tarpeettomille vaaroille. He eivät osaa lukea merkintöjä, eivätkä ole tietoisia riskeistä, joille he altistuvat.
<P>
Mielestäni direktiiviin neuvottelujen pohjalta tehdyissä parannuksissa ei esitetä liiallisia vaatimuksia alallekaan. Tuojien on varmistettava, että kolmansista maista tuodut lelut ovat turvallisia ja että ne eivät uhkaa lastemme turvallisuutta. Niiden on valittava vain niitä leluja, jotka vastaavaa EU:n standardeja. Viranomaisten on sovellettava tiukkaa valvontaa markkinoilla. Tarvitsemme ajanmukaista lainsäädäntöä suojellaksemme lastemme hyvinvointia.
