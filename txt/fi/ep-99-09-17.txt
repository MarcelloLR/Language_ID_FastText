<CHAPTER ID=1>
Edellisen istunnon pöytäkirjan hyväksyminen
<SPEAKER ID=1 NAME="Puhemies">
Eilisen istunnon pöytäkirja on jaettu.
<P>
Onko huomautettavaa?

<SPEAKER ID=2 LANGUAGE="DE" NAME="Sakellariou">
Arvoisa puhemies, parlamenttimme on menneisyydessä tarkastellut Algerian tilannetta erittäin kriittisesti, mutta meidän parlamenttimme oli myös ensimmäinen parlamentti, joka pyrki yhteydenpitoon ja vuoropuheluun Algerian parlamentin kanssa. Eilisen kansanäänestyksen tulos antaa meille aihetta iloita yhdessä Algerian kansan kanssa, joka on sovinnon tiellä ja pyrkii saamaan maahan rauhan.
<P>
Haluaisin pyytää teitä, arvoisa puhemies, välittämään parlamentin onnentoivotukset Algerian presidentille.

<SPEAKER ID=3 NAME="Puhemies">
Kiitoksia, parlamentin jäsen Sakellariou. Lausumanne ei koskenut pöytäkirjaa, mutta otan sen hyvin mielelläni huomioon.

<SPEAKER ID=4 LANGUAGE="EN" NAME="Evans, Robert J">
Arvoisa puhemies, viittaan Tamperetta käsitelleessä tiistaisessa keskustelussa esittämääni huomioon. Olen kuullut kollegaltani Camrelta, ettei hän ollut tarkoittanut sitä, mitä totesin hänen väittäneen, ja että englannin- ja uskoakseni ranskankielinen käännös olivat täysin päinvastaiset kuin hän tarkoitti. Kritiikkini häntä kohtaan ei ehkä ollut oikeutettua. Haluaisin vain selvittää asian, ja olen nyt tehnyt sen.

<SPEAKER ID=5 NAME="Puhemies">
Parlamentin jäsen Evans, tämä korjaus tehdään, ja kiitän teitä siitä.
<P>
(Pöytäkirja hyväksyttiin.)

<CHAPTER ID=2>
Louise Weiss -rakennuksen kunto
<SPEAKER ID=6 NAME="Puhemies">
Esityslistalla on seuraavana ilmoitus ja etenkin keskustelu Louise Weiss -rakennuksen kunnosta.
<P>
Hyvät kollegat, hyvin nopeasti pieni historiikki, mutta vakuutan, että se on lyhyt.
<P>
Muistattehan, että sen jälkeen, kun tulimme tähän rakennukseen 19. heinäkuuta, olemme olleet, tämä on todettava, yksimielisesti melko pettyneitä sen eron vuoksi, jonka saatoimme havaita rakennuksen todella erikoisen ulkomuodon - ja mielestäni tämä on myös todettava, sillä tämä rakennus on kunniaksi toimielimellemme ulkopuolelta nähtynä - ja valitettavasti kaiken sen välillä, mitä olemme havainneet sen sisäpuolella, kuten toimintahäiriöiden, epämukavuuden, turvallisuusongelmien ja yleisesti ottaen tavanomaisia työolojamme koskevien ongelmien, jotka koskevat yhtä lailla meitä itseämme kuin avustajiamme, virkailijoita, vierailijoita ja tietysti tiedotusvälineitä.
<P>
Annoin teille valintani jälkeisenä päivänä lupauksen siitä, että teen kaiken voitavani parannusten aikaansaamiseksi, ja kuten olette voineet todeta, olemme käytän mielelläni kollektiivista me-muotoa, koska olen saanut tähän hankkeeseen aktiivista apua pääsihteeriltämme Priestleyltä sekä koko rakennuksista vastaavalta henkilökunnalta - olemme siis tehneet kaikkemme parannusten tekemiseksi aikana, joka ei ollut kovin otollinen, koska se osui päällekkäin lomakauden kanssa.
<P>
Priestley perusti työryhmän, ja me laadimme välittömästi luettelon kaikesta siitä, mihin saatoimme heti kiinnittää huomiota, ja lähetimme teille tämän asiakirjan. Monet teistä kirjoittivat minulle, ja minä vastasin teille. Toivottavasti olette muuten saaneet nämä kirjeet. Saitte ensimmäisen parannuksia koskevan kirjeen johtajaltamme Rieffeliltä, mutta halusin vastata teille henkilökohtaisesti, ja kaikki minulle kirjoittaneet kollegat ovat siis saaneet tämän vastauksen. Lisäksi saitte maanantaina kirjeen, johon oli liitetty pieni asiakirja, josta käy ilmi asiaintila siinä muodossa kuin sen nyt toteamme.
<P>
Tulimme viime viikolla Brysselistä Strasbourgiin päiväsaikaan kvestoreiden, rakennuksista vastaavan varapuhemies Colom I Navalin ja kaikkien tätä rakennusasiaa käsittelevien virkailijoiden kanssa. Tutkimme rakennuksen hyvin tarkasti. En tiedä, ovatko jotkut teistä ehkä saaneet asiasta tietoja tiedotusvälineiden kautta, mutta me katsoimme kaiken, merkitsimme ylös kaikki asiat ja selvitimme samalla, mitä oli tehty ja mitä oli vielä tekemättä.
<P>
Tänään teillä on takananne toinen täysistuntoviikko tässä rakennuksessa ja te hyväksyitte hyvin rakentavassa hengessä tätä keskustelua koskevan ehdotukseni. Se ei ole mikään ongelma, että esitetään valituksia, vaan tavoitteenani on selvittää kaikki, mistä on ollut teille perustellusti haittaa, jotta voimme sitten tutkia, millä tavalla näitä asioita voitaisiin korjata niiden parannusten lisäksi, joista olemme jo tähän mennessä sopineet.
<P>
Keskustelun järjestämiseksi otamme huomioon kaikki kollegat, jotka ovat ilmoittautuneet. Otan esille joitakin kohtia, joissa on todettu heikkouksia, jotta voitte täydentää niitä tai tuoda esille tietysti muitakin asioita.
<P>
Ongelmana oli ensinnäkin vammaisten sisäänpääsy. Mitä tulee kollegamme Brian Crawleyn esittämään perusteltuun pyyntöön en tiedä, onko hän tänään paikalla , minusta tuntuu, että tarvittavat muutokset tehtiin heti täysin Crawleyn toivomusten mukaisesti sekä istuntosalissa, jotta hän voi istua samassa paikassa ryhmänsä kanssa, että myös hänen työhuoneensa varustuksessa. Koko istuntosalissa on varauduttu kaikin tavoin siihen, että vammaisten kollegojen tarpeet voidaan ottaa huomioon.
<P>
Vielä on tehtävä parannuksia, jotta vammaiset vieraat pääsevät rakennukseen, mitä ei ole otettu riittävästi huomioon. Olemme jo olleet yhteydessä vammaisjärjestöihin, jotka voivat antaa meille neuvoja siitä, miten parannukset olisi paras toteuttaa. Järjestöt ottanevat meihin yhteyttä lokakuun istuntojaksoon mennessä, ja parannukset voitaisiin toteuttaa ensi vuoden aikana.
<P>
Opasteita on parannettu, ja te voitte kertoa minulle hetken kuluttua, ovatko parannukset riittäviä. Tässä vaiheessa voin sanoa, että " info help" -järjestelmää jatketaan toistaiseksi. Olemme ajatelleet Strasbourgin kaupunginjohtajan kanssa, että nämä viehättävät emännät, joita uskon teidän arvostaneen paljon sekä heidän neuvontakykynsä että ystävällisyytensä vuoksi, saavat toistaiseksi jatkaa työtään.
<P>
Toivon, että he kuulevat tämän. He saavat siis jatkaa työtään, ei loputtomiin, koska se ei ole suunnitelmissa, mutta joka tapauksessa vuoden loppuun saakka.
<P>
Siirryn nyt toiseen tärkeään aiheeseen, parlamentin jäsenten työhuoneisiin. Työhuoneet ovat hyvin kapeita. En aio uskotella teille, että niitä suurennetaan, mutta niitä yritetään kaikesta huolimatta parantaa. Kiinni juuttuneet ja pimentävät kaihtimet korjataan aivan varmasti viimeistään lokakuun toiseen istuntojaksoon mennessä. Työhuoneiden kalustuksen osalta kvestorimme tervehdinkin niitä, jotka ovat paikalla pitivät keskiviikkona kokouksen, jossa päätettiin, että kaikkiin työhuoneisiin hankitaan pyörillä varustetut laatikostot, joissa on kolme avaimella lukittavaa laatikkoa. Useammat kollegat ovat esittäneet asiaa koskevan pyynnön. Tämä päätös on nyt tehty.
<P>
(Suosionosoituksia)Seuraavaksi ongelmana ovat hissit ja niiden turvallisuus. Olemme havainneet, minun ei tarvitse palata asiaan, hisseissä joitakin melko vakavia toimintahäiriöitä. Vastuun osalta olen tietysti ryhtynyt kaikkiin oikeudellisiin varotoimiin, kuten voitte kuvitella. Hissit valmistaneelle yritykselle on ilmoitettu sattuneista asioista välittömästi tavanomaisten oikeuskäytäntöjen mukaisesti. Se on tehnyt joitakin korjauksia, mikä osoittaa hyvin, että niitä tarvittiin, jotta ovet avautuisivat paremmin ja jotta hississä ei tarvitsisi odotella niin kauan. Vaikuttaa kuitenkin siltä, että ongelmia on vielä paljon jäljellä.
<P>
Ilmastointia on sen sijaan mielestäni parannettu, koska se toimi huonosti paitsi hisseissä myös kaikkialla muualla. Minusta tuntuu, mikäli ette sano olevanne päinvastaista mieltä, että ilmastointi on säädetty nyt melko sopivalle tasolle. Ongelmana ovat myös hissien sisäpinnat. Kuten olette saattaneet havaita, yksi hissi on kokeeksi vuorattu vaalealla puulla. Olen saanut siitä hyvin myönteistä palautetta, ja koska se näyttää kovasti miellyttäneen, laitatamme samanlaisen pinnan kaikkiin kuuteen hissiin, jolloin ne eivät näytä niin ahdistavilta, niin levottomuutta herättäviltä.
<P>
Pyydän niitä kollegoja, jotka ovat edelleenkin jääneet liian pitkäksi ajaksi hisseihin, ilmoittamaan siitä minulle hetken kuluttua. Luulimme, että puheenjohtaja Prodille olisi käynyt näin, mutta hänellä olikin toinen este. Se olisikin ollut kaiken huippu. Minun on kuitenkin ehdottomasti saatava selvä kuva tästä asiasta, koska, kuten voitte kuvitella, olen ottanut uudelleen yhteyttä Otis-yritykseen sen vuoksi, että kyseessä on erittäin vakava asia, joka on hyvin kaukana työolojemme tavanomaisesta parantamisesta.
<P>
Tiedotusvälineiden osalta olette tietoisia siitä, että lehdistö on valittanut paljon lehdistöhuoneesta ja työoloistaan. Olemme myös tällä alueella saaneet aikaiseksi joitakin parannuksia, jotka koskevat liiallista lämmitystä ja pimennyskaihtimien asennusta. Tiedotusvälineet ovat onnekkaampia kuin parlamentin jäsenet. Tiedotusvälineiden sälekaihdinongelma on pystytty ratkaisemaan mutta ei vielä jäsenten työhuoneiden kaihdinongelmaa, kuten sanoin hetki sitten. Kannettavia tietokoneita, jotka eivät aikaisemmin toimineet, voi nyt käyttää lehdistöhuoneessa.
<P>
Olemme muuttaneet myös arkiston sijaintia tiedotusvälineiden toivomalla tavalla. Joitakin asioita on vielä tekemättä, muun muassa tietotoimistojen käytössä olevissa huoneissa, jotka eivät ole kovin mukavia, mikä on lievin ilmaisu, millä niitä voidaan kuvata. Olemme myös suunnitelleet, että entisestä arkistotilasta, joka on hyvin valoisa, tehdään maisemakonttori. Kustannukset olisivat pienet, koska väliseiniä ei tehtäisi. Tilassa olisi vain työtiloja, joita tietotoimistot voisivat ottaa käyttöönsä. Tämä ehdotus on tietysti tehty yhteisymmärryksessä toimittajien kanssa, ja vaikuttaa siltä, että tämä ajatus miellyttää heitä.
<P>
Televisioautojen, parkkipaikalle pääsyn ja kaiken muun osalta toivon, että olette havainneet myös näissä asioissa joitakin parannuksia. Olemme tehneet paljon työtä tällä alalla mutta meidän on päästävä vielä jonkin verran pidemmälle.
<P>
Lopuksi, ja lopetan välittömästi tämän jälkeen, sisustusongelmasta. Kvestorimme selvittävät mahdollisimman pian, mitä kaikkea voisimme tehdä rakennuksen hieman ankeiden osien piristämiseksi edullisin kustannuksin ja suunnittelijoiden taiteellista työtä kunnioittaen. Usein tilojen ulkonäköä voidaan kohentaa jo vähäisin muutoksin tarvitsematta tuhlata suuria rahasummia. Joskus riittää pelkkä väri. Olen varma, että kvestoriryhmämme osoittautuu erityisen luovaksi tällä alalla.
<P>
Hyvät kollegat, keskustelu on nyt avattu. Merkitsemme tarkasti muistiin kaiken, mitä meille sanotte. Ilmoitan, että joudun lähtemään klo 10.00, koska minun on oltava läsnä komission jäsenten virkavalan vannomistilaisuudessa Luxemburgissa, ja tilaisuus alkaa klo 12.00. Varapuhemies Provan siirtyy silloin paikalleni, ja te voitte jatkaa niin kauan kuin asioita riittää.

<SPEAKER ID=7 LANGUAGE="EN" NAME="Andrews">
Arvoisa puhemies, en halua arvostella vaan ylistää niitä ihmisiä, jotka rakensivat tämän aivan uskomattoman rakennuksen. Aina on ongelmia, kun muuttaa uuteen kotiin.
<P>
On siis ongelmia, arvoisa puhemies, mutta arvostan sitä, että te, Priestley ja viime istunnossa esitetyt valitukset käsitellyt ryhmä myönnätte ne. Jäsenten keskuudessa näyttää vallitsevan valituskulttuuri. Kuinkahan monella heistä oli niin ihanat työhuoneet kuin meillä täällä - ja olemme täällä vain neljänä päivänä viikossa. Meillä on kauniit työhuoneet, joissa on täydet varusteet. Totta kai niitä pitää korjata parista paikasta, mutta jos me aina vain valitamme, emme edisty ollenkaan.
<P>
Haluaisin kuitenkin esittää yhden pyynnön. Brysselissä jäsenillä on baari - kuten kaikkialla Euroopan unionin parlamenteissa on tapana. Haluaisin, että täällä olisi huone, jonne vain jäsenet voisivat mennä puhumaan keskenään.
<P>
Pysäköintialueen osalta minulla on ollut kerran tai pari vaikeuksia löytää autoani, mutta loppujen lopuksi löysin sen. En kerran tällä viikolla ehtinyt äänestykseen hissien takia, mutta tiedän, että nämä asiat ratkeavat aikanaan.
<P>
Minun on sanottava, että ihailen niitä teknikkoja ja muita ihmisiä, joita täällä on arvosteltu. He ovat saaneet osakseen paljon haukkuja, ja heitä on loukattu tarpeettomasti monin tavoin. Haluan antaa tunnustusta heille ja kaikille työntekijöille, jotka rakensivat tämän suurenmoisen rakennuksen.
<P>

<SPEAKER ID=8 LANGUAGE="IT" NAME="Sacconi">
Arvoisa puhemies, yhdyn kollegani sanoihin ilmaisemalla kiitokseni ja arvostukseni siitä, mitä heinäkuusta tähän päivään asti on saatu aikaiseksi tilanteen parantamiseksi ja työn alla olevien lisäparannusten hyväksi. Tahtoisin kuitenkin tuoda esille tapauksen, johon olen törmännyt ja joka tulisi mielestäni ratkaista. Se ei koske meitä parlamentin jäseniä, meidän kokoonpanoamme niin sanotusti, vaan yhteistyökumppaneitamme. Huomasin, että erääseen huoneeseen, tarkemmin ottaen Tornin neljännen kerroksen huoneeseen numero 382, on asennettu valtava kopiokone, jonka äärellä työskentelee yksi henkilö. No niin, tuossa huoneessa ei ole ainoatakaan ikkunaa eikä ilmanvaihtokanavan aukkoa, enkä edes tiedä, tuottaako tuo kamalaa meteliä pitävä kone sen käyttäjän terveydelle haitallisia päästöjä. Nyt, koska me kerran muodostamme parlamentin, joka osallistuu tärkeiden, turvallisuutta ja työympäristön terveellisyyttä koskevien direktiivien laatimiseen, minusta olisi äärimmäisen ristiriitaista, jos näistä asioista ei huolehdittaisi, vaikka se tässä tapauksessa koskeekin vain yhtä henkilöä. Totta puhuakseni, näin huoneen ovella olevasta kyltistä, että tuo huone oli ehkä alun perin tarkoitettu käytettäväksi muihin tarkoituksiin, ja siten tässä saattaa olla kyseessä tilapäinen ratkaisu: minä toivon sen olevan tilapäinen ratkaisu, sillä minusta olisi todella ristiriitaista ylläpitää tuonkaltaisia olosuhteita.

<SPEAKER ID=9 LANGUAGE="DE" NAME="Berger">
Arvoisa puhemies, myös minä haluaisin kiittää Strasbourgin kaupunkia ja Ranskan hallitusta siitä, että ne ovat antaneet meidän käyttöömme tämän rakennuksen. Kaikista täysin tavallisista pikku epäkohdista huolimatta tämä on nimittäin erittäin kaunis rakennus ja tarjoaa arvokkaat puitteet Euroopan parlamentille täällä Strasbourgissa.
<P>
Haluaisin kiittää myös teitä, arvoisa puhemies, siitä, että olette tehnyt aloitteen avustaa näiden epäkohtien poistamisessa.
<P>
Haluaisin ottaa puheeksi yhden ongelman, joka toivottavasti ei ole ainoastaan minun ongelmani. Kyse on tämän istuntosalin sisään- ja uloskäyntien vähäisestä määrästä. Te tunnette parlamentin jäsenten käyttäytymistavat erittäin hyvin. Mehän yleensä lähdemme salista yhdessä tai tulemme yhdessä sisään ennen äänestyksiä. Käytävillä syntyy jatkuvasti ruuhkaa. Tämä johtuu siitä, että kaksi sisään- ja uloskäyntiä on suurelle jäsenmäärälle yksinkertaisesti liian vähän. En tiedä, onko teknisesti mahdollista avata lisäksi yksi noista vip-sisäänkäynneistä parlamentin jäseniä varten.
<P>
Yksi ongelma on varmasti myös se, että molemmat pääuloskäynnit johtavat aulaan, jossa on erittäin ahdasta. Siellä ovat sillat. Siellä odottavat kamerat. Me parlamentin jäsenet emme tietysti myöskään käyttäydy kovin kurinalaisesti, keskustelemme käytävällä ja jäämme suoraan uloskäyntien eteen seisoskelemaan ja keskustelemaan. Me voisimme varmasti myös parantaa käytöstämme. Mielestäni meidän olisi kuitenkin pohdittava mahdollisuuksia käyttää paremmin hyväksemme istuntosalin sivuilla olevia leveitä auloja. Saapuessamme johonkin niistä meillä olisi myös oltava mahdollisuus istuskella hetkinen yhdessä suurten puhelinkoppien edessä olevilla istuimilla.
<P>
Uskon, että tämä olisi myös tärkeä turvallisuustoimenpide todellisen hälytyksen varalta.
<P>

<SPEAKER ID=10 NAME="Puhemies">
Kiitän teitä, parlamentin jäsen Berger, hyvin rakentavasta ehdotuksesta, jonka merkitsemme muistiin.

<SPEAKER ID=11 NAME="Seppänen">
Arvoisa puhemies, täällä on saliääni niin kovalla, että tulkkausta on vaikea kuulla. Emme saa selvää tulkkauksesta koska täällä kaikuu niin kovasti. Pyytäisin, että saliääntä laitettaisiin pienemmälle.

<SPEAKER ID=12 LANGUAGE="EN" NAME="Provan">
Arvoisa puhemies, minulla on sama asia. Jos puhutte hyvin läheltä mikrofoniin, suurin osa ei kuule, mitä sanotte. Se osoittaa, mikä järjestelmässä on vikana. Tilanne on aivan sama valiokuntien huoneissa. Kyse on puhujan ja mikrofonin välisestä etäisyydestä. Meidän täytyy kuulla, mitä tulkit sanovat. Mielestäni parlamentin jäsen Seppänen on aivan oikeassa.

<SPEAKER ID=13 NAME="Puhemies">
Pidän sillä aikaa mielessäni, että minun on puhuttava kauempana mikrofonista.

<SPEAKER ID=14 LANGUAGE="EN" NAME="Ford">
Arvoisa puhemies, rakennuksen ja sen pitopalvelun toiminnassa on joitakin kummia omituisuuksia: esimerkiksi kahvia ei tarjoilla istuntojen aikana, valkoviiniä ei saa laseittain, pizzat maistuvat pahvilta, ja sanomalehtikioski on mahdollisimman kaukana siitä ovesta, josta jäsenet tulevat sisään.
<P>
Nämä ovat kuitenkin sellaisia asioita, joiden kanssa me voimme tulla toimeen. Rakennuksen suunnittelu ei ole täysin minun makuuni. Suunnittelijalla on selvästikin ollut mielessään Bruegelin Baabelin torni. Ymmärrän kuitenkin sen, että te, Priestley ja Strasbourgin asukkaat olette nähneet valtavasti vaivaa selvitäksenne tästä. Olen parlamentin jäsen Andrewsin kanssa samaa mieltä, että oli väistämättä joitakin kasvukipuja. Suurimpana ratkaisemattomana ongelmana ovat hissit, joilla tuntuu olevan oma tahto. Jos juoksee hyvin nopeasti - mistä ei ole apua vammaisille -, saattaa ehtiä sisään, ennen kuin joku hississä oleva sulkee oven toisen nenän edestä, koska häntä ärsyttää pysähtyä joka kerroksessa.
<P>
Joka tapauksessa rakennus on verraten hyvä. Se on edullinen verrattuna Lontoon alahuoneeseen, jossa yksi kirjoituspöytä on maksanut lähes miljoona Ranskan frangia.
<P>
Pääasiallinen valitukseni ei koske jäsenten kohtelua vaan henkilöstön kohtelua. Minusta tuntuu siltä, että se, joka nämä päätökset teki, on kohdellut henkilöstöä joissakin tapauksissa varsin epäreilusti. Kanssani työskentelevän valiokunnan henkilöstön täytyy todellakin nyt saada kolme ihmistä, kolme kirjoituspöytää ja tuolia, kolme puhelinta ja kolme paperipinoa mahtumaan huoneeseen, jota käytti ennen yksi jäsen IPE I:ssä tai IPE II:ssa. Tämä ei ole tehokas tapa varmistaa tämän toimielimen asianmukaista ja tehokasta toimintaa.
<P>
Haluan viimeiseksi esittää sen huomion, että olemme monissa tapauksissa syyttäneet rakennusta, kun meidän pitäisi syyttää poliitikkoja. Rakennus on täällä niiden päätösten takia, jotka Major teki Edinburghin neuvostossa. Hän institutionaalisti alituiset pyhiinvaellusmatkamme Brysselin ja Strasbourgin välillä - niin kaunis kuin tämä kaupunki onkin -, ja siitä kärsii nyt tehokkuutemme toimielimenä, jonka pitäisi työskennellä Euroopan unionin kansalaisten hyväksi.
<P>

<SPEAKER ID=15 LANGUAGE="DE" NAME="Quisthoudt-Rowohl">
Arvoisa puhemies, haluaisin aluksi todeta, että me todella teimme melkoisen määrän työtä viime viikolla. Olin erittäin iloinen siitä, että te puhemiehenä otitte niin hyvin huomioon kaikki meidän tai myös hallintovirkamiesten tarpeet ja kysymykset.
<P>
Puhun kollegoille kenties kahdesta asiasta, jotka on otettu täällä puheeksi ja joista on päätetty kvestorikollegiossa. Teidän pyörillä varustetuista laatikostoistanne ei ole ainoastaan päätetty, vaan ne on myös jo tilattu. Oletamme siis, että ne myös toimitetaan mahdollisimman pian.
<P>
Toiseksi kysymys rakennuksen ulkonäöstä. Ranskan laki on tältä osin erittäin tiukka ja sen mukaan rakennus on taideteos, johon arkkitehdeilla on tekijänoikeudet. Me olemme kuitenkin päättäneet olipa sitten kyse henkisestä omaisuudesta tai ei neuvotella arkkitehtien kanssa siitä, että kaikkea tummaa vaalennettaisiin hieman. Jos rakennus näyttää tummalta jo heinäkuun auringossa, miltä se mahtaakaan näyttää joulukuun hailakassa valossa? Sitä emme halua antaa itsemme emmekä teidän kokea. Toivon, arvoisa kollega, että onnistumme muuttamaan punaisen vaaleanpunaiseksi ja tummansinisen ehkä vaaleansiniseksi tai jotain vastaavaa, ja mustan kenties samppanjanväriseksi.
<P>
Kolmas asia, joka minusta ja meistä on erittäin tärkeä, on turvallisuus, johon te, arvoisa puhemies, ette ehkä puuttunut kovin yksityiskohtaisesti. Tehän muistatte, että olemme keskustelleet ja nyt myös tehneet päätöksen siitä, että rakennuksen turvallisuus tarkastetaan kahdesti vuodessa eli kuuden kuukauden välein. Mielestämme on välttämätöntä, että rakennus, jota niin monet erilaiset ryhmät niin tiiviisti ja osittain myös hieman kaoottis-anarkistisesti käyttävät tämä kaaos on ehdottomasti osoitus eurooppalaisen politiikan elinvoimasta , myös tarkastetaan säännöllisesti.
<P>
Euroopan parlamentin kaltainen toimielin ei voi itse taata turvallisuutta eikä olla siitä vastuussa, vaan sen on voitava antaa tehtävä jonkun muun hoidettavaksi. Näin me myös aiomme tehdä.
<P>
Lisäksi, arvoisat kollegat, haluaisin kvestorienkollegion nimissä pyytää teitä muotoilemaan mahdolliset valitukset valmiiksi ja kääntymään meidän puoleemme. Teidän tuellanne, arvoisa puhemies, epäkohdat saadaan korjattua mahdollisimman nopeasti.

<SPEAKER ID=16 NAME="Puhemies">
Kiitoksia, kvestori Quisthoudt-Rowohl, ja kiitän teitä samalla kvestorien kollegion hyvin aktiivisesta avusta. Voin sanoa teille, että olen arvostanut sitä suunnattomasti.

<SPEAKER ID=17 LANGUAGE="EN" NAME="Lambert">
Arvoisa puhemies, vaikka suhtaudunkin myönteisesti moniin tehtyihin parannuksiin, haluan esittää erään huomion kiinteistön hoidosta: olisimme erittäin kiitollisia kierrätysmahdollisuuksista, kun otetaan huomioon päivittäin kertyvä paperimäärä, josta suurta osaa ei oteta talteen. Toivoisimme, että tämä asia hoidettaisiin. On eräs asia, jonka ottivat esille muutamat avustajat, joilta evättiin pääsy yleisölehterille, vaikka siellä olikin tilaa. Ymmärrämme hyvin, että yleisön täytyy olla etusijalla - tämä on heidänkin rakennuksensa. Pyytäisimme kuitenkin, että kun lehterillä on tilaa, avustajamme pitäisi päästä sinne: he eivät aina voi olla työhuoneissamme, jos meillä on vierailijoita.
<P>
Lopuksi esittäisin erään sivuhuomautuksen, jonka otti esille eräs kollegani, jonka täytyi lähteä aikaisin. Voisimmeko saada vettä istuntojen aikana? Ihmisten mielestä ilma tässä rakennuksessa on hyvin kuivaa, ei vain poliittisessa mielessä vaan ympäristön kannalta, ja olisimme erittäin kiitollisia, jos saisimme vettä.

<SPEAKER ID=18 NAME="Puhemies">
Kiitoksia, parlamentin jäsen Lambert. Se lieventää Fordin mainitsemien pizzojen hieman huonoa sulavuutta. Merkitsemme muistiin äskeiset sananne.

<SPEAKER ID=19 LANGUAGE="EN" NAME="Watts">
Arvoisa puhemies, olen samaa mieltä kollegani Fordin kanssa siitä, että jos me kokoontuisimme vain Brysselissä, emme tietenkään olisi täällä keskustelemassa tästä rakennuksesta. Se korostaa sitä ongelmaa, että meillä on valtava tehtävä, kun yritämme hoitaa kahta rakennusta eri puolilla Euroopan unionia. Neuvosto on kuitenkin päättänyt, että meidän täytyy tehdä niin. Haluaisin näin ollen kiittää yksiköitä, erityisesti Priestleyä, ja koko hänen henkilöstöään siitä, miten paljon he ovat nähneet vaivaa saadakseen tämän rakennuksen toimimaan. Tällä viikolla rakennus on toiminut. Vaikka ongelmia onkin ollut, puutteet eivät ole haitanneet parlamentin työtä, ja tämä on Priestleyn ja muiden ponnistelujen ansiota.
<P>
Suunnittelussa on merkittäviä puutteita, erityisesti sisäänpääsyssä. Tämä ei ole arkkitehtonisesti viihtyisä rakennus varsinkaan vammaisille. Tämä tulee olemaan meille kaikille todellinen haaste. Kaiken kaikkiaan suuri osa vastustuksesta johtuu siitä, että ihmiset eivät vain pidä muutoksista. He eivät pidä vieraista ympäristöistä. Mielestäni ei ole tarkoituksenmukaista, että keskustelemme omista sisäisistä asioistamme Euroopan parlamentin täysistunnossa. Meidän täytyy kenties löytää vähemmän virallinen tapa käydä jatkuvaa vuoropuhelua teidän ja Priestleyn ja hänen yksikköjensä kanssa sisäänpääsyyn liittyvistä ja muista parlamentin sisäiseen organisaatioon liittyvistä kysymyksistä. Tämä keskustelu osoittaa, että tavallisten jäsenten ja hallinnon välinen vuoropuhelu ei välttämättä toimi niin tehokkaasti kuin se voisi.
<P>
Lopuksi haluan asettaa kaiken tämän oikeisiin mittasuhteisiin ja todeta, että meillä jäsenillä on kyllä ongelmia. Myös henkilöstöllämme on ongelmia, mutta ne eivät ole mitään verrattuna niiden ongelmiin, joita me edustamme. Toivon, että me kaikki pidämme sen mielessä.

<SPEAKER ID=20 LANGUAGE="IT" NAME="Tajani">
Arvoisa puhemies, parlamentilla tulee olemaan yhä tärkeämpi rooli toimme asian esille komission puheenjohtaja Prodille luottamuksen antamista koskevan keskustelun aikana ja uskon, että parlamentin suorittamien tehtävien pitäisi olla entistä tunnetumpia kaikissa Euroopan unionin maissa. Tästä syystä suhteita lehdistöön olisi mielestäni parannettava. Uskon, että toimittajien työtä pitäisi helpottaa. Te olette jo tehnyt paljon, ja huomaan tämän puhemiehistön olevan vastaanottavainen lehdistölle ja osoittavan aina suurta avoimuutta. Te ilmoititte istunnon alussa, että joitakin aloitteita on jo tehty ja että parlamentin asioita käsitteleville lehdistön edustajille on annettu konkreettisia vastauksia, mutta toistan, minun mielestäni on tehtävä vieläkin enemmän toimittajien työn helpottamiseksi, jotta he voisivat tehdä tätä parlamentin tekemää tärkeää työtä tunnetuksi koko Euroopan unionissa. Tällä hetkellä toimittajat tekevät vielä työtään olosuhteissa, jotka eivät ole parhaat mahdolliset; tästä syystä minusta olisi soveliasta esimerkiksi siirtää lehdistöhuone vaikkapa istuntosalin alapuolelle: tällä hetkellä käytössä oleva huone kun on vielä liian kaukana, eikä toimittajien ole usein helppo tulla puhumaan parlamentin jäsenten kanssa, etenkään tärkeiden istuntokausien aikana.
<P>
Uskon, että teidän puheenvuorojenne ansiosta tämä tilanne voi parantua entisestään, niin kuin se on parantunut tähän päivään mennessä, tulevien viikkojen ja tulevien kuukausien aikana. Tästä syystä itse parlamentin asioita käsitelleenä toimittajana ja parlamentin jäsenenä kiitän teitä siitä, mitä te pystytte tekemään.

<SPEAKER ID=21 LANGUAGE="DE" NAME="Pack">
Arvoisa puhemies, aluksi haluaisin huomauttaa kollegoilleni, jotka kiittävät Ranskan hallitusta tai Strasbourgin kaupunkia tästä rakennuksesta, että kiitokset on osoitettu väärälle taholle. Me olemme tämän rakennuksen rakennuttaneet, ja sen vuoksi meidän on myös syytettävä itseämme, jos jotain on tehty väärin. En kuitenkaan ole täällä nyt kiittelemässä. Tilat ovat hienot. Haluaisin nyt huomauttaa useista epäkohdista.
<P>
Ensiksikin, arvoisa puhemies, jos teidän olisi joskus lähetettävä faksi minun tai jonkun kollegani työhuoneesta, voisin sanoa teille, että se on lähes mahdotonta. Teidän on noustava tuolille, joka pyörii, jotta voisitte nähdä laitteen ylhäältäpäin. Te tiedätte varsin hyvin, että kaikissa Euroopan kotitalouksissa useimmat tapaturmat aiheutuvat siitä, että kotirouvat nousevat tämän tästä jonkin liikkuvan tuolin päälle, mitä nimenomaan ei pitäisi tehdä. Enpä haluaisi tietää, kuinka paljon parlamentin vakuutuksen kautta joudutaan tulevaisuudessa maksamaan kaikille tuolille kiipeileville keskikokoisille henkilöille. Itse kuulun tähän joukkoon. Olenhan ainoastaan 160 cm pitkä. En ylety niin korkealle. Pyydän, että asia korjataan. Laitteessa nimittäin lukee: ei saa liikuttaa.
<P>
Toiseksi, arvoisa puhemies, ajan aivan tavallisella henkilöautolla parkkitaloomme. Tasolle 2 ei pääse, ellei kaarteessa lisäksi peruuta. Voitte varmasti kuvitella, millainen tilanne on ruuhka-aikaan. Autoja tulee vasemmalta, edestä ja takaa, ja jonkun pitäisi aina peruuttaa päästäkseen kaartamaan. Pyydän ystävällisesti, että keskikaistaa kavennettaisiin puoleen, jotta pääsemme sisään peruuttamatta.
<P>
Lisäksi en ymmärrä sitä, että minun on parkkitaloon ajaessani syötettävä kortti automaattiin kaksi kertaa: kerran ylhäällä ja kerran puolivälissä. Aivan järjetöntä. Jos olen päässyt ylhäältä sisälle, voin kai myös jatkaa eteenpäin. Vielä paljon vaikeampi minun on ymmärtää sitä, että lähtiessäni parkkitalosta illalla tai yöllä minun on tehtävä sama vielä toistamiseen. Kun kerran olen sisällä, olkaa hyvät ja päästäkää minut ulos. Nämä kaksi järjestelyä ovat mielettömiä. Ruuhka-aikaan ne eivät toimi lainkaan.
<P>
Kolmanneksi haluaisin aamuisin saada sanomalehteni nopeasti. Lähistöllä ei ole yhtään lehtikioskia. En ole löytänyt vieläkään lehtikioskia. Pyydän aina jotakuta, joka tietää, missä kioski on, tuomaan minulle lehden.
<P>
Neljänneksi olen tällä viikolla astunut viisi kertaa hissiin, josta en ole kertaakaan päässyt pois oman kerrokseni kohdalla. Halusin jäädä kyydistä kymmenennessä kerroksessa. Se ei ole onnistunut. Minulle on käynyt näin viisi kertaa. Niinpä ajattelin, että nyt välttelen tuota hissiä, ja olen sitten aina yrittänyt päästä johonkin toiseen. Tämä on tietysti sietämätön tilanne tässä rakennuksessa.
<P>
Yhden valtuuskunnan vastuuhenkilönä olen Kaakkois-Euroopasta vastaavan valtuuskunnan puheenjohtaja, eikä tämä nyt liity mitenkään Louise Weiss -rakennukseen vaan Salvador de Madariaga -rakennukseen haluaisin esittää vielä yhden pyynnön. Valtuuskunnan työntekijät istuvat vähintään nelisin sellaisessa pienessä häkissä, jossa minä aikaisemmin istuin yksin. Yksi soittaa Dagestaniin, toinen Moskovaan, kolmas Makedoniaan ja neljäs kenties Kölniin. Voitteko kuvitella, samassa huoneessa. Pyydän todella, tehkää jotain henkilöstön hyväksi. Nykyinen tilanne on sietämätön!

<SPEAKER ID=22 NAME="Puhemies">
Kiitoksia, parlamentin jäsen Pack, että kerroitte meille näistä toimintahäiriöistä. Hissin ja teidän mielialanne eivät selvästikään käy yksiin, koska viisi kertaa on aika paljon. Hoidamme tämän asian.

<SPEAKER ID=23 LANGUAGE="ES" NAME="Fabra Vallés">
Arvoisa puhemies, jos etsisimme yhteistä nimittäjää kaikille tässä keskustelussa esiin tulleille asioille, huomaisimme sen olevan epämukavuus, jota voidaan mielestäni vähitellen lievittää, ja joitakin asioita voidaan mielestäni parantaa.
<P>
Ongelmana on myös se, että tunnemme olomme epämukavaksi ja kireäksi. Olemme kireitä, koska tulimme tänne käyttäen kulkuyhteyksiä, jotka myös ovat hankalia, ja tämä epämukavuus sekoittuu täällä perillä tuntemaamme epämukavuuteen. Jos haluamme ratkaista osan näistä epämukavuutta aiheuttavista kysymyksistä, se ei tule koskaan onnistumaan vain rakennusta ja kulkuyhteyksiä ajattelemalla. Samalla kertaa olisi sekä ajalteltava kokonaisuutta että keskityttävä itse ongelmaan.
<P>
Olen vakuuttunut siitä, ettei rakennukseen liittyvä ongelma ole tämänhetkisten työntekijöiden vastuulla. Päinvastoin, on oltava kiitollinen niistä ponnistuksista, joita parhaillaan tehdään ongelman ratkaisemiseksi. Tämä istunto on osoitus siitä. Mielestäni vastuullisia olisi ennemminkin etsittävä edellisistä työntekijöistä, kuten esimerkiksi Quintelasta. Puolet vähintäänkin niistä ongelmista, jotka vaivaavat meitä tänään tässä rakennuksessa, kuuluvat Quintelan vastuulle. Tämä olisi mielestäni otettava tarkasti huomioon, jos Quintela haluaa joskus jatkaa työtään parlamentissa.
<P>
Lopuksi, arvoisa puhemies, mielestäni ainoa tapa ratkaista tämä kaikki on järjestää vakavamielinen kokous SERS-yhtiön, parlamentin ja Ranskan hallituksen kesken. Mitä Ranskan hallitukseen tulee, olisi sille ensimmäisenä mielestäni etsittävä toinen edustaja. Tällä hetkellä Vaillant ei ole mielestäni riittävästi tilanteen tasalla tarjotakseen sellaisia ratkaisuja kuin Ranskan hallituksen pitäisi tarjota.
<P>
Lopuksi ja ehkä puhun nyt talousarviota ajatellen haluan todeta, että vaikka tietäisimmekin, mistä tulemme maksamaan sillä viimeinenkin lasku tulee perille , se, mitä emme koskaan tule tietämään, ovat tapahtuneet muutokset, sillä vielä nykytilanteessakaan emme tiedä, paljonko tämä tulee maksamaan.

<SPEAKER ID=24 NAME="Puhemies">
Kiitoksia, parlamentin jäsen Fabra Vallés. Tosiasiassa esille tuomanne ongelma ei mielestäni liity tähän rakennukseen. Tehän käsittelitte Strasbourgin lentoja ja liikenneyhteyksiä tähän kaupunkiin.
<P>
Kiitän teitä siitä, että puhuitte tästä aiheesta, koska sen ansiosta voin kertoa teille erään asian. Viime keskiviikkona Strasbourgiin tekemämme vierailun lopuksi tapasimme Strasbourgin kaupunginjohtajan ja hänen tärkeimmät yhteistyökumppaninsa. Puhuin kaupunginjohtajalle niistä hyvin vakavista ongelmista, joihin useat kollegat törmäävät pyrkiessään saapumaan Strasbourgiin mahdollisimman vaivattomasti.
<P>
Voin vakuuttaa teille, parlamentin jäsen Fabra Vallés, että kaupunginjohtaja kuunteli erittäin tarkasti huomautuksiani. Hän pyysi minua lähettämään hänelle mahdollisimman pian - niin kuin aion tehdä, mutta tietysti teidän avustuksellanne jonkinlaisen paikkakuntaselvityksen, josta käy ilmi, miten liikenneyhteydet käytännössä toimivat kaikkien täällä edustettuina olevien kansallisuuksien osalta. Lupaan teille tänä aamuna tietysti sillä edellytyksellä, etten voi luvata mahdottomia: en voi luvata teille, että joka päivä lähtee koneita, joilla pääsette pääkaupunkiinne, ja päinvastoin , että teen kaiken voitavani yhteistyössä kaupunginjohtajan ja toimivaltaisten viranomaisten kanssa, jotta tilanne paranisi huomattavasti myös tällä tasolla.
<P>
Annan teille tämän lupauksen, koska toivon vain, ja olen sitä paitsi vastuussa myös tästä asiasta, että kaikki sujuu mahdollisimman vaivattomasti sekä Brysselissä että Strasbourgissa kaikkien osalta: kollegojen, henkilöstön ja vierailijoiden osalta.

<SPEAKER ID=25 LANGUAGE="NL" NAME="Maes">
Arvoisa puhemies, olen iloinen siitä, että mainitsitte jo ongelman, joka koskee liikenneyhteyksiä, koska lukuun ottamatta sanoisinko inhimillisiä epäkohtiaan tämä rakennus on arkkitehtuuriltaan todella hieno, vaikka täällä on oikeastaan paljon hukkatilaa, jota ei voida käyttää, ja mielestäni täällä on myös ongelmia liikenneyhteyksien kanssa. Nyt kun meillä on ranskalainen puhemies, olin ajatellut, että Ranskan rautatieyhtiö jotenkin huolehtisi asiasta ja että myös Belgian rautatieyhtiö yhdessä Ranskan kanssa tekisi kaikkensa voidakseen tuoda meidät tänne mukavasti. Arvoisa puhemies, yksi junavuoro on poistettu sen sijaan että sellainen olisi lisätty. On siis tapahtunut juuri päinvastainen asia, ja erityisesti virkamiehet ovat kiinnittäneet huomioni asiaan, koska ne, joiden täytyy olla täällä istunnon loppuun saakka, voivat palata Brysseliin klo 14.45 lähtevällä junalla ja he ovat sitten viisi tuntia matkalla. Omalta osaltani en voi näin ollen enää hoitaa iltavelvollisuuksiani, koska minun täytyy käyttää puheenvuoro tänä iltana. Ainoa mahdollisuus on siis palata aikaisemmin, ja se on sitten jo hyvin aikaisin. Jos olisin lähtenyt tänään klo 9.45, olisin saapunut Brysseliin seitsemän tuntia myöhemmin, ja tänään voisi käydä vielä niin erikoisesti, että en saapuisi lainkaan perille, koska meneillään on vielä lisäksi lakkoja. En kuitenkaan nyt käsittele sitä.
<P>
Halusin kiinnittää huomionne siihen, että viisi tuntia tänne tulemiseen ja täältä lähtemiseen tuntuu olevan nykyaikana melkoisen pitkä aika. Nythän on olemassa kaikenlaisia nopeita junayhteyksiä, kuten TGV-junat, siis kaikkea mitä haluatte, mutta ei täällä. Täällä on hieno rakennus mutta ei nopeaa junayhteyttä. Mielestäni näiden kahden asian pitäisi oikeastaan kuulua yhteen, mutta kun joudun vielä kuulemaan, että juna, joka lähtee istuntojemme päättyessä, on poistettu kulusta, se on kyllä juuri päinvastaista kuin olisi odottanut. Voisitteko myös tehdä tälle asialle jotakin?
<P>
Sitten muuten kiitokset kaikista pienistä ja suurista parannuksista, joita olette nyt voinut toteuttaa suurin ponnisteluin. Siltä osin minulla ei ole epäilystäkään..

<SPEAKER ID=26 NAME="Puhemies">
Kiitän teitä parlamentin jäsen Fabra Vallésin puheenvuoron ja oman vastaukseni jatkamisesta, sillä kun otamme teihin yhteyttä teidän ryhmienne tai valtuuskuntienne välityksellä laatiaksemme sen, mitä nimitin paikkakuntaselvitykseksi, teidän pitäisi ilmoittaa meille lentokoneiden lisäksi kaikki ne asiat, joita voidaan parantaa. Tiedän esimerkiksi, että aikaisemmin oli lentoja, joita kollegat pitivät hyvin käytännöllisinä, mutta ne on lopetettu. En voi luvata teille, että ne palautetaan taikasauvan kosketuksella. Selvitämme joka tapauksessa, mitä on tehtävissä.
<P>
Pyydän teitä siis vastaamaan hyvin käytännönläheisesti, kuten teki parlamentin jäsen Maes, joka sanoi esimerkiksi: " Tämä juna oli hyvä, mutta se lopetettiin." Yritämme sen jälkeen yksinkertaistaa asioita, vaikka täydellisyyteen ei päästä. Otamme teihin yhteyttä. Selvitämme hyvin pian, missä muodossa se tapahtuu.

<SPEAKER ID=27 LANGUAGE="DE" NAME="Breyer">
Arvoisa puhemies, minä tiedän, että te varmasti pyritte tuomaan esille kaikki olemassa olevat epäkohdat. Mielestäni meidän on kuitenkin myös huolehdittava siitä, ettemme pane kaikkia epäkohtia arkkitehtien syyksi, vaan menemme pikemminkin hieman itseemme.
<P>
Yksi seikka on mielestäni yksinkertaisesti anteeksiantamaton. Me kaikki täällä parlamentissa olemme lukemattomissa päätöslauselmaesityksissä maininneet, että uusiutuvat energialähteet ovat 2000-luvun tulevaisuuden teknologiaa. YK esitteli tällä viikolla raportin, jossa viitataan siihen, että energiasäästöt ovat yksi tulevien vuosikymmenten teemoista. Mielestäni on anteeksiantamatonta, että me vaadimme miljoonan katon aurinkoenergiaohjelmaa, mutta emme Strasbourgissa emmekä Brysselissä ole sijoittaneet uusiutuviin energialähteisiin emmekä pyri täällä millään tavalla säästämään energiaa. Esimerkiksi työhuoneittemme etuhuoneissa palaa yötä päivää valo, jota ei saa sammutettua, ja muuta vastaavaa.
<P>
Me vaadimme juuri näitä asioita Bettinin mietinnössä seitsemän vuotta sitten. Puhemiehistön kanssa on käyty kovasti kirjeenvaihtoa. Priestley antaa teille tietoa asiasta. Minulle sanottiin, että se on liian kallista. Tämä ei yksinkertaisesti pidä paikkaansa, eikä se ole hyväksyttävää. Te tiedätte, että uusiutuvat energialähteet maksaisivat itsensä takaisin 912 kuukaudessa. Miten me selitämme tämän jäsenvaltioiden talonrakentajille? Me kehotamme heitä asennuttamaan talojensa katoille aurinkopaneelit, mutta emme itse tee omalle katollemme mitään vastaavaa ja perustelemme asiat vieläpä aivan väärin, nimittäin kustannussyillä.
<P>
Energiasäästöt, energiatehokkuus ja uusiutuvat energialähteet, näitä me vaadimme päivittäin päätöslauselmissamme. Arvoisa puhemies, kyse on vakavasta asiasta, sillä meidän uskottavuutemme heikkenee, ellemme toimi esikuvana, ellemme tee selväksi, että nämä ovat seuraavan vuosituhannen keskeisiä teemoja. Jos me emme itse täällä todella sovella näitä ajatuksia käytäntöön, silloin olemme myös menettäneet osan uskottavuudestamme.
<P>
Tästä syystä pyydän teitä todella korjaamaan ne mitä anteeksiantamattomimmat virheet, joita on tehty sekä täällä että Brysselissä, ja muodostamaan välittömästi työryhmän, joka pyytää tarjouksia tilanteen korjaamiseksi. Lisäksi haluaisin energiatehokkuussuunnitelman molempia rakennuksia varten. Mielestäni meillä ei nimittäin ole varaa tuhlata täällä näin paljon energiaa ja samanaikaisesti kehottaa kansalaisia säästämään sitä. Me olemme kaikki tietoisia CO2-ongelmista jne.
<P>
Arvoisa puhemies, tämä on erittäin vakava aihe, jota te ette täällä valitettavasti ottanut puheeksi. Haluaisin teiltä mielelläni vastauksen myös siihen, miksi aihetta ei sisällytetty suunnitelmiin ja miten asia voidaan tulevaisuudessa hoitaa. Meidän on ratkaistava nämä ongelmat ja vaadittava voimakkaasti siinä yhteydessä uusiutuvia energialähteitä, energiasäästöjä ja energiatehokkuutta. Mielestäni me olemme yksinkertaisesti suurelle yleisölle velkaa sen, että näytämme hyvää esimerkkiä. Uskon nimittäin, että olemme kaikki täällä yhtä mieltä siitä, että ympäristöongelmat ovat niitä ongelmia, jotka meidän on kiireesti ratkaistava.
<P>

<SPEAKER ID=28 NAME="Puhemies">
Parlamentin jäsen Breyer, kiitoksia siitä, että otitte esille kaikki nämä hyvin tärkeät ongelmat.
<P>
Hyvät kollegat, minun on valitettavasti poistuttava seurastanne syistä, jotka kerroin teille hetki sitten, eli siksi, että osallistun komission jäsenten virkavalan vannomistilaisuuteen. Jätän teidät parhaimman mahdollisen henkilön, varapuhemies Provanin, hoiviin. Toivotan teille hyvää viikonloppua. Toivon kaikesta sydämestäni ja olen vakuuttunut siitä, että kun tapaamme täällä jälleen 4. lokakuuta, kaikki toimii paremmin.
<P>

<SPEAKER ID=29 LANGUAGE="EN" NAME="Ludford">
Arvoisa puhemies, olen pahoillani, ettei minulla ollut tilaisuutta rasittaa puhemies Fontainea puheellani.. Halusin pyytää häntä vetoamaan Air Franceen, ettei se siirtäisi, kuten huhu kertoo, lentoaan City Airportista Gatwickiin - siis jos se lennetään, koska tällä viikolla lento oli peruttu. Halusin kiittää häntä siitä, että hän on kiinnittänyt näihin asioihin henkilökohtaista huomiota.
<P>
Jos tuijotamme napaamme ja pohdimme tänä aamuna työolojamme ja henkilöstömme työoloja, emme tee sitä mukavuussyistä vaan siksi, että haluamme olla tehokkaita vaaleilla valittuina edustajina ja käyttäessämme veronmaksajien rahoja. Strasbourg todellakin on kaunis kaupunki. Jos olisin turisti, minulla ei olisi ongelmia viettää täällä yhtä viikkoa neljästä, se olisi ihanaa. Monet rakennuksen osat ovat vaikuttavia ja kauniita, vaikka ne ovatkin mielestäni myös mahtipontisia. Olen samaa mieltä siitä, mitä täällä on sanottu jätteistä ja kierrätys- ja energiansäästötarpeesta, ja mielestäni meidän täytyy tehdä niin kuin saarnaamme sekä terveyden ja turvallisuuden että energiansäästön alalla.
<P>
Haluaisin esittää kolme erityistä huomiota. Ensiksikin olen tyytymätön siihen, että kylpyhuone, jota emme tarvitse, vie kolmasosan työhuoneestamme. Voisiko minun kylpyhuoneeni poistaa ja saisinko tilalle lisää toimistotilaa? Toiseksi naisten käymälöissä vesi tulvii jatkuvasti yli, ja se on epäreilua etenkin siivoajia kohtaan, joiden täytyy jatkuvasti olla siellä luuttuamassa. Mikäli oikein ymmärrän, ongelmana on hyvin yksinkertaisesti liiallinen vedenpaine, eli vesi roiskuu joka puolelle altaan ympärillä ja sieltä lattialle. Voisiko joku laskea vedenpainetta? Lopuksi kysyisin, voisimmeko aloittaa torstain istunnon klo 14.00 eikä klo 15.00 ja aloittaa äänestykset kiireellisistä aiheista klo 16.30. Tämä tarkoittaisi sitä, että voisin ehtiä City Airportiin klo 18.00:n lennolle tietysti olettaen, että sellainen vielä on.. Monille meistä olisi paljon hyötyä siitä, jos voisimme lähteä torstai-iltana perjantain sijasta.
<P>
Olen tietoinen siitä, että tämän kiertävän sirkuksen pyörittäminen maksaa vuodessa uskoakseni noin 200 miljoonaa euroa ylimääräistä, ja olen vihainen siitä, ettei Euroopan parlamentti pysty päättämään omasta työpaikastaan. Me haaskaamme veronmaksajien rahoja, emmekä ole niin tehokkaita kuin meidän pitäisi vaaleilla valittuina edustajina olla. Suhtaudun työhöni vakavasti, ja olen varma, että kaikki kolleganikin ovat tulleet tänne tekemään työtä, eivät viettämään aikaa niin kuin jollakin klubilla vaan todellakin tekemään työtään vaaleilla valittuina edustajina. Haluan, että voin mennä äänestäjieni pariin ja kertoa heille, että olen tehokas edustaja.

<SPEAKER ID=30 NAME="Puhemies">
 Kiitos, parlamentin jäsen Ludford. Vakuutan teille ja kaikille kollegoille, että tämänaamuisesta keskustelusta tehdään muistiinpanoja. Niistä tehdään puhemiehistölle joukko ehdotuksia, ja jos parlamentin jäsen Breyer on vielä läsnä, hänenkin pitäisi ymmärtää, että kaikki, mitä täällä on sanottu, pannaan merkille ja siitä keskustellaan asianmukaisesti.

<SPEAKER ID=31 LANGUAGE="DE" NAME="Posselt">
Olen kollega Andrewsin kanssa samaa mieltä siitä, että meidän pitäisi muistaa olla kiitollisia. Meidän olisi oltava kiitollisia tästä rakennuksesta, kiitollisia näistä työskentelyoloista, jotka meillä nyt on Strasbourgissa yli 20 vuoden väliaikaisjärjestelyjen jälkeen. Meidän pitäisi myös olla kiitollisia siitä tavasta, jolla puhemies ottaa meidän valituksemme hoitaakseen. Myös tämä on joskus tuotava esille. Mielestäni tämänpäiväinen kyselytunti oli jotain aivan uutta. Tällaista ei ole ollut sitten vuoden 1979 suorien vaalien. Haluaisin ehdottaa, että tällainen pidettäisiin tietyin väliajoin myös muista aiheista. Pidän parlamentin ja puhemiehen välistä keskustelua erittäin mielekkäänä ja ehdottoman tarpeellisena.
<P>
Mitä konkreettisiin kysymyksiin tulee, olen sitä mieltä, että tämä rakennus on toki varmasti erittäin hieno ja arvokas, mutta sitä on tietysti myös käytettävä hyväksi vastaavalla tavalla. Haluaisin tässä jatkaa siitä, mitä muutamat kollegat ovat sanoneet. Jotta rakennusta käytettäisiin hyväksi tehokkaasti, meidän on huolehdittava siitä, että täysistuntopäivämme ovat perjantai mukaan luettuna normaalipituisia. Näin meillä on kokonainen viikko aikaa huolehtia erityisen tehokkaasti vaalipiireistämme, niin kuin kollega Ludford ehdotti. Jos me emme käytä rakennusta tehokkaasti hyväksemme, vaan lopetamme istuntoviikon jo torstaina ja teemme siten torstaista perjantain, työt kasaantuvat. Tämä johtaa lukemattomiin ylimääräisiin täysistuntoihin. Niinpä meillä on istuntosuma joka ikinen viikko. Ehdotan ...

<SPEAKER ID=32 NAME="Puhemies">
Parlamentin jäsen Posselt, käsittelemme tämän rakennuksen ongelmia emmekä parlamentin esityslistan ongelmia. Voisimmeko keskustella käsiteltävänä olevasta asiasta? Olette saanut puhua jo yli minuutin. Voisitteko ystävällisesti mennä itse asiaan?

<SPEAKER ID=33 LANGUAGE="DE" NAME="Posselt">
Tässä yhteydessä haluaisin sanoa, että nähtävästi ainoastaan minun puuttumiseni asiaan mahdollisti sen, että esimerkiksi kahvio on tänään auki, että eräät palvelut pelaavat. Tämän vuoksi haluaisin pyytää, että kaikkia rakennuksen tarjoamia mahdollisuuksia voidaan istuntoviikolla käyttää hyväksi maanantaista perjantaihin.

<SPEAKER ID=34 LANGUAGE="ES" NAME="Aparicio Sánchez">
Arvoisa puhemies, minä kuulun niihin, joiden mielestä tällä rakennuksella on tehty historiaa, niin arkkitehtuurissa kuin parlamentaarisessa maailmassakin. Tämä on esimerkiksi maailman tärkein parlamenttihuone, ja toiminnallisessa mielessä paras.
<P>
Tiedän, etten noudata esityslistaa niin kuin pitäisi, sillä tämä istunto on ongelmien esille tuomista varten ja sitä minä en tee. Minun mielipiteeni on myönteinen. Olen kuitenkin päättänyt käyttää puheenvuoron, sillä on olemassa vaara, että valitukset paisuvat suhteettomiksi ja että kaskut jäävät historiaan ikään kuin ne olisivat tämän parlamentin mielipide. Mielestäni kyseessä on vaikeasti tulkittava arkkitehtuuri, ja toisaalta tämä "valituskulttuuri" josta eräs kollega puhui kannustaa kaikkia valittamaan. Jos arkkitehtuuri merkitsee muodon, toiminnan ja tilan välistä konfliktia, on mielestäni lähes kaikki ratkaistu ihailtavalla tavalla.
<P>
Nämä aloitteet pienten ongelmien ratkaisemiseksi ovat mielestäni erinomaisia, mutta minun mielestäni ja monien kollegojenmielestä meidän ei pitäisi unohtaa, että ne ovat pieniä ongelmia, jotka tullaan ratkaisemaan, ja että kyseessä on asia, josta meidän on onniteltava toimielimiä, Ranskan valtiota, arkkitehteja ja työntekijöitä. Mielestäni on tärkeää, että tätä korostetaan.

<SPEAKER ID=35 LANGUAGE="EN" NAME="MacCormick">
Arvoisa puhemies, olen yksi niistä, jotka haluaisivat kiittää teitä, Priestleyä, lisä- ja hallintohenkilöstöä. Ongelmia on ollut, mutta meitä on kohdeltu erittäin ystävällisesti ja tahdikkaasti. Haluaisin lausua siitä kiitokseni. Kun ongelmia ilmenee, ne ratkaistaan.
<P>
Haluaisin muiden kollegojen tavoin sanoa, että energiatehokkuus on valtavan tärkeä kysymys ja että siihen pitäisi keskittyä.
<P>
Haluaisin vain mainita kaksi vähemmän tärkeää seikkaa, jotka kaipaavat parannusta. Vaikka minulla onkin kuusi tohtorinarvoa viidestä maasta - minun täytyy myöntää, että suuri osa niistä on kunniatohtorin arvoja -, puhelimien käyttöohjeita ja puhepostin asennusohjeita on lähes mahdotonta ymmärtää.
<P>
Toimistotarvikkeita - nitojia, paperiliittimiä ja muuta pikkutavaraa - on hyvin vaikea löytää. Toivon, että niitä, jotka vastaavat sanomalehtikioskeista, voitaisiin kehottaa hankkimaan varastoonsa sellaisia tavaroita, joita tarvitaan tehokkaissa toimistoissa. Siitä olisi apua meille kaikille.

<SPEAKER ID=36 LANGUAGE="NL" NAME="Van der Laan">
Arvoisa puhemies, ikävä kyllä tätä rakennusta käsittelevät kielteiset lehtiartikkelit ovat jälleen kiinnittäneet myös Alankomaissa huomion parlamentin sijaintiin. Tiedän toki, että tämä ei ole oikea hetki käsitellä tätä asiaa, ja me kaikki tiedämme, mitä perustamissopimuksessa sanotaan. Haluan kuitenkin nyt tarttua tilaisuuteen ja muistuttaa myös puhemiehistöä siitä, kuinka vaikeaa on selittää äänestäjillemme, miksi meidän täytyy aina siirtyä eri paikkoihin, ja kuten ranskaksi niin kauniisti sanotaan, sen seurauksena vaarantuu pahasti parlamentin arvokkuus (dignité).
<P>
Minulla on oikeastaan pari äänestäjieni minulle esittämää konkreettista kysymystä, jotka liittyvät tähän rakennukseen. Ensimmäinen kysymys on se, onko Ranska tosiaan rahoittanut kokonaan tämän rakennuksen ja oliko se tosiaan Ranskan hallituksen lahja, koska äänestäjäni haluaisivat saada minulta varmuuden siitä, että heidän verorahojaan, siis heidän alankomaalaisia verorahojaan, ei ole käytetty tähän.
<P>
Toiseksi haluaisin tietää, kuinka paljon tästä rakennuksesta maksetaan vuokraa. Kolmanneksi olen käsittänyt, että on olemassa suunnitelmia rakennuksen ostamisesta, koska vuokrakulut ovat melko korkeat. Haluaisin kysyä, kuinka pitkällä nämä suunnitelmat ovat ja millaisista kustannuksista on kysymys. Lisäksi luotan siihen, että kaikkien niiden valitusten parissa, joita olette vastaanottanut myös kirjallisina, tehdään edelleen kovasti työtä. En halua nyt enää käyttää aikaa tähän.

<SPEAKER ID=37 NAME="Puhemies">
 Kiitos, parlamentin jäsen van der Laan. Pääsihteeri ilmoitti minulle, että saatte kirjallisen vastauksen kysymykseen, joka koski talousarviokustannuksia ja rahoitusta.

<SPEAKER ID=38 LANGUAGE="EN" NAME="Lynne">
Arvoisa puhemies, aion ottaa esille muutamia seikkoja, mutta tärkein asia koskee jälleen kerran tupakointia. Olen ottanut asian esille useita kertoja puhemiehen kanssa ja myös kvestorien kanssa. Minua on pyydetty esittämään asia kirjallisesti, mutta ajattelin, että se kannattaisi ottaa esille myös täällä.
<P>
Koska olen astmaatikko, jolle pelkkä tupakoivien läheisyyskin aiheuttaa vakavia ongelmia, minusta on erittäin vaikeaa liikkua tässä rakennuksessa. Tilanne on hieman parantunut viime kerrasta, kun olimme täällä. Ihmiset eivät tupakoi ainakaan käytävillä. En kuitenkaan pääse sisään istuntosaliin enkä ulos istuntosalista törmäämättä tupakoiviin. En voi siis tehdä työtäni kunnolla. Minun täytyy peittää kasvoni paperipyyhkeillä ja juosta takaisin työhuoneeseeni. Olen saanut täällä vakavia astmakohtauksia. En kestä enää, että tässä rakennuksessa tupakoidaan. Olisin kiitollinen, jos voisitte tehdä asialle jotakin, niin että minä ja muut kaltaiseni ihmiset emme joutuisi tupakansavun keskelle ainakaan istuntosalin ulkopuolella.
<P>
Ravintoloissa pitäisi olla alue, jossa tupakointi on kielletty. Tupakointikieltoa ei noudateta, ja sitä paitsi kaikissa ravintoloissa tupakoimattomien alue on tupakointialueen keskellä. Jos siis haluan saada ruokaa, minun täytyy jonottaa tupakointialueella tai jonkun täytyy tuoda ruoka työhuoneeseeni.
<P>
Haluaisin myös nähdä varauloskäyntikylttejä. Kun hälytyskello laukesi eilen, monet meistä eivät edes tienneet, missä portaat olivat.

<SPEAKER ID=39 NAME="Puhemies">
 Ymmärrän erittäin hyvin, mitä tarkoitatte. Kvestoreita on pyydetty tarkastelemaan asiaa uudestaan, niin että he voivat tiukentaa sääntöjä rakennuksessa. Kaikille jäsenille annetaan ilmoitus tupakoinnista ja siitä, mikä on ja mikä ei ole sallittua rakennuksessa. Luulen siis, että olette edistynyt asiassa.

<SPEAKER ID=40 LANGUAGE="NL" NAME="Maaten">
Arvoisa puhemies, tulin maanantaina odottavin mielin tähän mielestäni todellakin suurenmoiseen rakennukseen, ja ensimmäinen kokemukseni, kuten monilla muillakin, oli juuttua hissiin. Minulla ei ole asiasta oikeastaan valittamista, koska pääsin pois puolen tunnin kuluttua. Haluaisin kuitenkin joka tapauksessa kertoa niiden kollegojeni liikuttavasta solidaarisuudesta, jotka näkivät minut ovessa olevan pienen aukon kautta ja kysyivät, miten menee. Kun he kuulivat, että minulla menee huonosti, he häipyivät nopeasti paikalta.
<P>
Olen joka tapauksessa iloinen toimenpiteistä, joihin puhemies on nyt ryhtynyt, ja olen lisäksi voinut käyttää menestyksekkäästi ja tyytyväisenä tuota samaista hissiä tällä viikolla.
<P>
Arvoisa puhemies, minulla on vielä kaksi konkreettista kysymystä. Ensinnäkin kulkureitti Euroopan neuvoston rakennukseen on ollut suljettuna metalliovin edellisestä kokouksesta lähtien. Se on harmillista, eikä pelkästään siksi, että meillä on vähemmän ravintoloita valittavana, vaan ennen kaikkea siksi, että kyseisessä rakennuksessa on kirjasto, joka on meille erittäin hyödyllinen. Toivottavasti muuten yhteyden sulkeminen ei ole myöskään symbolinen teko. Meillä pitäisi oikeastaan olla mieluummin enemmän kuin vähemmän yhteyksiä Euroopan neuvostoon.
<P>
Sitten viimeinen asiani. Haluan yhtyä huomautuksiin, joita on tehty aiemmin henkilökohtaisten avustajiemme mahdollisuudesta istua täällä lehterillä. Se ei ole ollut mahdollista myöskään silloin, kun tilaa on ollut paljon. En sano tätä pelkästään siksi, että on valitettavaa oman henkilöstömme kannalta, että se ei voi koskaan nähdä tätä salia sisältäpäin, vaan myös siksi, että emme voi lainkaan pitää yhteyttä henkilökohtaisiin avustajiimme.
<P>
Se olisi vaikeaa jo siinäkin tapauksessa, että he istuisivat tuolla ylhäällä, mutta mielestäni olisi hyvä löytää keino, miten yhteydenpito kuitenkin saataisiin käyntiin. Nyt heidän täytyy katsoa televisiota toimistoissa, ja jos he sitten haluavat toimittaa meille viestin, heidän täytyy juosta hyvin nopeasti tänne, toivottavasti he eivät juutu hissiin, ja tuoda sitten kirje meille omalla tavallaan. Se on mutkikasta, ja haluaisin, että tätä asiaa tarkasteltaisiin.

<SPEAKER ID=41 NAME="Puhemies">
Käsittääkseni pystymme ehkä keskustelemaan Euroopan neuvoston kanssa siitä, voidaanko heidän kanssaan neuvotella jonkinlaisesta järjestelystä, mutta teidän pitäisi ymmärtää, ettemme me tarkkaan ottaen enää pääse kyseiseen rakennukseen, koska emme enää maksa siitä vuokraa.

<SPEAKER ID=42 LANGUAGE="DE" NAME="Mann, Thomas">
Arvoisa puhemies, on olemassa iskulause, joka kuuluu " Black is beautiful" . Olen aivan samaa mieltä. Saksassa on tätä nykyä nähtävissä, että jokaisessa osavaltiossa musta on vahvempi kuin punainen tai vihreä. Tällainen voimasuhde on mielestäni hyvä. Tästä huolimatta on kuitenkin syytä olla hieman varovainen. Jos mustaa käytetään liikaa, tulos voi olla vähän synkkä. Hisseihin tehtiin muutoksia, mikä on mielestäni erittäin myönteistä. Kuitenkin se, että baari on koko päivän ajan yökerho, kauniista kukkamatosta huolimatta, ei varmastikaan ole sellainen kehityssuunta, jonka voimme hyväksyä. Siellä on nimittäin tarkoitus nauttia teetä ja kahvia. Me haluamme kohdata toisemme julkisuuden valossa emmekä astua esiin ainoastaan tummina varjoina.
<P>
Vakavampana pidän kuitenkin portaisiin liittyvää kysymystä. Myös minä olen jäänyt muutaman kerran hissiin. Olen riittävän liikunnallinen kävelläkseni kuudennesta tai seitsemännestä kerroksesta alas. Ongelmana vain on, että kaikki porrasaskelmat ovat mustia. Olen nähnyt kollegoita, jotka pitivät peloissaan kiinni kaiteesta, koska he eivät tienneet, missä yksi askelma alkaa tai mihin toinen päättyy. Turvalistat portaisiin ovat tarpeen, sillä tämä voi olla erittäin vaarallista. Siitä voi aiheutua kaatumisia.
<P>
Jotkut kollegat ovat sitä mieltä, että rakennuksen olisi oltava paljon värikkäämpi. Olen työskennellyt jo 20 vuotta suunnittelualalla. Meidän pitäisi pitää kiinni periaatteista. Arkkitehdit ovat valinneet liuskekiven. Liuskekivi ei ole pelkästään mustaa, vaan se on valkoista, hopeanväristä ja harmaata. Tämä tarkoittaa sitä, että meillä on toki mahdollisuuksia tehdä näiden värisävyjen pohjalta muutoksia, jotta meidän ei tarvitse työskennellä rakennuksessa, jossa musta ei ainoastaan ilmaise arvokkuutta vaan jossa se liiallisessa määrin alkaa ahdistaa. Meidän olisi varovaisesti siirryttävä hopeaan ja muihin väreihin. Uskon, että sitten voimme lopultakin sanoa, että tämä kuvaa selkeyden ja avoimuuden lisäämistä, ja me voimme näyttäytyä sen sijaan että piiloutuisimme.
<P>

<SPEAKER ID=43 LANGUAGE="ES" NAME="Izquierdo Collado">
Arvoisa puhemies, minäkin yhdyn niihin, jotka pitävät rakennusta kerrassaan erinomaisena. Mielestäni tämä on historiallinen rakennus ja meidän on oltava ensimmäisiä, jotka antavat sille arvoa ja jotka antavat siitä myönteisen kuvan. On todellakin hyvä, että rakennuksemme vertauskuvalliseen luonteeseen yhdistetään myös toimivuus.
<P>
Arvoisa puhemies, on myönnettävä, että tässä rakennuksessa on merkittävä rakenteellinen vika: Brysselin rakennukseen verrattuna parlamentin jäsenillä on vähemmän tilaa toimistoissaan, ei neliömetreissä, joita kyllä saattaa olla vähemmän kussakin toimistossa, vaan sen vuoksi, että heidän on jaettava toimisto kaikissa tilanteissa avustajansa kanssa. Kaikki, jotka tietävät, millaista parlamentin jäsenen poliittinen toiminta on, ja kuinka luottamuksellisia monet heidän keskusteluistaan ja toimistaan ovat, saattavat ymmärtää, että tämä on kenties vakavin ja suurin rakennetta koskeva vika, ja että, kuten arvoisa puhemies sanoi, sitä ei ehkä voida korjata.
<P>
Joka tapauksessa olisi mielestäni edelleenkin pyrittävä siihen, että parlamentin jäsen ja hänen avustajansa voisivat työskennellä itsenäisesti, sillä meidän työmme vaatii tätä itsenäisyyttä keskusteluissa, käsiteltävissä asioissa ja lisäksi muissa asioissa, jotka eivät ole yhtä merkityksellisiä.
<P>
Arvoisa puhemies, lopuksi esittäisin yhden huomion ymmärrän, että tämä ei ehkä ole helppoa nähdäkseni missä määrin kulkuyhteyksiä kaupungista tähän rakennukseen voidaan parantaa. Toisinaan kuten tämän viikon istunnon aikana, jolloin samaan aikaan oli järjestetty messut kulkuyhteydet parlamenttiin ovat toimineet erittäin huonosti. Tämä tilanne tulee toistumaan, ja mielestäni olisi hyvä pohtia kulkuyhteyksien mahdollista parantamista ainakin istuntoviikkojen aikana.

<SPEAKER ID=44 LANGUAGE="NL" NAME="Van Dam">
Arvoisa puhemies, haluaisin aluksi sanoa arvostavani sitä, kuinka tehokkaasti heinäkuun istuntojakson jälkeen tartuttiin moniin ongelmiin, mutta älkäämme myöskään unohtako, että tätä rakennusta rakennettiin hyvin monta vuotta. Olemme vuosien ajan nähneet veden takaa, että suurin osa oli jo valmiina, ja siksi onkin epämiellyttävää, että niin pitkän tyhjilläänolon jälkeen löytyy vielä niin paljon epäkohtia. Minusta meidän ei pitäisi kerskua liikaa tällä rakennuksella. Ensinnäkin se on saatu aikaan yhteisön rahoilla, olivatpa ne sitten Ranskan tai Euroopan rahoja. On kysymys hyvin suurista yhteisön rahasummista. Olen täysin samaa mieltä niiden kanssa, jotka sanovat, että meidän täytyy ainakin toimia esimerkkinä. Minusta on melko epämiellyttävää, että Ranskan lainsäädännössä kiinnitetään selvästi valtavasti huomiota mahdottomien käytävien, valojen ja portaikkojen taiteellisiin tekijänoikeuksiin mutta selvästikään ei energian säästämiseen, kun taas samalla minun kotimaassani kolmasosa uusista asunnoista on varustettu aurinkopaneeleilla.
<P>
Haluan vielä mainita kaksi pientä asiaa. Se, kun annoin heinäkuussa suoran radiohaastattelun tässä rakennuksessa, oli minulle ennen kaikkea kummallinen kokemus. Silloin minulle selvisi, että ainakaan silloin teknikkojen ei ollut mahdollista soittaa radiostudion ulkopuolelle. Tuntuu hullulta sanoa tätä, mutta silloin minun täytyi antaa suora haastattelu matkapuhelimellani.
<P>
Lopuksi jätteiden lajittelusta. Näin eilen aamulla, että vaikka meillä on huoneessa kaksi roskakoria erityyppisiä jätteitä varten, mikä on jo askel taaksepäin verrattuna vanhaan tilanteeseen, molemmat roskakorit tyhjennetään kuitenkin samaan säkkiin.

<SPEAKER ID=45 NAME="Puhemies">
 Kiitos, parlamentin jäsen van Dam. En tiedä, missä olitte, kun havaitsitte tuon.

<SPEAKER ID=46 LANGUAGE="FR" NAME="Roure">
Arvoisa puhemies, minun mielestäni me voimme olla hyvin ylpeitä tästä upeasta rakennuksesta, jonka uskon tulevan pian tunnetuksi koko maailmassa ja joka lisää unionin arvovaltaa.
<P>
Ennen kuin esitän joitakin huomautuksia, haluaisin kiinnittää huomionne makuasioihin ja väreihin. Minä pidän paljon näistä väreistä. Edustan ehkä pienen pientä vähemmistöä, mutta mitä siitä. Tiedättehän, että väreistä voi puhua tuntikausia. Eräs kollegamme sanoi meille juuri: " Toivon, että täällä käytetään vaaleanpunaista." Minä en pidä vaaleanpunaisesta! Olen näin ollen sitä mieltä, että meidän olisi oltava järkeviä, kulutettava mahdollisimman vähän rahaa, ja vähitellen me kaikki tottuisimme tähän.
<P>
Minä haluaisin sen sijaan tarkentaa urakkasopimusta. Kun meille sanotaan, että vierailijoille tarkoitettu vammaisten sisäänkäynti ei ole hyvä, siihen olisi ehkä pitänyt kiinnittää huomiota etukäteen. Urakkasopimus ei ehkä ollut riittävän tarkka, ja minusta on valitettavaa, että me havaitsemme vasta tässä vaiheessa, että vammaiset eivät pääse helposti sisälle. Tämä parannus tulee meille vielä hyvin kalliiksi, mutta se johtuu pelkästään siitä, ettemme ennakoineet asioita oikein aikaisemmassa vaiheessa.
<P>
Seuraavaksi muutama pieni ajatus hisseistä. Ne menevät nollatasolle asti, lasiovet avautuvat ulkopuolella, mutta me emme pääse sisään. Haluaisin tietää, mistä tämä johtuu, koska se on mielestäni hyvin valitettava asia.
<P>
Paikoitusalueille pääsyn osalta punainen valo on erittäin epämiellyttävä, mutta mielestäni kuuluu asiaan, että meidän on käytettävä tunnistetta. Sen sijaan en ymmärrä kovinkaan hyvin, miksi meidän on käytettävä sitä ja odotettava sitten ulospääsyä useita minuutteja. Ehkä meidät on tarkastettava tullessamme sisään, mutta se menee yli ymmärrykseni, että niin tehdään, kun olemme poistumassa.
<P>
Haluaisin myös kysyä, voidaanko avustajia ja henkilöstöä varten järjestää yhteiskuljetus, jotta heidän ei tarvitsisi mennä taksilla, koska kokoukset kestävät yhdeksään asti illalla. Se on mielestäni valitettavaa.
<P>
Lopuksi ainoa asia, joka todella häiritsee minua, on sisäänkäynnin yhteydessä oleva aula. Kun sitä vertaa Brysselin tai entisen rakennuksen aulaan, huomaa suuren eron, ja olisi pohdittava, miten saisimme siitä paljon paremman tilan.

<SPEAKER ID=47 NAME="Puhemies">
 Paljon kiitoksia. Jos teillä on vaikeuksia päästä paikoitusalueille, ajatelkaa minua, joka tulen Yhdistyneestä kuningaskunnasta autolla, jossa ohjauspyörä on toisella puolella, mikä on vielä pahempaa.

<SPEAKER ID=48 LANGUAGE="NL" NAME="Beysen">
Arvoisa puhemies, minulla on ollut poliittisen urani aikana onni astua kaksi kertaa uuteen parlamenttirakennukseen. Ensimmäinen kerta oli saapuminen Flanderin parlamenttiin nelisen vuotta sitten. Kun otetaan huomioon se, että toimin siellä rakennuksista vastaavana henkilönä, voin verrata helposti tämän rakennuksen ja edellisen parlamentin, jossa olin mukana, avaamista. Minun täytyy sanoa, että olen oikeastaan vihainen niistä monista epäkohdista, joita olen voinut, sanoisinko lähes ammattilaisena, täällä havaita. Suuri mielenkiinto, jota täällä tänään myös osoitetaan rakennusta kohtaan, osoittaa sen, että mielestäni parlamentin jäsenten kanssa on neuvoteltu liian vähän etukäteen, siis rakennuksen käyttäjien kanssa on neuvoteltu liian vähän etukäteen. Mielestäni tästä täytyy ottaa oppia tulevaisuutta varten. Haluan mainita kolme asiaa, jotka kollegat ovat jo ehkä maininneet mutta jotka osoittavat, kuinka tärkeää kuitenkin on saada aikaan muutos näissä asioissa.
<P>
Ensiksi toimistoista. Olen sitä mieltä, että toimistomme muistuttavat ikään kuin leirintäaluetta kehittyneemmässä muodossa. Mielestäni tämä on malliesimerkki tarjolla olevan tilan arvostelukyvyttömästä käytöstä. Siksi vaadin, että tehtäisiin muutoksia, vaikka se onkin vaikeaa rakenteellisesti. Uskon kuitenkin, että monet kollegat ovat tästä kanssani samaa mieltä.
<P>
Toiseksi väreistä on puhuttu hyvin paljon, mutta uskon, että monet psykologit olisivat kanssani samaa mieltä siitä, että tietty väriyhdistelmä voi johtaa hyvin depressiiviseen olotilaan ja että tämä väriyhdistelmä voi todennäköisesti olla esimerkki sellaisesta. En toivo sitä, mutta kokemus näyttää sen sitten tulevaisuudessa.
<P>
Kolmanneksi mitä tulee yleisölehterille pääsyyn, mielestäni tehokkuuteen ja yksinkertaistamiseen on kiinnitettävä enemmän huomiota. Minulle on kerrottu, että tällä viikolla joidenkin täytyi ohittaa viisi valvontapistettä, ennen kuin heidät päästettiin yleisölehterille.
<P>
Lopuksi vielä yksi tärkeä asia. Me puhumme täällä usein avoimuudesta. Mielestäni on välttämätöntä puhua avoimuudesta, mutta haluaisin myös avoimuutta tämän rakennuksen hinnan osalta, ja haluaisin myös tietää, millaiset mahdollisuudet on käyttää varoja täällä todettujen epäkohtien paikkaamiseen.

<SPEAKER ID=49 LANGUAGE="EN" NAME="Callanan">
Arvoisa puhemies, olen uusi jäsen täällä, enkä käytä puheenvuoroa arvostellakseni rakennuksen arkkitehtuuria enkä sisustusta, vaikka voisinkin aivan hyvin tehdä niin. Olen samaa mieltä niiden parlamentin jäsenten kanssa, joiden mielestä se on aivan hirveä, mutta kyse on henkilökohtaisista mieltymyksistä.
<P>
Olen samaa mieltä niistä monista huomioista, joita on jo esitetty, ja sanon, että minusta on täysin käsittämätöntä, että me ylipäänsä olemme täällä, kun meillä on aivan hyvät työhuoneet, kokoushuoneet ja istuntosalit Brysselissä, ja että on järjetöntä, että koko "eurosirkuksen" täytyy raahautua Strasbourgiin kolmeksi tai mahdollisesti neljäksi päiväksi kuukaudessa (tällä viikolla viideksi päiväksi - pyydän anteeksi). Euroopan veronmaksajat ovat lukeneet laajoja lehtiartikkeleita tästä rakennuksesta ja he ajattelevat mahdollisesti, että olemme kaikki hulluja. Niiden, jotka kannattavat Euroopan rakentamista, ei pitäisi hämmästyä sitä, että yleisö suhtautuu siihen hyvin epäilevästi. Kustannusten osalta haluaisin Priestleyltä kirjeen, jossa on ilmoitettu kustannukset. Ehkäpä meidän pitäisi tehdä asiasta hieman julkisempi, vaikka epäilenkin, että meillä olisi sitten vielä enemmän ongelmia äänestäjien kanssa. Kun kerran perustamissopimukseen piti tehdä muutos, että alun perin pääsimme tänne, voimme varmaankin yrittää vaikuttaa poliittisissa puolueissamme ja hallituksissamme, jotta perustamissopimukseen tehtäisiin muutos ja pääsisimme pois täältä ja käyttäisimme rahat johonkin hyödylliseen, jota ihmiset arvostaisivat.

<SPEAKER ID=50 NAME="Puhemies">
 Parlamentin jäsen Callanan, tuo prosessi on jatkunut vuosikausia, eikä se ole tuottanut tulosta.

<SPEAKER ID=51 LANGUAGE="EN" NAME="Helmer">
Arvoisa puhemies, toivoin, että olisin voinut ensimmäisessä puheessani tässä parlamentissa puhua hissirivistöjen yhdistämisestä elektronisesti, jotta ne olisivat tehokkaampia, kylpyhuoneiden ilmanvaihdosta, ilmastoinnista ja baarialueen koiranoksennuksen värisistä matoista. Ajan säästämiseksi kuitenkin sivuutan ne.
<P>
Haluaisin vastata tämän päivän ensimmäiselle puhujalle, joka kysyi, oliko joillakin jäsenillä ollut aiemmin paremmat työhuoneet; meillähän on täällä niin hienot työhuoneet, onko meillä koskaan ollut parempia? Minulla ainakin oli parempi työhuone, ennen kuin jätin päivätyöni vuosi sitten, ja joka ikisellä tämän parlamentin jäsenellä on paljon parempi työhuone Brysselissä. Se on varmaankin tärkein asia. Syynä kaikkiin moitteisiin ja valituksiin tästä rakennuksesta on se, kuten kollegani Callanan sanoi, että emme itse asiassa halua tulla tänne, vaan haluamme jäädä Brysseliin. Meidän pitäisi selvittää tämä asia.
<P>
Tekisin vain hyvin nopeasti yhden ehdotuksen paikan yleisen tunnelman parantamiseksi niin kauan kuin meidän täytyy tulla tänne. Puhemies pyysi meitä aiemmin katsomaan paikan sisustusta. Tämä rakennus on täynnä kuolleita tiloja ja tyhjiä seiniä, jotka ovat erittäin tylsiä ja luotaantyöntäviä ja epäinhimillisiä. Luulen, että Euroopan taidemuseoissa on paljon enemmän tauluja ja taideteoksia kuin ne pystyvät pitämään näytteillä. Niiden kellarit ja holvit ovat täynnä tauluja, joille ei ole näyttelytilaa. Miksi parlamentti ei ottaisi yhteyttä joihinkin näistä museoista ja sanoisi, että meillä on paljon seinätilaa, jonne näitä tauluja voisi panna näytteille? Minusta se olisi huima parannus tähän rakennukseen.

<SPEAKER ID=52 LANGUAGE="SV" NAME="Eriksson">
Arvoisa puhemies, minun on rehellisesti sanottava, että tämä on ensimmäinen rakennus, jossa ollessani ajattelen usein: " Miten pääsen täältä ulos tulipalon syttyessä?" Ulospääsytiet havaitsee melko hyvin joissakin paikoissa, mutta rakennuksen toiselle puolelle ei pääse kulkematta sellaisia kapeita siltoja pitkin, joissa on lasikaiteet. Toivoisin todella, että kaikille parlamentin jäsenille, henkilöstölle, vierailijoille ja niin edelleen järjestettäisiin mahdollisimman pian hyvin todenmukainen paloharjoitus, jotta tietäisimme, miten täältä ylipäänsä pääsee ulos.
<P>
Olemme aikaisemmin keskustelleet siitä, että täällä on liian vähän hissejä. Keskustelua käydään myös portaista, ja minua kiinnostaisikin tietää, mistä aineesta ne on valmistettu. Jos ne voidaan maalata uudelleen, toivoisin, että porraskäytävien seinätkin maalattaisiin. Minusta tosin tuntuu, että porraskäytävissä ei juuri näe paljoakaan, jos ne ovat täynnä savua, ja olo on ainakin kovin epävarma, kun on aivan pimeää, eikä ole mitään tietoa siitä, toimivatko sähköt hätätilanteessa. Ennen mahdollista todellista vaaratilannetta on siis aivan välttämätöntä pitää hyvin todenmukainen paloharjoitus, jotta olisimme edes hieman valmistautuneita ja jotta löytäisimme tiemme ulos, ja samalla näkisimme, onko varauloskäytäviä tarpeeksi.
<P>
En ole täysin perillä siitä, mitä immateriaalioikeus aivan konkreettisesti Ranskan lainsäädännössä tarkoittaa. Olisin erittäin iloinen, jos saisin selville, mitä tällä tekijänoikeudella tarkoitetaan ja mitä voimme tehdä todellisille kustannuksille. Mehän olemme täällä kuitenkin vain yhden viikon kuukaudessa. Voimme ehkä välttää osan erittäin suurista menoista, jotka eivät ole täysin välttämättömiä.
<P>
Pohjoismaalaisilla jäsenillä on ollut useita vuosia toivomus siitä, että saisimme tänne pohjoismaisia sanomalehtiä. En tiedä, onko se mahdollista, mutta se olisi tietenkin toivottavaa. Asia ei ole toivomuslistani kärjessä, mutta siitä huolimatta haluan huomauttaa asiasta.
<P>
Haluan lopuksi sanoa, että ruotsalaisten valitsijoiden kannalta, huolimatta siitä, mitä puoluetta he äänestävätkään, tämä kahden uuden rakennuksen välillä matkustaminen ei ole puolusteltavissa - enkä minäkään aio puolustella sitä.

<SPEAKER ID=53 LANGUAGE="DE" NAME="Schleicher">
Arvoisa puhemies ja hyvät kollegat, aluksi kiitokseni kaikista niistä hyvistä asioista, jotka on oikeutetusti otettu puheeksi. Haluaisin mainita kolme kohtaa.
<P>
Ensiksikin palvelut. Aikaisemmin siivouspalvelu hoiti tehtävänsä aina aikaisin aamulla. Kun tuli töihin puoli kahdeksalta, sai työskennellä rauhassa. Nyt siivoojat tulevat paljon myöhemmin. Kun sitten haluaa olla täysistunnossa täsmälleen kello yhdeksän, hissit ovat täynnä siivoojia, jotka vaunujensa vuoksi tarvitsevat paljon enemmän aikaa päästäkseen hissiin ja sieltä ulos. Eikö olisi mahdollista järjestää asia niin, että siivouspalvelu ei hoitaisi tehtäviään juuri meidän parlamentin jäsenten ruuhka-aikana? Ajathan ovat tiedossa. Pyydän ystävällisesti, että asiaa harkitaan vielä kerran.
<P>
Toinen kohta koskee jälleen paikoitushallinn sisäänkäyntiä. Se mainittiinkin jo, mutta kun saavumme tai lähdemme matkatavaroinemme, meidän on kiivettävä valtavat portaat joka kerta, kun käytämme kuljetuspalvelua. Kaikkien matkalaukkujen ja papereiden kanssa se on erittäin hankalaa. Tämä on epäkohta. Pyydän, että se korjataan.
<P>
Kolmas kohta liittyy useisiin erilaisiin kortteihin. Olen kerta toisensa jälkeen tiedustellut, eikö nykyään ole teknisesti mahdollista käyttää vain yhtä ainoaa sähköisesti toimivaa korttia, jolla kaikki hoituu. En tiedä, oletteko selvillä siitä, että korttia, jolla paikoitushalli avataan, on käytettävä toisin päin kuin Brysselissä. Se on siis joka kerta otettava ulos, sitten se katoaa, ja sen jälkeen katoaa myös se toinen kortti, koska se putoaa lattialle. Nämä ovat kerta kaikkiaan epäkohtia. Minä väitän, että tekniikka on nykyään niin pitkälle kehittynyttä, että kortit olisi mahdollista yhdistää. Siten meidän ei tarvitsisi kuljettaa mukanamme kolmea, neljää tai viittä erilaista korttia. Pyydän, että asia selvitetään vielä kerran.

<SPEAKER ID=54 NAME="Puhemies">
Olen varma, että meillä on yksi kortti vuoden loppuun mennessä, mutta siivoushenkilöstöä koskeva huomautuksenne on hyvin perusteltu. Käsittääkseni heille on jo sanottu, etteivät he saa käyttää päähissejä ja että heidän pitäisi käyttää vain tavarahissejä. Näin ei kuitenkaan taida olla.
<P>
Meillä on ongelmia ajan kanssa. Ennen kuin te kaikki kiirehditte pois, pääsihteeri on sopinut, että koska niin moni teistä on vielä puhujalistalla, pidämme kaikkia saapuvia kirjallisia huomioita eräänlaisina äänestysselityksinä, jotka julkaistaan tämän päivän pöytäkirjassa, mikäli esitätte huomionne kirjeissä ja toimitatte ne ensi viikon loppuun mennessä.

<SPEAKER ID=55 LANGUAGE="EN" NAME="Bowis">
Arvoisa puhemies, haluaisin lausua yhdet kiitokset ja esittää lyhyesti neljä huomiota. Kiitokset menevät puhemiehelle, Priestleylle ja hänen ryhmälleen sekä kvestoreillemme siitä, miten he ovat tutkineet ne asiat, joita olemme ottaneet täällä esille viime kokouksen jälkeen. Olemme havainneet täällä monia parannuksia, esimerkiksi erittäin avuliaat oppaat, jotka auttavat meitä, kun eksymme.
<P>
Lyhyesti neljä huomiota: ensimmäinen koskee ilmastointia. Parlamentin jäsen Lynnellä ilmeisesti on ongelmia savuisen ilman kanssa. Minulla on ongelmia siksi, ettei muutamissa kokoushuoneissa ole lainkaan ilmaa. Toivon, että asia voidaan korjata. Jos asia voidaan korjata työhuoneissamme, se pitäisi saada korjattua myös kokoushuoneissamme.
<P>
Toiseksi: kun lähdemme istuntosalista, joudumme keskelle tungosta. Haluaisin, että istuntosalin ulkopuolella olevaa aluetta pidettäisiin istuntosalin osana, niin että kamerat, avustajat, lobbaajat tai yleisön edustajat eivät estäisi meitä pääsemästä työhuoneisiimme. Takana olevaa aluetta ja myös hissejä vastapäätä olevia siltoja tulisi pitää istuntosalin osana, eikä sinne saisi päästää yleisöä.
<P>
Kolmanneksi: mitä hisseihin tulee, olen juuttunut hissiin kahdesti - mikä ei ehkä hämmästytä teitä, jos katsotte minua. Ensimmäisellä kerralla joku hypähti ylös ja alas, ja hissi lähti uudestaan liikkeelle. Toisella kerralla joku löysi muovinpalan, työnsi sen seinässä olevaan reikään ja hissi lähti ilmeisesti uudestaan liikkeelle, mutta se olisi voinut aiheuttaa oikosulun koko järjestelmään.
<P>
Lopuksi pyydän, että työhuoneissamme olevat sähköjohtimet ja irtonaiset johdot korjattaisiin. Tässä on kysymys terveydestä ja työturvallisuudesta. Kun käännyn työtuolissa lukeakseni sähköpostini, sotkeudun johtovyyhtiin. Jonakin päivänä ilmaan tuprahtaa savupilvi, kuuluu kova pamaus, ja yksi parlamentin jäsenistä syttyy palamaan niin kuin joulukuusi.

<SPEAKER ID=56 LANGUAGE="DE" NAME="Gebhardt">
Ei, en viittaa työjärjestykseen, pyysin puheenvuoroa jo kauan aikaa sitten, aivan istunnon alussa. Pyysin sitä samaan aikaan kuin parlamentin jäsen Berger. Kun luettelo käytiin läpi, nimeni oli siinä vielä. Minä halusin myös ehdottomasti puheenvuoron.

<SPEAKER ID=57 NAME="Puhemies">
 Valitettavasti puhujalistalla on vielä 20 henkeä, joten ette ole yksin. Pääsihteeri on luvannut ottaa teiltä vastaan kirjallisia huomioita, jotka julkaistaan myöhemmin.

<SPEAKER ID=58 LANGUAGE="DE" NAME="Gebhardt">
Siinä tapauksessa teidän olisi kyllä pitänyt ilmoittaa siitä jo paljon aikaisemmin. Silloin olisin nimittäin lähtenyt salista ja seurannut keskustelua työhuoneestani, jossa minun on vielä tehtävä työnikin.

<SPEAKER ID=59 NAME="Puhemies">
Olen pahoillani, mutta en voi tällaisessa keskustelussa valvoa, miten kauan ihmiset aikovat puhua.

<SPEAKER ID=60 LANGUAGE="FR" NAME="Isler Béguin">
Arvoisa puhemies, minäkin tulin tänne tänä aamuna juuri siksi, että voisin osallistua tähän keskusteluun. Haluaisin tietää, milloin aikataulusta on päätetty. Huomasin nimittäin juuri, että keskustelu on todellakin merkitty pidettäväksi klo 9.00 - 10.30. Haluaisin kuitenkin kiittää teitä siitä, että sallitte parlamentin jäsenten puhuvan klo 10.30 jälkeenkin. Lähetän teille kirjallisesti huomioni. Toivon kuitenkin, että voisimme pitää kolmen kuukauden kuluttua, vuoden lopussa, uudelleen tämäntyyppisen kokouksen nähdäksemme, mitä on saatu aikaiseksi tänään esitettyjen pyyntöjen perusteella.
<P>

<SPEAKER ID=61 NAME="Puhemies">
Välitän ilman muuta viestin puhemiehelle. Kiitän kaikkia kollegoja, jotka ovat olleet läsnä tänä aamuna. Puheenjohtajakokous päätti, miten kauan istunto kestää. Olemme selvästi ylittäneet ajan. On hyvin tärkeää todeta, että tämä istunto on ollut tulevaisuutta ajatellen varsin menestyksekäs. Ehkäpä meidän täytyy toteuttaa se uudelleen.

<CHAPTER ID=3>
Istuntokauden keskeyttäminen
<SPEAKER ID=62 NAME="Puhemies">
 Julistan Euroopan parlamentin istuntokauden keskeytetyksi.

<CHAPTER ID=5>
Louise Weiss -rakennuksen kuntoa koskevat huomautukset
<SPEAKER ID=63 LANGUAGE="ES" NAME="González Álvarez">
Myönnän, että rakennus on ulkoapäin kaunis ja että työhuoneeni on aivan riittävän kokoinen Strasbourgin työviikkoa varten, ja käytän tätä tilaisuutta hyväkseni ilmaistakseni joitakin huolenaiheita:
<P>
työpöytien laatikostot (asiaa käsitellään)
<P>
hissien hitaus ja maalin väri (asiaa käsitellään)
<P>
kopiokoneita käyttävien henkilöiden huonot työolot
<P>
autonkuljettajien huonot työolot
<P>
jäsenten kassan työntekijöiden huonot työolot
<P>
jäsenten kahvion työntekijöiden huonot työolot
<P>
vammaisten liikkumisvaikeudet
<P>
liian vähän käymälöitä - lisäksi ne ovat pimeitä (ainakin TOUR-rakennuksessa), niissä ei ole tuuletusta, ja ne siivotaan harvoin.
<P>
Ei voida hyväksyä sitä, että rakennuksessa, joka on maksanut ja maksaa edelleen veronmaksajille niin paljon, on niin paljon toimintaan liittyviä ongelmia.

<SPEAKER ID=64 LANGUAGE="FR" NAME="Daul">
Arvoisa puhemies, koska en saanut oikeutta käyttää puheenvuoroa Louise Weiss -rakennusta koskeneessa keskustelussa, toimitan teille tässä puheenvuoroni kirjallisena, kuten istunnon puhemies perjantaiaamuna ilmoitti.
<P>
Kyseinen puhemies sanoi aivan oikein, ettei tämän keskustelun tarkoituksena ole tuoda esille mielipiteitä siitä, pitääkö parlamentin kotipaikan olla Strasbourgissa vai ei. On siis sitäkin käsittämättömämpää, että hän kieltäytyy järjestelmällisesti myöntämästä puheenvuoroa niille parlamentin jäsenille, jotka haluavat puolustaa Strasbourgia ja vastata näin niihin hyökkäyksiin, joita hän antaa tehdä vapaasti Strasbourgia vastaan. Vastustan voimakkaasti tällaista erittäin puolueellista tapaa johtaa keskustelua, joka muistuttaa esityslistan väärinkäyttöä. Saamme kiittää brittiläistä herrasmiestä, lordi Beviniä, siitä, että Strasbourg valittiin jo vuonna 1949 Euroopan neuvoston kotipaikaksi, sillä hän piti tätä kaupunkia Ranskan ja Saksan välisen sovinnon ja kaikkien eurooppalaisten välisen sovinnon vertauskuvana.
<P>
On aika palata perusperiaatteisiin, siirtyä merkittävämpiin asioihin ja viitoittaa maanmiehillemme näköaloja sellaiseen maanosamme rauhanomaiseen järjestämiseen, jossa kunnioitetaan ihmisoikeuksia ja joka perustuu eurooppalaiseen talous- ja yhteiskuntakehityksen malliin. Mitä väliä on tällaisen näköalan yhteydessä rakennustemme seinien värillä tai WC-altaan huuhtelulaitteiden paineella? Meitä kuuntelevat kansalaiset kyselevät meiltä varmasti, eikö meillä ole käsiteltävänämme kiireellisempiä asioita kuin oman mukavuutemme yksityiskohdat! En kiistä, etteikö näihin rakennuksiin voitaisi tehdä parannuksia. Jokainen, joka on joskus ottanut käyttöön upouusia rakennuksia, kuten minä olen, tietää, että tietty sisäänajoaika on tarpeen; kuuden kuukauden kuluttua nämä yksityiskohdat on jo unohdettu. Niinpä haluaisin kiittää puhemiestä siitä, että hän näki vaivaa ja pohti tiettyjä toimintahäiriöitä, ja haluaisin kiittää ja kannustaa etenkin koko henkilökuntaa heidän todellisista ja sitkeistä ponnisteluistaan, joiden vaikutukset ovat olleet tässä kuussa erittäin hyvin havaittavissa.
<P>
Olemme erittäin huolissamme unionin veronmaksajien rahojen kunnollisesta käytöstä, ja pahoittelen vilpittömästi hollantilaisen kollegan vihanpuuskaa, kollegan, joka kaikkia eurooppalaisen solidaarisuuden käsityksiä halveksuen katsoi soveliaaksi puolustaa "omia" veronmaksajiaan. No, tietäköön, että maanmieheni, joita en yritä omistaa mutta joiden kunniaa ja veroja puolustan, ovat myös osallistuneet näiden rakennusten rahoittamiseen, ja että valtava enemmistö heistä on niistä ylpeä. Vaikka näihin rakennuksiin ei kulutettukaan yhtä paljon rahaa kuin Brysselin rakennuksiin, Euroopan parlamentilla on nyt käytössään arvokas kotipaikka, joka pakostakin kehottaa kaikkia täällä käyviä ja työskenteleviä arvokkuuteen ja vastuuntuntoon.

<SPEAKER ID=65 LANGUAGE="EN" NAME="Tannock">
Haluaisin aloittaa onnittelemalla kollegaani James Provania, joka oli erinomainen puhemies. Tämä oli ensimmäinen hänen johtamansa istunto, johon olen osallistunut, ja se osoittautui kiinnostavaksi ja hyödylliseksi pyrkimykseksi parantaa työympäristömme oloja.
<P>
Haluaisin todeta, että vaikka pahoittelenkin monien jäsenten tavoin kiertävää sirkusta Euroopan parlamentin eri kotipaikkojen välillä, olen täysin tyytyväinen Strasbourgissa olevan työhuoneeni suunnitteluun, varsinkin jos sinne asennetaan lukittava arkistokaappi, kuten minulle on luvattu. Arvostan myös sitä ylellisyyttä, että meillä on omat käymälät, toisin kuin paronitar Ludford. Haluaisin kuitenkin vedota voimakkaasti sen puolesta, että käymälään asennettaisiin pikaisesti tehokas huippuimuri, jotta vältyttäisiin mahdollisesti nololta tilanteelta, jos työhuoneessa käyvä vieras käyttää käymälää pian sen jälkeen, kun jäsen on käyttänyt sitä (tämä ongelma on sattumoisin myös Brysselin työhuoneiden käymälöissä)!!
<P>
Pahoittelen myös sitä, ettei baari- ja ravintola-alueella ole televisiomonitoreja, jotta kahvitauolla olevat jäsenet voisivat seurata keskustelujen kulkua ja, jos on heidän vuoronsa puhua, ajoittaa oikein paluunsa istuntosaliin. Voisiko televisioiden puuttuminen olla harkittua, niin että jäsenet pysyisivät istuntosalissa eivätkä notkuisi baareissa katsomassa keskusteluja
<P>
Lopuksi en pidä joidenkin baarialueen mattojen karmeasta mallista ja värityksestä, sillä ne tuovat mieleen, kuten eräs toinen jäsen huomautti, pikemminkin halvan yökerhon kuin parlamentin toivoman arvokkaan tunnelman. Veikkaan myös, että joissakin valiokuntien huoneissa käytetyt kauniit kermanväriset matot on peruuttamattomasti tahrittu ja liattu 3 kuukauden sisällä ja tehty käyttökelvottomiksi, eli värinvalinta on ollut todella huono ja epäkäytännöllinen ja viime kädessä rahanhukkaa.

<SPEAKER ID=66 LANGUAGE="EN" NAME="Purvis">
1. "Puheenvuoropyyntöä" koskeva järjestelmä
<P>
Tämä ei näytä toimivan. Rekisteröin pyyntöni painamalla ohjaustaulun nappia, mutta pyyntö ei rekisteröitynyt puhujalistalle. Jouduin sen takia heiluttamaan kättäni!
<P>
2. Hissit - C-rivistö
<P>
Nämä hissit eivät vieläkään näytä toimivan sujuvasti.
<P>
Yhdistäkää kutsupainikkeet kaikkiin neljään hissiin: nyt hissit täytyy kutsua painamalla kahta painiketta.
<P>
Ohjelmointia pitäisi parantaa.
<P>
Hissit saapuvat hitaasti. Ne pysähtyvät tarpeettomasti kerroksissa, ylikuormittuvat ja ruuhkautuvat.
<P>
Rakennuksen ulkolasi on likainen. Myös betonipalkeissa on kaikenlaista likaa.
<P>
3. Hissit - Lasiaula istuntosalin luona (Sisäänkäynti lehdistö-, radio- ja TV-huoneisiin)
<P>
Monet ovat epäkunnossa.
<P>
Ne saapuvat hyvin hitaasti.
<P>
Ne ylikuormittuvat liian helposti.
<P>
Ohjelmointia pitäisi parantaa.
<P>
4. Ruokala IPE IV
<P>
Palvelu on erittäin hidasta (tämä voi johtua ruokalan ja keittiön välisestä etäisyydestä tai siitä, ettei tarjoilijoita kenties ole tarpeeksi).
<P>
Ruoka on mielenkiinnottomampaa kuin IPE I:n ruokalassa (varsinkaan noutopöytää ei ole).
<P>
Ruokala ei ole persoonallinen (sommittelua ja suunnittelua pitäisi parantaa).
<P>
5. Rauhalliset istuma-alueet istuntosalin ulkopuolella
<P>
Tarvitaan lisää tuoleja ja pöytiä.
<P>
6. Baarit
<P>
Näihin täytyy päästä nopeasti, eikä niissä saa olla tungosta.
<P>
7. Paloportaat
<P>
Mitä me teemme
<P>
8. Lennot Skotlannista Strasbourgiin
<P>
Lennot Brysselin kautta - ylibuukkausta.
<P>
Lennot Pariisin kautta - matkatavaroita katoaa, lyhyet vaihtoajat. Lennot London Cityn kautta - lentoja peruutetaan. Lennot London Heathrow' n kautta - ei ole.
<P>
SISÄLTÖ
<P>
ISTUNTO PERJANTAINA 17. SYYSKUUTA 1999
<P>
Edellisen istunnon pöytäkirjan hyväksyminen 1
<P>
Louise Weiss -rakennuksen kunto 1
<P>
Istuntokauden keskeyttäminen 15
<P>
Lisäys 15
<P>
Louise Weiss -rakennuksen kuntoa koskevat huomautukset 15

