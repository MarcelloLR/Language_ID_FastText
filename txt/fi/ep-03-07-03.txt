<CHAPTER ID=4>
EKP:n vuosikertomus 2002
<SPEAKER ID=4 NAME="Puhemies.">
Esityslistalla on seuraavana Hans Bloklandin laatima talous- ja raha-asioiden valiokunnan mietintö (A5-0237/2003) Euroopan keskuspankin vuosikertomuksesta 2002 (I5-0012/2003 C5-0238/2003 2003/2102(INI)).
<P>
Meillä on tänä aamuna erityisen pätevä syy toivottaa Euroopan keskuspankin puheenjohtaja Duisenberg tervetulleeksi parlamenttiin. Hän on Euroopan keskuspankin ensimmäinen puheenjohtaja, ja tämä saattaa olla hänen viimeinen vierailunsa parlamentissa tässä ominaisuudessa. Arvoisa puheenjohtaja, tervetuloa aivan erityisesti.
<SPEAKER ID=5 LANGUAGE="NL" NAME="Blokland (EDD)">
Paljon kiitoksia, arvoisa puhemies. Arvoisa Euroopan keskuspankin puheenjohtaja, hyvät kollegat. Puheenjohtaja Duisenberg, olen viime viikkoina lukenut omaelämäkertaanne ja todennut sen olevan erittäin nautittavaa ja kiintoisaa luettavaa. Kirja alkaa erittäin kauniilla esipuheella, jossa kuvataan ensimmäiseksi Euroopan keskuspankin puheenjohtajaksi nimittämistänne edeltäneitä sinnikkäitä neuvotteluja. Noissa vaikeissa neuvotteluissa oli luotava perusta tiukalle politiikalle euron vakiinnuttamiseksi. Lukijalle käy selväksi aivan erityisesti se, että te ohjasitte Euroopan keskuspankin valitsemallenne kurssille, jossa poliittisilla näkemyksillä ei ole sijaa. On kohtalon ivaa, että sama maa, jonka oli vaikea hyväksyä nimittämistänne pitemmäksi kaudeksi kuin neljäksi vuodeksi, pyysi teitä muutama kuukausi jatkamaan vielä jonkin aikaa tehtävässänne.
<P>
Arvoisa puheenjohtaja Duisenberg, Euroopan keskuspankin tuorein vuosikertomus ilmestyi aikana, jolloin Euroopan talouskasvu on pysähtynyt. Viimeinen vuosineljännes oli nollakasvua. Näin osa jäsenvaltioista on virallisesta taantumassa, ja se tarkoittaa, että niiden talous on supistunut kaksi vuosineljännestä peräkkäin. Euroopan unionin tilanne on siis huolestuttava. Unionin ja jäsenvaltioiden toteuttamat toimet ovat näin ollen osoittautuneet tehottomiksi talouden suunnan kääntämisessä lyhyellä aikavälillä, ja juuri samaan aikaan me käsittelemme Euroopan keskuspankin viidettä vuosikertomusta. Vuosikertomus koskee varsin tapahtumatäyteistä vuotta, jona kansalaisille tarjoutui ensimmäinen mahdollisuus osoittaa luottamuksensa euroon ja jota edelsivät suuret odotukset syyskuun 11. päivän iskujen jälkeisestä talouden toipumisesta. Monet odotuksista eivät toteutuneet. Uudet uhat hidastivat elpymistä, eikä euro vielä herätä kansalaisissa kovin suurta luottamusta. Se, että euroalueen 300 miljoonaa asukasta käyttää uutta rahaa täysipäiväisesti, todistaa vain siitä, ettei heillä ole todellisuudessa muuta vaihtoehtoa: heidän on pakko käyttää euroa, eikä tästä voida tehdä pitemmälle meneviä poliittisia johtopäätöksiä.
<P>
Näin epävarman ilmapiirin vallitessa ei ole yllättävää, että EKP:n on keskitettävä kaikki voimansa vakaustavoitteen täyttämiseen. Asia ei kuitenkaan ole pelkästään EKP:n vaan myös jäsenvaltioiden vastuulla; niiden talousarviopolitiikka luo perustan euron vakaudelle. Haluan kiinnittää lisähuomiota muutamaan muuhun seikkaan asiasta käytävässä keskustelussa.
<P>
On ensinnäkin tärkeää, että tuomme kantamme julki tiiviisti päätöslauselman muodossa. Nyt ei ole oikea aika julkistaa kaikkia poliittisia muutoshalujamme. Tänä taloudellisen vaurauden kannalta vaatimattomampana aikana parlamentin on tärkeintä tehdä selväksi, että se kannattaa vakauteen pyrkivää politiikkaa. Valuutan vakaus ja toivottavasti talouskasvun käynnistyminen uudelleen lyhyellä aikavälillä ovat välttämättömiä valmistajien ja kuluttajien luottamuksen palauttamiseksi ja talouden vilkastuttamiseksi. Siksi päätöslauselmaan sisältyvien uusien poliittisten toiveiden määrä on vähäinen.
<P>
Olisi sitä paitsi harkitsematonta ryhtyä muuttelemaan EKP:n tavoitteita näin varhaisessa vaiheessa. Päätöslauselmassa korostetaan - sivumennen sanoen aiempien päätöslauselmien tapaan - että hintojen vakaus on ja sen on vastakin oltava EKP:n päätavoite. Uudet tavoitteet, kuten talouskasvun edistäminen ja muut tehtävät, ovat sille alisteisia. Tälle on tärkeänä perusteluna pankin lyhyt historia. Pankki ei ole tähän mennessä joutunut kohtaamaan koko Euroopan laajuista taantumaa, mutta sen politiikkaan on kohdistunut toistuvaa arvostelua. Esimerkiksi taloudellisen vaurauden aikoina arvosteltiin suuresti euron vaihtokurssin heikkenemistä. Arvostelu jatkuu edelleen, vaikka kurssi nousee - joskaan euron noteeraus suhteessa dollariin ei sinällään ole tavoite. Tärkeintä on euroalueen sisäinen rahan vakaus, ja se juuri on EKP:n vastuulla.
<P>
Lyhyesti sanottuna tulikoe on vasta edessä. Euroopan keskuspankin on osoitettava kykynsä täyttää hintavakauden tavoite myös taantuman aikana olemassa olevia välineitä käyttämällä. Tämän ohella inflaatio on ollut näihin päiviin asti suhteellisen korkea, ja reaalipalkat kohoavat jyrkästi työttömyyden kasvusta huolimatta, mikä on osoitus työmarkkinoiden pysyvästä rakenteellisesta jäykkyydestä. Haluan korostaa, että nimenomaan hintavakauden kannalta - johon kuluttajien luottamus on erottamattomasti sidoksissa - on tärkeää, että EKP:n annetaan jatkaa työtään politiikasta riippumatta. Näin ollen parlamentilla on osavastuu tämän mahdollistavien poliittisten ennakkoedellytysten luomisesta päätöslauselman avulla.
<P>
Elämäkertanne takakannessa, arvoisa puheenjohtaja Duisenberg, on valokuva teistä ilmeisen suurta nautintoa tuottavan harrastuksenne eli kalastuksen parissa. Toivotan teille saalisonnea sekä hyvää terveyttä ja iloa elämän hienoista asioista tulevina vuosina.

<SPEAKER ID=6 NAME="Puhemies.">
Varmasti me kaikki yhdymme jäsen Bloklandin huomioihin.

<SPEAKER ID=7 LANGUAGE="ES" NAME="Solbes Mira">
. (ES) Arvoisa puhemies, haluan aivan aluksi kiittää jäsen Bloklandia mietinnöstä, jossa käsitellään kaikkia Euroopan keskuspankin vuosikertomukseen sisältyviä seikkoja. Komissio on tyytyväinen parlamentin ryhdyttyä tähän toimeen, jolla edistetään yhteisiä pyrkimyksiämme makrotalouspolitiikan kehyksen parantamiseksi unionissa ja erityisesti euroalueella. Mietinnössä jatketaan selvästi aiempina vuosina omaksuttua lähestymistapaa, ja siihen sisältyy monia seikkoja, joista komissio on täysin yhtä mieltä. Euron valtavasta menestyksestä ei ole epäilystäkään, ja meidän kaikkien on kiittäminen Euroopan keskuspankkia siitä kovasta työstä, jota tähän pääseminen on edellyttänyt.
<P>
Komissio katsoo Euroopan keskuspankin tehneen kiitettävää työtä viime vuosina myös perustehtävänsä hoitamisessa eli hintavakauden varmistamisessa, ja komissio on yhtä lailla huolissaan riittämättömistä rakenneuudistuksista ja Euroopassa parhaillaan ilmenevästä julkisen talouden vahvistamisesta. Silti kantani eräisiin kohtiin on varovaisempi. Keskuspankin tehtävä on ensinnäkin perustamissopimuksen mukaisesti erittäin selvä: hintavakauden ylläpitäminen. Pankkia toki kehotetaan tukemaan yhteisön yleisiä politiikkoja, mutta tämä ei saa haitata vakaustavoitteen toteutumista. Jäsen Bloklandin mietinnössä tehtävää näkyy tulkittavan varsin eri tavalla, ja komissio toi tämän esiin myös viime kuussa, kun mietintöä käsiteltiin talous- ja raha-asioiden valiokunnassa.
<P>
Toiseksi mietinnössä pyydetään keskuspankkia toimimaan sellaisilla muilla aloilla, joilla komission käsityksen mukaan sillä ei ole toimivaltaa. Pankkia kehotetaan esimeriksi tukemaan energianhankinnan ja hyödykkeiden euromääräisen nimellisarvon käyttöä. Tältä osin komissio on pankin kanssa samalla kannalla siinä, ettei pankin tule ottaa kantaa euron kansainväliseen käyttöön.
<P>
Lopuksi toteaisin, että jäsen Bloklandin mietinnössä arvioidaan Euroopan keskuspankin varainhoitoa pankin oman talousarvion osalta. Muodollisesti ja ilman vuotta 2001 koskevaa uusinta tilintarkastuskestomusta arviointi on komission käsityksen mukaan kenties hieman ennenaikaista. Haluan joka tapauksessa kiittää esittelijää hänen esittämistään huomioista ja korostaa olevani erityisen iloinen ollessani täällä parlamentissa näin erityisenä päivänä, jolloin myös puheenjohtaja Duisenberg on paikalla.

<SPEAKER ID=8 LANGUAGE="EN" NAME="Duisenberg">
. (EN) Arvoisa puhemies, kiitos ystävällisistä johdantosanoistanne. Haluan kiittää myös jäsen Bloklandia ystävällisistä sanoista, joilla hän esitteli käsiteltävänänne tänään olevan päätöslauselman.
<P>
On todellakin ilo olla täällä tänään - vaikka tämä kaiken todennäköisyyden mukaan jääkin viimeiseksi kerrakseni - ja esitellä EKP:n vuosikertomus 2002. Mielessänne mahdollisesti olevista kaikista selkkauksista huolimatta kyseiselle vuodelle oli leimallista merkittävä edistyminen kohti entistä yhdentyneempää Eurooppaa. Otettiinhan euro vuonna 2002 onnistuneesti käyttöön käsin kosketeltavassa muodossa euroseteleinä ja kolikkoina, jotka euroalueen kansalaiset ripeästi hyväksyivät ja omaksuivat. Lisäksi valtioiden ja hallitusten päämiehet tekivät viime vuoden joulukuun huippukokouksessaan historiallisen päätöksen kutsua kymmenen valtiota Euroopan unionin jäseniksi 1. toukokuuta 2004 alkaen.
<P>
Toisaalta rahapolitiikkaa toteutettiin vuonna 2002 huomattavan epävarmassa ympäristössä.
<P>
Vuonna 2001 ilmenneen talouskehityksen hidastumisen jälkeen vuoden 2002 alussa euroalueen BKT:n määrän kasvu elpyi hieman. Vuoden kuluessa elpyminen kuitenkin vaimeni, kun rahoitusmarkkinat muuttuivat jälleen levottomiksi ja geopoliittiset jännitteet vaikuttivat öljyn hintaan ja luottamukseen. Euroalueen BKT:n määrän vuotuisen kasvuvauhdin arvioidaan olleen 0,8 prosenttia vuonna 2002, kun se oli vuonna 2001 ollut 1,4 prosenttia.
<P>
Talouden vaimeasta reaalikasvusta huolimatta inflaatio pysyi vuonna 2002 vuoden 2001 tasolla keskimäärin 2,3 prosentissa eli Euroopan keskuspankin hintavakauden määritelmää hieman suurempana. Tähän olivat osasyynä monet tilapäiset tai kertaluonteiset tekijät, kuten öljyn korkeampi hinta, välillisen verotuksen kiristyminen ja epäsuotuiset sääolosuhteet. Tähän on kieltämättä lisättävä käteisrahan vaihdon jonkinasteinen vaikutus. Vaikka käteisrahan vaihdon kokonaisvaikutus inflaatioon jäi pieneksi, se koettiin paljon suuremmaksi kuin se todellisuudessa oli. Tähän on todennäköisesti syynä suhteellisen suuri hinnannousu eräillä erityisaloilla. Keskipitkän aikavälin hintavakauden kannalta suurempaa huolta aiheutti nimellispalkkojen nousun pysyminen taloudellisen toimeliaisuuden heikentymisestä ja työttömyyden kasvusta huolimatta suhteellisen voimakkaana. Samaan aikaan tuottavuuden kasvu oli heikkoa. Tämä kehitys viittaa siihen, että euroalueen työmarkkinoilla on yhä rakenteellisia jäykkyyksiä.
<P>
Rahan määrän kasvu oli voimakasta vuonna 2002. Samalla kun tämä kehitys johtui osin volatiliteetin huomattavasta lisääntymisestä rahoitusmarkkinoilla, mikä lisäsi sijoittajien kiinnostusta lyhyisiin likvideihin ja riskittömämpiin sijoituskohteisiin, se heijasteli myös euroalueen suhteellisen alhaista korkotasoa vuonna 2002. Yleisesti ottaen ylimääräisen likviditeetin ei katsottu uhkaavan hintavakautta, koska talouskasvu oli suhteellisen vaimeaa ja luottojen kasvu hillittyä.
<P>
Vaikka eräät tekijät antoivatkin merkkejä mahdollisista inflaatiopaineiden kasvusta vuoden alussa, myöhemmin taloudellisen toimeliaisuuden heikentyneet näkymät ja euron melkoinen ja pitkään jatkunut arvostus viittasivat yhä selvemmin keskipitkän aikavälin inflaatiopaineiden heikkenemiseen. Tästä syystä Euroopan keskuspankin neuvosto päätti laskea ohjauskorkoja 0,50 prosenttiyksikköä joulukuussa 2002.
<P>
Ohjauskorkoja laskettiin edelleen 0,25 prosenttia maaliskuussa 2003 ja 0,50 prosenttia viime kuussa eli kesäkuussa 2003. Ohjauskorkojen lasku tasoitti monia talouskasvua haitanneita tekijöitä ja tuki tällä tavoin hintavakauden ylläpitämistä keskipitkällä aikavälillä.
<P>
Näiden päätösten myötä perusrahoitusoperaatioiden minimitarjouskorko laski 2 prosenttiin kesäkuussa 2003. Euroalueen nimellis- ja reaalikorot ovat nyt historiallisesti arvioiden ennätyksellisen alhaalla.
<P>
Tämänhetkisistä hintavakausnäkymistä voidaan todeta, että Eurostatin katsauksessa kesäkuussa 2003 arvioitiin euroalueen vuosi-inflaatioksi 2 prosenttia. Euron arvostuksen, jonka myötä vaihtokurssit ovat asettuneet lähemmäs pitkän aikavälin keskiarvoja ja vastaamaan paremmin talouden perustaa, odotetaan osaltaan vaimentavan inflaatiopaineita. Lisäksi talouden hiljalleen elpyessä palkkakehityksen odotetaan pysyvän hintavakauden ylläpitämisen kannalta kohtuullisena. Rahan määrän voimakkaan kasvun ei näillä näkymin katsota heikentävän hintavakausnäkymiä. Vaikka hintavakausnäkymät ovat laajasti arvioiden pysyneet entisellään 5. kesäkuuta 2003 tehdyn uusimman päätöksen jälkeen, EKP:n neuvosto jatkaa arvioinnin kannalta merkityksellisten tekijöiden tarkkaa seurantaa.
<P>
Vaikka hintavakausnäkymät ovat myönteiset ja korkotaso näin ollen historiallisen alhainen, pelkällä rahapolitiikalla ei varmisteta pysyvää ja kestävää kasvua ja työllisyyttä euroalueella. Muidenkin poliittisten päättäjien on kannettava vastuunsa. Osan euroalueen talouskasvun heikkouksista voidaan katsoa johtuvan siitä, etteivät vero- ja rakenneuudistukset ole riittävän kunnianhimoisia investointi- ja työllistymisedellytysten paranemiseksi edelleen. En voi painottaa liikaa rakenneuudistusten nopeuttamistarvetta työ- ja tuotemarkkinoilla, koska ne vaikuttavat myönteisesti euroalueen kykyyn selviytyä ulkoisista paineista ja kasvattaa kasvupotentiaaliaan. Myös veropolitiikkaa hyödyntämällä olisi pyrittävä suunnittelemaan kehittynyt vakautusstrategia julkisen talouden epätasapainosta kärsiviin maihin. Keskipitkällä aikavälillä vakauspainotteiden lähestymistapa talouspolitiikkaan poistaa suuren osan nykyisistä pitkän aikavälin suunnittelua ja näkymiä varjostavista epävarmuustekijöistä ja vaikuttaa myönteisesti myös lyhyellä aikavälillä. Nykyinen talouskasvun vaimeus ja euron ulkoinen vahvistuminen nimittäin lisäävät entisestään rakenneuudistusten välttämättömyyttä.
<P>
Aion seuraavaksi käsitellä eräitä muita EKP:n vuosikertomusta koskevassa päätöslauselmaesityksessä esiin tuotuja kysymyksiä. Olen pannut - tyytyväisenä - merkille, että päätöslauselmaesityksessä esitetyt näkemykset ovat monilta tärkeiltä kohdiltaan erittäin lähellä EKP:n näkemyksiä. Tämä koskee esimerkiksi jäsenvaltioiden tarvetta noudattaa vakaus- ja kasvusopimusta ja talouspolitiikan laajojen suuntaviivojen mukaisia sitoumuksiaan erityisesti ja jälleen kerran rakenneuudistusten osalta. Arvostan myös sitä, että parlamentin päätöslauselmaesityksessä suhtaudutaan myönteisesti EKP:n rahapoliittisen strategian selventämiseen, josta tiedotettiin tämän vuoden toukokuussa. Samalla kun selvennykset ovat osoitus EKP:n rahapoliittisen strategian yleisestä onnistumisesta sen aloittamisesta lähtien, ne lujittavat entisestään EKP:n rahapolitiikan ymmärtämystä.
<P>
Vaikka Euroopan parlamentilla ja EKP:lla onkin yhtäläiset näkemykset monista tärkeistä seikoista, myös näkemyseroja on, esimerkiksi päätöslauselmaesitykseen sisältyvästä ehdotuksesta, jonka mukaan EKP:n olisi julkaistava jokaisen neuvostonsa kokouksen pöytäkirjasta yhteenveto ja äänestysselvitys. Monista eri syistä, jotka olen saattanut parlamentin tietoon jo aiemmin, EKP:n kanta on, että sen valitsemat välineet, joilla se viestittää ja selittää päätöksensä, takaavat avoimuuden toteutumisen, ovat nopeammin saatavilla ja heijastavat paremmin EKP:n institutionaalista toimintaympäristöä. Ette yllättyne myöskään siitä, etten ole kanssanne samaa mieltä siitä, että EKP:n päätöksentekoprosessi olisi viivästynyt siksi, että useimmat EKP:n neuvoston päätökset on tähän asti tehty yksimielisesti. EKP:n neuvosto on aina tehnyt päätöksensä oikeaan aikaan ja vastannut asianmukaisesti muuttuviin taloudellisiin olosuhteisiin heti tarpeen vaatiessa.
<P>
Lisäksi päätöslauselmaesityksessä viitataan Yhdysvaltain keskuspankin "beigeen kirjaan" eurojärjestelmässä tehtävien maiden välisten arvioiden vertailukohtana. Saanen huomauttaa, että eurojärjestelmän kansalliset keskuspankit seuraavat ja analysoivat säännöllisesti makrotaloudellista, valtiontaloudellista sekä rakenteellista kehitystä kukin omassa maassaan ja julkaisevat havaintonsa kuukausi-, neljännesvuosi- tai vuosiraporteissaan. Analyysit lisäävät selvästi tuntemustamme euroalueella tapahtuvasta kehityksestä. Kun otetaan huomioon Euroopan keskuspankin euroaluepainotteisuus, on kuitenkin luonnollista, että se kiinnittää enemmän huomiota euroalueen näkymiin yhteisen rahapolitiikan ohjausjärjestelmää selvittäessään.
<P>
Kuten jo mainitsin huomioideni alussa, elämme nyt todella historiallisen kehityksen aikaa. Unelma yhtyneestä Euroopasta, joka kurkottaa vanhojen sodanjälkeisten railojen ylitse, toteutuu pian. Vaikka suuria haasteita onkin edessä, sillä monet liittyvistä valtioista ovat vasta kehittymässä täysin toimiviksi markkinatalouksiksi, uskon, että liittymissopimuksen allekirjoittaminen Ateenan huippukokouksessa viime huhtikuussa oli todistus yhteisestä uskostamme yhdentyneeseen Eurooppaan. Sopimuksen monissa liittyvissä maissa tähän mennessä järjestetyissä kansanäänestyksissä saama selvä tuki on osoitus tästä sitoutumisesta.
<P>
On itsestään selvää, että Euroopan unionin laajentuminen edellyttää monia muutoksia Euroopan unionin toimielinten ja elinten työskentelymenettelyihin ja sisäiseen toimintaan, muun muassa EKP:n neuvoston äänestyssääntöjen uudistamista. Olen hyvin perillä Euroopan parlamentin asiassa esittämistä näkemyksistä, mutta haluan jälleen kerran korostaa, että Nizzan sopimuksessa asetettiin selkeät ehdot ja rajat, joiden mukaisesti uudistusehdotuksemme oli muotoiltava. Vaikka äänestyssääntöihin tehdyt muutokset ovatkin monimutkaisia, eurojärjestelmän perustamisen yhteydessä kokeillut ja hyviksi todetut periaatteet, ennen kaikkea EKP:n neuvoston jäsenten osallistuminen ad personam ja äänioikeutettujen jäsenten "yksi jäsen, yksi ääni" -periaate, on pidetty täysin koskemattomina. Näin varmistetaan, että tulevalla, tuntuvastikin laajemmalla euroalueella EKP:n neuvoston valmiudet nopeisiin ja tehokkaisiin päätöksiin säilyvät.
<P>
Liittyessään unioniin uudet jäsenvaltiot tulevat talous- ja rahaliiton jäseniksi "maina, joille on myönnetty poikkeus", ja niiden keskuspankeista tulee välittömästi osa Euroopan keskuspankkijärjestelmää. Myöhemmin niiden keskuspankeista tulee osa eurojärjestelmää, kunhan maat ovat täyttäneet euron käyttöönotolta edellytettävät lähentymisperusteet. Euroopan keskuspankin tärkeänä tavoitteena on toteuttaa tarvittavat tekniset ja institutionaaliset perusrakenteet, joilla varmistetaan Euroopan keskuspankkijärjestelmän ja myöhemmin eurojärjestelmän järjestäytynyt laajentuminen. Mielenkiintoista esimakua uudesta laajentuneesta EKPJ:stä saatiin viime viikon yleisneuvoston kokouksessa, kun liittyvien maiden keskuspankkien pääjohtajat osallistuivat ensimmäisen kerran tarkkailijoina EKP:n yleisneuvoston kokoukseen.
<P>
Näihin tulevaisuudennäkymiin haluaisin päättää puheenvuoroni. Tänään on todellakin minun viimeinen tilaisuuteni esitellä teille Euroopan keskuspankin vuosikertomus. Minulla on ollut kunnia ja etuoikeus toimia EKP:n neuvoston puheenjohtajana jo yli viiden vuoden ajan. Arvoisa puhemies, haluan kiittää parlamenttia, talous- ja raha-asioiden valiokuntaa ja sen puheenjohtajaa, jäsen Randzio-Plathia yhteistyöstä ja sydämellisistä suhteista, joita olemme keskenämme ylläpitäneet.
<SPEAKER ID=9 NAME="Puhemies.">
Arvoisa puheenjohtaja Duisenberg, puhun varmasti jokaisen parlamentin jäsenen puolesta toivottaessa teille kaikkea hyvää myös tulevaisuudessa. Olemme kaikki yhtä mieltä siitä, että luovutatte seuraajallanne nuoren mutta erittäin arvostetun instituution, jonka asema on suuresti sen henkilökohtaisen panoksen ansiota, jolla te olette osallistunut Euroopan keskuspankin perustan luomiseen.
<P>
Kiitämme teitä läsnäolostanne täällä tänään ja työstänne meidän kaikkien eurooppalaisten puolesta.
<SPEAKER ID=10 LANGUAGE="IT" NAME="Andria (PPE-DE).">
Arvoisa puhemies, arvoisa komission jäsen, jos sallitte, minäkin haluaisin toivottaa puheenjohtaja Duisenbergille tulevaisuudessa samanlaista menestystä, jota hän on kaikin tavoin aikaansaanut Euroopan keskuspankissa. Arvoisa puheenjohtaja Duisenberg, en toivota teille kalaonnea, koska italialaisena ja etelästä kotoisin olevana pelkään sen tuovan teille epäonnea.
<P>
Haluan kiittää myös jäsen Bloklandia, jonka mietinnössä keskitytään Euroopan keskuspankin vastuuseen Euroopassa sekä vastuuseen, joka sen on otettava kymmenen uuden valtion liittyessä lähiaikoina unioniin. Perustamissopimuksissa määrätään, että Euroopan keskuspankin päätavoite on määritellä Euroopan rahapolitiikka ja varmistaa hintojen vakaus rahapolitiikallaan. Henkilökohtaisesti olen varma, että tästä päävastuustaan huolimatta Euroopan keskuspankilla on oltava tehokkaampi rooli taloudessa ja sen on käytettävä varsinkin mielipiteenmuokkausta, joka on antanut yllättävän hyviä tuloksia pankkivalvonnan alalla.
<P>
Esitin tarkistuksen, jota ei hyväksytty valiokunnassa ja jolla pyrittiin määrittelemään sopimus tarkemmin ja kokonaisvaltaisemmin. Siinä olisi todettu, että on varmistettava vakaus- ja kasvusopimuksen yhdenmukainen tulkinta, jotta euroalueen uskottavuuden heikkeneminen ja tällä tavoin myös sen rahapolitiikan tehokkuuden heikkeneminen vältetään, ja että parlamentti katsoo, että Euroopan keskuspankin on vahvistettava komissiolle, että sopimus pannaan täytäntöön riittävän joustavasti kasvun edistämiseksi. Sopimusta ei nimittäin laadittu pelkästään vakauden takia vaan myös kasvun vauhdittamiseksi hyväksyttävälle tasolle. Kasvu on sopimuksen keskeinen tavoite, ja siihen voidaan päästä investoimalla suurimittaisiin hankkeisiin ja rahoitusjärjestelmiin tutkimuksen alalla muutoin kuin julkisten järjestelmien puitteissa. Tämä vaihtoehto ei tietenkään saa olla tekosyy julkisen talouden valvonnan höllentymiseen, ja sitä on tuettava ehdottoman kestävällä veropolitiikalla, jollaista onnistuneesti toteutetaan Yhdistyneessä kuningaskunnassa.
<P>
Äskettäin hyväksyttyyn perustuslakiluonnokseen sisältyy säännöksiä, joilla säännellään Euroopan unionin rahalaitosten tai pikemminkin EKP:n ja kansallisten keskuspankkien tehtävää sekä niiden herkkää suhdetta. Tänä aikana eräät kansalliset keskuspankit ovat pelänneet, että niiden kokoa radikaalisti pienennetään ja näin keskitetään valtaa Frankfurtiin. Ne eivät ole halunneet Euroopan keskuspankista täysivaltaisista elintä siksi, että tämä vaarantaisi rahalaitoksen riippumattomuuden, vaikka olenkin varma, että tämä on vain tekosyy. Euroopan keskuspankin ja kansallisten keskuspankkien välinen umpikuja on aiheuttanut sekaannusta, ja vasta 29 artiklan 3 kohdan myötä olemme saaneet kattavan määritelmän: Euroopan keskuspankista tulee oikeushenkilö. Muita alalla tehtyjä päätöksiä tarkasteltaessa on todettava, että niin Euroopan unionissa ja parlamentissa kuin muuallakin kompromissiin perustuva lähestymistapa on laajalti vakiintunut, mikä ei useinkaan lähennä eriäviä mielipiteitä toisiinsa vaan luo monasti epävarmuutta ja sekavuutta kulloisessakin asiassa. Kompromissien tuloksena EKP:n neuvoston äänestysmenetelmäksi on päätetty monimutkainen järjestelmä, setelien painatus on jaettu sattumanvaraisesti eri rahalaitosten kesken ja ennen kaikkea on säilytetty hajautettu järjestelmä, joka muuttuu itälaajentumisen myötä liian monimutkaiseksi ja tehottomaksi.
<P>
Yhteenvetona totean, että valmistelukunnan päätöksistä riippumatta meidän on mietittävä, tulisiko meidän tehdä Euroopan keskuspankin ohjaavan roolin ja yksittäisten kansallisten keskuspankkien etujen asianmukaiseksi huomioon ottamiseksi ratkaisu, jossa keskustan ja periferian välillä tehdään vastuujako ja vaikutetaan tällä tavoin kansallisten keskuspankkien erikoistumiseen siten, että niiden olisi valvottava myös pienempiä rahoituslaitoksia. Toivon, että moniin näistä kohdista saadaan selvyys hallitustenvälisessä konferenssissa.

<SPEAKER ID=11 NAME="Randzio-Plath (PSE).">
Arvoisa puhemies, arvoisa puheenjohtaja Duisenberg, tämän parlamentin vuotuinen keskustelu Euroopan keskuspankin vuosikertomuksesta ja neljännesvuosittainen rahapoliittinen vuoropuhelu tarjoavat aina tilaisuuden arvioida tilannetta ja tutkailla tulevaisuudennäkymiä. Tässä yhteydessä onkin erityisen miellyttävä todeta, ettei kukaan kiistä keskuspankin perustamisen, setelien ja kolikkojen käyttöönoton ja inflaation torjunnan avulla saavutettua menestystä. Haluan vilpittömästi kiittää teitä yhteistyöstä ja omasta panoksestanne. Se, että 75 prosenttia Euroopan unionin kansalaisista kannattaa nykyisin euroa, johtuu varmasti osaksi teidän työstänne ja toiminnastanne. Teemme luonnollisesti kaikkemme, jotta saamme loput 25 prosenttia puolellemme, ja toivomme, että euroalueen ulkopuolelle jääneet kolme jäsenvaltiota saadaan pian Euroopan talous- ja rahaliittoon.
<P>

Vaikka korkotaso on Euroopassa alempana kuin koskaan, Euroopan keskuspankin rahapolitiikkaa tarkastellessani mietin myös korkotason tarkoituksenmukaisuutta, koska olemme epäonnistuneet kasvupotentiaalin hyödyntämisessä ja hintatason vakauden säilyttämisessä, vaikka ne oli tarkoitus taata lähitulevaisuudessa. Siksi pohdin, onko rahapolitiikkamme paras mahdollinen. Pankki on luonnollisesti itse tutkinut, missä määrin se on tyytyväinen omaan rahapoliittiseen strategiaansa, ja pidänkin tätä erittäin hyödyllisenä. Meidän poliitikkojen on kuitenkin aina mietittävä, onko nykyinen rahapoliittinen strategia paras mahdollinen sekä rahapolitiikan itsensä että niiden makrotalouspolitiikan seikkojen kannalta, jotka liittyvät Lissabonin tavoitteisiin eli kasvuun, työllisyyteen ja sosiaaliseen yhteenkuuluvuuteen.
<P>
Tiedän, ettei tämä helpota työtänne, koska parannettavaa on myös talous-, työllisyys- ja finanssipolitiikan yhteensovittamisessa. Mietin aina, voimmeko vielä yltää parempaan. Hintavakauden määritelmä, josta on nyt päästy yksimielisyyteen, ja sen - jotakuinkin - alle 2 prosentin inflaatiotavoite keskipitkällä aikavälillä auttavat meitä. Katson silti, että keskuspankkimme käyttämä hintavakauden määritelmä on tiukempi kuin millään muulla merkittävällä keskuspankilla. Siksi meidän tulee jatkuvasti arvioida, olisiko kurssinmuutos paikallaan. Katson myös, että meidän on tärkeää ottaa johdonmukaisesti huomioon inflaatio ja deflaatio sekä niiden määritelmät erityisesti deflaatioriskin varalta. Vahvankin talouskasvun aikoina olisi varmasti harkittava symmetristä 2 prosentin tavoitetta, jossa on vaihteluvaraa yksi prosentti ylös- ja alaspäin.
<P>
EKP:n ei pidä aliarvioida hitaan kasvun ja työllisyyden parantamisen strategian merkitystä euroalueella. Vaikka tämä onkin toissijainen eikä niinkään ensisijainen tavoite, meillä ei edelleenkään ole sille selkeää määritelmää. On ilmiselvää, että nykyisessä taloudellisessa tilanteessa tarvitaan kiireesti kasvun kannustimia, ja pidän erityisen suotavina Euroopan investointipankin uusia investointialoitteita ja tukea. Sijoitan tämän aloitteen suurelta osin rakenne- ja verouudistusten yhteyteen, mutta uudistuksilla ei yksin päästä Lissabonin tavoitteisiin. Siksi korostan myös tätä näkökantaa.
<P>
Kukaan ei yllättyne viittauksestani jälleen kerran rahapolitiikan avoimuuteen, koska parlamentti on vuosien aikana tehnyt näkemyksensä asiasta erittäin selväksi. En vieläkään ymmärrä, millä tavoin pankin tehokkuus vaarantuisi, jos sen kokouspöytäkirjat julkaistaisiin. En käsitä myöskään sitä, miten EKP tai sen itsenäisyys vaarantuisi, jos painotetut äänestystulokset julkaistaisiin ilman nimiä. Oman ajattelutapani mukaan näin lisättäisiin selkeyttä, tietoa ja vältettäisiin väärää tiedotusta. Mielessäni on tuorein lehdistötilaisuuteenne ja brittilehdistön sitä koskeva raportointi, joka johti spekulointiin ja ärtymykseen markkinoilla. Me pystymme muuttamaan tätä tilannetta. Avoimuuden lisääminen estää virheelliset arviot, jotka puolestaan johtavat huonoihin investointeihin - ja niitä me kaikki haluamme välttää. Siksi on mielestäni erityisen tärkeää pyrkiä parempaan tällä alalla. Euron yleisen hyväksymisen parantamiseksi voidaan myös tehdä työtä, esimerkiksi lakkauttamalla 500 euron seteli tai painamalla yhden euron seteli. Onhan yhden dollarinkin seteli olemassa!
<P>
(Suosionosoituksia)

<SPEAKER ID=12 LANGUAGE="SV" NAME="Schmidt, Olle (ELDR).">
Arvoisa puhemies, arvoisa puheenjohtaja Duisenberg, haluan aluksi kiittää kollegaamme, jäsen Bloklandia rakentavasta mietinnöstä ja samalla esittää omasta ja Euroopan liberaali- ja demokraattipuolueen ryhmän puolesta kunnioittavat kiitokset siitä tavasta, jolla EKP huolehti vastuustaan viime vuonna. Lisäksi haluan kiittää henkilökohtaisesti nimenomaan puheenjohtaja Duisenbergiä.
<P>
Euroseteleiden ja -kolikoiden käyttöönottoa on pidettävä erittäin onnistuneena. Suuria logistisia ongelmia esiintyi ja erehtymismahdollisuuksia oli paljon, mutta eurosta on tullut erittäin lyhyessä ajassa maailman toinen valuutta. Havaitsin äskettäisellä vierailullani Japaniin merkittävää huolestumista euron vahvuudesta ja niistä taloudellisista eduista, joita eurosta koituu euroalueen maille ja koko Euroopan unionille.
<P>
Arvoisa puheenjohtaja Duisenberg, kuten hyvin tiedämme, maassani järjestetään tänä syksynä kansanäänestys. Ei ole liioiteltua sanoa, että EKP on kaikkien huulilla. Pankkia ja teidän tekemäänne työtä kiitetään monin tavoin, mutta yhdellä alalla Euroopan keskuspankkia arvostellaan mielestäni perustellusti. Kyse on avoimuudesta ja julkisesta valvonnasta. Teidän olisi loppuaikananne EKP:ssa pystyttävä edistämään tätä asiaa. Olette vastannut parlamentin toiveisiin aiemmin ja voitte tehdä niin nytkin. Tunnette toiveemme ja mainitsittekin ne jo: EKP:n neuvoston kokousten pöytäkirjojen julkaiseminen ja yksittäisiä maita, alueita ja rajaseutuja koskevien talousennusteiden vuosittainen julkaiseminen Yhdysvaltojen "beigen kirjan" tapaan. Meidän on lisäksi saatava keskustella uudelleen uusista äänestyssäännöistä. Periaatteen on oltava selvä: yksi maa, yksi ääni.
<P>
Koska olen itse omasta puolestani sitoutunut toimimaan herkeämättä ruotsalaisten saamiseksi euron puolelle, EKP:n avoimuuden puute on nimenomaan ongelma-alue. Arvoisa puheenjohtaja Duisenberg, jos tänään antaisitte meille rohkaisevia uutisia, yhä useammat ruotsalaiset hyväksyisivät euron. Avoimuus ja julkinen valvonta edistävät aina demokratiaa. Koska Tukholmassa toimiva Ruotsin keskuspankki selviää kiitettävästi omien pöytäkirjojensa ja äänestystulosten julkaisemisesta, olen vakuuttunut siitä, että EKP:n tulisi toimia Frankfurtissa samoin.
<P>
Haluan lopuksi kiittää puheenjohtaja Duisenbergiä ja toivottaa hyvää kalastusonnea. Voitte vastedes laittaa ovellenne lapun "Kalassa".

<SPEAKER ID=13 LANGUAGE="IT" NAME="Della Vedova (NI).">
Arvoisa puhemies, arvoisa puheenjohtaja Duisenberg, arvoisa komission jäsen, hyvä esittelijä - jota kiitän hyvästä mietinnöstä - haluaisin käyttää tämän puolitoistaminuuttisen lyhyeen katsaukseen puheenjohtaja Duisenbergin kaudesta Euroopan keskuspankin johdossa. Katson pankin erottuneen edukseen pikemminkin rahapoliittisen linjan luojana kuin euron onnistuneen käyttöönoton ansiosta. Puheenjohtaja Duisenberg on toiminut viime vuosina rohkeasti ja tehokkaasti säilyttääkseen koko rahapolitiikan ja keskuspankin riippumattomuuden huolimatta hallitusten ja yleisen mielipiteen eräiden edustajien toistuvista yrityksistä taivuttaa rahapolitiikka vastaamaan lyhyen aikavälin politiikkaa, jolla ei ole pystytty luomaan Euroopan menestykseen ja talouskasvuun tarvittavia edellytyksiä. Puheenjohtaja Duisenberg totesi tänä aamuna: "En voi painottaa liikaa rakenneuudistusten nopeuttamistarvetta". Vaikka vallanvaihto tapahtuu ympäristössä ja tilanteessa, johon olisimme kaivanneet selkeämpiä ja avoimempia menettelyjä, toivon, että hänen seuraajansakin kykenee keskittymään jatkuvasti rakenneuudistusten tarpeellisuuteen ja vakaussopimuksen turvaamisen välttämättömyyteen. Ainoastaan tällä tavoin suojaamme eurooppalaisten, kansalaisten ja veronmaksajien tulevat sukupolvet.
<P>
Arvoisa puheenjohtaja Duisenberg, haluan lopuksi esittää parhaat onnitteluni piakkoisen syntymäpäivänne johdosta. Kaikkien meidän parlamentin jäsenten ja Euroopan unionin kansalaisten puolesta toivon, että puheenjohtaja Duisenbergin seuraaja kykenee yhtä hyviin työsuorituksiin.

<SPEAKER ID=14 NAME="Konrad (PPE-DE).">
Arvoisa puhemies, hyvät kollegat, komission jäsen Solbes Mira totesi äsken aivan oikein, että talouskasvu on Euroopan merkittävä heikko kohta. Haluaisin lisätä tähän, että budjettivajeet ovat toinen Euroopan merkittävä heikko kohta. Kaikkein ikävintä on, että juuri suurimmat maat ovat sallineet pahimpien vajeiden synnyn. Tilannetta arvioidessa on kuitenkin tärkeä muistaa, ettei tämä koske kaikkia EU:n jäsenvaltioita. Euroopan unionissa on kaikkiaan seitsemän maata, joiden talousarviot ovat tasapainossa tai, kuten Ruotsissa, Tanskassa ja Suomessa, ylijäämäiset. En siis voi hyväksyä, että aina puhutaan 15:stä Euroopan unionin jäsenvaltiosta ikään kuin kaikkia koskisivat samat ongelmat. Ne ovat nimittäin varsin erilaiset, ja tämä meidän tulee mielestäni tuoda korostetusti ilmi.
<P>
Asiaan liittyy toinenkin tekijä: kaikki maat eivät täytä vakaussopimuksen 3 prosentin kriteeriä - näin on erityisesti tietenkin Ranskan, Portugalin ja Saksan kohdalla. Vakaussopimusta mittaillessani voin vain todeta, että pieni toivon kipinä sen hengissä säilymisestä on. Kun muistetaan, millaista keskustelua esimerkiksi Saksassa parhaillaan käydään ja se, ettei verouudistuksen rahoitusta aiota tasapainottaa leikkaamalla tukia, on selvää, että Saksa rikkoo sopimusta tulevina vuosina. Emme kuitenkaan hyväksy, että Euroopan suurimmat taloudet jättävät toteuttamatta tarvittavat rakenneuudistukset ja tällä tavoin lyövät laimin talousarvioidensa tasapainottamisen.
<P>
Sekä Euroopan keskuspankki että komission asiasta vastaava jäsen ovat toistuvasti huomauttaneet, että nimenomaan näiden valtioiden on vietävä läpi rakenneuudistus esimerkiksi terveydenhuollossa tai muilla monilla sosiaalisen suojelun aloilla, koska niihin piilee talousarvioon liittyviä riskitekijöitä. Asia on ratkaistava kertakaikkisesti.
<P>
On mielestäni oikeudenmukaista todeta, että puheenjohtaja Duisenberg on jättänyt kädenjälkensä Euroopan keskuspankin varhaisvuosiin, jolloin pankki pyrki itsenäisyyteen. Tämä on käynyt ilmi niistä monista vuoropuheluista, joita olemme käyneet talous- ja raha-asioiden valtiokunnassa, ja kaikesta tästä haluan kiittää henkilökohtaisesti puheenjohtaja Duisenbergiä. On erittäin tärkeää, että estämme vastakin pankin politisoitumisen, jotta parlamentin kanssa käytävässä vuoropuhelussa annetaan tietoa eikä perusteluja. Tätäkin asiaa on korostettava. Katson, että puheenjohtaja Duisenberg on itse tehnyt paljon itsenäisyyden säilyttämiseksi.
<P>
Haluan vielä lopuksi todeta, että Euroopan unionin on oltava erittäin joustava - tarvitsemme joustavia järjestelyjä. Joustavuutta ei kuitenkaan kaivata Euroopan vakaussopimukseen. Tämä on oma erittäin vahva mielipiteeni.

<SPEAKER ID=15 LANGUAGE="PT" NAME="Santos (PSE).">
Arvoisa puhemies, Euroopan keskuspankin tehtävän hyvä kaiku puheenjohtaja Duisenbergin kaudella on laajalti tunnustettu, ja laitoksen vakaumus rahapolitiikkansa puolustamisessa on ollut ihailtavaa: se on katsonut tällaisen politiikan parhaiten elvyttävän Euroopan taloutta lyhyellä aikavälillä. Myös pankin rahapoliittisen strategian äskettäisiä muutoksia kuvataan kauttaaltaan erittäin myönteisiksi. Niiden uskotaan aikaansaavan todellista edistystä. Merkkejä Euroopan talouden elpymisestä lähitulevaisuudessa ei kuitenkaan ole. Markkinat ovat lisäksi ennakoineet kaikki tehdyt politiikan muutokset ja suuntautuneet sellaisiin toimintoihin ja varoihin, jotka eivät paljonkaan edistä lyhyen aikavälin elpymistä.
<P>
Euroopan bruttokansantuotteen kasvun nimittäin ennustetaan jäävän 0,7 prosenttiin vuonna 2003, ja vuoden 2004 kasvuksi oletetaan vain 1,6 prosenttia. Toisin sanoen EKP leikkaa kasvuennusteistaan kerralla siivun, jonka osuus vuonna 2003 on 0,9 prosenttia ja vuonna 2004 0,8 prosenttia. EKP:lla on edessään näennäinen pulma, valitako kasvu vai vakaus, eikä se voi tyytyä alkuperäiseen institutionaaliseen strategiaansa eli hintavakauteen ja jättää huomiotta muita tavoitteita, kuten talouskasvua ja työllisyyttä ajavan politiikkansa heikkouksia ja ristiriitaisuuksia. Myöskään jäsenvaltioiden hallitukset, komissio ja neuvosto eivät voi tyytyä talouspolitiikkojen alun alkaenkin heikkoon koordinointiin eivätkä niiden yhteisten poliittisten suuntaviivojen pelkästään neuvoa-antavaan luonteeseen.
<P>
Pankkiin palatakseni on myös hyvä syy uskoa, että rahapolitiikan tasojen määrittelyn lähtökohdissa (2 prosentin inflaatio) tehtiin virheitä ja etteivät ne vastaa Euroopan talouden kasvupotentiaalia. Euroopan keskuspankin on näin ollen autettava löytämään vastaukset ja ratkaisut seuraaviin perustaviin kysymyksiin: ovatko useimmissa Euroopan maissa toteutetut rakenneuudistukset riittäviä? Jolleivät ole, miten raha- ja veropolitiikalla voidaan edelleen torjua nykyistä talouden pysähtyneisyyttä? Sopivatko nykyiset vakaus- ja kasvusopimuksessa määrätyt ja EKP:n kannattamat rahapolitiikan rajoitukset ja finanssipoliittiset pakkokeinot yhteen kovasti tarpeellisen Euroopan sosiaalisen mallin uudistuksen kanssa, vai vaarantavatko ne sen perusolemuksen ja Euroopan kehityspolitiikkaan liittyvän erityistehtävän? Onko euron nykyinen arvostus Euroopan unionin taloudellisen perustan mukainen? Auttaako se aktiivisesti talouden elpymistä, vai voiko se laukaista päinvastaisen vakavan deflaatiokierteen? Miten EKP voi helpottaa tarpeellisten rakenneuudistusten toteuttamatta jättämisestä johtuvaa tilannetta Lissabonin tavoitteiden saavuttamiseksi? Voidaanko tavoitteisiin päästä alun perin asetetussa määräajassa kehitetyn raha- ja finanssipolitiikan avulla ja jäsenvaltioiden suosiessa ilmiselvästi talouden yhteensovittamista ainoastaan vähimmäistasolla?
<P>
Tässä talouskriisissä se, paljonko EKP:n on otettava vastuuta ja missä määrin myrskyn laannuttamiseen on käytettävä aktiivista yhteensovittamista, riippuu eri vaihtoehtojen välisen tasapainon löytymisestä ja juuri kuvaamiini ongelmiin keksittävien ratkaisujen tehokkuudesta. Vaikka tunnustammekin esittelijä Bloklandin tavoin EKP:n toiminnan myönteisen kokonaissaldon, Euroopan parlamentin olisi velvollisuuksiensa ja toimivaltansa mukaisesti kiinnitettävä huomiota näihin ongelmiin, jotka ovat todellisia, ja kehotettava kaikkia elimiä ratkaisemaan ne.

<SPEAKER ID=16 NAME="Karas (PPE-DE).">
) Arvoisa puhemies, arvoisa komission jäsen, arvoisa puheenjohtaja Duisenberg, haluan Euroopan kansanpuolueen (kristillisdemokraattien) ja Euroopan demokraattien ryhmän koordinaattorina kiittää teitä vilpittömästi työstänne Euroopan keskuspankin ensimmäisenä puheenjohtajana. Ryhmäni puolesta totean, että olitte siinä tehtävässä oikea mies oikeaan aikaan.
<P>
Sen lisäksi, että olette muokannut Euroopan keskuspankin kuvaa ulkonäöllänne, olette muokannut sitä myös persoonallisuutenne voimalla. Minulla itselläni on kolmivuotias poika, ja tiedän siksi, kuinka tärkeitä, vaiheikkaita ja vaativia lapsen elämän varhaisvuodet lähes päivittäisine yllätyksineen voivat olla. Euroopan keskuspankin varhaisvuodet ovat olleet onnistuneita, ja olette kantanut alkuvuosina oman erityisvastuunne meitä suuresti tyydyttävällä tavalla. Euron samoin kuin euroseteleiden ja -kolikoiden käyttöönotto sujuivat jouhevasti. EKP on tullut tunnetuksi Euroopan riippumattomana kansainvälisenä pankkina. Olette rauhallisesti ja vakaalla kädellä luotsannut rahapolitiikan oivalle kurssille EKP:n perussäännön varassa ja luottamusta kylväen antamatta lyhytnäköisen populismin, opportunismin ja sättimisen keinuttaa laivaa. Olette osoittanut, että pitkän matkan edistyminen on teille tärkeämpää kuin lyhyen aikavälin imagon rakentaminen.
<P>
Lausuitte jälleen kerran varoituksen sanan arvioidessanne tätä mietintöä. Tällaisten varoitusten antajien ominaisuuksiin on kuuluttava uskottavuus ja lahjomattomuus, ja nämä ominaisuudet teillä on. Olette muistuttanut meitä tänään siitä, että monista jäsenvaltioiden talouspolitiikkaa ja parlamentin omaa työtä koskevista seikoista on sovittu, mutta niitä ei ole vielä saatettu päätökseen Euroopan keskuspankin menestyksestä huolimatta. Muistutitte meitä myös siitä, että rakenneuudistukset on asetettava etusijalle Euroopan talouspolitiikassa, koska ne tukevat vakautta ja kasvua, että veropolitiikan avulla on järjestettävä kannustimia ja että sen kehittämistä on jatkettava ja että vakaus- ja kasvusopimusta ei tule jatkuvasti asettaa kyseenalaiseksi vaan sen avulla on tuettava EKP:n perussääntöä, jotta voidaan luoda riittävä perusta menestyksekkäälle vakaus- ja kasvupolitiikalle. Jälleen kerran muistutitte meitä, ettei rahapolitiikka voi korvata talous- ja suhdannepolitiikkaa ja niitä vastaavia rakenteita ja että meidän painopistoalojamme on mukautettava vastaavasti.
<P>
Työnne ja EKP:n kollegojenne työn ansiosta olette torjunut monia rahapoliittisia kriisejä - ajatelkaamme vain vaikkapa syyskuun 11. päivän kriisiä tai Aasian ja Venäjän kriisejä. Olette tehnyt kiitettävää työtä valmistaessanne Euroopan unionia ja Euroopan keskuspankkia laajentumiseen, ja olemme nyt myös entistä lähempänä toisiamme, vaikka aika ajoin olisikin mielellään tarvittu hiukan lisää viestintää ja avoimuutta. Suhteemme on kuitenkin kasvanut entistä avoimemmaksi. Haluan päättää puheenvuoroni toteamalla, että omasta puolestani olisin mielelläni nähnyt teidän jatkavan tehtävässänne kauden loppuun saakka! Paljon kiitoksia tekemästänne työstä. 
<SPEAKER ID=17 NAME="Langen (PPE-DE).">
Arvoisa puhemies, arvoisa puheenjohtaja Duisenberg, hyvät kollegat, minäkin haluan lisätä sanani puheenjohtaja Duisenbergille tähän mennessä osoitettuihin kiitoksiin, sillä hän on kollegojensa ja komiteoidensa tuella muutamassa vuodessa onnistunut euron käyttöönotossa niin, että yleisön tuki sille kasvaa alati. Vilpittömät kiitokseni siitä, arvoisa puheenjohtaja Duisenberg. Olen aina ihaillut avoimuuttanne ja rehellisyyttänne keskustellessanne asioista kanssamme täällä parlamentissa.
<P>
Tänään täällä lukuisissa puheenvuoroissa kuulemamme perustelut ovat samoja, joita viime vuosina on kerta kerran jälkeen tullut esiin. Mieleeni tulee erityisesti jäsen Randzio-Plath, joka väitti tänäänkin, että rahapolitiikalla voidaan ratkaista Euroopan unionin ongelmat. Hän on väärässä. Lissabonin tavoitteita ei saavuteta pelkillä rakenne- ja verouudistuksilla. Asia on nimittäin juuri päinvastoin. Hyvälläkään rahapolitiikalla Lissabonin tavoitteisiin ei päästä, jollei EU:n jäsenvaltioissa tehdä rakenneuudistuksia. Hyvä jäsen Randzio-Plath, kanssamme on täällä tänään kaksi rahapolitiikan vastuullista asiantuntijaa eli puheenjohtaja Duisenberg, jota kohtaan arvostukseni on erityisen suuri, ja komission jäsen Solbes Mira, jota myös suuresti arvostan. Heidän juurensa ovat sosiaalidemokratiassa, eivätkä he ole valmiita hyväksymään teidän ehdotuksianne. Haluan myös ilmaista vilpittömät kiitokseni viime vuosina vallinneesta johdonmukaisesta ja luotettavasta rahapolitiikasta.
<P>
Tämä ei ole kuitenkaan ainoa asia, jonka haluan mainita liittyen tähän vuosikertomukseen, joka on oletettavasti viimeinen puheenjohtaja Duisenbergin vastuulla laadittu vuosikertomus. Arvoisa puheenjohtaja Duisenberg, teillä on aihetta olla ylpeä uusimmasta vuosikertomuksesta, jossa viitataan euron ansaittuun asemaan maailmanmarkkinoilla. Euro on nyt entisenlaisensa vahva valuutta, olemme selvinneet siihen kohdistuneista kriiseistä. Emme ole syyllistyneet virheisiin viime vuosien aikana.
<P>
Olemme jälleen kerran saaneet kuulla vanhan tarinan siitä, että meidän on saatava välitöntä tietoa EKP:n komiteoiden sisäisestä päätöksentekoprosessista. Sekin on mielestäni erehdys. Nimenomaan tämä varovainen arviointiprosessi on taannut euron sisäisen vakauden viime vuosina ja samalla lisännyt sen ulkoista vakautta.
<P>
Siksi minunkin käsitykseni on, ettei puheenjohtaja Duisenbergin siirtyminen ansaitulle eläkkeelle eikä hänen seuraajansa nimittäminen saa aiheuttaa mielivaltaista muutosta Euroopan keskuspankin strategiaan. Olette juuri muuttanut inflaatiotavoitteen. Oli oikein, ettei tavoitteeksi asetettu pelkästään mahdollisimman alhaista inflaatiota vaan että se määriteltiin 2 prosentin tienoille. Olemme kuulleet parlamentin vasemmalta laidalta valitusta inflaation vaarasta. Joutavaa puhetta! Hintojen ja kilpailukyvyn täysin normaali tarkistus euroalueella on johtanut vaihteleviin inflaatioprosentteihin. Sama koskee tietenkin myös kasvuprosentteja. Ne kuuluvat jäsenvaltioiden vastuulle, ja niin on oltava vastakin. Siksi olen tyytyväinen, että strategiaa on mukautettu tämän suuntaisesti.
<P>
Euroopan keskuspankki ei ole vastuussa Euroopan unionin kasvusta - ainakaan rahapolitiikassa ei ole kovin monia muita vaihtoehtoja. Vastuu on kolmen suuren jäsenvaltion hallitusten päämiehillä, jotka edustavat enemmistöpuolueita Saksassa, Ranskassa ja Italiassa. Liittokansleri Schröder, pääministeri Raffarin ja pääministeri Berlusconi joutuvat toteuttamaan rakenneuudistuksia. Tämän on oltava lähtökohtamme riippumatta perimmäisestä poliittisesta suunnasta. Pitkällä tähtäyksellä ainoastaan vakaus- ja kasvusopimusta jatkuvasti noudattamalla pystymme pitämään euron sisäisesti ja ulkoisesti vakaana.
<P>
Arvoisa puheenjohtaja Duisenberg, näihin sanoihin päättäen haluan kiittää teitä erinomaisesta yhteistyöstänne, joka on perustunut luottamukseen, ja menestyksekkäästä virkakaudestanne sekä toivottaa teille kaikkea hyvää myös tulevaisuudessa.
<SPEAKER ID=18 NAME="Duisenberg">
. Arvoisa puhemies, haluan heti alkuun kiittää kaikkia parlamentin jäseniä hyvän onnen toivotuksista ja erityisesti kannustuksesta siihen, että EKP noudattaa tiukasti vakaus- ja kasvusopimusta.
<P>
On huomattava, että vakaus- ja kasvusopimus on erittäin myönteinen lisäelementti rahapolitiikan laadinnassa. EKP ei kuitenkaan ole vakaus- ja kasvusopimuksen valvoja, koska tämä tehtävä kuuluu Euroopan komissiolle. Voin vakuuttaa, että EKP on aina ollut ja on vastakin reilusti Euroopan komission tukena sen pyrkiessä kaikin tavoin täyttämään vakaus- ja kasvusopimuksen ehdot.
<P>
Jäsen Andria viittasi EKP:n ja EKPJ:n asemaan, joka on määritelty perustuslakiluonnoksen 29 artiklassa, jota käsitellään lokakuun puolessavälissä alkavassa hallitustenvälisessä konferenssissa. Saanen lisätä vielä yhden huomion: EKP suhtautuu yleisesti ottaen myönteisesti perustuslakiluonnokseen siltä osin, kuin siinä käsitellään EKP:n asemaa. Meillä on kuitenkin yksi ensisijainen muutospyyntö, joka koskee nykyisen perustamissopimuksen ja perustuslakiluonnoksen sanamuotoa, jossa Euroopan keskuspankkijärjestelmä määritellään osin epäselvästi. Toisinaan käsitteellä on ymmärrettävä kaikkia Euroopan keskuspankkijärjestelmään osallistuvia keskuspankkeja. Toisinaan sillä tarkoitetaan vain Euroopan keskuspankkia ja osallistuvia kansallisia keskuspankkeja. Olemme pyytäneet, että johonkin väliin sijoitettaisiin viittaus Euroopan keskuspankkijärjestelmän ydinkäsitteeseen eli eurojärjestelmään. EKP on napa, osallistuvat kansalliset keskuspankit ovat pinnoja, yhdessä ne muodostavat Euroopan keskuspankkijärjestelmän "pyörän".
<P>
Kun meiltä pyydetään kantaa, ja sitä meiltä on pyydettävä, kehotamme hallitustenvälistä konferenssia sisällyttämään jonnekin tekstiin viittauksen tähän eurojärjestelmän käsitteeseen, joka on siis eurooppalaisten keskuspankki ja jota ei mainita sen enempää nykyisessä perustamissopimuksessa kuin perustuslakiluonnoksessakaan.
<P>
Monet puhujat kuten jäsen Randzio-Plath ja monet muut ilmaisivat epäilyksensä siitä, onko nykyinen rahapoliittinen suunta paras mahdollinen. Viimeinen puhuja, jäsen Langen, viittasi jopa eräiden hallitusten päämiesten - liittokansleri Schröderin, pääministeri Raffarinin ja pääministeri Berlusconin - viime päivinä antamiin lausuntoihin, joissa Euroopan keskuspankkia kehotettiin lisäämään toimintaansa kasvun edistämiseksi nykyolosuhteissa.
<P>
Tulkoon tämä nyt kerta kaikkiaan selväksi: nykyinen rahapoliittinen suunta ja sen 2 prosentin korkokanta ovat EKP:n neuvoston mielestä asianmukaiset arvioimamme keskipitkän aikavälin kehityksen valossa.
<P>
Oletamme loppuvuoden inflaation pysyvän edellä mainitun 2 prosentin tasolla ja laskevan sen jälkeen ensi vuoden alussa pääosin perusvaikutusten vuoksi merkittävästi alle 2 prosentin rajan ja nousevan sen jälkeen vuoden lopulla ja vuonna 2005 tasolle, joka on jotakuinkin 2 prosenttia. Tämä on tavoitteemme.
<P>
Koska tämä on meidän rahapoliittinen suuntamme, jota pidämme perusteltuna tulevaisuudennäkymien arvioinnin perusteella, sikäli kuin arviointi on mahdollista, voidaan todeta, että rahapolitiikka on osaltaan vaikuttanut luotaessa edellytyksiä talouskasvun ja työllisyyden kasvun jatkumiselle euroalueella.
<P>
Olemme nyt tehneet oman osuutemme, eivätkä hallitukset voi enää piiloutua EKP:n taakse - tämä voi kuulostaa hieman ankarasti sanotulta - yrittäessään peitellä sitä, etteivät ne ole onnistuneet käynnistämään rakenneuudistuksia, joita Euroopassa niin kipeästi kaivataan.
<P>

Onko hintavakauden määritelmä liian tiukka? En usko. Selvitimme hiljattain määritelmäämme ja strategiaamme. Pyrimme alle 2 prosentin inflaatioon mutta samalla lähelle 2 prosenttia. Tämän tulisi riittää osoittamaan Euroopan unionin kansalaisille, että varomme inflaation ohella myös deflaatiota, mikäli sellaista ilmenee.
<P>
Haluan antaa selkeän vastauksen myös erääseen toiseen kysymykseen. Jäsen Santos mietti, aiheutuuko euron arvostuksesta deflatorisen kehityksen vaara. Vastaus on, ettemme näe tällaista vaaraa olevan. Emme odota deflaatiota ilmenevän Euroopan unionissa emmekä euroalueen yksittäisissä maissa. Deflaatio ei vaani nurkan takana. Se on selvä.
<P>
Onko määritelmä liian tiukka? Vastaan esittämällä käytännön esimerkin. Hintavakaus on määritelty EKP:ssa enintään 2 prosentin inflaatioksi. Muistutan, että esimerkiksi Englannin pankilla on inflaatiotavoite, ja kansleri määrää Englannin pankin tavoitteeksi 2,5 prosenttia mitattuna kuluttajahintaindeksillä. Nyt kansleri on ilmoittanut, että esitellessään syyskuussa vuoden välitalousarvionsa, hintaindeksin määritelmä muutetaan todennäköisesti vastaamaan Euroopan yhteisön käyttämää määritelmää yhdenmukaistettua kuluttajahintojen inflaatioindeksiä. Tässä yhteydessä Englannin 2,5 prosentin tavoite muuttuu alle 2 prosentiksi - jääden todennäköisesti 1,75 prosentin ja 2 prosentin välille - yhdenmukaistetulla kuluttajahintaindeksillä ilmaistuna.
<P>
Pöytäkirjojen julkaisemisesta ja avoimuuden lisäämisestä toteaisin, ettei maailmassa uskoakseni ole toista keskuspankkia, joka ilmoittaisi yhtä avoimesti rahapoliittiset päätöksensä sekä niiden syntymiseen vaikuttaneet taustat ja analyysit. Noin tunnin kuluttua päätöksestä pidämme lehdistötilaisuuden ja annamme kaikki tarvittavat taustatiedot ja selvitykset, joiden perusteella teimme kyseisen päätöksen, ja sen jälkeen pidettävässä kysymys- ja vastausosiossa vastaamme kaikkiin asiaa koskeviin kysymyksiin.
<P>
Jotkut puheenvuoron esittäjät ovat sitä mieltä, että kokouspöytäkirjojen julkaiseminen vähentäisi hämminkiä. Saanen viitata Yhdysvaltain keskuspankkijärjestelmän viime viikolla tekemään päätökseen, josta välittömästi julkaistiin lehdistötiedote. Tiedotteessa esitettiin päätökset ja kuvattiin, kuinka FOMC:n (Federal Open Market Committee) jäsenet olivat äänestäneet. Tiedätte kaikki, että tämä aiheutti enemmän hämminkiä kuin avoimuutta markkinoilla.
<P>
Arvoisa puhemies, olen nyt vastannut kiireellisimpiin kysymyksiin. Haluan kiittää parlamentin jäseniä vielä kerran onnentoivotuksista sekä menneeseen että tulevaan liittyen. Jäsen Karasille, jolla on kolmivuotias poika, toteaisin, että minulla on kahdeksan suurin piirtein samanikäistä lastenlasta. He näkivät minut jokin aika sitten television lastenohjelmassa selittämässä euron toimintaa ja sen kiemuroita. He soittivat minulle televisiohaastattelun jälkeen, jolloin kysyin, olivatko he ymmärtäneet sanomani. Heidän vastauksensa oli: "Miten niin? Mikä eurossa on niin ihmeellistä? Emme me ole mistään muusta kuulleetkaan! Mitä siinä oli selittämistä?" Tämä on mielestäni yksi euron käyttöönoton suurimpia menestyksiä: euro ei ole ainakaan lastenlapsilleni enää erityinen ihmetyksen aihe. Se on pelkästään heidän käyttämänsä raha.
<P>
(Suosionosoituksia)

<SPEAKER ID=19 NAME="Puhemies.">
Hyvät kollegat, keskustelumme jäsen Bloklandin mietinnöstä on tänä aamuna ollut varsin historiallinen, ja se on kääntynyt kunnianosoitukseksi puheenjohtaja Duisenbergiä ja kaikkea sitä työtä kohtaan, jonka hän on tehnyt Euroopan kansojen hyväksi.
<P>
Arvoisa puheenjohtaja Duisenberg, uskon teidän huomanneen, että parlamentin suosio on kanssanne myös tulevaisuudessa ja että kansan edustajina olemme puhuneet Euroopan unionin kansalaisten nimissä. Olette tuonut suunnattoman määrän vakautta ja päättäväistä johtotapaa Euroopan keskuspankkiin ja olette ohjannut sen tulevaisuuden kannalta hyvälle kurssille. Olemme siitä syvästi kiitollisia.
<P>

Keskustelu on päättynyt.
<P>
Äänestys toimitetaan klo 12.00.

<SPEAKER ID=22 NAME="Puhemies.">
Esityslistalla on seuraavana Gasòliba i Böhmin laatima talous- ja raha-asioiden valiokunnan mietintö euroalueen kansainvälisestä asemasta ja setelien ja kolikoiden käyttöönoton ensimmäisestä arvioinnista (A5-0169/2003) (KOM(2002) 747 - 2002/2259(INI)).

<SPEAKER ID=23 LANGUAGE="ES" NAME="Gasòliba i Böhm (ELDR)">
Arvoisa puhemies, arvoisa komission jäsen, hyvä Euroopan keskuspankin pääjohtaja sekä hyvät kollegat, mielestäni talous- ja raha-asioiden valiokunnan mietintö, jonka saan esitellä, ei olisi voinut osua sopivampaan aikaan. Mietintö perustuu komission laatimaan tiedonantoon, jossa arvioidaan euron neljää ensimmäistä vuotta ja, kuten on huomautettu, myös toiseen kertomukseen euroseteleiden ja eurokolikoiden käytöstä.
<P>
Euro on otettu käyttöön hyvin lyhyen ajan sisällä, mutta se on osoittanut lujuutensa ja vakautensa. Euroopan keskuspankki ja sen pääjohtaja Duisenberg, ansaitsevat onnittelut euron vankasta hallinnasta, ja meidän on kiitettävä häntä nyt, kun hän on viimeistä kertaa läsnä täysistunnossa, ja toivotettava hänelle menestystä tulevaisuudessa toivoen, että hän nauttii siitä lastenlastensa seurassa, jotka ovat tunteneet euron vain yhtenäisvaluuttana.
<P>
Euron käyttöönotto, sen kasvava hyväksyntä ja sen arvostus suhteessa dollariin saavat meidät väistämättä pohtimaan euron kansainvälistä asemaa, joka on tämän mietinnön pääaihe. 
<P>
Thessalonikin Eurooppa-neuvostossa komission puheenjohtaja Romano Prodi totesi, että euron ulkoisen edustuksen eteen on tehtävä ehdottomasti työtä. Mietinnössä pyritään vastaamaan tähän Prodin mainitsemaan tarpeeseen ja siinä esitetään pääasiassa, että euroalueella pitäisi olla yksi edustaja kansainvälisissä rahalaitoksissa ja että tätä edustusta pitäisi vahvistaa kansainvälisellä tasolla.
<P>
Mietinnössä ei mennä pidemmälle, koska olemme sitä mieltä, että asiasta on vallittava laaja yksimielisyys ja että tähän periaatteeseen liittyviä asianmukaisia järjestelyjä on tutkittava ja ne on hyväksyttävä sopivilla kansainvälisillä foorumeilla. On kuitenkin tehty ehdotus, jonka Karla Peijs teki ennen nimitystään ministeriksi Alankomaiden hallitukseen ja jonka mukaan olisi perustettava sellainen virka, jota Euroopan tulevaisuutta käsittelevä valmistelukunta on ehdottanut ja jonka se on hyväksynyt, nimittäin Euroopan unionin ulkoministerin virka. Samaa voitaisiin soveltaa Euroopan unionin talous- ja raha-asioiden ministeriin, joka edustaisi kansainvälisellä tasolla euroa Ecofin-neuvoston tekemän ehdotuksen sisältämän muotoilun pohjalta, jonka komissio on ilmeisesti hyväksynyt. Tämä euroalueen edustaja olisi myös komission varapuheenjohtaja. Toistan, että kyseessä on ehdotus viraksi, jota valmistelukunta on esittänyt ja jonka se on hyväksynyt ja joka näyttää tulleen hyväksytyksi poliittisella tasolla, jopa itse neuvostossa ja siksi pidämme sitä perusteltuna vaihtoehtona.
<P>
Martin Wolf kirjoitti Financial Times -lehdessä hiljattain ilmestyneessä artikkelissaan, että euroalueesta tulee hyvin pian suurempi kuin dollarialueesta ja piti sitä talouden uskottavuuden ja vakauden ja niiden talousjärjestelmien ansiona, jotka liittyvät euroalueeseen. On ilmeistä, että tämä lujuus ja uskottavuus ovat tulosta vakaus- ja kasvusopimusten noudattamisesta, joiden mukaisesti toimiminen ja joiden noudattaminen on aivan välttämätöntä. Viittaamme tähän seikkaan - mukautumiseen ja tarpeeseen noudattaa vakaus- ja kasvusopimuksia - euron lujuuden, uskottavuuden ja vakauden varmistajana ja takuuna ja tutkimme luonnollisesti euron kansainvälistä käyttöä eri aloilla ja erityisesti kansainvälisillä rahamarkkinoilla sekä uusissa naapurimaissamme, myös Venäjällä ja Baltian maissa. Muistutamme myös mahdollisuudesta taata euron avulla entistä vakaampi raaka-aineiden hankinta, mikä on erittäin tärkeää, koska raaka-aineiden hankinta on riippuvainen Euroopan unionin taloudesta. Olemme sitä mieltä, että energiahuollosta pitäisi maksaa euroissa. Viittaamme myös niiden keskuspankkien maailmanlaajuisesti kasvavaan määrään, jotka lisäävät eurovarantojaan.
<P>
Hyvät kollegat, lopuksi muistutan teitä siitä, että mietinnössä on tutkittu muutamia ehdotuksia ja siinä ehdotetaan, että EKP ja euroalueen keskuspankit tekisivät tutkimuksen eurosetelien ja kolikoiden käyttöön liittyvistä seikoista, mihin Randzio-Plath jo viittasi.

<SPEAKER ID=24 LANGUAGE="ES" NAME="Solbes Mira">
. (ES) Arvoisa puhemies, haluan kiittää Gasòliba i Böhmiä hänen puheenvuorostaan ja mielenkiintoisesta mietinnöstään, koska olen samaa mieltä hänen kanssaan siitä, että euron käyttöönottoa voidaan pitää suurena menestyksenä.
<P>
Haluan keskittyä puheenvuorossani kahteen tärkeimpään tässä mietinnössä esitettyyn seikkaan. Toinen niistä koskee talouspolitiikkaa kun taas toinen liittyy toimielinongelmiin, joihin esittelijä on kiinnittänyt enemmän huomiota. Thessalonikissa hyväksyttiin uudet laajat talouspolitiikan suuntaviivat ja toivomme, että Ecofin-neuvosto hyväksyy ne muodollisesti seuraavassa kokouksessaan. Suuntaviivat ovat komission hengen mukaisia ja niissä otetaan huomioon jotkin parlamentin tekemät huomautukset, jotka sisältyivät García-Margallo y Marfilin mietintöön.
<P>
Yleisesti ottaen ehdotuksessa vahvistetaan laajat suuntaviivat, joita me kaikki noudatamme: vankka makrotaloudellinen politiikka, joka on välttämätöntä kysynnän, kasvun ja työllisyyden lisäämiseksi ja kasvunmahdollisuuksien lisäämiseksi Lissabonin päätelmien pohjalta. Näin ollen uudistuksia ja rakenteellisia muutoksia on jatkettava, ja suurin haasteemme tällä hetkellä on laatia ja soveltaa niihin liittyviä toimintatapoja. Parlamentin on mielestäni oltava keskeisessä asemassa näiden toimintatapojen soveltamisessa ja käytävä vuoropuhelua kansalaisten ja kansallisten parlamenttien kanssa. 
<P>
Haluan tehdä kaksi huomautusta taloushallinnosta. Ensinnäkin euroryhmän rooli on ollut perustavanlaatuinen ja sitä se on tulevaisuudessakin. Mielestämme sen roolin tunnustamiseen perustuslaillisessa sopimuksessa pitäisi suhtautua myönteisesti, koska tällä tavalla säilytetään sen epävirallinen asema. Komissio pahoittelee kuitenkin sitä, ettei ajatusta Ecofin-neuvoston perustamisesta euroaluetta varten ei ole hyväksytty. Olemme sitä mieltä, että euroalueen maissa on hyväksyttävä julkisesti lukuisia muodollisia päätöksiä ja että euroryhmän olemassaolo ei kuitenkaan riitä ratkaisemaan näitä ongelmia. Suhtaudumme myönteisesti siihen, että päätöksissä, jotka euroalueen maiden on hyväksyttävä, myös nykyisen Ecofin-neuvoston yhteydessä, on edistetty jonkin verran. Komissio on kuitenkin esittänyt joitakin pyyntöjä, joita ei ole hyväksytty, emmekä usko, että se auttaa järjestelmää toimimaan paremmin. Päätökset liiallista alijäämää koskevasta menettelystä, monenkeskisen valvonnan menetelmästä euroalueella tai jäsenvaltioiden liittymisestä euroalueeseen olisi mielestämme hyväksyttävä neuvostossa, joka käsittelee euroaluetta eikä neuvoston täysistunnossa. Tästä asiasta keskustellaan edelleen ja toivon, että siinä edistytään. 
<P>
Lopuksi haluan puutua euron ulkoiseen edustukseen. Thessalonikin Eurooppa-neuvostossa, kuten Gasòliba i Böhm juuri totesi, korostettiin tärkeyttä parantaa unionin valmiuksia toimia yhdenmukaisena ja yhtenäisenä voimana kansainvälisessä järjestelmässä. Lisäksi tarvetta vastata tehokkaammin globalisaation ja keskinäisen taloudellisen riippuvuuden haasteisiin korostettiin. Tällainen euroalueen tehokas ja yhdenmukainen edustus on olennaisen tärkeää. Kuitenkin meidän on myönnettävä, että lukuun ottamatta asian ottamista esille, ulkoisessa edustuksessa ei ole juurikaan edistytty. 
<P>
Viime vuosina on edistytty lähinnä kansainvälisissä kokouksissa otettavien strategisten kantojen etukäteen tapahtuvassa yhteensovittamisessa, minkä vuoksi meillä on ollut mahdollisuus tehdä yhteisiä ehdotuksia, mutta ei yhtä yhteistä ehdotusta. Tässä asiassa on edistyttävä edelleen. Otan huomioon ehdotuksenne, joka ei poikkea paljon ehdotuksesta, jonka komissio teki EU:n tulevaisuutta käsittelevälle valmistelukunnalle. Meidän on kuitenkin oltava selvillä tähän asiaan liittyvistä teknisistä, oikeudellisista ja institutionaalisista vaikeuksista, ja niiden valossa on uskoakseni välttämätöntä osoittaa suurta poliittista herkkyyttä, jotta voisimme määritellä selvästi, mitä haluamme saavuttaa tulevaisuudessa. Sen vuoksi komissio haluaa jatkaa työtä EU:n tulevaisuutta käsittelevän valmistelukunnan kanssa ja pyrkiä selventämään joitakin asioita lopullisten tekstien korjauksissa, siinä osassa, josta vielä keskustellaan. Joka tapauksessa komissio pyrkii esittämään hallitusten välisessä konferenssissa näkemyksen, joka on entistä kunnianhimoisempi ja innovatiivinen ja joka antaa meille mahdollisuuden vahvistaa euroalueen tehokasta ulkoista edustusta.

<SPEAKER ID=25 NAME="Karas (PPE-DE).">
Arvoisa puhemies, arvoisa komission jäsen, hyvä jäsen Gasòliba i Böhm, hyvät kollegat, haluan ensiksi kiittää esittelijää hänen työstään sekä hänen halukkuudestaan saada aikaan avoin vuoropuhelu toisten ryhmien varjoesittelijöiden kanssa. Tämä keskustelu muodostaa saumattoman jatkon edelliselle keskustelulle. Mielestäni meidän pitää nähdä kaikki argumentit kokonaisuutena eikä vaihtoehtona EKP:n kertomukselle. 
<P>
Esittelijä kirjoittaa perustelujensa johdannossa seuraavasti: "Runsaan neljän vuoden olemassaolonsa jälkeen eurosta on tullut maailman toiseksi tärkein valuutta". Ensimmäinen peruste tähän on hänen mukaansa euroalueen talouden koko, joka vastaa noin 16 prosenttia maailman BKT:sta, verrattuna Yhdysvaltojen 21 prosenttiin ja Japanin 8 prosenttiin. Toisena perusteena on hänen mukaansa vakaus- ja kasvusuuntaus sekä talous- ja rahaliitto. Vaikka esittelijän esittämät perusteet ovat hyvät, nämä alat ovat luonnollisesti sellaisia, joita meidän pitää lähestyä suurella varovaisuudella. 
<P>
Euroalue kasvaa. Sen muodostamisen jälkeen olemme jo saaneet uuden jäsenen, Kreikan. Meidän on tehtävä parhaamme varmistaaksemme sen, että Euroopan unionin jäsenvaltioita ei jaeta euroalueeseen kuuluviin ja siihen kuulumattomiin, koska euro voi tehdä yhtenäismarkkinoista kotimarkkinamme ja koska meidän on tehtävä parhaamme vahvistaaksemme yhtenäismarkkinoita, jotta voisimme paremmin vaikuttaa maailmanlaajuisiin poliittisiin tapahtumiin ja lisätä siten jäsenvaltioille koituvaa hyötyä. Tämä edellyttää sitä, että uudet jäsenvaltiot täyttävät Maastrichtin kriteerit, euroalueen vahvistamista, vakaus- ja kasvusopimuksen noudattamista sekä kansallisen talouspolitiikan yhteisöllistämistä. 
<P>
Tavoitteenamme on oltava olla kaikkien jäsenvaltioiden liittyminen euroalueeseen, koska vain siten voimme hyödyntää täysin yhtenäismarkkinoiden ja yhtenäisvaluutan mahdollisuuksia. Tämä poliittinen tavoite edellyttää kuitenkin jäsenvaltioiden poliittista tahtoa ja kriteerien täyttämistä. Päätöslauselmaesityksen kohdassa 11 on selvästi mainittu, mitä tämän saavuttaminen edellyttää, toisin sanoen Lissabonin strategian tavoitteiden täyttämistä, yrittäjyyskulttuurin edistämistä, pienten ja keskisuurten yritysten vahvistamista, luovia ja innovatiivisia verouudistuksia, protektionismin kieltämistä ja tutkimuksen ja kehityksen edistämistä. Jos voimme pitäytyä siinä, mitä olemme sopineet, voimme tehdä euroalueesta vahvemman, sekä sisäisesti että ulkoisesti.

<SPEAKER ID=26 LANGUAGE="ES" NAME="Berenguer Fuster (PSE).">
Arvoisa puhemies, kuten te kaikki tiedätte, parlamentissa on vakiintumassa käytäntö aloittaa puheenvuoro ilmaisulla, josta on tullut latteus, koska se on toistettu niin usein. Tähän ilmaisuun sisältyy esittelijöiden onnitteleminen heidän laatimistaan mietinnöistä. Tässä tapauksessa en halua Gasòliba i Böhmille osoittamieni onnittelujeni merkitsevän sitä, että täytän vain parlamentaarisen muodollisuuden.
<P>
Haluan onnitella Gasòliba i Böhmiä erityisesti, enkä vain hänen mietintönsä sisällöstä vaan ennen kaikkea hänen hyvästä aihevalinnastaan. Parlamentteja ei arvosteta vain niiden keskustelun vaan myös niiden keskustelunaiheiden valinnan vuoksi: jos aiheet ovat ajankohtaisia ja vaikuttavat kansalaisiin, ne tuovat kansalaiset ja heidän poliittiset edustajansa lähemmäksi toisiaan. Haluan kollega Karaksen tapaan kiittää esittelijää hänen joustavuudestaan muiden ryhmien kantoja kohtaan.
<P>
Euron käyttöönotto on yksi tärkeimmistä tapahtumista Euroopan yhdentymisprosessissa. Yhtenäisvaluutta merkitsee valtavaa askelta kohti Euroopan yhtenäisyyttä, ei vain taloudellisessa mielessä vaan myös poliittisessa mielessä. Euroskeptikot ovat oikeassa pelätessään yhtenäisvaluuttaa, koska kukaan ei voi kiistää sitä seikkaa, että osallistuminen yhtenäisvaluuttaan merkitsee suurinta mahdollista yhdentymisen astetta.
<P>
Meidän ei pidä näin ollen ajatella, että euron käyttöönotto on ollut tärkeää vain talouden alalla.
<P>
On totta, että euro on nauttinut huomattavaa menestystä ulkomaan kaupan alalla: noin kolmasosa yhteisön ulkopuolisten maiden kanssa käytävästä kaupasta tapahtuu tässä valuutassa. Lisäksi jos me eurooppalaiset jatkamme saman valuutan käyttämistä, alamme tuntea olevamme enemmän yhdistyneitä toinen toistemme kanssa. Tästä nimenomaisesta syystä meidän pitäisi olla huolestuneita euron käyttöönoton poliittisesta ja inhimillisestä ulottuvuudesta - uuden valuutan "mikrovaikutuksista". Huoli näistä vaikutuksista, joita kansalaiset joskus pitävät kielteisinä, velvoittaa meidät korjaamaan väärät käsitykset siinä määrin kuin voimme tai, jos tämä käsitys ei ole syntynyt objektiivisin perustein, velvoitteenamme on pyrkiä saamaan kansalaiset vakuuttuneiksi siitä, että heidän mielipiteensä eivät vastaa todellisuutta. 
<P>
Tämä menestys ei voi peittää sitä seikkaa, että uusien seteleiden ja kolikoiden käyttöönotossa on ollut ongelmia. Tästä voidaan syyttää komissiota, hallituksia ja Euroopan keskuspankkia; saattaa yhä olla joitakin asioita, jotka saavat kansalaiset tuntemaan, että jotkut ongelmat johtuvat euron käyttöönotosta. 
<P>
Euron käyttöönoton menestys ei voi peittää joitakin sen vaikutuksia, jotka ovat vahingoittaneet yleistä mielipidettä. Tässä yhteydessä kansalaiset ehkä näkevät asian niin, että euro vaikuttanut merkittävästi inflaatioon ja hintojen nousuun. Objektiivisten tilastojen mukaan totuus on kuitenkin se, että eurolla on ollut paljon pienempi vaikutus kuin kansalaiset uskovat. Tälle käsitykselle on kuitenkin jonkinlainen perusta, koska niin sanotulla pyöristämisilmiöllä on ollut merkittävä vaikutus kuluttajien ostoskoreihin ja muihin välttämättömyyshyödykkeisiin ja tiettyihin palveluihin. Siksi on välttämättä toteutettava toimia, joilla voidaan estää tällaisen käsityksen syntyminen, sillä sen vaikutukset voivat olla hyvin vahingolliset. 
<P>
Sanottakoon lopuksi, että haluaisin kaikkein viimeksi puuttua sisäiseen keskusteluun niissä maissa, jotka eivät ole vielä päättäneet liittyä euroalueeseen. Minun on pysyteltävä tämän sisäisen keskustelun sivussa, mutta vaikka teenkin niin, voin silti ilmaista toiveeni näiden maiden liittymisestä yhtenäisvaluutan alueeseen niin pian kuin mahdollista.

<SPEAKER ID=27 LANGUAGE="SV" NAME="Schmidt, Olle (ELDR).">
Arvoisa puhemies, monet kiitokset kollegalleni Gasòliba i Böhmille erinomaisesta mietinnöstä, josta on suuri apu tulevassa kansanäänestyskampanjassa kotimaassani. Euron käyttöönotto on ollut selvästi hyvin onnistunut. Olemme lopultakin saaneet käytännöllisen yhteisen eurooppalaisen symbolin. Euro on jo maailman toiseksi suurin valuutta. Se on vahvistanut eurooppalaista identiteettiä ja liittänyt 12 valtiota yhteen. Vaikka taloudellinen kehitys on epävarmaa, euro on jo osoittanut myönteisiä taloudellisia etuja, vahvistanut kauppaa ja lisännyt euroalueiden valtioiden investointeja. 
<P>
Yksi seikoista, josta Berenguer Fuster myös mainitsi ja josta on keskusteltu euron käyttöönoton yhteydessä, on se, onko tapahtunut hintojen nousua ja jos niin on, onko se ollut perusteetonta. Eurostatin tilastot osoittavat selvästi, että euron käyttöönotolla oli hyvin pieni tilapäisvaikutus hintoihin, noin 0,1-0,2 prosenttia. Joillakin talouden aloilla tai tietyillä teollisuuden aloilla hinnat ovat kuitenkin nousseet merkittävästi, etenkin tietyissä maissa. Kokonaisvaikutus euroalueella asuviin on kuitenkin ollut hyvin pieni. On hyvä, että keskustelemme tästä asiasta nyt ja pyydämme komissiota tutkimaan sitä edelleen. Olemme todenneet, että aktiiviset kuluttajat ja hintojen ilmoittaminen kahdessa valuutassa ovat ehkäisseet vaivihkaisen hintojen nousun. Älkäämme uskotelko itsellemme, että hintojen nousu oli suurempaa kuin se itse asiassa oli ja älkäämme myöskään käyttäkö tätä argumenttia keskusteluissa. 
<P>
Euron suuri etu on kuitenkin se, että se on tarjonnut taloudellisen vakauden poliittisesti ja taloudellisesti vaikeina aikoina. Huolimatta levottomasta maailman tilanteesta, joka johtuu osaksi Irakin sodasta, Euroopan valuutat eivät ole heilahdelleet rahamarkkinoilla kuten tapahtui 1990-luvulla. Euro on tarjonnut vakautta ja varmuutta. Tämä seikka pitäisi mainita useammin. Sitä pitäisi korostaa keskusteltaessa euron eduista ja haitoista erityisesti niissä EU:n jäsenvaltioissa, jotka nauttivat tällä hetkellä euron vakaudesta ottamatta täysin osaa yhteistyöhön ja kieltäytymällä samalla myös täydestä vastuusta.

<SPEAKER ID=28 LANGUAGE="FR" NAME="Herzog (GUE/NGL).">
Arvoisa puhemies, me kaikki voimme arvioida euron käyttöönoton myönteisiä taloudellisia vaikutuksia, viittaan tässä yhteydessä etenkin yleiseen korkotason laskuun ja riskimaksujen poistumiseen, joista kaikki Euroopan valtiot hyötyvät. Voimme kuitenkin havaita näiden etujen rajoitukset: lyhytaikainen laajennusvaihe vuodesta 1997 vuoteen 2000 ja nykyinen taloudellinen taantuma.
<P>
Jacques Delors sanoi, ettei euro riitä. Hän vaati talouspolitiikan vahvaa koordinointia. Emme ole vielä saavuttaneet sitä ja tarvitsemme nyt epätoivoisesti eurooppalaista talouspolitiikkaa. Hyväksyn Gasòliban mietinnön, joka on askel tähän suuntaan ja jossa ilmaistaan muun muassa halu julkisten ja yksityisten sijoitusten, inhimillisen pääoman, tutkimuksen ja työntekijöiden liikkuvuuden ja pätevyyden kehittämiseen. Euroopan tulevaisuutta käsittelevän valmistelukunnan olisi pitänyt kehittää työkalut näiden tavoitteiden saavuttamiseksi. Se ei ole tehnyt niin, mikä on yksi sen suurista puutteista. Emme ole pystyneet saamaan aikaan euroryhmää valmistelukunnan työn puitteissa. Vaikka jäsenvaltiot voisivatkin, kuten ne sanovat, toteuttaa lisätoimia makrotalouspolitiikan alalla, se ei ole mahdollista verotukseen ja talousarvioon liittyvien keinojen puuttuessa.
<P>
Haluan lisätä, että rahapolitiikka, joka mainittiin juuri ja jota kiitettiin, ei ennakoinut eikä ymmärtänyt maailmantalouden muutosta ja reagoi siihen erittäin myöhään, mikä on osoituksena siitä vaikeudesta, joka meillä on nähdä asemamme ympäröivässä maailmassa. 
<P>
Rakenteellisista uudistuksista on hyvä puhua - ja ne ovat tietysti välttämättömiä - mutta, kuten Delors myös on sanonut, kilpailu ei riitä: meidän on vahvistettava keskinäistä yhteistyötä ja solidaarisuutta, jotta taloutemme voi menestyä ja jotta olemme keskeisesti mukana maailmantalouden hallinnossa. 
<P>
Vaikka halukkuus ja toimintatavat puuttuvatkin, meidän on ainakin edistettävä toimielinuudistuksia ja pyrittävä muodostamaan asianmukaiset toimielinrakenteet. Olette ehdottanut yhtä euroalueen edustajaa ja tuonut julki idean talousministeristä, jonka tehtävänkuva olisi sekä yhteisön sisäinen että ulkoinen ja joka olisi komission jäsen. Luonnollisesti voin vain tukea näitä ehdotuksia, jotka ovat askel oikeaan suuntaan.

<SPEAKER ID=29 LANGUAGE="FR" NAME="Mayol i Raynal (Verts/ALE).">
Arvoisa puhemies, en aio kuvailla tässä omin sanoin maanmieheni Gasòliban teknisesti erinomaista mietintöä; minulla ei ole aikaa siihen. Poliittisella tasolla ja federalistina sekä Katalonian itsenäisyyden tukijana minun pitäisi olla ilahtunut euron kohtalaisesta menestyksestä. Eurooppalaisille euro on vahvana todisteena yhdentymisprosessista, jonka symboli se on. Sekä Ranskassa että Espanjassa asuville katalonialaisille se merkitsee sitä, että meillä on jälleen kerran yhteinen valuutta, jota ei ole ollut sitten tuhoisan, vuonna 1659 tehdyn Pyreneiden sopimuksen jälkeen. 
<P>
Minun on kuitenkin myönnettävä, etten ole täysin tyytyväinen ensinnäkin siksi, että tämä yhtenäisvaluutta ei ole niin yhtenäinen. Toisilla ei ole sitä ollenkaan tai ei ainakaan tarpeeksi. Esimerkiksi Katalonian itsehallintoalueella noin 5 prosenttia perheistä elää äärimmäisessä köyhyydessä, toisin sanoen tuloilla, jotka ovat vähemmän kuin 240 euroa henkeä kohti kuukaudessa. Toiseksi en ole täysin tyytyväinen, koska haluaisin, että Euroopalla olisi vahvempi ja humaanimpi yhtenäisyyden symboli kuin valuuttayksikkö. Emmekö ole euroa juhliessamme pikemminkin kuin ne valitut henkilöt, jotka unohtivat kohtalonsa ja alkoivat palvoa kultaista vasikkaa? 
<P>
Tämä maa, jota on tahrittu runsaasti veljessotiemme verellä ja kyynelillä ja jota verhoaa traagisten kansanmurhiemme tuska, ansaitsee mielestäni vahvemmat ja vähemmän abstraktit humaanisuutensa ja yhtenäisyytensä symbolin.

<SPEAKER ID=30 LANGUAGE="IT" NAME="Angelilli (UEN).">
Arvoisa puhemies, mielestäni on todella tärkeää, että parlamentti aloittaa euron käyttöönoton ensimmäisen arvioinnin tänään, puolentoista vuoden kuluttua euron käyttöönotosta Euroopan markkinoilla. Euron käyttöönotto on ollut ilman muuta äärimmäisen tärkeä tapahtuma, eikä vain taloudelliselta ja rahataloudelliselta kannalta. On syytä muistuttaa jälleen kerran, että euroalue on toiseksi suurin talousalue maailmassa. Yhtenäisvaluutta on kuitenkin saanut aikaan pienen kulttuuri- ja identiteettivallankumouksen. Yhtenäisvaluutan levinneisyys ja käyttö ovat tosiaankin antaneet kuluttajille jotakin yhteistä käytännössä ja on siten saaneet heidät tuntemaan itsensä ensimmäistä kertaa enemmän Euroopan unionin kansalaisiksi. 
<P>
Siitä huolimatta nämä samat kansalaiset, jotka ylittivät kaikki odotukset ja selviytyivät käden käänteessä siirtymisestä yksittäisten kansallisten valuuttojen käytöstä Euroopan yhtenäisvaluuttaan, vaativat nyt yhteisön toimielimiä valvomaan tarkoin ja estämään sen avulla perusteettomat - ja monissa tapauksissa hyvin merkittävät - tavaroiden ja palveluiden hinnannousut. Kansalaiset pyytävät meitä ennen kaikkea, kuten mietinnössäkin on huomautettu, toteuttamaan tulevaisuudessa vähäisiä toimia, tehokkaita, käytännöllisiä toimia, jotka helpottavat heidän jokapäiväistä elämäänsä. Kansalaiset pyytävät meitä erityisesti ottamaan käyttöön yhden euron setelit ja jopa, joissakin tapauksissa, 50 sentin setelit, sekä vaativat nimellisarvoltaan pienten setelien parempaa saatavuutta, erityisesti pankkiautomaateissa. Mielestäni nämä pyynnöt ovat täysin oikeutettuja ja myös hyvin järkeviä. Mielestäni on myös todella tärkeää, että parlamentti tekee kaikkensa taivutellakseen asianosaiset yhteisön toimielimet suostumaan Euroopan unionin kansalaisten pyyntöihin, jotka ovat pienuudestaan huolimatta hyvin tärkeitä.

<SPEAKER ID=31 LANGUAGE="FR" NAME="Berthu (NI).">
Arvoisa puhemies, Gasòliba i Böhm esittää mietinnössään myönteisen yhteenvedon euroalueen toiminnasta vuodesta 1999 lähtien ja korostaa monia etuja mutta tuo esiin vain joitakin oletettuja haittoja. Voisimme kuitenkin olla hieman täsmällisempiä: todellisia etuja on ja ne ovat sitä paitsi olleet tiedossa alusta asti. Esimerkkinä mainittakoon euroalueen maiden välisten vaihtokurssien vaihteluiden poistuminen, mikä on epäilemättä säästänyt meidät muutamilta kriiseiltä viime kuukausina.
<P>
Tästä huolimatta haittojakin on. Niitä ovat erityisesti kasvun puoliintuminen ja työttömyys, joka on kaksinkertaistunut euroalueella muihin alueisiin verrattuna. Tähän eroon on epäilemättä monia syitä, mutta yksi niistä syistä on varmasti se jäykkyys, joka johtuu yhdenmukaisista koroista ja vaihtokursseista, kun niitä sovelletaan taloudellisiin järjestelmiin, joiden tarpeet ovat hyvin erilaiset. 
<P>
Toinen haitta, johon harvemmin kiinnitetään huomiota, on rakenteellisten uudistusten kannustimien puuttuminen, mikä johtuu yhteisestä vastuusta. Aikaisemmin huono kansallinen hallinto saattoi aiheuttaa valuuttakriisin, joka vaati korjaavia toimia. Nyt sääntöjä noudattavien ja niitä rikkovien maiden vastuut ovat hämärtyneet yhteisvaluutan ansiosta, joten tietyt osapuolet voivat lykätä uudistuksia niin kauan kuin eurolla on luottoa. Tarkoituksena oli eittämättä, että vakaussopimuksen rajoitukset korvaisivat valuuttamarkkinoiden rajoitusten katoamisen, mutta nyt on käynyt selväksi, että nämä hallinnolliset rajoitukset eivät ole riittäviä korvaamaan markkinoiden rajoituksia.
<P>
Mitä tulee talouksien koordinaation yleiseen vahvistamiseen ja Euroopan unionin talousarvioon, joka hyväksytään liittovaltion periaatteiden mukaan, kuten mietinnössä toivotaan, meidän ei pidä luottaa liikaa näihin seikkoihin lähitulevaisuudessa, kuten Eurooppa-valmistelukunnassa tässä asiassa saavutetut, jossakin määrin epätyydyttävät tulokset osoittavat. Sitä paitsi se ei olisi Maastrichtin sopimuksen mukaista. Toisin sanoen, arvoisa puhemies, euroalueen laiva on vesillä, mutta sitä ei voi ohjata eikä kukaan tiedä, minne se on matkalla. Toivon, että se ei ole matkalla kohti supervaltaa.

<SPEAKER ID=32 NAME="Berend (PPE-DE).">
Arvoisa puhemies, arvoisa komission jäsen, hyvät kollegat, siitä on neljä ja puoli vuotta, kun Euroopan yhtenäisvaluutta euro näki ensi kertaa päivänvalon. Vaihtokurssi oli tuolloin 1,17 suhteessa dollariin ja sen oli tarkoitus heijastaa asianmukaisesti hintatasoja Atlantin kummallakin puolella. Sen jälkeen euron vaihtokurssi on vaihdellut huomattavasti, kuten tiedämme. Nyt se on palannut lähtöpisteeseensä. Meidän eurooppalaisten ei oikeastaan pitäisi olla liian huolissamme euron vaihtokurssista, koska kukaan ei voi selittää eikä ennustaa yhden päivän ja kuuden kuukauden välillä tapahtuvia lyhytaikaisia valuuttakurssivaihteluja. Meidän olisi sen sijaan keskityttävä taloudellisiin ongelmiin, jotka ovat tärkeämpiä, ja jättää vaihtokurssien vaihtelut ulkomaisten valuuttamarkkinoiden huoleksi.
<P>
Vaikka euron yleinen hyväksyntä on lisääntynyt, mielipidetutkimuksia tekevien järjestöjen äskettäisistä kyselyistä käy ilmi, että esimerkiksi D-markka elää vielä monen saksalaisen mielessä erittäin suuressa määrin. Oli täysin ennustettavissa, että näin kävisi eikä tätä pitäisi missään tapauksessa nähdä kielteisessä valossa. Euron lisääntyvä yleinen hyväksyntä on vaiheittainen prosessi eikä se voi millään tavalla vähentää tämän keskeisen vaiheen merkitystä valuuttapolitiikkaan Euroopan mantereen historiassa. Mitä tulee pankkiautomaattinostoihin, tuen esittelijän kantaa siitä, että tarvitsemme enemmän nimellisarvoltaan pienempiä seteleitä, eli 5 ja 10 euron seteleitä. 
<P>
Suhtaudun kuitenkin kriittisesti siihen, että perustettaisiin työryhmä tutkimaan yhden euron setelin tarvetta. Viimeaikaisimmat mielipidetutkimukset vahvistavat, että ainakin Saksassa vastustetaan laajasti tätä ajatusta. Saksassa 79 prosenttia väestöstä vastustaa selvästi tätä nimellisarvoltaan pientä seteliä ja vain 16 prosenttia kannattaa sen käyttöönottoa. Vaikka mielipidetutkimukset eivät merkitsekään kaikkea, tämä tulos näyttää kuitenkin vahvistavan sen, ettei ainakaan Saksan kansa näe mitään tarvetta yhden euron setelille. Lyhyesti sanottua vastaus kysymykseen "Tarvitsemmeko yhden euron setelin yhden euron kolikon rinnalle ?" on selvästi "ei". Nykyään käytössä olevat eurosetelit riittävät hyvin..

<SPEAKER ID=33 LANGUAGE="PT" NAME="Torres Marques (PSE).">
Arvoisa puhemies, arvoisa komission jäsen, hyvät kollegat, haluan keskittyä puheenvuorossani euroalueella suoritettaviin maksuihin. Yhtenäisvaluutan käyttöönotto oli valtava menestys, mutta vaikka uusiin seteleihin ja kolikoihin ollaan laajalti tyytyväisiä, samaa ei voi sanoa maksujen käsittelystä euroalueella. 
<P>
Euro on itse asiassa ollut valuuttamme jo vuodesta 1999. Se on ollut neljä ja puoli vuotta niiden 11 jäsenvaltion valuutta, joiden kansalliset valuutat eivät olleet muuta kuin edelleen kierrossa oleva kerrannainen. Tämän jakson aikana eurooppalainen pankkijärjestelmä kuitenkin itsepintaisesti kieltäytyi tunnustamasta tätä uutta tilannetta. Sama valuutta oli käytössä 12 maassa, mutta pankit toimivat kuten jokainen alueen maa olisi taloudellisesti itsenäinen. Euron maksualuetta ei oikeastaan ollut. Vasta vuosi sitten oli mahdollista käyttää elektronisia pankkikortteja koko euroalueella samalla tavalla kuin maissa, joissa ne oli myönnetty. Vasta tällä viikolla tuli mahdolliseksi suorittaa tilisiirtoja samoilla ehdoilla kuin kaikissa jäsenvaltioissa. Vaikka tämä toimenpide on erittäin hyödyllinen kansalaisille ja euroalueella kauppaa käyville pienille ja keskisuurille yrityksille, 12 500 euron rajoitus tilisiirtoa kohti on naurettava ja perusteeton. Koska maasta toiseen tapahtuvat yhtenäisvaluutan tilisiirrot mahdollistava tekninen infrastruktuuri on olemassa, koska kulut ovat häviävän pienet ja koska siirrot tehdään virtuaalisesti tietokoneilla, miksi on asetettu niin alhainen raja? Siirrettäessä 12 500 euroa kulut ovat samat kuin 50 000 euron siirrossa (joka on mahdollinen vuodesta 2006 lähtien) tai 100 000 euron tai sitä suuremman summan siirrossa. Korostan lisäksi, että kun yritys pakotetaan tekemään kymmenen pientä 12 500 euron suuruista siirtoa 125 000 euron suuruisen maksun suorittamiseksi, yritysten ja pankkien kulut vain lisääntyvät.
<P>
Lopuksi ilmaisen vakaumukseni siitä, että euroalue on saatava toimimaan tehokkaasti alentamalla pankkimaksut kansalliselle tasolle. Älkää unohtako sitä, että euroalue on valuutan osalta kotimaamme. Mitä komissio aikoo tehdä parantaakseen maksujen käsittelyä euroalueella?

<SPEAKER ID=34 LANGUAGE="SV" NAME="Schmid, Herman (GUE/NGL).">
Arvoisa puhemies, voin olla samaa mieltä monista tässä keskustelussa esitetyistä asioista. Euro ei ole vain maksuväline. Se on myös osa talouspolitiikkaa ja tärkeä tekijä talous- ja rahaliittoa koskevassa politiikassa. Jotta euro olisi toimiva, vaaditaan selvästi monia asioita. Gasòliba i Böhm osoitti monia niistä mietinnössään ja myös keskustelussa on tullut esille monia asioita. Talouspolitiikkaa on yhdenmukaistettava ja yhteensovitettava paljon nykyistä enemmän. Gasòliba i Böhm menee niin pitkälle, että mainitsee liittovaltion periaatteiden mukaan hyväksyttävän talousarvion. Veropolitiikan koordinointi, rakennepolitiikka ja Euroopan unionin työvoiman laajempi liikkuvuus ovat tarpeen. Lyhyesti sanottuna on toteutettava joukko toimia, jotta kansallisten talousjärjestelmien välillä vallitsevat suuret erot pienentyisivät. Olisi esimerkiksi mahdollista, että Irlanti ja Saksa - kaksi maata, joilla on tällä hetkellä aivan selvästi tarve soveltaa erilaista poliittista lähestymistapaa - harjoittaisivat samaa politiikkaa.
<P>
Gasòliba i Böhm puhuu instituutioiden tarpeesta. Yhteenvetona voitaisiin puhua jopa eurooppalaisen valtiovallan tarpeesta taloudellisella alalla. Esittelijä ehdottaa taloudellisen edustajan nimittämistä hoitamaan euroalueen suhteita muun maailman kanssa.
<P>
Juuri tämä kaikki saa aikaan suuria epäilyjä eurohanketta kohtaan kotimaassani Ruotsissa. Pelkäämme, että pienet taloudet yhtenäistetään eurooppalaiseen talouteen siten, etteivät ne itse pysty harjoittamaan valvontaa ja ilman demokraattisia takuita. Siksi Ruotsissa epäröidään huomattavasti ja yli puolet väestöstä äänestää oletettavasti "ei" tulevassa kansanäänestyksessä. Siksi Ruotsin kansanäänestystä seurataan niin kiinnostuneesti ehdokasvaltioissa. Tähän mennessä vain 12 niistä 25 jäsenvaltiosta, jotka pian muodostavat EU:n, on liittynyt euroalueeseen. Niillä 13 valtiolla, jotka eivät kuulu siihen, on yhä selviä epäilyjä. Ihmiset ovat selvillä Saksassa käytävän keskustelun ailahtelevaisuudesta ja nykyisistä ongelmista ja ovat sitä mieltä, että on parempi odottaa.
<P>
Ymmärrän kuitenkin, että jonakin päivänä saatetaan tarvita nimellisarvoltaan pienempiä seteleitä, erityisesti siinä tapauksessa, että Euroopassa syntyy taloudellisia ongelmia.

<SPEAKER ID=35 LANGUAGE="SV" NAME="Färm (PSE).">
Arvoisa puhemies, haluan kiittää Gasòliba i Böhmiä poikkeuksellisen kiinnostavasta mietinnöstä. Puhtaasti käytännön näkökulmasta on selvää, että euron käyttöönotto on ollut erittäin onnistunut. Viimeisimmän eurobarometrin mukaan 75 prosenttia euroalueen maiden kansalaisista on tyytyväisiä. Gasòliba i Böhm on kiinnittänyt huomion joihinkin turhiin hinnannousuihin euroon siirtymisen yhteydessä, mutta tiedämme, että kaiken kaikkiaan ne olivat melko pieniä ja ovat sittemmin tasoittuneet. On melko selvää, että voimme odottaa euroalueen luovan tulevaisuudessa edellytykset vähäisemmälle hintojennousulle, mikä on ehkä kaikkein tärkeintä.
<P>
Kaikesta huolimatta olen sitä mieltä, että tämän mietinnön mielenkiintoisin seikka on se huomio, että eurosta on tulossa maailmanlaajuinen valuutta sekä vaatimus toteutettavuustutkimuksen tekemisestä tämän aseman vahvistamiseksi, sillä voimme nähdä, kuinka dollari hallitsee maailmaa tälläkin hetkellä. Erityisesti öljyn ja muiden raaka-aineiden kansainvälistä kauppaa on käyty dollareissa jo kauan. Euron käyttö ja sen merkitys valuuttana kasvavat kuitenkin koko ajan. Uskon, että euro voi tulevaisuudessa hyvinkin pystyä kilpailemaan dollarin kanssa maailmanvaluutan asemasta. Tällaisen aseman saavuttaminen olisi tärkeää sekä taloudellisesti että poliittisesti. Paljon puhutaan myös mahdollisuudesta ilmoittaa jonakin päivänä öljyn hinnat euroissa. Tiedän, että kollegani Goebbels on yksi niistä, jotka ovat ottaneet ajatuksen esille monissa mietinnöissä. Se olisi öljyä tuottavien Persianlahden maiden etujen mukaista, koska yhä suurempi määrä näihin maihin tuotavista tuotteista on peräisin euroalueelta. Se olisi myös eurooppalaisten kuluttajien etujen mukaista, koska siten dollarin kurssista riippuvat öljyn ja bensiinin hinnanvaihtelut häviäisivät.
<P>
Kotimaassani Ruotsissa keskustelu on vilkasta ennen syksyllä pidettävää kansanäänestystä euron käyttöönotosta. Uskon, että euron mahdollisuus olla yhdessä laajentuneen EU:n ja talous- ja rahaliiton kanssa vastapainona Yhdysvaltojen vallalle ja dollarin maailmanherruudelle on yksi kaikkein tärkeimmistä tekijöistä, joka voi saada ruotsalaiset äänestämään kansanäänestyksessä euron puolesta.

<SPEAKER ID=36 NAME="Puhemies.">
Kiitos teille, jäsen Färm.
<P>
Keskustelu on päättynyt.
<P>
Äänestys toimitetaan kello 12 iltapäivällä.
<P>
KIRJALLINEN LAUSUMA (120 ARTIKLA)

<SPEAKER ID=37 LANGUAGE="FR" NAME="Gollnisch (NI).">
Ensimmäinen johtopäätös, joka voidaan tehdä euron käyttöönotosta, on perheenäidin ostoskorin hintojen huomattava nousu, joka, päinvastoin kuin te jäsen Gasòliba olette esittänyt, on kaikkea muuta kuin psykologinen harhakuvitelma ja jota en sekoita inflaatioon.
<P>
Voidaan myös päätellä, että euro, joka on yliarvostettu, on lisäämässä vaikeuksia talouksissamme, mikä ilmenee kasvun ja sisäisen kysynnän jähmeytenä, vientimme lamaantumisena, deflaatiouhkana sekä dogmaattisena vakaussopimuksena, joka velvoittaa noudattamaan suhdanteiden mukaista budjettipolitiikkaa. Kuka uskaltaa määritellä niiden työpaikkojen määrän, jotka menetetään yhtenäisvaluutan ja EKP:n viivytysten vuoksi?
<P>
Yhdysvaltojen, joka on esimerkkinämme monilla aloilla, olisi pitänyt olla esimerkkinä myös talous- ja rahapolitiikassa. Yhdysvaltojen keskuspankilla on mielessään muita asioita kuin se, miten torjua inflaatio, joka on hieman yli 2 prosenttia. Yhdysvallat säilyttää kasvunsa, joka on jo nyt huomattavasti dynaamisempi kuin meidän kasvumme, laskemalla liikkeelle dollareita. Se käyttää niitä rahoittaakseen talousarviovajeensa, sotansa ja poliittisen määräysasemansa.
<P>
Miksi emme tekisi samoin euron kanssa? Esittelijä toteaa, että yhtenäisvaluutan edut ovat paljon suuremmat kuin sen haitat. Se on pelkästään uskon kysymys ja usko on muutettava teoiksi.

<SPEAKER ID=39 NAME="Puhemies.">
Hyvät parlamentin jäsenet, haluan toivottaa henkilökohtaisesti ja teidän kaikkien puolesta Kazakstanin parlamentin valtuuskunnan jäsenet, jotka osallistuvat EU:n ja Kazakstanin parlamentin yhteistyökomitean neljänteen kokoukseen, tervetulleeksi tähän viralliseen istuntoon.
<P>

Valtuuskunta koostuu kahdeksasta jäsenestä ja sen puheenjohtaja on Kazakstanin parlamentin varapuhemies.
<P>
(Suosionosoituksia)
<SPEAKER ID=41 NAME="Puhemies.">
Esityslistalla on seuraavana Ghilardottin laatima naisten oikeuksien ja tasa-arvoasioiden valiokunnan mietintö (A5-0214/2003) tasa-arvonäkökohtien huomioimisesta julkisten talousarvioiden laatimisessa (gender budgeting) (2002/2198(INI)).

<SPEAKER ID=42 LANGUAGE="IT" NAME="Ghilardotti (PSE)">
Arvoisa puhemies, arvoisa komission jäsen, hyvät parlamentin jäsenet, tämä mietintö nivoutuu täydellisesti eurooppalaiseen tasa-arvopolitiikkaan, jolla on, kuten tiedämme, kaksi päähaaraa: naisia hyödyttävät erityistoimet ja tasa-arvon valtavirtaistaminen eli se, että päätöksentekoprosessin kaikki osapuolet huomioivat tasa-arvonäkökohdat julkisen politiikan kaikissa vaiheissa ja kaikilla tasoilla.
<P>
Tasa-arvoinen budjetointi merkitsee tasa-arvon valtavirtaistamisen periaatteen täytäntöönpanoa talousarviomenettelyssä. Kuten kaikki tiedämme, talousarviot eivät ole neutraali väline, vaan ne heijastavat yhteiskunnassa olevaa vallanjakoa. Määritellessään tulo- ja menopolitiikkoja julkiset budjettiviranomaiset tekevät kaikkialla poliittisia valintoja. Talousarvio ei ole pelkästään taloudellinen väline, vaan se on keskeinen väline, jolla poliittiset päättäjät määrittelevät yhteiskunnassa sosioekonomisen kehitysmallin ja vallan uudelleenjakamista koskevat perusteet sekä päättävät politiikkoja ja kansalaisten tarpeita koskevista tärkeimmistä toimista. Tämä vaikuttaa sitten kansalaisiin eri tavoin sen mukaan, onko kyse miehistä vai naisista. Siinä tavassa, jolla julkiset talousarviot yleensä laaditaan, ei oteta huomioon miesten ja naisten välisiä eroja, jotka liittyvät heidän asemaansa ja velvollisuuksiinsa - ja useimmiten käytetyissä indikaattoreissa ja tiedoissa ei tehdä eroa sukupuolten välillä. Vaikka julkiset talousarviot vaikuttavatkin neutraalilta talousvälineeltä, todellisuudessa ne heijastavat yhteisön jo olemassa olevaa yhteiskunnallista ja taloudellista eriarvoisuutta ja lisäävät sitä.
<P>
Analysoimalla budjettipolitiikkoja eri sukupuoliin kohdistuvien erilaisten vaikutusten pohjalta ja muuttamalla niitä sen mukaan kyetään varmistamaan, että julkiset talousarviot vastaavat tasapuolisuuden ja taloudellisuuden vaatimuksia. Julkiset menot ovat paitsi oikeudenmukainen myös tehokas väline silloin, kun niillä kyetään lisäämään kehitystä ja hyödyntämään kaikkia yhteiskunnan osatekijöitä. Tarkoituksena olisi siis omaksua sellainen taloudellinen ja yhteiskunnallinen ajattelutapa, jonka mukaan taloudellista ja yhteiskunnallista kehitystä ei voi erottaa toisistaan, vaan ne vahvistavat toisiaan, ja näin on myös avoimessa ja globaalissa markkinataloudessa. Talous ei voi pitkällä aikavälillä olla kilpailukykyinen, dynaaminen ja terve, jos tuotannollisten, kaupallisten ja taloudellisten prosessien taustalla ei ole vakaata, yhteenkuuluvaa ja oikeudenmukaista yhteiskuntaa, jossa ihmisoikeudet, henkilöresurssit ja inhimilliset valmiudet ovat kehittyneet asianmukaisesti. Julkisten toimien ja näin ollen myös budjettipolitiikkojen vahvistaminen, nykyaikaistaminen ja uudelleen järjestäminen yhteiskunnallisen kehityksen hyväksi on todellisuudessa ehdottoman välttämätön aineeton investointi - joka liittyy valmiuksiin, vaikutusmahdollisuuksien lisäämiseen sekä resurssien ja mahdollisuuksien luontiin - sellaisessa taloudessa, josta halutaan vahva ja kilpailukykyinen, koska se on tietopohjainen, kuten Eurooppa-neuvosto vahvisti Lissabonissa.
<P>
Vaikka tämä on ensimmäinen kerta, jolloin parlamentissa keskustellaan tasa-arvoisesta budjetoinnista, se ei missään tapauksessa ole uusi käsite. Pekingissä 1995 pidetyssä Yhdistyneiden Kansakuntien neljännessä naisten maailmankonferenssissa laaditussa toimintaohjelmassa viitataan siihen erityisesti. Euroopan neuvoston ihmisoikeuksien pääosastossa asetettiin asiaa käsittelevä asiantuntijaryhmä, ja komissio puolestaan asetti Belgian puheenjohtajakauden jälkeen oman asiantuntijatyöryhmän. Ennen kaikkea lukuisia kokeiluja on kuitenkin suoritettu itäisissä maissa, alkaen Australiasta, jossa tämä väline hyväksyttiin jo vuonna 1984, kuten muuten monissa kehitysmaissa. Myös Euroopan unionissa on toteutettu jo muutaman vuoden ajan mielenkiintoisia kokeiluja sekä kansallisella että paikallistasolla.
<P>
Mitkä ovat mietinnön erityistavoitteet? Ensinnäkin saada kansalaiset sekä poliittiset ja taloudelliset toimijat kaikilla tasoilla kiinnostumaan tasa-arvoasiasta, levittää tietoa tasa-arvoisen budjetoinnin strategiasta ja menetelmästä Euroopan unionin toimielimissä ja jäsenvaltioissa, kehottaa komissiota laatimaan tasa-arvoista budjetointia koskevan tiedotuslehtisen ja jakamaan sitä mahdollisimman laajalti sekä ottaa toimijat yhteisön kaikilla tasoilla mukaan talousarvioiden laatimiseen. Kaikkein tärkeintä on esittää toimintakehys, jonka avulla tasa-arvoinen budjetointi toteutetaan niin, että demokraattiseen päätöksentekoon osallistuvat myös alemmat yhteiskuntaluokat sekä järjestäytyneet tahot, kansalaisjärjestöt ja naisyhdistykset.
<P>
Arvoisa puhemies, päätän puheenvuoroni seuraavaan huomioon: siellä, missä tällaisia kokeiluja on ollut jo tekeillä, erityisesti paikallistasolla, on myös voitu vähentää sitä välinpitämättömyyttä ja irrallisuutta, joka on havaittavissa nykyisin kansalaisten ja julkishallinnon välisten suhteiden kaikilla tasoilla. Tällä välineellä saadaan aikaan suurta osallistumista sekä suurta oikeudenmukaisuutta.

<SPEAKER ID=43 LANGUAGE="ES" NAME="Solbes Mira">
. (ES) Arvoisa puhemies, jäsen Ghilardotti puhui jo tämän aiheen merkityksestä ja mutkikkuudesta sekä esimerkiksi Australiassa ja Etelä-Afrikassa tehdyistä ja unionissa jo aloitetuista kokeiluista. 
<P>
Komissio todellakin otti kysymyksen ensimmäisen kerran esille lokakuussa 2001 pidetyssä teknisessä seminaarissa, ja vuonna 2002 miesten ja naisten yhtäläisiä mahdollisuuksia käsittelevä neuvoa-antavaa komitea sai tehtäväkseen tarkastella kerättyjä kokemuksia ja tutkia sitä, miten jäsenvaltiot suhtautuvat tasa-arvoa koskeviin näkökohtiin ja millä tavoin ne aikovat sisällyttää ne talousarvioihinsa. Komitea antoi asiasta lausuntonsa, joka on parlamentin saatavilla ja jota naisten oikeuksien ja tasa-arvoasioiden valiokunta jakaa. Valiokunta on luonnollisesti halukas laatimaan tämän asiakirjan pohjalta mainitsemanne tiedotuslehtisen, joka voi osoittautua käyttökelpoiseksi tiedon levittämisessä.
<P>
Olemme ottaneet käyttöön eräitä hyviä käytäntöjä monilla aloilla, kuten Euroopan työllisyysstrategiassa, sosiaalisessa suojelussa, tieteessä ja tutkimuksessa, kehitysyhteistyössä sekä ?ehkä tärkeimpänä kaikista ?rakennerahastoissa. Kaikki tämä osoittaa, että sukupuolten tasa-arvoon kiinnitetään paljon enemmän huomiota nykyisissä ohjelmissa kuin edellisellä kaudella.
<P>
Tekemistä on selvästi vielä paljon, mutta olemme edistyneet jatkuvasti tällä alueella. Komission tiedonannossa tasa-arvonäkökohtien sisällyttämisestä rakennerahastojen ohjelma-asiakirjoihin osoitetaan selvästi, mistä rahastoista myönnetään varoja erityisesti tasa-arvoon liittyviin toimiin. Jäsenvaltiot antavat meille asiaankuuluvat tiedot täsmällisin indikaattorein osana tämän vuoden tarkistusta.
<P>
Lisäksi jäsenvaltioita kehotetaan varmistamaan, että rakennerahastoista rahoitetuissa toimissa arvioidaan tasa-arvovaikutuksia ja että tilastotiedot eritellään sukupuolen mukaan. Samalla komissio painottaa, että tasa-arvon varmistamiseksi tarkoitettuja toimia varten perustetut erityisrahastot pitäisi säilyttää useimmissa ohjelmissa ja niitä pitäisi jopa lisätä.
<P>
Komissio jatkaa edelleen menetelmien ja välineiden kehittämistä tasa-arvonäkökohtien sisällyttämiseksi talousarvioon. Se merkitsee sitä, että keskustelun kokemustenvaihdosta on jatkuttava ja kaikkien on tehtävä yhteistyötä toistensa kanssa. Siten komission kertomus tasa-arvonäkökohtien sisällyttämisestä on mielestämme suunnattoman hyödyllinen panos tasa-arvonäkökohtien sisällyttämistä koskevan periaatteen kehittämiseksi.
<P>
Parlamentin, jäsenvaltioiden ja komission hedelmällistä yhteistyötä on jatkettava ja lisättävä, mikäli haluamme päästä pyrkimiimme tavoitteisiin.

<SPEAKER ID=44 LANGUAGE="NL" NAME="Smet (PPE-DE).">
Arvoisa puhemies, haluaisin onnitella jäsen Ghilardottia hänen aloitteestaan laatia tämä mietintö. Vaikka komission jäsen sanoo, että Euroopan tasolla tapahtuu jo paljon, pidän mietintöä pikemminkin lähtökohtana ja virikkeenä, jonka perusteella voimme kehittää parhaillaan vireillä olevia vähäisiä asioita. Saatetaan sanoa, että asiantuntemusta on runsaasti tai ainakin jonkin verran, mutta rehellisesti sanottuna en ole saanut siitä juurikaan todisteita.
<P>
Miksi vaaditaan tasa-arvoista budjetointia? Se johtuu siitä, että monet kohdat jäsenvaltioiden ja Euroopan unionin talousarvioissa hyödyttävät pitkälti vain puolta väestöstä. Annan kaksi esimerkkiä.
<P>
On yleisesti tunnettu tosiasia, että myönnettäessä rahoitusta terveydenhuoltoa koskevalle tieteelliselle tutkimukselle suuri osa tutkimuksesta koskee puolta väestöä: miehiä, ei naisia.
<P>
Toinen esimerkki on seuraava. Kun varataan määrärahoja kehitysmaiden demokratisoinnille ja ihmisoikeuksien kunnioittamiselle, nämä varat käytetään siten, että ne hyödyttävät usein pääasiassa vain toista puolta väestöstä. Siksi mietinnössä pyydetään erityisesti, että aloittaisimme analysoimalla erinäisiä erittäin sukupuolisidonnaisia talousarvion kohtia, joiden osalta voitaisiin todella saada jotakin aikaan. Mikäli tämä voidaan tehdä kuulemalla jäsenvaltioita, seuraukset voivat luullakseni olla hyvät. Esite on tosiaankin hyvä, mutta olemme oikeastaan vasta menetelmän kehittelyvaiheessa. Sen kehittäminen edellyttää runsaan asiantuntemuksen hankkimista. Annan tukeni komissiolle ja jäsen Ghilardottille ja toivon, että tämä valiokunta-aloitteinen mietintö kantaa hedelmää.

<SPEAKER ID=45 LANGUAGE="EL" NAME="Karamanou (PSE).">
Arvoisa puhemies, minäkin aloitan onnittelemalla esittelijä Ghilardottia hänen valtavasta panoksestaan suhteellisen uuden käsitteen, tasa-arvoisen budjetoinnin, edistämiseksi ja korostamiseksi.
<P>
Tasa-arvoisen budjetoinnin edistäminen ei mitä ilmeisimmin tarkoita erillisten budjettikohtien perustamista, eikä siinä pyritä tarjoamaan enemmän rahoitusta naisille. Haluamme, että kummankin sukupuolen talouteen ja sosiaaliseen elämään kohdistuvat erityisvaikutukset arvioidaan ja että talousarviot järjestetään toki uudelleen siten, että niissä edistetään tasa-arvoa sen heikentämisen sijasta. 
<P>
Nykyään ymmärretään yhä paremmin, että makrotalouspolitiikka voi pienentää tai suurentaa sitä kuilua, joka erottaa sukupuolet toisistaan rahoitusta, taloudellista riippumattomuutta, koulutusta ja terveydenhuoltoa koskevissa kysymyksissä. Esimerkiksi terveydenhuoltobudjetissa olisi otettava huomioon sukupuolten erilaisista elintoiminnoista ja terveysongelmista johtuvat erityistarpeet. Toisin sanoen mies ei voi toimia mittapuuna kaikelle. Olen pahoillani, että komissiolla ei ole käytössään menetelmiä tai luotettavia tilastoja, joiden avulla talousarviota voitaisiin analysoida sukupuolen mukaan.
<P>
Lisäksi haluaisin painottaa, että Euroopan parlamentin kaikkien valiokuntien olisi noudatettava tasa-arvoista budjetointia kaikissa talousarvioissaan. Lopuksi on myös tärkeää, että talousarvion laatimisessa noudatetaan avoimuutta ja että käytössä on valvontamenetelmiä.

<SPEAKER ID=46 LANGUAGE="SV" NAME="Eriksson (GUE/NGL).">
Arvoisa puhemies, ryhmäni äänestää ilomielin jäsen Ghilardottin valiokunta-aloitteisen mietinnön puolesta. Se on erittäin käyttökelpoinen asiakirja, jota on todella pidettävä myönteisenä. Siinä annetaan havainnollinen muoto tasa-arvon valtavirtaistamiselle, josta moni puhuu mutta jota harva harjoittaa käytännössä.
<P>
Olen iloinen saadessani kuulla, että komissiolla on samoja ongelmia kuin naisten oikeuksien ja tasa-arvoasioiden valiokunnalla. Vuonna 1995 järjestetystä Pekingin konferenssista lähtien olemme puhuneet sukupuolen mukaan eritellyistä tilastotiedoista. Tämänkaltaisia tilastoja ei ole vieläkään laadittu jäsenvaltioissa eikä tietysti myöskään komissiossa. Olemme myös arvioineet aiemmissa keskusteluissa, miten rakennerahastot jakautuvat sukupuolen mukaan. En ole tavallisesti erityisen ihastunut komission moniin propaganda-asiakirjoihin, mutta tässä tapauksessa toivon todella, että tästä kysymyksestä ainakin yritetään laatia asiakirja, jota voidaan jakaa jäsenvaltioissa.
<P>
On ikävää, ettei budjettivaliokunta ole itse tehnyt jäsen Ghilardottin niin ansiokkaasti laatimaa aloitetta. Kaikki toimielimet ovat sitoutuneet ottamaan huomioon tasa-arvon valtavirtaistamisen kaikilla aloilla. Nyt, kun moni budjettivaliokunnan jäsenistä on toivottavasti läsnä, toivon, että aloitteeseen suhtaudutaan vakavasti ja että jatkossa ryhdytään käytännön toimiin.

<SPEAKER ID=47 LANGUAGE="NL" NAME="Van Dam (EDD).">
Arvoisa puhemies, tässä mietinnössä pyritään niin liioitellussa määrin sukupuolten yhtäläiseen kohteluun, että vaikuttaa suorastaan siltä, että koko Euroopan unioni romahtaa, jollei tähän tavoitteeseen pyritä kaikin mahdollisin keinoin. Siitä syytä jotkin pienet korjaukset ovat paikallaan.
<P>
Molempia sukupuolia on pidettävä yhtä suuressa arvossa; kannatan tätä vilpittömästi. Tämä päätöslauselma haiskahtaa kuitenkin sellaiselta ideologialta, jossa halutaan määrätietoisesti taistella yhtä vastenmielistä sorron muotoa vastaan tuomalla tilalle toinen epätoivottu diktatuurin tai laumasieluisuuden muoto. Tasa-arvoajattelussa naisia ei nimittäin viime kädessä arvosteta naisina. Heille ei tehdä oikeutta. Naisten pitää päinvastoin tulla miesten kaltaisiksi. Heidät pakotetaan samanlaisiksi. Missä olen kuullut nämä sanat ennen? On ymmärrettävä, että vastustan kaikkea naisten arvolle sopimatonta kohtelua.
<P>
Jos haluamme hävittää yhteiskunnasta tämän ongelman, meidän ei pidä ottaa lähtökohdaksi sukupuolten väliseen vastakkainasetteluun perustuvaa mallia, perustettava työmme sopusointuiseen malliin. Tämä oli Luojan tarkoitus, kun hän loi ihmiskunnan ja miehen ja naisen, kahdesta osasta koostuvan ja toisiaan täydentävän ykseyden. Ikävä kyllä tämä sopusointuinen suhde on läpeensä häiriintynyt, koska ihmiskunta, joka kieltäytyy tunnustamasta Jumalaa tai hänen ylivaltaansa, vaatii saada olla oma johtajansa. Valitettavasti tälle lähtökohtaiselle totuudelle ei ole sijaa tasa-arvoajattelussa. Siitä syystä se ei nouse kateutta nostattavan vastakkainasettelumallin yläpuolelle. Tässä mallissa valta ja raha jaetaan niin, että kaikki saavat saman verran, ikään kuin miehistä ja naisista tulisi siten onnellisempia.
<P>
Päätöslauselmassa tallotaan toissijaisuusperiaate jalkoihin. Siinä pyydetään komissiolta tutkimuksia ja kertomuksia, jotka edellyttävät suunnattomasti työtä, myös jäsenvaltioilta, jotta päästäisiin ideologiseen ja viime kädessä epäinhimilliseen tavoitteeseen. Mielestämme olisi oikeudenmukaisempaa ja reilumpaa kiinnittää huomiota perheiden asemaan ja siihen, miten hyvin hallituksen harjoittamassa politiikassa ja Euroopan unionin talousarviopolitiikassa otetaan perheet huomioon. Tästä mietinnöstä huokuvalla individualismilla on loppujen lopuksi hyvin kielteisiä seurauksia yhteiskuntamme tulevaisuudelle.

<SPEAKER ID=48 NAME="Prets (PSE).">
Arvoisa puhemies, tämän mietinnön tarkoituksena ei ole luoda ristiriitoja vaan yhdenmukaistaa, eikä siinä pyritä erojen tasoittamiseen vaan tasa-arvoiseen kohteluun. Minusta siinä on huomattava ero, jota emme saa unohtaa.
<P>
Tasa-arvoinen budjetointi ei tarkoita sitä, että miehiä ja naisia varten laaditaan erilliset talousarviot vaan että varmistetaan rahoituksen jakaminen oikeudenmukaisesti ja tehokkaasti. Päinvastoin kuin meille usein sanotaan, julkiset talousarviot eivät ole sukupuolineutraaleja; niiden miehiin ja naisiin kohdistuvat vaikutukset eroavat toisistaan sekä tulojen että menojen osalta. Me haluamme painottaa näitä eroja ja ottaa ne huomioon.
<P>
Harvat ovat tietoisia budjettipoliittisten päätösten naisiin kohdistuvista taloudellisista, sosiaalisista ja yhteiskunnallisista vaikutuksista. Juuri sen takia on analysoitava talousarviota. Analysoiminen tarkoittaa sitä, että tutkitaan talousarvioiden vaikutuksia naisiin ja verotusjärjestelmiin eli erityyppisiin verotuksiin. Miten naiset mieltävät leikkaukset ja kuinka ne vaikuttavat heihin? Vastaus kuuluu: erittäin usein enemmän kuin miehiin.
<P>
Tasa-arvoiseen budjetointiin tarvitaan avoimuutta, kuulemisen järjestämistä ja yhteistä päätöksentekoa. Ryhmä asialle omistautuneita itävaltalaisnaisia on kirjoittanut kirjan nimeltä "Naiset, valta ja talousarviot - julkinen rahoitus tasa-arvonäkökulmasta tarkasteltuna" (Frauen, Macht, Budgets - Staatsfinanzen aus Geschlechterperspektive). Voin suositella sitä teille alkajaisiksi, ja se voisi myös toimia perustana komission meille lupaamalle tiedotuslehtiselle. Lehtistä pitäisi julkaista laajalti, sen pitäisi olla helposti saatavissa ja siihen pitäisi liittyä tiedotuskampanja. Juuri kuulemanne kaltaisten lausuntojen pitäisi silloin jäädä menneisyyteen. 
<SPEAKER ID=49 LANGUAGE="FR" NAME="Fraisse (GUE/NGL).">
Arvoisa puhemies, aluksi haluan kiittää lämpimästi tasa-arvoista budjetointia koskevan mietinnön esittelijää. Minusta näyttää, että tämän mietinnön avulla astumme huomattavan askeleen eteenpäin, kuten komission jäsen Solbes Mira äsken sanoi. Esittelijä kertoi, että sekä Euroopan ulkopuoliset että siihen kuuluvat maat ovat jo panneet täytäntöön tasa-arvoisen budjetoinnin käytäntöjä. Arvoisa komission jäsen, toivon meidän tukevan tätä mietintöä innokkaasti.
<P>
Sille jäsenelle, jonka mielestä puhumme ideologioista keskustellessamme tästä kysymyksestä, haluaisin sanoa, että tämä kysymys liittyy talouteen. Jos otan esimerkiksi eläkekysymyksen, jolla on vaikutusta useimmissa Euroopan maissa ja viime kuukausina erityisesti Ranskassa, tasa-arvoinen budjetointi auttaa meitä tekemään päätelmiä tilanteesta. Havaitsemme esimerkiksi, että kun sukupuolten välinen ero palkoissa on 25 prosenttia, se nousee 47 prosenttiin eläkeikään mennessä. Tämä tutkimus mahdollistaa vastaavankaltaisten päätelmien tekemisen.
<P>
Päätelmien tekeminen ei kuitenkaan riitä, sillä pessimistit sanovat, että tämä kaikki maksaa rahaa. Sukupuolten taloudellinen tasa-arvo maksaa rahaa, olipa kyse sitten ammatillisesta tasa-arvosta tai yhtäläisistä työeläkkeistä, niin kuin monissa muissakin asioissa. Haluaisin muistuttaa näitä pessimistejä, että sukupuolten välistä eriarvoisuutta on mahdollista arvioida toisinkin, nimittäin siten, että sukupuolten välinen taloudellinen eriarvoisuus maksaa rahaa. Paremman analyysin ja paremman tasa-arvoisuuden harjoittaminen rahoituskysymyksissä mahdollistaisi sen, että menoja voitaisiin pikemminkin supistaa kuin lisätä. Sanon tämän niiden takia, joiden mielestä kyse on ainoastaan ideologiasta. He ovat väärässä, koska tätä asiaa tarkastellessamme ajattelemme myös taloudellisia näkökohtia.

<SPEAKER ID=50 NAME="Gröner (PSE).">
Arvoisa puhemies, minäkin haluan onnitella jäsen Ghilardottia siitä, että mietinnöstä keskustelemassa ei ole ainoastaan 20 jäsentä vaan että käsittelemme kerrankin tasa-arvokysymyksiä täydessä istuntosalissa.
<P>

Tasa-arvoinen budjetointi on suhteellisen uusi ajatus, joka kehitettiin vuonna 1995 Pekingissä järjestetyssä naisten maailmankonferenssissa. Tasa-arvon valtavirtaistamisen yhteydessä se tarkoittaa julkisten talousarvioiden analysoimista niiden miehiin ja naisiin kohdistuvien vaikutusten arvioimiseksi sekä poliittisten ja taloudellisten toimijoiden kiinnostuksen herättämiseksi ?johon meillä on oiva mahdollisuus tänään. Syrjintä käy hyvin nopeasti ilmeiseksi, kun aletaan puhua numeroista ja saamme huomata, että vain 6 prosenttia rakennerahastovaroista suunnataan naisten auttamiseen. Annan teille toisen esimerkin Euroopan unionin talousarviosta: metsänsuojeluohjelman talousarvio on 52 miljoonaa euroa, kun taas lapsia, nuoria ja naisia koskevan suojeluohjelman määrärahat ovat vain 41 miljoonaa euroa, selvät 20 prosenttia vähemmän.
<P>
Naisten oikeuksien ja tasa-arvoasioiden valiokunta toivoo herättävänsä mietinnön avulla keskustelua, jossa paljastetaan talousarvioissa piilevä eriarvoisuus ja syrjintä. Arvoisa komission jäsen Solbes Mira, tarvitsemme kuitenkin välineitä tavoitteemme saavuttamiseksi ja siksi sanon teille henkilökohtaisesti: yrittäkää varmistaa komissiossa, että saamme vihdoinkin laadituksi sukupuoleen perustuvaa syrjintää koskevan 13 artiklan mukaisen direktiivin, jolloin saamme vihdoin käyttöömme merkittävän välineen.
<P>
(Suosionosoituksia)

<SPEAKER ID=51 NAME="Puhemies.">
Kiitos, jäsen Gröner.
<P>
Keskustelu on päättynyt.
<P>
Äänestys toimitetaan klo 12.00.

<SPEAKER ID=54 NAME="Simpson (PSE).">
Arvoisa puhemies, edellinen puhetta johtanut varapuhemies pyysi aivan perustellusti, että äänestämään tulevat jäsenet tulisivat istuntosaliin hiljaa keskustelun ollessa kesken. Se on aivan perusteltua. Tällä viikolla ei kuitenkaan ole kertaakaan äänestetty ajoissa, vaan jopa 25 minuuttia myöhässä. Pyydän asiasta vastaavia tahoja, tai suurempia voimia, tekemään jotain, jotta jatkossa äänestys alkaisi ajallaan sen sijaan, että jatketaan joka istunnossa jaarittelua, jolloin aika kuluu huomaamatta.
<SPEAKER ID=55 NAME="Puhemies.">
Pyydän asiasta vastaavia tahoja toimimaan, mutta suuremmat voimat ovat entistä harvalukuisempia parlamentissa. Katsotaan, mitä voidaan tehdä.

<SPEAKER ID=56 NAME="Puhemies.">
Esityslistalla on seuraavana äänestys.
<P>
Yhteinen päätöslauselmaesitys

<SPEAKER ID=57 LANGUAGE="NL" NAME="Sanders-ten Holte (ELDR)">
Arvoisa puhemies, minulla on toinen pieni korjaus hyväksyttyyn asiakirjaan tarkistuksen 16 johdosta. Tarkistuksella 16 poistetaan 18 artiklan 2 kohta. Yhteisen kannan 6 artiklan 9 kohdassa viitataan 18 artiklan 2 kohtaan. Tätä artiklaa on sen vuoksi muutettava, jos tarkistus 16 hyväksytään.

<SPEAKER ID=58 NAME="Puhemies.">
Jos tarkistus hyväksytään, varmistan, että korjaus tehdään.
<P>
Ennen tarkistuksesta 31 toimitettua äänestystä:

<SPEAKER ID=59 LANGUAGE="NL" NAME="Sanders-ten Holte (ELDR)">
Arvoisa puhemies, minulla on tässäkin kohdin tarkistus hyväksyttyyn tekstiin. Tarkistuksella 31 poistetaan 10 artikla. Yhteisen kannan 1 artiklan 3 kohdassa viitataan 10 artiklaan. Artiklaa on sen vuoksi muutettava tarkistuksen 31 mukaisesti.

<SPEAKER ID=60 NAME="Puhemies.">
Huolehdin tässäkin teknisen mukautuksen tekemisestä.
<P>
(Puhemies julisti yhteisen kannan hyväksytyksi näin muutettuna.)
<P>

Aluepolitiikka-, liikenne- ja matkailuvaliokunnan suositus toiseen käsittelyyn (A5-0213/2003) neuvoston yhteisestä kannasta Euroopan parlamentin ja neuvoston asetuksen antamiseksi Itävallan kautta kulkeviin raskaisiin tavarankuljetusajoneuvoihin sovellettavan siirtymäkauden kauttakulkujärjestelmän käyttöönotosta vuodeksi 2004 (6235/1/2003 - C5-0226/2003 - 2001/0310(COD)) (esittelijä: Luciano Caveri) 
<P>
(Puhemies julisti yhteisen kannan hyväksytyksi näin muutettuna.)
<P>
Aluepolitiikka-, liikenne- ja matkailuvaliokunnan suositus toiseen käsittelyyn (A5-0221/2003) neuvoston yhteisestä kannasta Euroopan parlamentin ja neuvoston asetuksen antamiseksi matkustajille heidän lennolle pääsynsä epäämisen sekä lentojen peruuttamisen tai pitkäaikaisen viivästymisen johdosta annettavaa korvausta ja apua koskevista yhteisistä säännöistä sekä asetuksen (ETY) N:o 295/91 kumoamisesta (15855/1/2002 - C5-0136/2003 - 2001/0305(COD)) (esittelijä: Giorgio Lisi) 
<P>
(Puhemies julisti yhteisen kannan hyväksytyksi näin muutettuna.)
<P>
María del Pilar Ayuso Gonzálezin laatima ympäristöasioiden, kansanterveyden ja kuluttajapolitiikan valiokunnan mietintö (A5-0216/2003) ehdotuksesta Euroopan parlamentin ja neuvoston direktiiviksi elintarvikkeiden muista lisäaineista kuin väri- ja makeutusaineista annetun direktiivin 95/2/EY muuttamisesta (KOM(2002) 662 - C5-0577/2002 - 2002/0274(COD))
<P>
(Parlamentti hyväksyi lainsäädäntöpäätöslauselman.)
<P>
Herman Vermeerin laatima aluepolitiikka-, liikenne- ja matkailuvaliokunnan mietintö (A5-0223/2003) ehdotuksesta Euroopan parlamentin ja neuvoston asetukseksi jalankulkijoiden ja muiden loukkaantumiselle alttiiden tienkäyttäjien suojelusta törmäystilanteessa moottoriajoneuvon kanssa ja direktiivin 70/156/ETY muuttamisesta (KOM(2003) 67 - C5-0054/2003 - 2003/0033(COD))
<P>
(Parlamentti hyväksyi lainsäädäntöpäätöslauselman.)
<P>
Jan Mulderin laatima budjettivaliokunnan mietintö (A5-0240/2003) vuoden 2004 talousarviosta ja ennen neuvoston ensimmäistä käsittelyä järjestettävästä neuvottelumenettelystä (2003/2027(BUD)) 
<P>
Ennen äänestystä:

<SPEAKER ID=61 NAME="Mulder (ELDR)">
Arvoisa puhemies, minulla on tekninen tarkistus, joka koskee tarkistuksen 3 sanamuotoa ja myös alkuperäistä tekstiä, johon tarkistusta sovelletaan. Se kuuluu näin: ?että yhteisen maatalouspolitiikan pakollisten menojen osuus on ??. Se olisi muutettava muotoon ?että pakollinen osa yhteisen maatalouspolitiikan osuudesta ??. Kyse on maatalouden pakollisista menoista.

<SPEAKER ID=62 NAME="Puhemies.">
Tarkistus on puhtaasti tekninen ja se tullaan ottamaan huomioon.
<P>
(Parlamentti hyväksyi päätöslauselman.)
<P>

Göran Färmin laatima budjettivaliokunnan mietintö (A5-0233/2003) vuoden 2003 talousarviosta: toteuttamisaikataulu, määrärahasiirrot ja lisätalousarviot (2003/2026(BUD))
<P>
(Parlamentti hyväksyi päätöslauselman.)
<P>
Kehitysyhteistyövaliokunnan päätöslauselmaesitys (B5-0320/2003) lapsikaupasta ja lapsisotilaista 
<P>
Ennen äänestystä:

<SPEAKER ID=63 LANGUAGE="IT" NAME="Mauro (PPE-DE).">
Arvoisa puhemies, ehdotan, että tarkistuksen 21 a kohtaan sanojen "tuomitsee ankarasti hallitukset" jälkeen lisätään sanat "jotka värväävät yhä lapsisotilaita". Näin tuomittaisiin hallitukset ja aseistautuneet vastarinta-armeijat, jotka käyttävät hyväkseen lapsisotilaita.

<SPEAKER ID=65 LANGUAGE="PT" NAME="Miranda (GUE/NGL).">
Arvoisa puhemies, haluaisin vain ehdottaa, että parlamentti hyväksyy suullisen tarkistuksen tähän tarkistusehdotukseen, tarkistuksen 5 lisäämällä sana ?asteittaiseen? ennen sanaa ?poistamiseen?. Ensimmäinen osa tarkistusta olisi siis 'kaikkien vientitukien asteittaiseen poistamiseen'.

<SPEAKER ID=68 LANGUAGE="NL" NAME="Belder (EDD)">
. (NL) Ryhmäni on sitä mieltä, että valmistelukunnan tulokset eivät ole hyvä perusta seuraavalle hallitusten väliselle konferenssille. Yksi merkittävä syy tähän on se, että johdannossa vääristellään Euroopan historiaa. Siitä on ehdoin tahdoin jätetty pois selvä maininta kristinuskosta, vaikka se on vuosisatojen ajan vaikuttanut syvästi kaikkien Euroopan maiden kulttuuriin ja politiikkaan ja muotoillut niitä ratkaisevasti. Hyvä Euroopan unioni ei tule toimeen ilman vankkoja perustuksia.
<P>
Lähi-itää koskevissa neuvoston päätelmissä molempia osapuolia kehotetaan ottamaan huomioon velvollisuutensa. Valitettavasti EU ei ole aina kovinkaan päättäväisesti tukenut tätä näkökantaa. Hamasin kaltaisia terroristijärjestöjä, niiden suhteita alueen maihin ja niiden hirveiden tekojen rahoitusta koskevassa lausunnossa ei säästellä sanoja. Tällaista päättäväistä kielenkäyttöä ei valitettavasti ole Irania ja Libanonia koskevissa päätelmissä, vaan huomio on niissä kiinnitetty sopimuksiin, joita EU haluaa tehdä kyseisten maiden kanssa. Tämä on selvää epäjohdonmukaisuutta. Se kuvaa hyvin EU:n kantaa ja tekee EU:sta arvaamattoman osapuolen Israelin ja muiden kyseisen alueen valtioiden ollessa kyseessä.
<P>
Avointen sisärajojen vuoksi jäsenvaltioiden on ehdottomasti tehtävä yhteistyötä turvapaikkaa ja maahanmuuttoa koskevissa asioissa. Tältä osin Thessalonikissa oli paljon tehtävää, mutta saavutukset olivat vähäisiä. Neuvoston enemmistö ei tukenut Yhdistyneen kuningaskunnan suunnitelmaa rekisteröinti- ja vastaanottokeskuksista. Mahdollisesti aloitettava kokeiluhanke on mitätön lohdutuspalkinto. Neuvoston on korkea aika saada aikaan tuloksia, jotta EU täyttää moraaliset velvoitteensa poliittisia pakolaisia kohtaan.

<SPEAKER ID=69 LANGUAGE="FR" NAME="Berthu (NI)">
Thessalonikin Eurooppa-neuvoston kokouksessa käynnistettiin unionin turvallisuusstrategiaa koskevat toimet. Strategia perustuu korkean edustajan selontekoon turvallisesta Euroopasta paremmassa maailmassa. Selonteossa pyritään ottamaan huomioon hyvin kiinnostavalla tavalla viimeaikainen kehitys.
<P>
Asiakirjassa tuodaan esille uudet uhat, joita ovat terrorismi, joukkotuhoaseet, häirikkövaltiot tai romahtamaisillaan olevat valtiot sekä järjestäytynyt rikollisuus. Siinä vahvistetaan, että entistä suuremman keskinäisen riippuvuuden vuoksi myös maantieteellisesti kaukaisilla epävakauksilla voi olla kohtalokkaita seurauksia meillä joko suoraan tai välillisesti. Lopuksi asiakirjassa sanotaan, että usein ennalta ehkäisevillä toimilla (jotka eivät välttämättä ole sotilaallisia toimia) voidaan välttää myöhemmät vakavammat seuraukset.
<P>
Näiden seikkojen pohjalta voitaisiin hyvin perustella jälkikäteen puuttumista Irakin tilanteeseen, mikä suututti kovasti sosiaalidemokraattisen puolueen puheenjohtajaa. Itse kuitenkin kannatan näin hienoa yritystä.
<P>
Toisaalta olen sitä mieltä, että korkean edustajan selonteossa aliarvioidaan kasvavista ja hallitsemattomista muuttovirroista aiheutuvaa uhkaa. Lisäksi asiakirja näyttää olevan jokseenkin epärealistinen Euroopan yhtenäisen ulkopolitiikan mahdollisuuksien suhteen ilman, että vähennettäisiin olennaisesti demokratiaa.

<SPEAKER ID=70 LANGUAGE="PT" NAME="Coelho (PPE-DE)">
Onnittelen Kreikan puheenjohtajaa edistyksestä, jota se on saanut aikaan oikeus- ja sisäasioissa, sekä Thessalonikin Eurooppa-neuvoston kokouksessa saavutetuista tuloksista.
<P>
Suhtaudun myönteisesti Tampereella tehtyyn päätökseen ohjelman kehityksen edistämiseksi laatimalla erityisesti Euroopan yhteinen maahanmuuttopolitiikka (laiton maahanmuutto, alkuperämaahan palauttaminen ja yhteistyö kolmansien maiden kanssa).
<P>
Mainitsen edistyksen, jota on saavutettu ulkorajojen hallinnan parantamisessa, toisen Schengenin tietojärjestelmän (SIS II) ja viisumitietojärjestelmän (VIS) kehittämisessä sekä perheiden yhdistämistä ja pitkäaikaista oleskelua koskevan direktiivin hyväksymisessä kolme vuotta kestäneiden neuvottelujen päätteeksi.
<P>
Yhtä tärkeää on yksimielisyys, johon on päästy unionin kannasta, joka koskee Yhdysvaltojen kanssa tehtyä sopimusta luovutuksesta ja oikeudellisesta yhteistyöstä rikosasioissa.
<P>
Hyväksyn myös Eurooppa-neuvoston kokouksen päätöksen valmistelukunnan tuloksista. Toivottavasti kyseistä päätöstä käytetään perustana seuraavan hallituksen välisen konferenssin työssä ja kolme pilaria vihdoin poistetaan, kuten Euroopan parlamentti on jo jonkin aikaa pyytänyt. Vapauteen, turvallisuuteen ja oikeuteen perustuva alue luodaan siten vaivattomammin ja avoimemmin. Lopuksi totean, että neuvoston päätöksen tuloksena Euroopan parlamentille myönnetään toivottavasti yhteispäätösvaltuudet turvapaikkaa ja maahanmuuttoa koskevissa kysymyksissä.

<SPEAKER ID=71 LANGUAGE="FR" NAME="Krivine ja Vachetta (GUE/NGL)">
. (FR) Olemme kieltäytyneet vahvistamasta Thessalonikin Eurooppa-neuvoston kokouksen tuloksia. Ennen kaikkea kieltäydymme pitämästä maahanmuuttokysymyksiä merkittävimpänä ongelmana Euroopassa. Samalla kun maahanmuuttajia, jotka ovat köyhyyden, poliittisen sorron tai konfliktien uhreja, kuolee joka päivä Euroopan linnoituksen muurien edustalla, Sfaxissa tai Lampedusassa, me vakuutamme toistamiseen, että periaate vapaasta liikkuvuudesta ja vapaudesta tullaan vakiinnuttamaan. Kauttakulkukeskusten ja alueellisten suojavyöhykkeiden luominen tai valvonta- ja palauttamistoimien tehostaminen rajalla ovat käytäntöjä, jotka ovat osoittautuneet epäinhimillisiksi ja tehottomiksi.
<P>
Emme tunnusta Giscard d'Estaing'in ehdottaman Euroopan perustuslain laillisuutta emmekä oikeutusta. Valmistelukunnan demokratian vastaisen kehityksen tuloksena valmistunut asiakirja on vain niiden ilmaus, jotka tukevat markkinaehtoista sekä demokraattisen ja sosiaalisen taantuman Eurooppaa. Tämä eurokraattien käsissä ollut tekstiluonnos on nyt valtioiden ja hallitusten päämiesten käsissä. Jos Euroopan kansalaiset haluavat perustuslain, on oltava demokratiaan, sosiaalisiin oikeuksiin, julkisiin palveluihin ja yleiseen etuun perustuvaa perustuslaillista kehitystä. Äänestämällä päätöslauselmaa vastaan puolustamme tätä näkökantaa.

<SPEAKER ID=72 LANGUAGE="FR" NAME="Pasqua (UEN)">
. (FR) Thessalonikin huippukokoukseen kuului valmistelukunnan työn virallinen esittely. Kokous tullaankin varmasti muistamaan Eurooppa-neuvostossa rajakohtana. Valmistelukunnan tulos on kunnianhimoinen, mutta ei yllättävä. Laatimalla Euroopan unionille perustuslain valmistelukunta antaa meille, kuten sen pitääkin antaa, selvästi federalismin innoittaman tekstin. Kysymys kuuluukin nyt, mitä tästä tekstistä tulee.
<P>
Vaikka luonnos ei sido oikeudellisesti seuraavaan hallitusten väliseen konferenssiin osallistuvia, on huolenaiheena se, että valtiot tulevat olemaan melkoisen poliittisen paineen alaisia, jotta perustuslaki hyväksytään. Jos näin käy, niin toivottavasti kansalliset hallitukset, joilla on yksinoikeudet perustamissopimusten tarkistamiseen, torjuvat äärifederalististen piirien diktatoriset määräykset, ja toivottavasti kyseiset hallitukset osoittavat, että niillä on tarpeeksi auktoriteettia etuoikeuksiensa suojaamiseksi.
<P>
HVK:n tuloksesta riippumatta toivon kuitenkin, että jäsenvaltioissa, joissa on kansanäänestysmenettely, uusi perustamissopimus esitetään suoraan kansan arvioitavaksi. Tämä on demokraattinen vaatimus.

<SPEAKER ID=73 LANGUAGE="SV" NAME="Theorin (PSE)">
. (SV) En voi tukea 13 ja 14 kohdassa esitettyä ehdotusta yhteisön rahoittamista EU:n rajavoimista. En voi tukea myöskään 27 kohtaa eurooppalaisista pidätysmääräyksistä, 49 kohtaa EU:n sotilaallisen valmiuden kehittämisestä enkä 51 kohtaa puolustusvalmiuksista vastaavasta elimestä.

<SPEAKER ID=75 LANGUAGE="PT" NAME="Marques (PPE-DE)">
Onnittelen jäsen Bradbournia hienosta mietinnöstä, jonka hän on laatinut ehdotuksesta Euroopan parlamentin ja neuvoston asetukseksi yhteisön rahoitustuen myöntämisestä tavarankuljetusjärjestelmän ympäristönsuojelun tason parantamiseksi (Marco Polo -ohjelma). Tuen mietintöä ja erityisesti esittelijän näkemystä, jonka mukaan ohjelmassa pitäisi hyväksyä erityisesti pienten sekä pienten ja keskisuurten yritysten yhteenliittymän ehdottamien innovatiivisten hankkeiden toteuttaminen.
<P>
Haluaisin myös korostaa, että hankkeen tavoitteet, joiden mukaan "intermodaalisten kuljetusten tehostaminen ja maanteiden ruuhkautumisen vähentäminen" olisi mainittava selvästi asetuksen tekstissä, kuten esittelijä ehdottaa.

<SPEAKER ID=77 LANGUAGE="PT" NAME="Bastos (PPE-DE)">
Tässä mietinnössä korostetaan tasa-arvoisen budjetoinnin järjestelmällisen käytön tarvetta tasa-arvonäkökohtien sisällyttämiseksi yhteisön ja kansallisiin talousarviomenettelyihin. Äänestin vakuuttuneena mietinnön puolesta.
<P>
Talousarviopolitiikan kehyksessä tasa-arvoinen budjetointi merkitsee sitä, että kaikkien ohjelmien ja hankkeiden tulot ja menot olisi arvioitava ja järjestettävä uudelleen niin, että naisten tärkeimmät tavoitteet ja vaatimukset otetaan huomioon pitämällä lopullisena tavoitteena miesten ja naisten tasa-arvon toteutumista.
<P>
On käynnistettävä kampanja tietoisuuden lisäämiseksi suuren yleisön, hallitusten ja kansallisten parlamenttien keskuudessa. Erityisen tärkeää on sellaisen oppaan laatiminen, jossa kuvataan välineet ja menetelmät tasa-arvonäkökohtien sisällyttämiseksi julkisiin talousarvioihin.
<P>
Lopuksi totean, että kannatan suunnitelmaa Euroopan laajuisen verkoston perustamisesta järjestöistä ja asiantuntijoista, jotka toimivat tasa-arvoisen budjetoinnin alalla, ja sen yhdistämisestä tasa-arvoa käsittelevien parlamentin valiokuntien verkostoon. Näin mahdollistetaan hyvien menetelmien ja käytäntöjen kehitys ja levitys.

<SPEAKER ID=78 LANGUAGE="FR" NAME="Bordes, Cauquil ja Laguiller (GUE/NGL)">
. (FR) Pidättäydyimme äänestämästä Ghilardottin mietinnöstä, jossa kannatetaan tasa-arvoista budjetointia, toisin sanoen julkisia talousarvioita, joissa otetaan huomioon "tasa-arvonäkökohdat", ja siis oletettavasti edistetään hieman miesten ja naisten tasa-arvoa. Tarkoitus on hyvä, mutta suunnitellut välineet eivät ole, erityisesti jos niitä arvioidaan Euroopan unionin jäsenvaltioiden talouden laajojen suuntaviivojen perusteella, joilla toisin kuin mietinnön laatija väittää, ei vähennetä eriarvoisuutta Euroopassa, vaan päinvastoin lisätään sitä.
<P>
Norsunluutornissaan istuvat Euroopan parlamentin jäsenet voivat kuvitella mitä haluavat. Todellisuus on toisenlainen. Antamalla tärkeimmille teollisuuden ja rahoitusalan ryhmittymille entistä vapaammat kädet, tuhoamalla julkiset palvelut tai hyökkäämällä sosiaaliturvaa vastaan Euroopan unionin jäsenvaltiot eivät vähennä eriarvoisuutta, vaan levittävät sitä yhä laajemmalle.
<P>
Jäsenvaltioiden toimilla, joilla torjutaan erottamisten lopettaminen, edistetään kohtuullisia palkkavaatimuksia ja vähennetään eläkkeiden määrää, lisätään vastoinkäymisiä naisten keskuudessa, jotka miehiä useammin ovat työttömiä, turvattomia ja osa-aikaisia työntekijöitä.
<P>
(Äänestysselitystä lyhennettiin työjärjestyksen 137 artiklan 1 kohdan mukaisesti.)

<SPEAKER ID=79 LANGUAGE="PT" NAME="Figueiredo (GUE/NGL)">
Tarve laatia julkisia talousarvioita ottamalla huomioon tasa-arvonäkökohdat ja viimeaikainen pyrkimys saavuttaa todellinen miesten ja naisten tasa-arvo on lähtöisin käsityksestä, jonka mukaan talousarviot eivät ole neutraaleja välineitä, vaan ilmentävät itse asiassa tapaa, jolla valta on jaettu yhteiskunnassa. Talousarviot ovat siten poliittisten päätösten tuloksia, joista alkaa tulla keskeisiä välineitä sosio-ekonomisten kehitysmallien ja sisäisten uudelleenjakoperusteiden muotoilemisessa.
<P>
Tasa-arvopolitiikan on oltava näkyvillä tavassa, jolla talousarviot laaditaan eri tasoilla. Kuten esittelijä huomauttaa, tasapuolisen periaatteen saavuttamiseksi hallitusten ja julkisten viranomaisten on käsiteltävä tasa-arvoon liittyviä kysymyksiä ja vähennettävä miesten ja naisten välistä eriarvoisuutta ottamalla huomioon, että miehet ja naiset toimivat yhteiskunnassa ja taloudessa erilaisessa asemassa, minkä vuoksi talouspolitiikkojen vaikutukset heijastuvat heihin eri tavoin.
<P>
Äänestämällä mietinnön puolesta korostamme, että on tärkeää toteuttaa Pekingin toimintaohjelma ja antaa määräyksiä Euroopan unionin omasta talousarviosta Ghilardottin mietinnön ehdotusten soveltamiseksi.

<SPEAKER ID=80 LANGUAGE="FR" NAME="Martinez (NI)">
. (FR) Tähän mennessä julkiset talousarviot on laadittu hallinnolliselta pohjalta ja talousarviomäärärahat on jaettu ministerien kesken. On kuitenkin myös menetelmiä, joissa talousarviot esitetään tärkeimmän tehtävän mukaan, ohjelman mukaan tai taloudellisesti jakautuneena.
<P>
Miesten ja naisten tasa-arvon saavuttamiseksi on vuodesta 1995 lähtien ehdotettu, että talousarviot laadittaisiin sukupuolen perusteella. Tämä tunnetaan tasa-arvoisena budjetointina tai budjetointina sukupuolen mukaan, millä yritetään vastata kahteen kysymykseen. Ensimmäinen kysymys on, miten talousarviomenot olisi jaettava miesten ja naisten välillä, toisin sanoen, kuka saa rahat, ja toinen kysymys on, kenen pitäisi maksaa, toisin sanoen, kuka tukee verorasitusta.
<P>
Tätä urheaa visiota on laajennettava entistäkin oikeudenmukaisemmaksi. Tarvitsemme sukupolveen perustuvaa budjetointia. Mitkä sukupolvet maksavat veroja? Maksavatko niitä nuoret, eläkkeellä olevat, työssä käyvät vai vanhukset? Mitkä sukupolvet hyötyvät eniten julkisista menoista? Meillä on kuitenkin oltava ennen kaikkea luokkaan perustuvaa budjetointia tai kategoriaan perustuvaa budjetointia. Mitkä sosiaaliset kategoriat tukevat verorasitusta? Tukevatko palkansaajat vai siirrettävien pääomatulojen haltijat?
<P>
Lopuksi tulemme suureen tabuun, kysymykseen siitä, kuka hyötyy talousarviomäärärahoista. Hyötyvätkö rikkaat vai köyhät? Hyötyvätkö keskiluokat, vanhukset, pienviljelijät, merkityksettömät vai merkittävät ihmiset. Kyse on oikeudenmukaisuudesta. Tämä on sosiaalinen kysymys eikä niinkään hormonaalinen.

<SPEAKER ID=82 LANGUAGE="FR" NAME="Esclopé (EDD)">
. (FR) Koska ilmatila on saavuttanut kyllästyspisteensä lentojen viivästysten vuoksi, yhtenäisen eurooppalaisen ilmatilan perustaminen mahdollisimman tehokkaan ja yhtenäisen Euroopan ilmatilan käyttämiseksi perustuu hyvään tarkoitukseen.
<P>
Euroopan ilmatilan jakaminen ei kuitenkaan ole ainoa syy viivästyksiin. Suurelta osin syyllisiä ovat myös niiden lentoyhtiöiden kaupalliset käytännöt, jotka lisäävät pieniä lentokoneita käyttäviä sukkulaliikennepalveluita kannattavimmilla reiteillään.
<P>
Vahinko, jota on aiheutunut toissijaisuusperiaatteelle vaatimuksesta, jonka mukaan on erotettava fyysisesti liikenteen sääntelijä ja liikenteenharjoittaja, estää jäsenvaltioita järjestämästä kansallisen lentoliikenteen valvontajärjestelmiä niiden toivomalla tavalla, mahdollisesti YUTP:n toisen pilarin mukaisesti, jonka luonnollisena seurauksena olisi yhdenmukaistaminen Naton kanssa.
<P>
Komission ehdotuksella, jolla pyritään muuttamaan tapaa, jolla ilmatila on jaettu siviili- ja sotilaskäytön välillä, ei saisi asettaa etusijalle puhtaasti kaupallisia etuja turvallisuuden kustannuksella.
<P>
Mitä saavutetaan, jos yhteisö kaksinkertaistaa Eurocontrolin valtuudet? Sen nykyinen toiminta on järjestetty tehokkaasti turvallisuuden ja liikenteen valvonnan osalta.
<P>
Emmekö loisi teknokraattista ja hallinnollista hirviötä, joka taas kerran etäännyttää keskivertokansalaisen päätöksenteosta?

<SPEAKER ID=83 LANGUAGE="FR" NAME="Krivine ja Vachetta (GUE/NGL)">
. (FR) Hylkäsimme ne parlamentin tarkistukset, joilla Euroopan lentoliikenne pyrittiin vapauttamaan ja saattamaan sääntelyn ulkopuolelle. Tämän vuoksi emme ole tyytyväisiä neuvoston kantaan, jossa hyväksytään oitis yleishyödyllisen tehtävän käsitteen ja julkisen palvelun velvoitteiden poistaminen. Useinhan tällaisissa tapauksissa käy niin, että alan ammattiyhdistysten kuulemisen jälkeen hyväksytään menettely, joka on kahdesta pahasta pienempi paha, vaikka tiedetään, että jäsenvaltiot valitsivat Barcelonan Eurooppa-neuvoston kokouksessa kohtalokkaiden valtuuksien antamisen sekä käyttäjille että työnantajille. Kysymystä yhtenäisestä eurooppalaisesta ilmatilasta ei olisi pitänyt ottaa esille kaupallisten etujen tavoittelun näkökulmasta, vaan tehokkaan yhdenmukaistamisen näkökulmasta, jossa malleina ovat käyttöjärjestelmien parhaat eurooppalaiset standardit sekä ympäristölainsäädäntö ja sosiaalialan lainsäädäntö. Tällä tavoin yhtenäisestä eurooppalaisesta ilmatilasta olisi voinut tulla saavutus kaikille kansalaisillemme eikä uusi markkina-alue teollisuudenharjoittajien tai osakkeenomistajien vähemmistölle.

<SPEAKER ID=84 LANGUAGE="NL" NAME="Meijer (GUE/NGL)">
. (NL) Mittakaavaeduilla on huonot puolensa, mutta joskus niitä tarvitaan. Tämä pätee etenkin pitkän matkan liikenteeseen. Liikenne ylittää valtioiden rajat, joten turvallisuudesta vastaaminen ja sääntely jaetaan useamman maan kesken. Aikaisemmin jokin tämänkaltainen olisi johtanut ennen kaikkea suunnitelmiin yhtenäisen eurooppalaisen rautatieyhtiön luomisesta ja sitten yhtenäiseen eurooppalaiseen lentoyhtiöön, jolla on yhtenäinen eurooppalainen lentoliikenteen turvallisuusjärjestelmä. Tietysti näiden monopolien olisi pitänyt olla demokraattisessa valvonnassa vallan väärinkäytön, epätaloudellisuuden ja nepotismin välttämiseksi.
<P>
Tämän jälkeen on syntynyt uusliberalistinen ideologia. Sekä palvelun tarjoaminen että tuki-infrastruktuurin ylläpitäminen ja turvallisuuden valvominen voidaan siirtää kilpaileville yrityksille. Julkisin varoin rahoitettu työ on jaettava kilpailua edistävin toimin eivätkä työpaikat ole enää varmoja. Tämä aiheuttaa suurta levottomuutta niiden keskuudessa, joiden on tehtävä tätä työtä.
<P>
On hyvä, että kansalliset rajat ja sotilaalliset alueet menettävät merkitystään lentoturvallisuutta järjestettäessä, mutta se ei merkitse sitä, että ehdotetut välineet ovat parhaita. Oli yllättävää, ja yllätys oli mieluinen, kuulla eilen illalla komission jäsenen de Palacion sanovan keskustelussa, että ehdotuksella ei suinkaan pyritä yksityistämiseen eikä vapauttamiseen. Pelkään kuitenkin, että sitä saatetaan tahattomasti hyvinkin käyttää siihen pitkällä aikavälillä.

<SPEAKER ID=86 LANGUAGE="FR" NAME="Krivine ja Vachetta (GUE/NGL)">
. (FR) Hylkäsimme kaikki tarkistukset, joilla vahingoitetaan vakavasti työllisyyden edellytyksiä, palvelun laatua ja julkisten palvelujen tehtävää yleensä. Sen vuoksi emme luota markkinavoimiin lentoliikenteen yhdenmukaistamisessa tai parantamisessa. Parlamentin tarkistukset ovat tulosta täysin liberaalista ideologiasta. Yhdenmukaistamisen turvin niillä jaetaan eurooppalainen ilmatila lukuisiin kokonaisuuksiin ja avataan tie palvelun tarjoajien väliselle kilpailulle. 
<P>
Hylkäsimme sen vuoksi velvoitteen laajentaa yhtenäinen eurooppalainen ilmatila alemman tason ilmatilaan. Hylkäsimme kiistoissa välittäjänä toimivan komission suunnitelman rajat ylittävän ilmatilan lohkojen luomisesta ja sanktioiden käyttöönotosta palvelun tarjoajille. Meitä huolestuttaa palvelun tarjoajille myönnetyn luvan suhteellisen lyhyt kesto (5-10 vuotta) ja taloudellisten kannustinten käyttöönotto uudelleen. Näissä olosuhteissa komission ja neuvoston yhtenäinen eurooppalainen ilmatila lisää epävarmuutta ja turvattomuutta. Samalla yhtenäinen eurooppalainen ilmatila merkitsisi sekä käyttäjille että työantajille kehityksessä taaksepäin kulkemista sen sijaan, että luotaisiin Eurooppaan koordinoitu julkinen palvelu, johon sisältyvät pitkän aikavälin näkökanta ja jossa hyödynnetään kehittyneimpiä tekniikoita.

<SPEAKER ID=88 LANGUAGE="SV" NAME="Andersson, Färm, Hedkvist Petersen, Karlsson, Sandberg-Fries ja Theorin (PSE)">
Suuret osat neuvoston yhteistä kantaa muodostavat hyvän kompromissin. Tuemme sen vuoksi kantaa. Tuemme erityisesti siviili- ja sotilaselinten yhteistyötä. Neuvoston yhteinen kanta on ensimmäinen askel kohti yhteistä eurooppalaista ilmatilaa.

<SPEAKER ID=89 NAME="Watts (PSE)">
. Yhdistyneen kuningaskunnan työväenpuolueesta olevat parlamentin jäsenet ovat innokkaita yhtenäisen eurooppalaisen ilmatilan kannattajia ja toivovat sen toteuttamista mahdollisimman pian lentoliikenteen valvonnan viivästysten poistamiseksi, odottavista lentokoneista peräisin olevien päästöjen vähentämiseksi ja turvallisuuden lisäämiseksi.
<P>
Joillakin tarkistuksilla pyritään kuitenkin ottamaan uudelleen esille kysymys sotilas- ja siviili-ilmatilan koordinoinnista. Näitä ovat erityisesti Favan mietinnön tarkistukset 2, 6, 16 ja 18 ja Sanders-ten Holten mietinnön tarkistukset 3, 21, 23, 29, 30 ja 32.
<P>
Emme voi tukea näitä tarkistuksia, koska niillä vaarannetaan neuvoston kompromissi ilmatilan joustavan käytön käsitteen kehittämiseksi.
<P>
Suhtaudumme myönteisesti ilmatilan joustavaan käyttöön tärkeänä edistysaskeleena, koska sillä annetaan sotilasilmatila siviilikäyttöön silloin kun ilmatila ei ole sotilaskäytössä.
<P>
Olisi vahinko, jos ottamalla kysymyksen uudelleen esille viivästyttäisimme sitä, mihin kaikki pyrimme, nimittäin yhtenäisen eurooppalaisen ilmatilan toteuttamista mahdollisimman pian.

<SPEAKER ID=91 LANGUAGE="NL" NAME="Meijer (GUE/NGL)">
. (NL) Alppien kautta kulkevista maanteiden tavarankuljetuksista kiistellään varsin usein parlamentissa ja sen ulkopuolella. Olen osallistunut aiheesta käytävään keskusteluun ja antanut äänestysselityksiä 15. joulukuuta 1999, 14. joulukuuta 2000, 4. syyskuuta 2001 sekä 11. ja 12. helmikuuta 2003.
<P>
Saksa ja Italia haluavat vapaan kauttakulun Itävallassa ja Sveitsissä, mutta Itävalta ja Sveitsi haluavat suojella laaksojaan raskailta tavarankuljetusajoneuvoilta ja siirtää liikenteen nopeasti rautateille. Tuen Sveitsin ja Itävallan toimia.
<P>
Sveitsi tuntee EU-lainsäädännön ja osallistuu Euroopan talousalueeseen, mutta ei rahoittamiseen eikä äänestykseen. Tämä merkitsee myös sitä, että muut eivät voi äänestää sitä nurin. Toisin kuin Sveitsi, Itävalta on valitettavasti ollut EU:n jäsen jo kahdeksan vuotta. Muut jäsenvaltiot luulevat jäsenyyden perusteella voivansa pakottaa Itävallan tahtoonsa. Nämä haluavat jopa poistaa kokonaan ekopistejärjestelmän pitkällä aikavälillä. On parempi rakentaa Brennerin tunneli sähköistä raideliikennettä varten Itävallan ali. Silloin Saksa ja Italia olisivat käytännössä rajanaapureita eivätkä aiheuttaisi haittaa pienille välissä oleville maille.
<P>
Kuten aikaisemminkin, niin myös tällä kertaa tuen äänelläni parlamentin itävaltalaisia jäseniä, koska he puolustavat elämisensä laatua suurimittaista lyhytnäköisyyttä vastaan.

<SPEAKER ID=93 LANGUAGE="FR" NAME="Bordes, Cauquil ja Laguiller (GUE/NGL)">
 - (FR) Olisimme äänestäneet niiden tarkistusten puolesta, joilla pyritään varmistamaan parempi korvaus matkustajille, mutta koska kaikista tarkistuksista äänestetään käytännössä yhtenä ryhmänä, emme halunneet tukea niitä, joilla annetaan vapautuksia tietyille palvelun tarjoajille, kuten matkanjärjestäjille, tai niille, jotka pyrkivät vähentämään lentoyhtiöiden velvollisuuksia. Vastustamme erityisesti jälkimmäistä, jonka mukaan lentoyhtiöt eivät ole lakon sattuessa korvausvelvollisia. Olisi todellakin uskomatonta, että lentoyhtiöiden työntekijät voisivat välttää velvollisuutensa silloin kun heidän omasta palkka- ja työllisyyspolitiikastaan aiheutuu lakkoja.

<SPEAKER ID=94 LANGUAGE="PT" NAME="Marques (PPE-DE)">
Onnittelen jäsen Lisiä hienosta mietinnöstä, jonka hän on laatinut ehdotuksesta Euroopan parlamentin ja neuvoston asetukseksi matkustajille heidän lennolle pääsynsä epäämisen sekä lentojen peruuttamisen tai pitkäaikaisen viivästymisen johdosta annettavaa korvausta koskevista yhteisistä säännöistä. Tuen mietintöä, erityisesti suositusta keskittymisestä lentomatkojen pituuteen liittyviin kriteereihin, jotka koskisivat korvausten saamista, viivästyksiä ja matkustajan sijoittamista tämän hankkimassa lentolipussa edellytettyä alempaan matkustusluokkaan.
<P>
Haluan myös korostaa sitä, että erityisesti niiden asetuksessa vahvistettujen määräysten noudattaminen, jotka koskevat korvausten saamista määräysten laiminlyöntitapauksissa, edellyttää vakavaa ja perusteellista uudelleenarviointia lentoliikenteen harjoittajien toimintatavasta. Tämän vuoksi olisi tarkoituksenmukaista jatkaa ajanjaksoa muutamalla kuukaudella ennen asetuksen voimaantuloa.

<SPEAKER ID=95 NAME="Parish (PPE-DE)">
. Vaikka asetus ei ole täydellinen, siinä käsitellään hyvin tärkeää asiaa.
<P>
Olen kuitenkin huolissani siitä, että jos hyväksymme asetuksen, olemme saattaneet ymmärtämättämme vahingoittaa vakavasti kauan kaivattua yhteisön palvelua.
<P>
Helikopterien sukkulapalvelut Scilly-saarille ovat olennaisen tärkeä yhteys ja välttämättömyys alueelleni. Ilman lauttamatkustajille suunnattuja saaren ja mantereen välisiä helikopteripalveluja tämän pikkuruisen saaren talous tuhotaan.
<P>
Koska asetuksen tavoitteena oli käsitellä kiinteitä lentopalveluja, sen ei mielestäni ollut tarkoitus kattaa näin kapea-alaisia toimia.
<P>
Kun sukkulapalvelun käytössä on vain kaksi helikopteria, huonot sääolosuhteet vaikuttavat niihin huomattavasti eikä niillä ole varaa varalla oleviin helikoptereihin mekaanisen vian ilmetessä. Jos mekaaninen vika sattuu aikaiseen aikaan, se vaikuttaa kaikkiin myöhempiin lentoihin. Tällaisten tapausten varalta toteutettavat toimet saattaisivat merkitä korvausten maksamista siinä määrin, että palvelu yksinkertaisesti lakkautettaisiin.
<P>
Otimme tämän esille yksityisesti komission kanssa eilisessä keskustelussa, mutta pyytäisin komissiota vielä tarkistamaan viipymättä valvontaa, joka saattaisi merkitä tuhoa tälle kauniille saarelle ja sen yhteisölle.

<SPEAKER ID=97 LANGUAGE="PT" NAME="Figueiredo (GUE/NGL)">
Elintarvikkeiden lisäaineita säännellään. Makeutus- ja väriaineita lukuun ottamatta suurin osa lisäaineista saadaan luonnollisista raaka-aineista. Näitä "E-koodeiksi" kutsuttuja aineita, joita löydämme elintarvikepakkauksista, tarvitaan elintarviketeollisuuden kehittämiseen ja ohjaamiseen. Niitä käytetään niinkin erilaisissa toiminnoissa kuin sekoittumisen suojaamisessa ja sääntelyssä, paremman maun varmistamisessa ja tuotteen ulkonäön parantamisessa.
<P>
Tämän vuoksi mietinnöllä on suuri merkitys elintarviketurvallisuuden laaja-alaisen keskustelun edistämiseksi. Samaan aikaan useat elintarvikkeisiin ja eläinlääkintään liittyvät kriisit, kuten BSE-tauti, suu- ja sorkkatauti, puhdistamoliete, dioksiinit, nitrofuraanit, jne. ovat vakavasti horjuttaneet kuluttajien luottamusta ja tuoneet selvästi esille, että tuotantomenetelmiä on muutettava.
<P>
Kuluttajilla on entistä huonompi käsitys elintarvikkeiden lisäaineista, vaikka otettaisiin huomioon riskiarviointi ja hyväksyttävän päiväsaannin käsite. Nykyään on teknisiä ja tieteellisiä keinoja tehostaa tuotantomenetelmiä ja varoittaa etukäteen väärinkäytöistä. Tämän takaa varovaisuusperiaate. Tarvitaan tiukempia merkintöjä ja pakkauksia koskevia määräyksiä, joilla taataan, että tarvittava tieto on mukana. Näistä olemme samaa mieltä esittelijän kanssa. Komission olisi suoritettava elintarvikkeiden lisäaineiden käytöstä yleinen arviointi ja annettava jatkossa lupia kolmen kriteerin perusteella. Näitä ovat teknologinen välttämättömyys, ihmisten terveyden suojelun korkea taso ja merkinnät, joilla kuluttajaa ei johdeta harhaan.

<SPEAKER ID=99 LANGUAGE="PT" NAME="Piscarreta (PPE-DE)">
Keskustelun kohteena olevan neuvottelumenettelyn ansiosta Euroopan parlamentti voi arvioida EU:n vuoden 2004 talousarvion vaatimuksia. Siinä mm. sovitaan menotasoista maatalouteen ja kalastussopimuksiin liittyvissä asioissa. Laajentumisen taustaa vasten talousarviolla edistetään suurempaa taloudellista, sosiaalista ja alueellista yhteenkuuluvuutta. Toisaalta talousarviossa määrärahoja korotetaan hyvin rajallisesti.
<P>
Haluaisin kommentoida tässä joitakin rahoitukseen liittyviä määräyksiä, jotka koskevat maataloutta ja kalastusta.
<P>
Suhtaudun myönteisesti määrärahojen tuntuvaan lisäämiseen erityisesti maaseudun kehittämistä varten, vaikka lisäys on suunnattu lähinnä ehdokasvaltioihin. Myönteisiä seikkoja ovat myös terveyden suojeluun, kuluttajiin ja elintarvikkeiden turvallisuuteen kohdistuvat talousarviotoimet ja korkealaatuisen maanviljelyn edellyttämät ympäristönormit. Annan täyden tukeni erityisen budjettikohdan luomiselle niitä viljelijöitä varten, joita ovat kohdanneet hätätapaukset ja katastrofit, kuten suu- ja sorkkatauti, klassinen sikarutto ja muut taudit.
<P>
Yhteisen maatalouspolitiikan mukaan tällä talousarviolla määrätään kalastuksen määrärahojen lisäämisestä. Olen kuitenkin eri mieltä huomattavista leikkauksista, joita on tehty alan tutkimusbudjettiin ja rakennerahastoihin. Kunkin jäsenvaltion kiintiöiden valvonnan ja täytäntöönpanon lujittaminen on sen vuoksi toivottavaa. Näin vältyttäisiin vahingoittamasta niitä, jotka noudattavat määräyksiä samalla kun lainrikkojien ei tarvitse vastata teoistaan.

<SPEAKER ID=101 LANGUAGE="PT" NAME="Figueiredo (GUE/NGL)">
On huolestuttavaa, että sitoumusten toteuttamisaste sisäpolitiikassa laski 10 prosenttiin huhtikuussa 2003, kun se vuonna 2002 oli 24 prosenttia. Tämä johtuu tietysti tutkimusta ja teknologista kehittämistä koskevasta talousarvion luvusta, joka kuuluu ensisijaisiin tavoitteisiin, koska EU ei ole alalla vahva.
<P>
Sitoumusten toteuttamisaste on laskusuunnassa myös sosiaalipolitiikan alalla, erityisesti osastoissa, jotka liittyvät sosiaaliseen ulottuvuuteen, työllisyyteen sekä koulutukseen ja nuoriin, vaikka nämä erityisen tärkeät alueet olivat jo entuudestaan alirahoitettuja.
<P>
Poliittisen tahdon puutteen lisäksi tilanne johtuu byrokratiasta, avoimuuden puutteesta ja joustamattomuudesta kuluja koskevissa määräyksissä. Väittelyllä puutteellisesta toteuttamisesta ei voida tietenkään perustella leikkauksia herkillä aloilla. Ei voi sanoa, että määrärahat sosiaalisen ulottuvuuteen ja työllisyyteen ovat tarpeettomia, kun työttömyys on kasvamassa EU:ssa.
<P>
Olen pahoillani siitä, että esittelijä ei käsitellyt erityisesti kalastusta, varsinkaan Marokon aluevesillä kalastaneiden alusten rakennemuutosta ja alan kanssa käytävän sosiaalisen vuoropuhelun suuntauksia. Se olisi ollut hyödyllistä, kun otetaan huomioon, että vuoden 2004 alustavan talousarvioesityksen määrärahoja on aiottu vähentää, ja kun otetaan huomioon neuvoston epätäsmällisyys yhteisen kalastuspolitiikan uudistamisen rahoittamisessa.

<SPEAKER ID=102 LANGUAGE="PT" NAME="Piscarreta (PPE-DE)">
Tässä mietinnössä Euroopan parlamentti, jolla on valvontavalta EU:n talousarvion toteuttamisessa, on analysoinut vuoden 2003 määrärahoja. Tarkoituksena on varmistaa, että EU:n rahavaroja käytetään tehokkaasti sen politiikoissa vahvistettujen tavoitteiden saavuttamiseksi ja jatkuvuuden varmistamiseksi seuraavan vuoden talousarviossa.
<P>
Tämän vuoksi olen samaa mieltä mietinnön huolestuttavien johtopäätösten kanssa, joissa kiinnitetään huomiota toistamiseen ongelmaan, joka koskee sidottuja, mutta käyttämättömiä varoja. Tämä on erityisen huolestuttavaa, koska osaa kyseisistä varoista koskee n+2-sääntö, jolla määrätään, että jäsenvaltioiden on käytettävä sidotut varat kahden vuoden kuluessa alun perin myönnetyistä varoista tai varat menetetään. Tätä varsin epämiellyttävää tilannetta on hyvin vaikea hyväksyä, kun se ilmenee rakennerahastojen toteuttamisessa ja EU:n sisäpolitiikoissa.
<P>
Kannatan siis avointa, toistuvaa ja yksityiskohtaista selvitystä peruuntuneista, mitätöidyistä tai menetetyistä summista, koska niitä ei ole käytetty, samoin arviointia menetysten taloudellisesta vaikutuksesta. Tämä arvokas tieto olisi esitettävä budjettikohdassa ja jäsenvaltion olisi tehtävä se.
<P>
Kannatan myös rakennerahastojen hakemusten jättämistä koskevien sääntöjen selkiyttämistä erityisesti tehostamalla aikataulun laatimista ja varojen toteuttamista. Nämä määräykset on hyväksyttävä, kun rakennerahastoista tehdään väliarviointia.

<SPEAKER ID=104 LANGUAGE="FR" NAME="Bordes, Cauquil ja Laguiller (GUE/NGL)">
. (FR) Äänestimme mietinnön puolesta, koska ei yksinkertaisesti voida olla eri mieltä siitä, että lapsista sotilasorjien tekeminen on hyvin halveksittavaa ja tuomittavaa. Meitä kuitenkin inhottaa tekopyhyys rikkaiden maiden poliittisilta päättäjiltä peräisin olevassa asiakirjassa. Juuri näiden maiden johtavat luokat ovat suurelta osin vastuussa kyseisten maiden hirvittävästä ahdingosta. Mitä esimerkiksi tarkoitetaan lausunnoilla strategiasta köyhyyden torjumiseksi tai valheellisella lupauksella näiden lasten auttamisesta pääsemään lääkärin hoitoon, sosiaalipalveluihin ja koulutukseen?
<P>
Samalla kun Euroopan parlamentti ilmaisee närkästyksensä, unionin muodostavilla valtioilla on edelleen suhteita kyseisten maiden johtohenkilöihin.
<P>
Mainitsen yhden tuoreen esimerkin. Se, että Liberian nykyinen presidentti käyttää lapsisotilaita, ei estänyt Ranskan valtiota toivottamasta häntä neljä vuotta sitten erittäin tervetulleeksi Ranskaan. Aseistautuneita joukkoja koskeva sääntö ei ole koskaan estänyt aseiden valmistajia myymästä aseita hallitukselle tai jalokivialan yrityksiä saamasta salakuljetettuja timantteja. Kun siviiliväestöä surmataan ja lapsista tehdään epäinhimillisesti sotilasorjia, ryöstely jatkuu.

<SPEAKER ID=105 LANGUAGE="SV" NAME="Theorin (PSE)">
Köyhyyden ja lapsikaupan välillä on yhteys. Sen vuoksi on keskityttävä köyhyyden torjumiseen, jotta lapsikaupan kitkeminen on ylipäänsä mahdollista. Komission on laadittava strategia köyhyyden torjumiseksi ja suunniteltava EU:n yhteinen politiikka, jolla estetään sorron kohteeksi joutuminen sekä tuetaan ja suojellaan niitä, jotka ovat joutuneet sorron kohteeksi, ja rangaistaan rikoksen tekijöitä ankarasti. Tämä merkitsee myös sitä, että EU:n kanssa yhteistyötä tekeviä maita vaaditaan ottamaan käyttöön ankara lapsikauppaa koskeva lainsäädäntö.

<SPEAKER ID=107 LANGUAGE="FR" NAME="Krivine ja Vachetta (GUE/NGL)">
. (FR) Äänestimme yhteistä päätöslauselmaa vastaan. Valtion päätösvalta ei saa olla etusijalla ihmisiin nähden. Toisin kuin on sanottu, kansanäänestys ei ollut ensimmäinen askel kohti normaaliolojen palauttamista. Se oli demokratian vastaista, koska oppositiolla ei ollut oikeutta kampanjoida. Kansanäänestyksellä vakiinnutettiin T?et?eniaan perustuslaki, jolla laillistetaan Moskovan hallitseva asema, velvoitetaan käyttämään yksinomaan venäjän kieltä hallitusasioissa ja annetaan Venäjän federaation presidentille valtuudet erottaa T?et?enian presidentti.
<P>
T?et?enian kansan suurin huoli ei ole terrorismin torjunta, vaan ennemminkin sotilaallisen valloituksen torjuminen ja elinolosuhteiden parantaminen. Olosuhteet ovat varsin huonot Venäjän pommitusten jäljiltä. Työttömyys, joka on hyvin laajaa Venäjän federaatiossa ääriliberalististen menettelyiden vuoksi, on vieläkin vakavampi ongelma T?et?eniassa ja Kaukasuksella sotilaallisten vaateiden vuoksi. On myös erikoista, että tilapäinen valtuuskunta ei ole raportoinut näistä asioista.
<P>
T?et?enian rauha ja poliittisen ratkaisun löytäminen edellyttävät suorien neuvotteluyhteyksien avaamista presidentti Mashadovin edustajien ja Venäjän viranomaisten välillä. Sotilaallisen konfliktin päättyminen voi perustua vain viralliseen tulitaukoon ja Venäjän aseistautuneiden joukkojen vetäytymiseen.

<SPEAKER ID=108 LANGUAGE="NL" NAME="Meijer (GUE/NGL)">
. (NL) Eilisessä T?et?eniaa koskevassa keskustelussa saksalainen kollegani jäsen Markov esitti optimistisen arvion vakauden palauttamisesta, pidetystä kansanäänestyksestä ja jälleenrakennukselle annettavasta tuesta. Hän kuitenkin arvosteli jyrkästi Venäjän hallituksen menettelytapoja ja toivoi, että jatkossa omaksutaan rauhanomainen ja humanitaarinen lähestymistapa. En usko olleeni ainoa, jonka mielestä sana "vakaus" oli melko provokatiivinen, vaikka tiedän, että jäsen Markov ei tarkoittanut sitä. Nyt hänkin on samaa mieltä siitä, että hänen ei pitäisi käyttää sanaa uudestaan, sillä se aiheuttaa väärinkäsityksiä.
<P>
"Vakauden" ja "jälleenrakentamisen" kaltaisia sanoja käyttävät usein miehitysvoimat, jotka toivovat saavansa tukea valloituksen jatkumiselle. Käytetty terminologia saa aikaan vaikutelman, että konflikti on ohi ja ettei tarvitse edes sanoa, että T?et?enian tulevaisuus on olla autonomisena osana Venäjän federaatiota.
<P>
Minun mielestäni konflikti jatkuu. Suurin osa t?et?eenejä näkee kansanäänestyksen sotilaallisten miehitysvoimien välineenä ja entisen kenraali Lebedin vakuutusten perusteella tarvitaan aikaisemmilla vaaleilla valitun T?et?enian valtiorakenteen ja aluetta takaisin vaativan Venäjän valtion välisiä neuvotteluja. Tässä yhteydessä voin vain tukea vihreät/Euroopan vapaa allianssi -ryhmän päätöslauselmaa, vaikka siinä ei mainita Arjan Erkelin ryöstöä.

<SPEAKER ID=109 LANGUAGE="FR" NAME="Pasqua (UEN)">
. (FR) Euroopan parlamentti on ymmärrettävästi huolissaan T?et?enian tilanteesta.
<P>
Onko se kuitenkaan syy olla piittaamatta kansainvälisen oikeuden keskeisimmistä periaatteista, joita ovat Venäjän kansallinen suvereenisuus, sekaantumattomuus sen sisäisiin asioihin, Venäjän poliittisten viranomaisten oikeus ryhtyä tarvittaviin toimiin alueellisen yhtenäisyyden takaamiseksi ja Venäjän valtion jakamattomuus? En oikein usko, varsinkaan koska syyt, joilla T?et?enian tapahtumien tuomitsemista yleensä perustellaan, ovat mielestäni täysin virheellisiä.
<P>
Vaikka jotkut saattavat joskus unohtaa, niin tässä on kyse laillisesta taistelusta terrorismia vastaan. Toisin kuin jotkut harvat humanitaarisessa, ihmisoikeuksia puolustavassa eturyhmässä toimivat haluaisivat antaa meidän ymmärtää, ei ole hyviä terroristeja ja pahoja terroristeja. On vain terroristeja, piste, toisin sanoen fanaatikkoja, jotka ihmisarvon halveksunnassaan hyökkäävät hirveällä tavalla viattomien ihmisten kimppuun.
<P>
T?et?enian tilanteen ratkaiseminen poliittisesti on toki toivottavaa ja olen iloinen toimista, joita Vladimir Putin toteuttaa sen saavuttamiseksi. Se on kuitenkin uskottavaa vain, jos terroristiryhmät luopuvat väkivallasta lopullisesti.
<P>
Toivon, että näin tapahtuu.

<SPEAKER ID=111 LANGUAGE="EL" NAME="Alyssandrakis (GUE/NGL)">
. (EL) ?U menee Cancuniin toteutettuaan maanviljelijöille tuhoisan YMP:n välivaiheen uudistuksen, jota se tarjoaa "lahjana" maataloustuotteiden kilpailukykyisille maailmanlaajuisille markkinoille. EU on myös valmis poistamaan vientituet ja tullit kehitysmaista peräisin olevalta tuonnilta, mikä johtaa maataloustuotteidemme syrjäyttämiseen.
<P>
EU on myös valmistautunut aloittamaan keskustelut kilpailusta ja ulkomaisista sijoituksista kehitysmaille raskailla ehdoilla. Niiden vuoksi kehitysmaat joutuvat entistä enemmän monikansallisten yritysten riiston kohteeksi. Keskustellaan myös kyseisten maiden julkisten palvelujen aloittamisesta ja laitosten avaamisesta kehitysmaissa, joten monikansallisilla yrityksillä on niihin esteetön pääsy. WTO ei ole kuitenkaan valmistautunut keskustelemaan mahdollisuuksista saada halpoja lääkkeitä ja biologisen monimuotoisuuden suojelusta. Oikeus terveydenhuoltoon, opetukseen, turvallisiin elintarvikkeisiin, veteen, televiestintäyhteyksiin ja energiaan riippuu kaupallisista intresseistä ja hyödyn lisäämisestä.
<P>
Äänestimme Euroopan parlamentin päätöslauselmaa vastaan, koska sen tietyistä varauksista huolimatta siinä pohjimmiltaan hyväksytään Maailman kauppajärjestön rooli. Kreikan kommunistinen puolue ei usko WTO:n uudistamiseen, jotta eriarvoisuudet kansainvälisessä kaupankäynnissä voitaisiin tasoittaa ja kehityksestä jälkeen jääneiden alueiden maita kehittää. Puolue uskoo kuitenkin kansojen taisteluun.

<SPEAKER ID=112 LANGUAGE="SV" NAME="Arvidsson, Cederschiöld, Grönfeldt Bergman, Stenmarck ja Wachtmeister (PPE-DE)">
. (SV) Ruotsin maltillisten puolue katsoo, että GATS-sopimus palvelualan sisällyttämisestä WTO:n vapaakauppamääräyksiin on merkittävä askel oikeaan suuntaan kansainvälisen kaupan lisäämiseksi. Tällä alueella emme näe kuitenkaan syytä jättää vapauttamisen ulkopuolelle opetusta, terveydenhuoltoa ja tärkeitä kulttuurialoja, kuten audiovisuaalisia toimia. Euroopan opetuksella ja kulttuurilla, joille perinteisesti on tyypillistä kulttuurinen monimuotoisuus, on kaikki mahdollisuudet kukoistaa avoimilla maailmanmarkkinoilla ja välillisesti tukea vähemmistökulttuureja. Tältä kannalta näkemyksemme eroaa päätöslauselmasta, mutta äänestämme sen puolesta kokonaisuutena.

<SPEAKER ID=113 LANGUAGE="FR" NAME="Berthu (NI)">
WTO:n viidettä ministerikokousta, joka pidetään syyskuussa Cancunissa, näyttävät jälleen ohjaavan vaatimukset vapaakaupasta sen sijaan, että se perustuisi lähestymistapaan, jolla kansallinen riippumattomuus pyritään samaan takaisin tasapainoon.
<P>
Menettelyn osalta komissio näyttää yhä toivovan Seattlea varten vuonna 1999 myönnettyjen neuvotteluvaltuuksien käyttämistä, joilla ei ollut merkitystä edes silloin ja jotka ovat nykyään täysin vanhentuneita. Euroopan parlamenttia sen sijaan vain kuullaan tästä päätöslauselmasta, johon liittyy lyhyt keskustelu ja jolla ei ole lainkaan sitovaa juridista arvoa. Sen vuoksi neuvottelut käynnistetään taas avoimuuden puuttuessa, mikä ei tiedä hyvää.
<P>
Pohjimmiltaan epäselvä kysymys on ihmisten oikeus määrittää yhteiskuntaa, jossa he elävät. Tämä koskee erityisesti oikeutta valita oma viljelymalli, kuten jäsen Dominique Souchet loistavasti esitti eilisessä keskustelussa, oikeus valita, miten omat julkiset palvelut toimivat (rajoineen), oikeus itsenäisyyden säilyttämiseen tai oikeus soveltaa varovaisuusperiaatetta kieltämällä tiettyä tuontia. On myös oikeus suosia vapaasti tiettyjä alueita tai köyhiä maita yhteisvastuullisuutta ilmaisevan valinnan tekemiseksi.

<SPEAKER ID=114 LANGUAGE="FR" NAME="Bordes, Cauquil ja Laguiller (GUE/NGL)">
. (FR) Äänestimme tietysti WTO:ta koskevaa yhteistä päätöslauselmaa vastaan, koska vastustamme kapitalistista järjestelmää ja kaikkia sitä edustavia kansainvälisiä järjestöjä.
<P>
Äänestimme myös useimpia tarkistuksia vastaan tai pidättäydyimme äänestämästä niistä, koska hyvistä aikeistaan huolimatta kapitalistisen maailman parantamiseksi niillä vain osallistutaan kaikkeen epärehelliseen. Euroopan parlamentin tarkistuksia on muotoiltava vielä moneen kertaan kapitalismin parantamiseksi.

<SPEAKER ID=115 LANGUAGE="FR" NAME="Krivine ja Vachetta (GUE/NGL)">
. (FR) Äänestämme tulevaa WTO:n kokousta koskevaa yhteistä päätöslauselmaa vastaan. Päätöslauselmassa otetaan taas kerran kanta, jota Euroopan komissiolla on ollut tapana puolustaa neuvottelujen sisällön laajentamiseksi WTO:ssa. Singaporen kysymyksinä tunnettujen kysymysten osalta se siis suosittelee neuvottelujen aloittamista virallisesti kilpailusta, investoinneista, kaupan edistämisestä ja julkisista hankinnoista. Tällä annettaisiin WTO:lle lisää valtuuksia.
<P>
Päätöslauselmassa katsotaan myös, että olisi mahdollista varmistaa globaalin hallintotavan tyydyttävä uudistaminen vakiinnuttamalla tasapainoisempi ja läheisempi suhde WTO:n ja muiden kansainvälisten järjestöjen välille. Tässä ei oteta huomioon sitä, mikä WTO on. Järjestö perustettiin kaupan vapauttamisen edistämiseksi. Sillä oli tarkoitus varmistaa, että imperialistiset maat hallitsevat sitä. Se on tehnyt itsestään demokratianvastaisen voiman ja sen päätökset, jotka tehdään ilman minkäänlaista julkista valvontaa, on saatettava osaksi kansallista tai yhteisön lainsäädäntöä. WTO on rahoitusta koskevia toimivaltuuksia palveleva sotakone. Sen suhteiden tasapainottaminen ei riitä ratkaisemaan tämänlaatuista ongelmaa. Kansainvälisen kaupan demokraattinen uudistus toteutuu WTO:sta riippumatta, ei sen välityksellä.

<SPEAKER ID=116 LANGUAGE="FR" NAME="Zrihen (PSE)">
. (FR) Äänestin päätöslauselmaa vastaan, koska se ei ole tasapainoinen.
<P>
Ensiksi parlamentti tuki ns. Singaporen kysymysten sisällyttämistä Cancunin esityslistaan, toisin sanoen investointeihin, kilpailuun, kaupan edistämiseen ja julkisiin hankintoihin liittyviä kysymyksiä. Tämä ei ole köyhien maiden edun mukaista.
<P>
Toiseksi parlamentti ei ryhtynyt vastustamaan geneettisesti muunneltuja organismeja koskevaa Yhdysavalatin EU:ta vastaan esittämää valitusta. Parlamentti ei ole myöskään torjunut valituksessa esiintynyttä ilkeää propagandaa, jolla ei huiputeta ketään. Meidän on vain torjuttava käsittämätön asenne, jonka Yhdysvallat on omaksunut lääkkeiden saatavuuden osalta.
<P>
Kolmanneksi ajatusta, jonka mukaan veden kaltaisia maailman julkisia varoja on pidettävä ihmiskunnan yhteisenä perintönä, ei ole hyväksytty.
<P>
Lopuksi totean, että parlamentti ei ole tukenut WTO:n sääntöjen sekä kansainvälisen ympäristö- ja sosiaalilainsäädännön välistä hierarkian periaatetta eikä periaatetta Yhdistyneiden Kansakuntien johtoasemasta.
<P>
Haluamme toki edistää entistä monenkeskisempää lähestymistapaa, mutta Cancunin kokous huolestuttaa melkoisesti. Voin vain toivoa, että varaukseni ovat perusteettomia ja että toisin kuin Dohassa, pääsemme tavoitteeseemme tarvitsematta odottaa toista neuvottelukierrosta.

<SPEAKER ID=118 LANGUAGE="FR" NAME="Lulling (PPE-DE).">
Arvoisa puhemies, pidättäydyin äänestämästä Bloklandin mietinnöstä ja ryhmäni esittämistä tarkistuksista, koska olen varsin tyytyväinen vastikään hyväksyttyyn äänestysmenettelyä EKP:ssä koskevaan uudistukseen. En usko, että jäsenvaltioiden osuuteen BKT:sta perustuva järjestelmä olisi yhtään oikeudenmukaisempi tai tehokkaampi. En varsinkaan aio tuomita sitä, että neuvosto on jättänyt huomiotta parlamentin päätöksen hylätä EKP:n suositus. Päinvastoin, suositus oli huolellisesti harkittu ja erittäin tasapainoinen, ja olen iloinen, että ministerineuvosto asettui ehdotuksen taakse. Tämän vuoksi äänestin tyhjää Bloklandin mietinnön osalta ja ryhmäni tarkistuksia vastaan.

<SPEAKER ID=119 LANGUAGE="PT" NAME="Figueiredo (GUE/NGL)">
Rahapolitiikkaa käsitteleville parlamentin mietinnöille annettu vähäinen merkitys on ymmärrettävää. Sen sijaan, että tehtäisiin aidon kriittinen analyysi rahapolitiikan täytäntöönpanosta, toistetaan samoja vanhoja väitteitä taloudellisesta tilanteesta huolimatta. Ei ole siis yllättävää, että mietintö alkaa sanoilla "onnittelee EKP:tä jälleen kerran (euron) onnistuneesta käyttöönotosta", ja päättyy iloisesti "että EKP on reagoinut oikein talouden ja rahoituksen kehitykseen". Tämä kaikki on aina puettu palvelun dogmeihin ja sillä tuetaan työmarkkinoiden vakaus- ja kasvusopimusta.
<P>
Tiedämme, että tiukka rahapolitiikka merkitsee sitä, että taantumien yli pääsemiseksi toteutettavat oikaisevat toimet vaikuttavat palkkoihin ja työllisyyteen sekä sisäiseen kysyntään ja eriarvoisuuden, köyhyyden ja sosiaalisen syrjäytymisen lisääntymiseen. On vaikea olla huomaamatta, että nykyinen taantuman ilmapiiri EU:ssa ja inflaatioerot osoittavat, että yhtenäisellä rahapolitiikalla ei voida vastata tehokkaasti erilaisissa talouden kehitysvaiheissa olevien jäsenvaltioiden tarpeisiin.
<P>
Vaadin siis toistamiseen, että raha- ja talousarviopolitiikan suuntaviivoja on tarkistettava perusteellisesti. Niiden joustamattomuus on osaltaan vaikuttanut siihen, että talouskasvumahdollisuuksissa on epäonnistuttu muutaman viimeksi kuluneen vuoden aikana, mutta lähinnä joustamattomuudesta johtuu myös nykyinen taantuma ja samanaikainen työttömyyden kasvu. Tämän vuoksi äänestimme mietintöä vastaan.

<SPEAKER ID=120 LANGUAGE="FR" NAME="Krivine ja Vachetta (GUE/NGL)">
. (FR) Bloklandin mietinnössä suhtaudutaan myönteisesti euron arvostukseen dollariin nähden, mutta siinä huomautetaan, että suuntauksella ei saa vaarantaa vientiä. Siinä myös paljastetaan rahaliiton musta aukko: kukaan ei tarkalleen tiedä, mikä on euron vaihtokurssitavoite. EKP:n tehtävänä ei tietenkään ole vahvistaa tavoitetta, koska pankin ainoa tehtävä on hintojen vakauden säilyttäminen. Vaatimus euron kehityksen monipuolisesta tutkimisesta vahvistaa, että EKP:tä ongelma ei näytä juuri kiinnostavan.
<P>
Tämä myönnetty ja jopa avoimesti julistettu tietämättömyys vahvistaa, että analyysimme eurosta on oikea. Se ei ole väline, jolla tuetaan tehokkaammin koordinoitua ja työllisyyttä edistävää talouspolitiikkaa. Se on lähinnä talouspolitiikan väline, jolla pyritään hillitsemään palkkoja ja sosiaalisia kuluja. Sen vuoksi ei ole yllättävää huomata, että tässä ja myös Gasòliba i Böhmin mietinnössä vaaditaan ehdottomasti tiukkaa kuria erityisesti talousarvioon liittyvissä asioissa. Emme suinkaan valita vakaussopimuksen epäonnistumista, mutta katsomme, että sen periaatteita ei voida soveltaa käytäntöön, ja niiden vaikutus on erittäin vahingollinen. Sen vuoksi äänestimme molempia mietintöjä vastaan. Niillä vain esitetään pakonomaisesti uudelleen suunnitelmia, jotka taloudellinen tilanne osoitti jo kauan sitten merkityksettömiksi.

<SPEAKER ID=121 LANGUAGE="NL" NAME="Meijer (GUE/NGL)">
. (NL) Keskustelu Euroopan keskuspankin vuosikertomuksesta ja EKP:n puheenjohtajan vierailusta on ainoa kerta joka vuosi, kun meille ei jää vaikutelmaa, että 15 jäsenvaltiosta 12:n setelipankit on yksityistetty. Kun tällainen pankki kansallistettiin politiikan poliittisen valvonnan tehostamiseksi, niin nyt politiikka on jäänyt taakse. Korot, valuuttakurssit, vaikutukset haavoittuviin alueisiin, suhteet Amerikan Yhdysvaltoihin ja kehitysmaiden asema on jätetty suurelta osin parlamentin demokratian ulkopuolelle. Tämä koskee myös EKP:n vaikutusta sekä vakaus- ja kasvusopimusta eläkkeistä, sosiaaliturvasta ja julkisia palveluja koskevien määräysten tasosta.
<P>
Esittelijä Blokland tuo oikeutetusti esille, että euron onnistumista tai epäonnistumista ei pitäisi arvioida siltä kannalta, miten nopeasti eurosetelit ja -kolikot otettiin käyttöön vuoden 2002 alussa, vaan myös siltä kannalta, miten hinnat ovat nousseet palvelun tarjoamisessa. Tuen mielelläni häntä pyrkimyksissä tehdä inflaatioennusteita. Kannatan myös jäsenvaltioiden hallitusten vaikutusvaltaa ja erityisesti selonteon tekemistä kaikista julkisista hallintoneuvoston kokouksista, mukaan lukien eriävät mielipiteet ja äänten jakautuminen, ja että parlamentti saisi enemmän vaikutusvaltaa hallintoneuvoston kokoonpanon suhteen. Vain tällä tavoin voimme estää EKP:n kehittymisen välineeksi, joka ei vastaa EU:n kansalaisten enemmistön toiveita.

<SPEAKER ID=122 LANGUAGE="FR" NAME="Pasqua (UEN)">
. (FR) Tämäkin mietintö on edelleen sen periaatteen mukainen, että tutkittaessa vuosikertomuksia on ylistettävä asianosaista toimielintä.
<P>
On totta, että tällä kertaa "rohkea" esittelijä uskaltaa arvostella teräväsanaisesti sitä, että euron käyttöönotto on johtanut siihen, mitä hän vaatimattomasti kutsuu "vaikutuksiksi" inflaatioon. Samalla EKP:tä pyydetään valvomaan nopeutta, jolla markkinat reagoivat tai jättävät reagoimatta sen rahapoliittisiin päätöksiin.
<P>
Mainitsen tämän "kielteisistä" näkökohdista mietinnössä, jossa muutoin annetaan kiitosta EKP:n toimille analyysin muodossa.
<P>
EKP:tä on kiitetty oikeasta reagoimisesta talouden ja rahoituksen kehitykseen ja euron arvosta dollariin nähden. Nyt EKP saa kiitosta horjumattomasta uskostaan federalistisiin ja monetaristisiin oppeihin.
<P>
Näissä olosuhteissa kukaan ei hämmästy muutoksista, joita on tapahtunut EKP:n riippumattomuudessa ja vielä vähemmän hyökkäyksessä jäsenvaltioita vastaan, jotka eivät ole onnistuneet noudattamaan vakaus- ja kasvusopimusta, mikä uhkaa euroalueen uskottavuutta.
<P>
Ei varmaan ole yllättävää, että äänestin mietintöä vastaan.

<SPEAKER ID=124 LANGUAGE="PT" NAME="Figueiredo (GUE/NGL)">
Olen syvästi pahoillani, että parlamentti ei ole vaatinut mietintöä, jossa keskitytään yksinomaan eurosetelien ja -kolikoiden käyttöönoton ensimmäiseen arviointiin. Ehdotin sellaista mietintöä sattumoisin päätöslauselmaesityksessäni (B5-640/2002) euron käyttöönoton vaikutuksista, joka on tämänpäiväisen mietinnön liitteenä. Mietinnössä korostetaan koko operaation onnistumista ja vaaditaan laajempia valtuuksia euroalueelle. Mietinnössä tuodaan myös ilmi pettymys euroon siirtymisen aiheuttamiin inflaatiopaineisiin erityisesti palvelualalla ja vaaditaan rahoitukseen liittyvien säännönvastaisuuksien tutkimista, aivan kuten minäkin vaadin päätöslauselmassani.
<P>
Komissio ja EKP tunnustavat, että vaikutus oli yli ennustetut 0,2 prosenttia, mutta huomattavasti pienempi kuin kuluttajajärjestöjen toteamat vaikutukset ja pienempi kuin joidenkin kansallisten keskuspankkien esittämissä inflaatiota koskevissa tiedoissa.
<P>
Mietinnössä keskustellaan kuitenkin euroalueen pankkipalvelumaksuissa ja muissa maksuissa tapahtuneesta kehityksestä. Tarvitaan täydellistä arviointia liiallisten korotusten toteuttamisen tutkimiseksi erityisesti kotimaan maksuissa ja rajat ylittävien maksujen laittomissa palvelumaksuissa. Tällaiset palvelumaksut ovat kuluttajille vahingollisia ja nostavat liiketoimien kustannuksia. Pankit eivät voi odottaa kuluttajien ja pk-yritysten maksavan kuluja, jotka aiheutuvat ulkomaisen valuutan vaihtokulujen menetyksestä. Sen vuoksi olen iloinen, että tarkistukseni hyväksyttiin.

<SPEAKER ID=125 LANGUAGE="NL" NAME="Meijer (GUE/NGL)">
. (NL) Esittelijän ehdottamissa ankarissa toimenpiteissä ei oteta huomioon saatua kokemusta. Vakaussopimuksen tiukkojen vaatimusten noudattaminen näyttää olevan mahdotonta sekä Saksalle että Ranskalle, suurille jäsenvaltioille, jotka tekivät aloitteen euron suhteen, samoin kuin eteläisille jäsenvaltioille, joiden talous on heikompi. Alhaisella verotuksella ja samanaikaisella valtion velkojen maksamisella sekä uusien budjettivajausten ehkäisemisellä on vahingollinen vaikutus sosiaaliturvaan, julkisiin palveluihin ja yleensäkin hallituksen kykyyn ratkaista ongelmia.
<P>
Pian ei ole enää rahaa käytössä kaikkeen, missä demokratia edellyttää hallituksen aktiivisia toimia. Heikot alueet tulevat entistäkin riippuvaisemmiksi EU:n rakennerahastoista, koheesiorahastoista ja yhteisestä maatalouspolitiikasta, ja tältä osin rahoitusta on saatavilla suhteellisesti entistä vähemmän pitkällä aikavälillä.
<P>
Esittelijä on oikeassa halutessaan välttää hintojen korotukset ja samanaikaisen euron käyttöönoton euroalueen uusissa jäsenvaltioissa. Hinnankorotukset ovat itse asiassa todellisuutta, koska maksut ylellisyystuotteista ja palveluista vaaditaan jo euroissa eikä kansallisessa valuutassa, joka on vielä toistaiseksi käytössä. Pienten valuuttojen poistaminen, jota myös puolustetaan, tulee käytännössä johtamaan entistäkin suurempiin hinnankorotuksiin, koska luvut pyöristetään ylöspäin melko suurella marginaalilla. Näiden syiden vuoksi vastustan kyseistä toimenpidettä.

<SPEAKER ID=126 LANGUAGE="FR" NAME="Pasqua (UEN)">
. (FR) Kaikki on parhaaksi kaikista mahdollisista maailmoista parhaimmassa! Tämä on pohjimmiltaan euroalueen kansainvälistä roolia koskevan mietinnön kanta.
<P>
Samalla kun kaikki ovat huolissaan euron arvosta dollariin nähden (ilmiö vahingoittaa vakavasti vientiämme), kun jotkut miettivät vakaussopimuksen tulkitsemisperusteita ja kun komissio uhkailee entistä enemmän jäsenvaltioita, jotka eivät voi täyttää Maastrichtin sopimuksen erittäin vaativia reunaehtoja. esittelijä puhuu eurosta ikään kuin se olisi Euroopan yhdentymisen suurin menestys, joka johtaa suurempaan vaurauteen ja eurooppalaiseen identiteettiin. Hän ei näe Euroopan keskuspankin riippumattomuutta ja hintojen vakauspolitiikkaa pidemmälle. Hänen mielestään euro on niin suuri menestys, että yksi euroa edustava osapuoli olisi nimitettävä kansainvälisiin poliittisiin elimiin!
<P>
Lyhyesti sanottuna Euroopan parlamenttiin on taas mennyt täydestä todellisen tilanteen ideologinen ja demagoginen tulkinta. Tämä kaikki on varsin häkellyttävää ja osoittaa uskomatonta lyhytnäköisyyttä taloudellisen todellisuuden ollessa kyseessä.
<P>
Mietintö ei ole merkityksellinen ja äänestän tietysti sitä vastaan.

<SPEAKER ID=127 NAME="Puhemies.">
Tähän päättyvät äänestysselitykset.
<P>
(Istunto keskeytettiin klo 13.05 ja sitä jatkettiin klo 15.00.)

<SPEAKER ID=130 NAME="Puhemies.">
Eilisen istunnon pöytäkirja on jaettu.
<P>
Onko huomautettavaa?

<SPEAKER ID=131 LANGUAGE="ES" NAME="Izquierdo Rojo (PSE).">
Eilisen neuvostolle osoitetun kyselytunnin aikana neuvoston puheenjohtaja ei vastannut kysymykseeni Irakin sodan uhrien lukumäärästä. Puheenjohtaja ei voinut vastata, koska hänellä ei ollut asiasta tarvittavia tietoja. Lisäkysymykseenikin vastatattiin pelkällä halveksivalla hiljaisuudella. Jätin kysymyksen käsiteltäväksi 14. toukokuuta, ja nyt on heinäkuu. Jos neuvosto olisi halunnut vastata, se olisi antanut eilen joitakin tietoja ihmisuhrien lukumäärästä. Näin ollen päättelen, ettei kyse ole siitä, etteikö neuvosto pystyisi antamaan tietoja, vaan siitä, ettei se halua vastata. Tämän voisi tulkita halveksivaksi suhtautumiseksi, sillä Euroopan parlamentti edustaa kansalaisia. Euroopan parlamentin kaltainen toimielin ei saa unohtaa tai ylenkatsoa epäreilun sodan uhreja. Arvoisa puhemies, pyydän näin ollen, että kysymystäni tuetaan parlamenttimme arvokkuuden puolustamiseksi ja kyseisen tiedon saamiseksi neuvostolta.

<SPEAKER ID=132 NAME="Puhemies.">
 Merkitsemme asian pöytäkirjaan ja ilmoitamme siitä neuvostolle.
<P>
(Pöytäkirja hyväksyttiin.)

<SPEAKER ID=134 NAME="Puhemies.">
Esityslistalla on seuraavana Kratsa-Tsagaropouloun laatima naisten oikeuksien ja tasa-arvoasioiden valiokunnan mietintö (A5-0230/2003) Euroopan unionin maaseutualueiden naisista osana yhteisen maatalouspolitiikan väliarviointia (2002/2241(INI).
<SPEAKER ID=135 LANGUAGE="EL" NAME="Kratsa-Tsagaropoulou (PPE-DE)">
Arvoisa puhemies, arvoisa komission jäsen, hyvät parlamentin jäsenet, tämä on mielestäni erinomainen poliittinen tilaisuus keskustella maaseutualueiden naisten tilanteesta, juuri kun yhteisen maatalouspolitiikan uudistusta viimeistellään ja kalastuspolitiikan uudistusta vielä työstetään, eikä naisten osalta ole suunnitelluissa uudistuksissa päätetty mitään. Kiitän puheenjohtajakonferenssia siitä, että se hyväksyi naisten oikeuksien ja tasa-arvoasioiden valiokunnan aloitteen laatia tämä mietintö. Kiitän lisäksi kaikkia poliittisia ryhmiä, jotka ovat osallistumisellaan ja tarkistuksillaan parantaneet alkuperäistä mietintöluonnostani. Kiitän lämpimästi myös maatalouden ja maaseudun kehittämisen valiokuntaa mietinnön tukemisesta ja sen mietintöä varten laatimasta lausunnosta, jonka tärkeimmät seikat on sisällytetty päätöslauselmaesitykseen.
<P>
Etsimme parhaillaan Euroopan unionissa tehokkaita tapoja kehittää maaseutualueita uuden eurooppalaisen standardin perusteella, ja samaan aikaan pyrimme torjumaan paikallista ja alueellista eriarvoisuutta. Me kaikki tunnustamme tämän politiikan mukaisesti, että henkilöresurssit ovat ensisijaisen tärkeä kehityksen edellytys. Toimiemme on siis perustuttava miesten ja naisten välisen tasa-arvon periaatteeseen, jos todella haluamme suoda kehitysmahdollisuuksia kaikille maaseutualueilla asuville, niin miehille kuin naisillekin. 
<P>
Euroopan unionin toimista maaseutualueiden naisten aseman vahvistamiseksi ei ole saatu odotettuja tuloksia. Maatalousalalla työskenteleviä naisia on Euroopan unionissa nykyään 37 prosenttia. Luku vaihtelee maittain, mutta maatilojen tilanne ja maaseutualueiden sosiaalinen elämä on samantyyppistä. Vain yhtä viidestä Euroopan unionin maatiloista johtaa nainen, ja useimmat tiloista ovat pientiloja. Kymmenen viime vuoden aikana osuus on noussut vain prosentin. Noin joka toisella maataloustuotannossa työskentelevällä ja maaseudulla elävällä naisella on maanviljelijän puolison tai kumppanin asema. Kyse on näkymättömästä asemasta ja työstä, josta ei saa tunnustusta, joka ei sovellu Euroopan kansalaisen työtä koskeviin laatutavoitteisiin ja joka ei suo kehittymisedellytyksiä tai edistä paikallista kasvua.
<P>
Naisten koulutustaso on hyvin alhainen, on kyse sitten peruskoulutuksesta tai maatalousalan koko- tai osa-aikaisesta ammattikoulutuksesta. Sosiaaliturva vaihtelee maittain. Joissain maissa naismaanviljelijöiltä on riistetty oikeus muun muassa sosiaaliturvaan, ja korostammekin mietinnössä, että asiaa pitäisi käsitellä vakavasti Euroopan unionissa. 
<P>
Meillä ei ole ollut tähän asti tarpeeksi välineitä. Direktiivi 86/613/ETY miesten ja naisten tasa-arvoisen kohtelun periaatteen soveltamisesta, maatalousalalla toimivat ammatinharjoittajat mukaan lukien, ei ole tarpeeksi sitova, ja mielestämme sitä pitäisi tarkistaa ja ajanmukaistaa vastaamaan nykyistä tilannetta. Jäsenvaltioiden puolestaan on myös tunnustettava ja turvattava naismaanviljelijöiden työ sosiaaliturvan ja eläkkeiden avulla kotityön tukemista vastaavalla tasolla.
<P>
Valiokuntamme erään toisen ehdotuksen mukaan erityistä huomiota pitää kiinnittää naismaanviljelijöiden aseman vahvistamiseen rakennerahastojen maaseudun kehittämisohjelmissa ja rahoituksessa ja erityisesti Leader+-ohjelmassa. Euroopan Leader-seurantakeskusta on myös vahvistettava, jotta sillä olisi käytössään kaikki puuttuvat tilastot maaseutualueiden naisten tilanteesta Euroopassa. Seurantakeskuksen tulisi voida myös täydentää tilastojaan kokoamalla uusia lukuja ja ottamalla käyttöön verkostoja, jotta voimme seurata nykyhetken tilannetta ja siten mitata toivomaamme kehitystä jatkossa. 
<P>
Päätöslauselmassa, jonka hyväksymistä suosittelen, ehdotetaan samalla tavoin perhetiloille myönnettävien tukien nykyisten laskutapojen muuttamista, koska niissä lasketaan vain tilat mutta ei tiloilla työskenteleviä. Tämän laskutavan vuoksi naiset, jotka työskentelevät miestensä rinnalla, eivät kuulu järjestelmään, jossa ei oteta huomioon tilalla työskentelevien kokonaismäärää ja heidän todellista työpanostaan. Päätöslauselmassa ehdotetaan, että suorien tukien uudelleenjakamisesta saatava tuki suunnataan naismaanviljelijöiden tukiohjelmiin. Samalla kehotamme Euroopan komissiota sisällyttämään uudella ohjelmakaudella erityisen naismaanviljelijöitä koskevan ohjelman tulevaan rakennerahasto- ja maaseudun kehittämisohjelmaan, koska rakennerahastojen monialaisista rahoituslinjoista ei ole tähän mennessä saatu toivottuja tuloksia. 
<P>
Lisäksi kehotamme Euroopan komissiota ja jäsenvaltioita tekemään maaseudulla asumisen helpommaksi ja houkuttelevammaksi nuorille naisille ja nuorille naismaanviljelijöille, koska naisten osuus maaseutualueilla laskee. Kaikki ehdotuksemme ja perustelumme sisältyvät mietintöömme.
<SPEAKER ID=136 LANGUAGE="ES" NAME="Solbes Mira">
. (ES) Haluan ensimmäiseksi kiittää Kratsa-Tsagaropouloua tästä mietintöaloitteesta. Lisäksi olen kiitollinen mietinnöstä maatalouden ja maaseudun kehittämisen valiokunnan lausunnon valmistelijalle Graefe zu Baringdorfille.
<P>
Valiokunta suhtautuu myönteisesti tähän mietintöön, jonka sisällöstä se on suureksi osaksi samaa mieltä. Mietintö on valiokunta-aloitteinen, ja siinä tuodaan esiin seikkoja naisten asioiden sisällyttämiseksi tiiviimmin unionin yhteiseen maatalouspolitiikkaan ja maaseudun kehittämispolitiikkaan. Mietintö jatkaa samaa lähestymistapaa, jonka maatalousministerien neuvosto omaksui vuoden 2002 toukokuussa tekemissään päätelmissä miesten ja naisten yhtäläisistä mahdollisuuksista YMP:ssä ja maaseudun kehittämispolitiikassa.
<P>
Mietinnössä korostetaan tarvetta vahvistaa YMP:n toista pilaria, ja komissio on asiasta täysin samaa mieltä. Luxemburgissa viime viikolla hyväksytyissä ehdotuksissamme YMP:n uudistamiseksi varattiin lisävaroja maaseudun kehittämistä varten vuodesta 2005 alkaen.
<P>
Ennen kuin tarkastelemme tiettyä kohtia lähemmin, muistutan, että jo Euroopan maatalouden ohjaus- ja tukirahaston tuesta maaseudun kehittämiseen koskevassa asetuksessa (ETY) 1257/99 annetaan jäsenvaltioille lupa sisällyttää maaseudun kehittämisohjelmiin naisille suunnattuja erityistoimia, joita ovat muun muassa investointien myöntäminen naisten johtamille perhetiloille, muun muassa nuorille naismaanviljelijöille sekä maataloustuotteiden markkinointiin ja jalostukseen, käsityötoimintaan ja maaseutumatkailuun myönnettävät tuet.
<P>
Jotkin jäsenvaltiot ovat jo rahoittaneet erityisesti naisille suunnattuja toimia tai sisällyttäneet periaatteen naisten ja miesten yhtäläisistä mahdollisuuksista omiin maaseudun kehittämisohjelmiinsa sekä pitäneet esimerkiksi sukupuolta yhtenä valintaperusteena unionin rahoitusta myönnettäessä. Tämän vuoksi mietinnössä kehotetaan komissiota ryhtymään joihinkin toimiin, joiden toteuttamista pitäisi vaatia sellaisilta jäsenvaltioilta, jotka siihen jo pystyvät. Esimerkkejä toimista mainitaan 6 kohdassa.
<P>
Komissio on täysin samaa mieltä joistakin mietinnössä esitetyistä pyynnöistä, joita tarkastelen seuraavaksi. Ensinnäkin parlamentti pyytää komissiota varmistamaan, että asiaankuuluvien rakennerahastojen hankkeiden hyväksyntämenettelyjen yhteydessä kiinnitetään huomiota naismaanviljelijöiden aseman parantamiseen. Komissio kehotti, että yhtäläisten mahdollisuuksien periaate pitää sisällyttää rakennerahastoihin jo ohjelmakauden 2000-2006 alusta asti. Lisäksi komissio julkaisi äskettäin tiedonannon, johon sisältyy jäsenvaltioille osoitettuja suosituksia lisäpisteiden myöntämisestä valintaperusteissa sellaisille hankkeille, jolla edistetään sukupuolten välistä tasa-arvoa, tai suosituksia tämän alan erikoistiedon soveltamisesta rahaston hallinnoinnissa.
<P>
Tämän vuoden lopussa tehtävässä rakennerahastojen väliarvioinnissa otetaan huomioon nämä edistysaskeleet. Komissio on lisäksi samaa mieltä Euroopan parlamentin kanssa Leader-aloitteen tärkeydestä - mietinnön 12, 13 ja 25 kohta - edistettäessä naisten asemaa maaseutualueilla. Jäsenvaltioiden täytyy jo nykyään ilmoittaa vuosikertomuksissaan sellaisten paikallisten toimintaryhmien määrän, joissa naisia on päätösasemissa, Leader-varoja saavien naisten määrän ja kyseisten hankkeiden budjetit. Vuoden lopussa julkistettavasta Leader-ohjelman väliarvioinnista saamme paremman kuvan siitä, kuinka aloitteet toimivat. 
<P>
Lisäksi komissio aikoo varmistaa mietinnön 24 kohdassa esitetyn mukaisesti, että tulevan Euroopan Leader- seurantakeskuksen tehtävänä on kerätä ja levittää maanviljelijöiden integroimista ja osallistumista paikalliseen kehitykseen koskevia hyviä käytäntöjä.
<P>
Komissio on samaa mieltä parlamentin kanssa tarpeesta luoda kannustimia, joilla rohkaistaan naisia osallistumaan maataloustuotantoon ja edistetään naismaanviljelijöiden edustusta erilaisissa päätösasemissa. Joistakin mietinnön kohdista komissio ei kuitenkaan voi olla saa mieltä. Mietinnössä halutaan komission kiinnittävän huomiota siihen, että jaettaessa varoja uudelleen suorien tukien mukauttamisen ansiosta kertyneet varat ohjataan ensisijaisesti ohjelmiin, joihin sisältyy toimia eniten tarvitseville sosiaalisille ryhmille, kuten naisille maaseutualueilla. Kuten tiedätte, on kuitenkin jäsenvaltioiden asia päättää varojen uudelleen jakamisesta. 
<P>
Komissio ei voi myöskään hyväksyä kehotusta perustaa maatalouden pääosastoon yksikköä, joka vastaa kaikista sukupuoleen liittyvistä politiikoista. Maatalouden pääosasto on jo tehnyt hyvin yksityiskohtaisen tutkimuksen tasa-arvoasioista, ja mielestämme se riittää.
<P>
Lopuksi tarkastelen lyhyesti parlamentin pyyntöä tarkistaa direktiiviä 86/613/ETY miesten ja naisten tasa-arvoisen kohtelun periaatteen soveltamisesta itsenäisiin ammatinharjoittajiin, maatalousalalla toimivat ammatinharjoittajat mukaan lukien. Komissio katsoo, että tarkistus on tarpeeton, koska monia direktiiviin sisältyviä seikkoja, erityisesti mahdollisuuksia työhön ja työoloja, on jo säännelty hiljattain annetussa direktiivissä 2002/73/EY, jolla muutetaan direktiiviä 76/207/ETY. Kun otetaan lisäksi huomioon, että nämä tarkistukset koskevat myös itsenäisiä ammatinharjoittajia 1 kohdan 3 alakohdan mukaisesti, ei ole mitään syytä edetä pidemmälle.
<P>
Kun puolisoihin sovelletaan itsenäisen ammatinharjoittajan asemaa, se antaa periaatteessa asianmukaisen suojan sosiaaliturvaa varten ilman sukupuoleen perustuvaa syrjintää, sillä asiassa sovellettava lainsäädäntö on direktiivi 79/7/ETY miesten ja naisten tasa-arvoisen kohtelun periaatteen asteittaisesta toteuttamisesta sosiaaliturvaa koskevissa kysymyksissä.
<P>
Nämä olivat huomautukseni aloitteesta, ja kiitän teitä suuresti tehtävään ryhtymisestä.

<SPEAKER ID=137 LANGUAGE="DE" NAME="Graefe zu Baringdorf (Verts/ALE)">
Arvoisa puhemies, arvoisa komission jäsen, se, että maatalouden ja maaseudun kehittämisen valiokunta antoi lausunnon valmistelun miehelle ja että valiokunnan naiset suostuivat siihen, on merkki siitä, kuinka tärkeinä pidämme miesten ja naisten tasa-arvoisen kohtelun ja yhtäläisten mahdollisuuksien kysymyksiä, sillä myönnämme, että nämä kysymykset eivät - enkä sano tätä rajoittavassa mielessä - vaikuta pelkästään naisten saavutuksiin sosiaali-, ympäristö- ja kulttuuriasioissa, mikä on kiistatonta, mutta myös maaseutualueiden taloudelliseen kehitykseen.
<P>
Naisten asema on ratkaiseva maaseutualueiden taloudellisessa kehityksessä. Naisten asema näkymättöminä työntekijöinä erityisesti pientiloilla, mihin äsken viitattiin, tulee esille myös maataloutta käsittelevissä tilastoissa, joiden mukaan naisten osuus on 0,2-0,3 prosenttia. Kukaan ei kuitenkaan voi kiistää, etteivätkö naiset tekisi mahdollisesti maatiloilla enemmän työtä kuin miehet, sillä maatiloilla on lukuisia erilaisia tehtäviä. Tässäkin asiassa meidän on kiinnitettävä enemmän huomiota naisten asemaan työvoimana.
<P>
Arvoisa komission jäsen, kukaan ei odota maatalouden pääosaston muuttuvan naisten yhtäläisiä mahdollisuuksia ajavaksi yksiköksi, sillä se olisi varmasti liikaa pyydetty. Mutta ohjelmaan voi tietenkin sisällyttää painopisteitä, joissa naiset otetaan huomioon ja myönnän, että komissio tekee jo jotain sen hyväksi. Jos tarkastelemme varojen myöntämistapoja, käy selvästi ilmi, että oletamme sellaisten alhaalta ylöspäin suuntautuvien lähestymistapojen, joissa paikallinen työvoima on mukana, luovan erityismahdollisuuksia naisille. Kaiken kaikkiaan naiset ovat paljon aktiivisempia osallistujia kuin miehet. Jos kiinnitämme tähän huomiota, vahvistamme naisten asemaa työntekijöinä ja annamme heille enemmän taloudellista vaikutusvaltaa, mikä hyödyttää maaseutualueita kokonaisuudessaan.
<P>
Saanen miehenä lopettaa puheenvuoroni toteamalla, että naiset puolustavat - ja heidän pitääkin puolustaa - omia oikeuksiaan. Mielestämme maaseutualueiden naiset pystyvät siihen hyvin, ja he osallistuvat jo nyt maatalouspolitiikan muokkaamiseen.

<SPEAKER ID=138 LANGUAGE="DE" NAME="Lulling (PPE-DE).">
Arvoisa puhemies, tämä maaseutualueiden naisia koskeva mietintö on ajankohtainen, koska naisten asema tulee entistä tärkeämmäksi yhteisen maatalouspolitiikan muuttuessa perusteellisesti, mistä maatalousministerit olivat suurin piirtein samaa mieltä Luxemburgissa viime viikolla pitämässään kokouksessa. Vihdoinkin on mahdollisuus tukea paremmin tätä alaa, mikä ei kuitenkaan taida lohduttaa niitä maanviljelijöitä, joiden tuloja leikataan. Naiset löytävät kuitenkin omat mahdollisuutensa, sillä kuten tiedetään, he ovat joustavampia ja heillä on enemmän mielikuvitusta keksiä uusia lisätuloja tuovia työmahdollisuuksia.
<P>
Kaikki riippuu tietenkin oikean säädöskehyksen luomisesta ja sukupuolinäkökohtien valtavirtaistamisesta - tai ymmärrettävästi sanottuna - miesten ja naisten yhtäläisistä mahdollisuuksista. Asiaan on kiinnitettävä vakavasti huomiota, jotta uudet tulonansaitsemismahdollisuudet avautuvat arvioitaessa työvoimaa sekä markkinoinnin, turismin ja kulttuurin aloilla, joilla naiset ovat erityisesti esillä ja joiden osalta Kratsa-Tsagaropouloun mietinnössä on useita järkeviä ehdotuksia. Kiitän häntä lämpimästi tästä työstä.
<P>
Olen erityisen kiitollinen maatalouden ja maaseudun kehittämisen valiokunnalle sen lausunnosta, jossa palataan mietintööni vuodelta 1997 itsenäisten ammatinharjoittajien avustavien aviopuolisoiden tilanteesta maatalousalalla. Kuusi vuotta on kulunut siitä, kun parlamentti kehotti komissiota tekemään tarkistuksen vuonna 1986 annettuun direktiiviin miesten ja naisten tasa-arvoisen kohtelun periaatteen soveltamisesta, maatalousalalla toimivat ammatinharjoittajat mukaan lukien. Pahoittelen, ettei komissio ole ryhtynyt toimiin tämän mietinnön pohjalta. Kuten Graefe zu Baringdorf juuri palautti mieliimme, me vaadimme esimerkiksi avustavien aviopuolisoiden rekisteröintiä, jotta he eivät enää ole näkymättömiä työntekijöitä työmarkkinoilla.
<P>
Arvoisa puhemies, totean vielä lopuksi, että jos halutaan, että maaseutualueilla on edelleen naisia, on varmistettava, ettei heitä syrjitä millään lailla työstä saatavan oikeudenmukaisen korvauksen ja sosiaaliturvan osalta. Me haluamme ja tarvitsemme pakollisen vakuutuksen miljoonille avustaville puolisoille, ja tässä mielessä suosittelen Luxemburgin lähtökohtaa esimerkiksi.
<P>
(Puhemies keskeytti puhujan.)

<SPEAKER ID=139 NAME="Gröner (PSE).">
Arvoisa puhemies, en puhu naisena vaan ryhmäni edustajana, kuten te, Graefe zu Baringdorf, puhuitte maatalouden ja maaseudun kehittämisen valiokunnan puheenjohtajana. Noin 40 prosenttia 15 miljoonasta EU:ssa maatalousalalla työskentelevästä ihmisestä on naisia. Noin 1,3 miljoonaa naista johtaa joka viidettä maatilaa, jotka kolmea prosenttia lukuun ottamatta ovat pieniä tai keskisuuria tiloja. Kratsa-Tsagaropouloun mietinnössä annetaan asiasta yksityiskohtaisia tietoja.
<P>
Vaikka YMP on kaikista yhteisön politiikoista ehdottomasti kaikkein pitkälle viedyin, silti siinä lyödään laimin sukupuolinäkökohtien valtavirtaistaminen lähes rikollisella tavalla. Näkyvissä ei ole merkkejä siitä, että maaseutualueiden naiset saisivat yhtäläisen aseman ja oikeudet miehiin verrattuna. Vaikka useita välineitä on suunniteltu, YMP:n näkyvä läpimurto tässä asiassa jäänee kauas tulevaisuuteen. Vaikka mielestäni maatalouspolitiikan uudistaminen lopettikin tolkuttoman lobbaamisen, sen ilmiselvä puute on se, ettei naisten järjestelmällistä kannustamista vieläkään hyväksytä maatalousalalla. Erityisen vaikealla tiellä ollaan Keski- ja Itä-Euroopan ehdokasvaltioiden maaseutualueiden uudelleenjärjestelyssä, vaikka ajatus tuottaakin tuskaa.
<P>
Uusia työjärjestelmiä on suunniteltava. Tarkoitamme keinoja, joilla parannetaan työ- ja perhe-elämän välistä tasapainoa, lastenhoitoa ja vammaisten ja iäkkäiden ihmisten hoitopalveluja. Kannatamme tarvetta kehittää maaseutumatkailua ja pohdimme keinoja edistää vaihtoehtoisia energiamuotoja ja ottaa huomioon alueelliset markkinoinnille otolliset ajankohdat. Vaikka nämä keinot ovatkin vain tilapäisiä keinoja, ne parantavat tarjolla olevia palveluja.
<P>
Naiset ovat vihdoin löytäneet oman pienen paikkansa ja tarttuneet tilaisuuteensa. Mutta esimerkiksi Baijerin maakunnassa, josta olen kotoisin ja jonka puheenjohtaja tuntee hyvin, 17 miljoonaa euroa jäi myöntämättä maaseudun kehittämisohjelmasta vuonna 2002. Jos lisäämme siihen koko muun yhteisrahoituksen, jota olisi voitu käyttää erityishankkeisiin ja naisille suunnattuihin ohjelmiin, yhteensä 34 miljoonaa euroa jätettiin käyttämättä. Tässäkin asiassa meidän on painostettava jäsenvaltioita kuten monien muiden käytössä olevien resurssien osalta, joten pyydänkin komissiota kiinnittämään ohjelmien toteuttamisen seurannassa paljon tarkemmin huomiota tapoihin, joilla sukupuolinäkökohtien valtavirtaistaminen toteutetaan, jottei asia jäisi vain hurskastelevaksi puheeksi.
<P>
Ryhmäni kannattaa Kratsa-Tsagaropouloun mietintöä. Olemme esittäneet tarkistuksia siinä toivossa, että mietintö laajenee ja sisältäisi myöhemmin kalatalousalan, joka myös on merkittävä naisten työllistäjä. Puhun myös esittelijän puolesta pyytäessäni parlamenttia tukemaan tavoitettamme, ja vetoan komissioon, jotta se ottaisi tämän näkökohdan huomioon.
<SPEAKER ID=140 LANGUAGE="NL" NAME="Boogerd-Quaak (ELDR).">
Minäkin haluan onnitella Kratsa-Tsagaropoulouta hänen perusteellisesta mietinnöstään ja ennen kaikkea kehottaa komissiota lukemaan sen erittäin huolellisesti, erityisesti tilasto-osuudet, joissa annetaan surkea kuva naisten vaikutusvallasta maaseutualueilla. Naisilla on aivan liian vähän valtaa ja liike-elämän johtopaikoilla naisia on aivan liian vähän. Kotimaassani Alankomaissa tilanne on pahempi kuin missään muulla, sillä naisia liike-elämän johtoasemissa on vain 6 prosenttia. Tilanne on häpeällinen.
<P>
Lisäksi joka toinen naismaanviljelijä lukeutuu "puoliso-kumppani"järjestelmään, jonka vuoksi heidän sosiaaliturvansa on erittäin huono. Tilanteen pitäisi muuttua, ja tästä syystä olenkin täysin samaa mieltä Lullingin kanssa siitä, että vuoden 1997 suositukset pitäisi lopultakin hyväksyä.
<P>
Seuraavaksi tarkastelen lyhyesti maaseudun kehittämispolitiikkaa koskevaa sääntelyä. Maatalouspolitiikkaa onkin muutettu hiljattain, enkä ole ollenkaan varma siitä, että kaikkiin muutoksiin on syytä olla tyytyväinen. Kun kaikki asiakirjat on vihdoinkin käyty läpi, näyttää siltä, että maaseudun kehittämispolitiikkaa koskevasta sääntelystä on tullut käenpoika, joka vie pesästä kaiken. Olsson on myös viitannut asian tärkeyteen maatalouspolitiikkaa koskevassa mietinnössään ja muidenkin tulonansaitsemiskeinojen hyödynnettävyyteen. Esimerkkejä tällaisista keinoista ovat maaseutumatkailu, erilaisiin hoitoihin suuntautuneet maatilat, uusien energianlähteiden käyttö, luomuviljely sekä paikalliset palvelut ja kulttuuritapahtumat piristysruiskeina. Nämä toimet luovat mahdollisuuksia erityisesti naisille. Muut puhujat ovat jo puhuneet tästä, ja minäkin haluan lisätä siihen seuraavan seikan.
<P>
Euroopassa on valtavia alueita, joissa on monia suurkaupunkeja. Varsinkin suurkaupunkien läheisyydessä olevilla maaseutualueilla voitaisiin kehittää lukuisia erityispalveluja. Näin ollen painotankin, että maaseudun kehittämispolitiikkaa koskevaan sääntelyyn sisällytetään suurkaupunkeja varten omat perusteensa. Mielestäni asiaa pitää tarkastella vakavasti valiokunnassa, ja olenkin esittänyt asiasta kirjallisia kysymyksiä.
<P>
Käytän myös tilaisuutta hyväkseni varoittaakseni tietynlaisesta maaseudun köyhtymisestä. Vaikka rakennukset ovatkin kiistattomasti osa kulttuuriperintöä, ne ovat monilla alueilla huonossa kunnossa. Uskon, että järkevän maaseudun kehittämispolitiikan ansiosta paljon voitaisiin säästää, ja erityisesti naiset voisivat käyttää rakennuksia hyödykseen perustaakseen uusia palveluita: järjestääkseen kulttuuritapahtumia, majoittaakseen turisteja ja niin edelleen.
<P>
Olin pettynyt kuullessani komission jäsenen sanovan, ettei hän voisi antaa mitään takeita YMP:n varojen kanavoimisesta toiseen pilariin. Tiedän, että komissio halusi alun perin varata varoja toista pilaria varten ja että neuvosto leikkasi varoja. Tiedän myös, että hälytyskellojen pitäisi soida eritoten kotimaassani. Toivon kuitenkin, että komissio korostaa tulevaisuudessakin huomion kiinnittämistä maaseudun kehittämispolitiikkaa koskevaan sääntelyyn.

<SPEAKER ID=141 LANGUAGE="PT" NAME="Figueiredo (GUE/NGL).">
Arvoisa puhemies, on tärkeä kiinnittää erityistä huomiota Euroopan unionin maaseutualueiden naisiin, jotka muodostavat lähes puolet maatalouden työvoimasta ja lähes 29 prosenttia palkattomasta työvoimasta joissakin maissa kuten Portugalissa. Naisten osuutta ei kuitenkaan ole läheskään aina tunnustettu, eivätkä naiset saa tarvitsemaansa tukea elämänlaatunsa parantamiseksi. Mietintö on siis hyvin ajankohtainen. Kiitän esittelijää Kratsa-Tsagaropoulouta hänen työstään ja eritoten hänen ehdotuksistaan, joista osan minä jätin käsiteltäväksi ja jotka koskivat tarvetta pitää erityisesti perheviljelyä, pienten ja keskisuurten maatalousyritysten tukemista ja naismaanviljelijöiden sosiaaliturvan varmistamista tärkeänä. Jälkimmäiseen ehdotukseen sisältyy naisten oikeus kunnolliseen eläkkeeseen niin, että perheviljelmiä koskevat kustannukset pidetään kohtuullisina.
<P>
Pelkään pahoin, etten voi onnitella maatalousministerien neuvostoa sen 25. ja 26. kesäkuuta tekemistä päätelmistä, jotka koskevat yleisen maatalouspolitiikan YMP:n uudistamista, koska uskon, että päätelmät tasoittivat tietä monille vakaville perheviljelmiä sekä pieniä ja keskisuuria maatalousyrityksiä koskeville ongelmille. Maaseutualueiden naisilla on tällaisilla tiloilla erittäin tärkeä asema. Tämä pitää paikkansa varsinkin epäsuotuisilla alueilla ja joissakin maissa kuten kotimaassani.
<P>
Korostan erästä mietinnössä esitettyä mielipidettä, josta täälläkin on jo keskusteltu. Mielipiteen mukaan YMP:n väliarvioinnilla on myönteinen vaikutus miesten ja naisten yhtäläisten mahdollisuuksien edistämiseen ainoastaan jos uudistuksen tavoitteita muutetaan perusteellisesti niin, että perheviljelmiä ja pienien ja keskisuurien maatalousyritysten tukemista pidetään tärkeinä. Yhtä tärkeitä ovat ehdotukset, joilla kannustetaan perustamaan erityinen naisia koskeva hanke sekä ehdotukset, joissa korostetaan tarvetta kiinnittää erityishuomiota julkisten infrastruktuurien perustamiseen ja alueellisten välineiden ja laatupalvelujen kehittämiseen, jotta voidaan varmistaa, että asianmukainen palveluverkosto toimii maaseutualueilla kaikilla aloilla, mukaan lukien perhesuunnittelupalvelut, yleissivistävä ja ammatillinen koulutus sekä kulttuuripalvelut.
<P>
Päätän puheenvuoroni korostamalla, että on tarpeen kuroa umpeen maataloutta koskevissa tilastoissa olevat erot. Sitten voitaisiin toteuttaa asianmukaiset toimenpiteet maaseutualueiden naisten elinolojen parantamiseksi ja nuorten naismaanviljelijöiden aseman vakiinnuttamisen helpottamiseksi.

<SPEAKER ID=142 LANGUAGE="NL" NAME="Maes (Verts/ALE).">
Arvoisa puhemies, arvoisa komission jäsen, hyvät parlamentin jäsenet, kiitän esittelijää mietinnöstä. Arvoisa komission jäsen, uskon, että koko keskustelu kiteytyy edessämme olevaan kahteen suureen ongelmaan.
<P>
Haluan ensinnäkin nähdä yhteisen maatalouspolitiikan mahdollisuutena tarkastella maaseudun kehittämistä uudessa valossa. Tätä varten meidän pitää ottaa käyttöön kaikki maaseutualueiden voimavarat, ja näitä voimavaroja on muokattava.
<P>
Jotkut näistä voimavaroista ovat joustavampia kuin toiset. Tiedän kokemuksesta, että naiset ovat usein paljon avoimempia uusille ideoille kuin miehet. Toivonkin, että naisten yrittäjyyttä edistäviä hankkeita perustetaan, sillä se jää usein huomiotta taloudellisesti, poliittisesti ja yhteiskunnallisesti.
<P>
Tällainen tunnustus on tietenkin tarpeen. Otan esimerkiksi maatilamatkailun Australiassa, missä maanviljely lakkasi olemasta tuottoisaa jo aikoja sitten. Perheet elävätkin nykyään maatilamatkailusta. Mitä siitä tulisi ilman naisten yrittäjyyttä? Maatilamatkailu edellyttää kuitenkin kunnollisia yhteiskunnallisia sääntöjä.
<P>
Eikö teidän mielestänne ole häpeä, että näin monen vuoden jälkeen, kuten Lulling selkeästi sanoi, itsenäisen ammatinharjoittajan avustajaa varten ei ole tietääkseni vieläkään kunnollisia sääntöjä? Asiaa on edistetty liian hitaasti. Ongelma on yhä suuri, ja mielestäni unionin pitäisi tehdä aloite, jolla taattaisiin maaseutualueilla työskentelevien avustavien naisten asema edes vähimmäissosiaalistandardilla.
<P>
(Suosionosoituksia keskeltä ja vasemmalta)

<SPEAKER ID=143 NAME="Hyland (UEN).">
Arvoisa puhemies, kannatan toimia, joilla pyritään auttamaan ja rohkaisemaan naisia osallistumaan pitkäjänteisesti maatalouden ja maaseudun haastavaan kehittämistyöhön. Pyydänkin parlamenttia ottamaan huomioon maaseudun naisten huomattavan työpanoksen ja antamaan siitä tunnustuksen. Erityistä huomiota tulee kiinnittää edellisten naissukupolvien uhrauksiin ja jalouteen, sillä he ovat raataneet hiljaa erittäin vaikeissa olosuhteissa, lähes vailla muuta kiitosta kuin se, että he ovat omaksi tyydytyksekseen voineet taata perheensä hyvinvoinnin ja juurruttaa heihin merkittävän ammatin tavat, hengen ja henkiset arvot. Yhteiskunta on naisille syvässä kiitollisuudenvelassa.
<P>
Maaseutualueiden naisten asema on entistä tärkeämpi uudistettaessa yhteistä maatalouspolitiikkaa ja korostettaessa yhä enemmän maaseudun kehittämistä. Naisten johtamistaidot ovat erittäin tärkeitä, kun laajentuvan Euroopan unionin henkilöresursseja fyysisine voimavaroineen aktivoidaan. Maaseutualueen naisilla on oltava yhtäläiset mahdollisuudet, jos haluamme saada maaseudun kehittämistoimista kaikki mahdollisuudet irti. Toivon muun muassa, että maatalousalan varhaiseläkejärjestelmää muutetaan naisten turvallisuuden parantamiseksi.
<P>
Ilmaisen jälleen kerran huoleni EU:n perhemaatilojen rakenteen tulevaisuudesta, missä naiset ovat merkittävä tekijä. Epävarmuus maatalouden taloudellisesta kestävyydestä pitkällä aikavälillä sekä nuorten mahdollisuudet hankkia muu parempituloinen ammatti ovat johtaneet siihen, että eurooppalaisten maanviljelijöiden, joista 37 prosenttia on naisia, keski-ikä on kasvanut huolestuttavasti. Maataloudessa työskentelee EU:ssa 14,65 miljoonaa ihmistä, joista 5,37 miljoonaa on naisia. Vastaava luku on korkein Portugalissa: 49 prosenttia ja alhaisin omassa maassani Irlannissa: 11 prosenttia. Irlannin perhetilojen ainutlaatuista rakennetta kuvaa kuitenkin parhaiten se, että 97 prosenttia Irlannin maatiloista johdetaan yhdessä siten, että naisella on yhtäläinen ja yhtä tärkeä asema kuin miehellä. Mikäli jäsenmaiden hallitukset aikovat saavuttaa toivotun tällä hetkellä kaukaisen tavoitteen kaupunkien ja maaseutujen välisen tasapainon palauttamiseksi, naisten asema on tunnustettava ja naisten työ on palkittava asianmukaisesti.
<P>
Lopuksi totean, että Irlannissa on monia esimerkkejä johtoasemissa olevista naisista. Leader-ohjelma on vain yksi esimerkki. Lisäksi Irlannin maaseutualueiden naisten yhdistyksellä (Irish Countrywomen's Association), joka on yksi Euroopan vanhimmista, on ollut merkittävä asema edistettäessä maaseutualueiden naisten asioita ja kurottaessa umpeen kaupunkien ja maaseudun välistä eroa.

<SPEAKER ID=144 NAME="Gorostiaga Atxalandabaso (NI).">
Arvoisa puhemies, tämä on ajankohtainen mietintö, ja haluankin aluksi kiittää esittelijää hänen hyvää tarkoittavasta pyrkimyksestään. Hän on lyhyessä määräajassa pystynyt lähestymään asiaa hyvin järkevällä ja yksimielisyyteen pyrkivällä tavalla.
<P>
Viime vuonna Madridissa pidetyssä naismaanviljelijöiden kolmannessa kansainvälisessä kokouksessa puolustettiin maaseutunaisten oikeutta yhtäläisiin mahdollisuuksiin. Sitä pidettiin edellytyksenä Euroopan maaseutualueiden kestävälle kehitykselle. Kratsa-Tsagaropouloun mietinnössä noudatetaan samaa linjaa. Kratsa-Tsagaropoulou rohkaisee komissiota ja jäsenvaltioita yhdessä paikallishallinnon kanssa panemaan täytäntöön toimintalinjoja, joilla parannetaan maaseutualueiden naisten yleisiä elinolosuhteita.
<P>
Vaikka Kratsa-Tsagaropoulou ehdottaa selkeästi Leader+-ohjelman mukauttamista uusiin tosiseikkoihin, jotka ovat seurausta ehdokasvaltioiden tulevasta liittymisestä EU:hun, komission jäsen Solbes totesi, ettei komissio välttämättä mene pidemmälle ja laajenna tätä mukauttamisprosessia välittömästi kaikkiin yhteisön aloitteisiin, Interreg-, Equal-, Urban-aloitteeseen ja niin edelleen. Uusien maiden liittyminen Euroopan unioniin kääntää ylösalaisin nykyiset perusteet ja menetelmät maaseutualueiden sisäisen tasapainon säilyttämiseksi siitä syystä, että maaseutualueiden väkiluku Euroopan unionissa enemmän kuin kaksinkertaistuu tänä vuonna. 
<P>
Vaikka meillä ei ole luotettavia tilastoja naisten prosenttiosuudesta Euroopan unionin tai tulevien jäsenvaltioiden maaseutualueilla, Espanjan talous- ja sosiaalineuvosto on antanut tiedoksi tilastonsa Euroopan unionin jäsenvaltioista. Viittaan tässä yhteydessä vain yhteen tilastoon, jonka mukaan puolet maaseutualueilla työskentelevistä naisista on käynyt ainoastaan peruskoulun ensimmäiset luokat.
<P>
Lopuksi todettakoon, että on suhteellisen selvää, että maatalousministerien neuvoston on työskenneltävä aktiivisesti, jotta miesten ja naisten yhtäläiset mahdollisuudet tulevat osaksi maaseudun kehittämistä. Kuten esittelijä Kratsa-Tsagaropoulou selkeästi vaatii, on ehdottoman välttämätöntä varmistaa, ettei vanha sanonta "miehet tuotantoa varten, naiset lisääntymistä varten" pidä enää paikkansa.
<SPEAKER ID=145 LANGUAGE="ES" NAME="Gutiérrez-Cortines (PPE-DE).">
Arvoisa puhemies, olen erittäin tyytyväinen tähän asiakirjaan. Uskon, että se avaa oven syvällisemmälle ja strukturoidummalle toiminnalle maaseutualueiden naisten hyväksi.
<P>
Olen sitä mieltä, että olemme onnistuneet joissakin yksittäisissä hankkeissa, kuten Equal-hankkeessa ja monissa muissa, joiden on tarkoituksena sisällyttää naiset paremmin mukaan ja auttaa maaseutualueilla eläviä naisia. Mutta yhteiskunta ei aina hyväksy tai tue Euroopan unionin toimia naisten hyväksi. Esimerkiksi Leader-hankkeita ei aina johda nainen. Suoraan sanottuna on vaikeaa löytää naista päättävän pöydän ääreltä, sillä yhteiskuntajärjestelmä ei sitä suosi. Rakenteelliset ongelmat huolestuttavat minua kuitenkin eniten. Esimerkiksi maaseutualueiden väkiluvun aleneminen kulkee käsi kädessä naisten huomiotta jättämisen kanssa, koska naisilla ei ole paikkaa maaseudun kehittämisessä, heidän vaatimuksiaan ei tunnusteta yhteiskunnallisesti, eivätkä he voi harjoittaa oikeuksiaan tai kehittää itseään. Muun muassa Cantabrian yliopistossa on tehty tutkimuksia, joiden mukaan noin 99 prosenttia yliopistoarvosanan suorittaneista naisista ei halua palata maaseudulle.
<P>
Meidän pitää kannustaa monialaisia toimia naisten hyväksi. Esimerkiksi palvelujen saatavuuden osalta meidän pitää kannattaa valtion tukemaa joukkoliikennettä, sillä monet maaseutualueiden naiset asuvat liian kaukana kaikista mahdollisuuksista ja terveydenhoitopalveluista ja heidän lapsensa asuvat liian kaukana kouluista, kun koulukuljetuksia supistetaan. Monia aloja koskevissa toimissa meidän pitää edistää tietoliikenteen käyttömahdollisuuksia ja ottaa kaupunkien toimivat järjestelmät käyttöön maaseuduilla.
<P>
Samanaikaisesti katson, että meidän tulee tarkastella, mitä haittoja hajautetuista toimista syntyy, koska naiset eivät ole ainoita työttömiksi jääviä kuten maitokriisin ja monien muiden maatalouskriisien aikana kävi ja koska erityiset naisten aineelliset mutta myös aineettomat varat eivät enää ole hyödynnettävissä. Peltojen metsittäminen on hyvä asia, mutta on muistettava, että nämä naiset muuttavat kaupunkeihin ilman minkäänlaista pääomaa - perintöä, jonka turvin he ovat kehittäneet omaa tulonlähdettään.
<SPEAKER ID=146 LANGUAGE="ES" NAME="Izquierdo Rojo (PSE).">
Arvoisa puhemies, naisten oikeuksien ja tasa-arvoasioiden valiokunta on tehnyt erinomaista työtä, ja mietintö onkin mielestäni parantunut. Tästä syystä olenkin muuttanut alkuperäistä kantaani ja kannatan tämän lopullisen tekstin hyväksymistä.
<P>
Ministerineuvoston 26. kesäkuuta 2003 pidetyn kokouksen tulokset ovat kuitenkin riittämättömiä. Ymmärrän komission jäsenen Solbesin yritykset esittää tulokset myönteisessä valossa, koska Solbesin ollessa Espanjan maatalousministerinä hän ymmärsi naisten aseman tärkeyden maaseudun kehittämisessä. Naisia ei ole kuitenkaan otettu mitenkään huomioon YMP:n uudistamista koskevissa päätöksissä, eikä naisiin ole edes viitattu komission jäsenen Fischlerin ehdotuksissa tai ministerien päätöksissä. Olen tutkinut kaikki sopimukset, ja näen epäsuoraa kehitystä ainoastaan maaseudun kehittämistavoissa ja nuorten maanviljelijöiden mainitsemisessa.
<P>
Kun otetaan huomioon, kuinka tärkeitä nämä sopimukset ovat YMP:n uudistukselle, asia on hyvin vakava, ja meidän on varmistettava, että naiset otetaan huomioon uudistusta koskevissa säädöksissä.
<P>
Kratsa-Tsagaropouloun mietinnön mielenkiintoisimmat kohdat sen nykyisessä muodossaan ovat avustavien aviopuolisoiden, sekä miesten että naisten, tunnustaminen ja tilanteen parantaminen, yhtäläisten mahdollisuuksien tehokkaat edistämistoimet, mikroluotot ja joustavat lainat sekä erittäin tarpeellinen ehdotus, jonka mukaan naisten pitäisi osallistua päätöksentekoon maatalousalan ammattijärjestöissä ja alakohtaisissa järjestöissä. Tämä on tarpeen, sillä YMP on yhä seksistinen.

<SPEAKER ID=147 LANGUAGE="EL" NAME="Patakis (GUE/NGL).">
Arvoisa puhemies, mietinnössä lähinnä tunnustetaan naismaanviljelijöiden epäsuotuisa tilanne. Mietinnössä ei kuitenkaan selvitetä syitä tai asiasta vastuussa olevia. Siinä pyritään huolellisesti luomaan kuva, jonka mukaan naismaanviljelijöiden asemaa voitaisiin parantaa entistä ankarammilla maanviljelyn vastaisilla toimilla, jota kannatetaan YMP:n tuoreen uudistuksen myötä.
<P>
Lisäksi esimerkiksi Leader I ja II -ohjelmien onnistumista koskevat tiedot ovat harhaanjohtavia. On tunnettu tosiasia, että näissä ohjelmissa kyse on maanviljelyä ja maaseudun kehittämistä koskevista täydentävistä toimista, ja niin kutsutun toisen pilarin rahoitustaso ei ole pelkästään mitätön, vaan se perustuu lähinnä niihin, jotka harjoittavat liiketoimintaa julkisella rahoituksella tuettavilla aloilla.
<P>
Keskeistä mietinnössä on se, että siinä hyväksytään naismaanviljelijöiden täydentävä ja epätasa-arvoinen asema maataloudessa sekä yritykset siirtää maataloudessa työskenteleviä naisia maaseutualueille, missä heidät yritetään ohjata samanlaisen työn pariin. Nämä ehdotukset palvelevat Euroopan unionin tavoitteita vähentää entisestään maataloudessa työskentelevien määrää ja autioittaa maaseutualueita, joilla on jo valtavia ongelmia erityisesti Kreikassa.
<P>
Lopuksi todettakoon, että näin ollen ehdotukset muun muassa perustaa päivähoitopaikkoja ja kulttuurikeskuksia ja kehittää julkista liikennettä ovat joko merkityksettömiä tai kyynisen tekopyhiä. Naismaanviljelijöiden nykyiset ongelmat johtuvat YMP:stä ja maanviljelyn vastaisista toimista. Ainoastaan niiden kumoaminen voi taata maanviljelyn jatkuvuuden, vakaan tulotason ja ihmisarvoisen elintason naismaanviljelijöille.
<P>
(Puhemies keskeytti puhujan.)

<SPEAKER ID=148 LANGUAGE="EL" NAME="Karamanou (PSE).">
Arvoisa puhemies, minäkin haluan onnitella ja kiittää lämpimästi Kratsa-Tsagaropoulouta tämän valiokunta-aloitteisesta mietinnöstä. Hän on tehnyt merkittävää työtä edistääkseen ja tuodakseen esiin erään naisalan, naismaanviljelijöiden, ongelmia.
<P>
Naisten oikeuksien ja tasa-arvoasioiden valiokunta, joka ymmärtää naismaanviljelijöiden erityismerkityksen maaseutualueiden kehittämisessä ja arvostaa sitä, järjesti julkisen kuulemistilaisuuden aiheesta 18. maaliskuuta 2003.
<P>
Arvoisa komission jäsen, me odotamme YMP:n uudistuksen perusteella, että maaseudun kehittämiseksi myönnetään lisävaroja, jotka kohdistetaan naismaanviljelijöiden elämän parantamiseen. Naismaanviljelijöitä väheksytään ja aliarvostetaan koko Euroopan unionissa. Toivomme erityisesti, että tarvittavat infrastruktuurit luodaan, jotta naismaanviljelijät voivat niiden avulla yhdistää työ- ja perhe-elämän ja nauttia hyvästä elämänlaadusta.
<P>
Tunnustamme luonnollisesti, että kolmas alueellinen kehittämissuunnitelma auttoi valtavasti luomaan maaseudun kehittämistä varten toimielinten rahoituskehystä, johon naiset sisällytettiin. Tuhannet kreikkalaiset naiset hyötyvät yhteisön Leader-aloitteesta. Maaseutualueiden naiset tarvitsevat kuitenkin juridista ja neuvoa-antavaa tukea, johon sisältyy tiedottamista ja tietojen lisäämistä paikallisissa yhteisöissä, koulutusohjelmia, naisten erityistarpeita tukevia toimia ja paikallisia kehittämistavoitteita naisten työllisyyden tukemiseksi ja takaamiseksi sekä naismaanviljelijöiden pitämiseksi maaseutualueilla.
<P>
Lopuksi haluan tuoda esille Kreikassa hyvin onnistuneen toimintamuodon: naisten osuuskunnat ja erityisesti maaseutumatkailuun keskittyneet osuuskunnat.

<SPEAKER ID=149 NAME="Puhemies.">
 Keskustelu on päättynyt.
<P>
Äänestys toimitetaan tänään klo 17.30.
<P>
KIRJALLINEN LAUSUMA (TYÖJÄRJESTYKSEN 120 ARTIKLA)

<SPEAKER ID=150 LANGUAGE="FR" NAME="Zrihen (PSE)">
Kiitän lämpimästi Kratsa-Tsagaropoulouta hänen erinomaisesta työstään. Mietinnön esittelyssä yritetään hyvittää maaseudun kehittämissuunnitelmaan sisältyvä syyllinen hiljaisuus naisten tärkeästä asemasta.
<P>
Nyt kun "sukupuolet huomioon ottavaa talousarviota" ollaan hyväksymässä, voimme vain vaatia, että naisten osallistumista on pystyttävä arvioimaan tarkkaan määrällisesti ja laadullisesti.
<P>
Meidän pitää myös tarkastella naisten sosiaaliturvaa ja erityistukea, jota he tarvitsevat ammatillisen koulutuksensa ja elämänlaatunsa parantamiseksi. Tämä on entistäkin tärkeämpää näin laajentumisen edellä.
<P>
Tämän tunnustamisen tavoite on vasta sitten kunnolla saavutettu, kun komissio päättää antaa tarkistetun direktiivin, jonka perusteella tällä alalla harjoitettaisiin aitoa tasa-arvopolitiikka, joka johtaisi naismaanviljelijöiden tasa-arvoiseen edustukseen erilaisilla päätöksentekoalueilla, antaisi mahdollisuuden itsenäisiin sosiaalisiin oikeuksiin, takaisi samapalkkaisuuden ja jonka avulla kiinnitettäisiin erityistä huomiota maaseutualueiden naisiin toimia valittaessa sekä laajennettaisiin Leader+-ohjelmaa siten, että se kattaisi myös laajentumisesta seuraavan uuden tilanteen.
<P>
Tällä tavoin avustavat aviopuolisot eivät enää olisi näkymättömiä ja demokratia alkaisi vallita.
<SPEAKER ID=152 NAME="Puhemies.">
 Esityslistalla on seuraavana Caverin laatima aluepolitiikka-, liikenne- ja matkailuvaliokunnan suullinen kysymys komissiolle linja-autojen turvallisuudesta (O-0049/2003 B5-0100/2003).
<P>
Kysymyksen laatija Caveri ei valitettavasti ole paikalla, joten ensimmäisen puheenvuoron aiheesta käyttää komission jäsen Solbes Mira.

<SPEAKER ID=153 LANGUAGE="ES" NAME="Solbes Mira">
. (ES) Arvoisa puhemies, tähän asti linja-autojen matkustajien ei ole tarvinnut käyttää turvavöitä, mutta hiljattain on hyväksytty uusi direktiivi, jonka mukaan jäsenvaltioiden on edellytettävä M2- ja M3-luokkien ajoneuvojen kaikilta yli kolmevuotiailta matkustajilta käytössä olevien ajoneuvojen turvalaitteiden käyttöä. Näiden ajoneuvojen matkustajille ilmoitetaan velvoitteesta käyttää turvavöitä ajoneuvon liikkuessa.
<P>
Jäsenvaltioiden on annettava tämän direktiivin noudattamisen edellyttämät lait, asetukset ja hallinnolliset määräykset 9. toukokuuta 2006 mennessä. Laajentaakseen turvavöiden asennuspakkoa kaikkiin ajoneuvoihin, myös linja-autoihin, komissio on äskettäin ehdottanut myös kolmen turvavöitä koskevan direktiivin muuttamista.
<P>
Toiseksi, tieinfrastruktuurin osalta komissio aikoo ehdottaa jäsenvaltioiden hyväksyttäväksi suuntaviivadirektiiviä kansallisista järjestelmistä ongelma-alueiden määrittämiseksi ja hallitsemiseksi, turvallisuustarkistusten järjestämisestä sekä kuljettajille annettavia tietoja koskevista vähimmäissäännöistä Euroopan laajuisen tieliikenneverkon alueella. Tasoristeyksiä koskeva seikka, jonka Caveri myös otti esille, sisältyy direktiivissä ehdotettuihin ongelma-alueiden hallintamenettelyihin ja turvallisuustarkastuksiin.
<P>
Lopuksi haluan todeta, että komissio on hiljattain hyväksynyt uuden liikenneturvallisuuden toimintaohjelman, johon sisältyy erillinen luku tavaroiden ja matkustajien turvallisesta kuljettamisesta. Maanteiden tavara- ja henkilöliikenteen kuljettajien ammattikoulutuksesta hiljattain annetun direktiivin lisäksi parhaillaan valmistellaan lainsäädäntöehdotusta, tarkemmin ottaen direktiiviä, jolla pyritään parantamaan ajo-, lepo- ja työaikoja koskevan sosiaalilainsäädännön soveltamista. Direktiivissä aiotaan säätää muun muassa kuljettajien ajo- ja lepoaikojen noudattamisen varmistamiseksi tehtävien tarkastusten määrän merkittävästä lisäämisestä.
<P>
Vaikka toimintaohjelmaan ei liity linja-autojen rakentamista koskevia erityistoimenpiteitä, komissio tutkii huolellisesti ECBOS-tutkimushankkeen suositukset. Hankkeen loppuraporttia laaditaan parhaillaan. Hankkeen ehdotusten tarkoituksena on parantaa voimassaolevia sääntöjä ja ehdottaa uusia säädöksiä ja standardeja entistä turvallisempien linja-autojen rakentamiseksi, jotta voidaan lisätä turvallisuutta esimerkiksi sellaisissa onnettomuuksissa, joissa ajoneuvo kääntyy ylösalaisin. Komissio aikoo lisäksi ehdottaa lähitulevaisuudessa henkilöajoneuvojen osalta jo käytössä olevan kaltaista ajoneuvojen pakollista hyväksymisjärjestelmää myös linja-autoille ja kuorma-autoille.

<SPEAKER ID=154 LANGUAGE="DE" NAME="Koch (PPE-DE).">
Arvoisa puhemies, arvoisa komission jäsen, hyvät kollegat, viime kuukausien aikana tapahtuneet linja-auto-onnettomuudet, joista osa on ollut vakavia, ovat johtaneet siihen, että kansalaiset ovat huolissaan ja monet tahot ovat alkaneet pohtia, ovatko nykyiset linja-autojen turvallisuutta koskevat säännöt riittäviä ja olisiko niitä laajennettava. Huomiota on kiinnitetty asiaa koskeviin lakeihin, hallinnollisiin seikkoihin sekä tekniikan kehitystilanteeseen. Yleisesti voidaan todeta, että on yhteisen edun mukaista olla vahingoittamatta linja-autojen mainetta periaatteessa hyvin turvallisena liikennemuotona, sillä linja-autoliikenteessä tapahtuu vain 0,2 kuolemantapausta miljardia matkustajakilometriä kohti, kun henkilöautojen kohdalla vastaava luku on 6,8 ja rautatieliikenteessä 0,6. Haluan käyttää tilaisuutta hyväkseni esittääkseni kiitokseni ja kunnioitukseni lukuisille hyvämaineisille linja-autoyhtiöille ja niiden kuljettajille.
<P>
Vaikuttaa siltä, että yleisesti ollaan sitä mieltä, että puutteet liittyvät toisaalta inhimillisiin tekijöihin ja toisaalta taas lakien täytäntöönpanoon. Katsooko komissio olevan mahdollista parantaa tilannetta ennen kaikkea vaikuttamalla ihmisten käyttäytymiseen tieliikenteessä ja yrityksissä, mutta myös jakamalla tietoa? Eikö olisi hyödynnettävä entistä enemmän mahdollisuuksia ajoneuvojen ja niiden kuljettajien seurantaan, jotta niin kutsutut mustat lampaat voitaisiin erottaa joukosta ja saada vastuuseen teoistaan? Kolmanneksi katson, että olisi tutkittava, ovatko nykyisin voimassa olevat testausstandardit riittäviä takaamaan, että linja-autojen tärkeimmät tarkastukset ja turvallisuustestit suoritetaan korkealaatuisesti. Koska ajoneuvojen vakauden ja turvallisuuden takaamiseen tarkoitettujen elektronisten komponenttien käyttö lisääntyy, katson, että on entistä tärkeämpää, että nämä elektroniset laitteet tarkastetaan säännöllisesti. Neljänneksi odotan komission katsovan linja-autojen turvallisuuden ensisijaiseksi tieliikenteen turvallisuutta koskevaa kolmatta toimintaohjelmaa koskevassa ehdotuksessaan.

<SPEAKER ID=155 LANGUAGE="DE" NAME="Turmes (Verts/ALE).">
Arvoisa puhemies, hyvät kollegat, hyvät vierailijat, Euroopan unionin 15 jäsenvaltion tieliikenteessä menetetään vuosittain 40 000 ihmishenkeä. Tilanne merkitsee eräänlaista sotatilaa Euroopan teillä, eikä sen voida sallia jatkua tällaisena. Viime kuukausina on tapahtunut useita linja-auto-onnettomuuksia, joissa ihmisiä on kuollut tai loukkaantunut vakavasti. Katson, että tämä on asia, johon meidän olisi puututtava entistä tarkemmin. Linja-autot - joiden käyttöön olen vihreänä erityisen mieltynyt - ovat ympäristöystävällisin matkustustapa, mutta niistä on tultava entistä turvallisempia. Toinen syy, jonka vuoksi meidän on kiinnitettävä tähän seikkaan huomiota on se, että tieliikenne tulee lisääntymään paljon tulevina vuosina unionin laajentuessa itään ja etelään. Kuten yleisölehterien vierailijat osoittavat, linja-automatkailu lisääntyy edelleen, kun ihmiset matkustavat niillä yhä enemmän, joten meidän on tehtävä siitä yhä turvallisempaa.
<P>
Mitä tulee inhimillisiin erehdyksiin, me tiedämme, että suuri ongelma maanteillä on sosiaalisääntöjen rikkominen. Työaikoja ei noudateta, mikä myös osoittaa, että alan lainsäädäntö ei ole tarpeeksi tiukkaa. Myöskään valvonta ei ole riittävää. Voin vain vedota neuvoston puheenjohtajana toimivaan Italiaan, jotta Markovin mietintö työajoista vihdoinkin otettaisiin vakavasti ja nostettaisiin käsittelyssä etusijalle. Puheenjohtajavaltio Kreikka nimittäin vain jäädytti asian käsittelyn kuukausiksi. Vain työaikoja parantamalla saadaan maanteille hyvin levänneitä linja-auton kuljettajia ja uupumukselle voidaan tehdä jotain. Tämä edellyttää luonnollisesti lisävalvontaa, ja olen iloinen siitä, että komissio haluaa tehdä asialle jotain.
<P>
Toinen turvallisuuteen liittyvä seikka, johon meidän on puututtava, on turvavöiden asentamista koskeva vaatimus, joka tällä hetkellä koskee vain uusia linja-autoja. Emme voi odottaa 15 vuotta ja sitä, että vanhat linja-autot korvataan uusilla. Meidän on toimittava nyt ja hyödynnettävä kaikkia nykyisten linja-autojen tarjoamia teknisiä mahdollisuuksia. Viime kuukausien onnettomuudet ovat osoittaneet, että monet ovat kuolleet lentäessään ulos ylösalaisin kääntyneistä linja-autoista. Turvavyöt auttavat tämän vaaran poistamisessa, ja toivon komission ja neuvoston yhdistävän voimansa asian ratkaisemiseksi.

<SPEAKER ID=156 LANGUAGE="EL" NAME="Hatzidakis (PPE-DE).">
Arvoisa puhemies, Ranskassa ja Unkarissa tapahtuneiden onnettomuuksien lisäksi myös meillä Kreikassa tapahtui pääsiäisen jälkeen kauhea onnettomuus, jossa 21 koululaista menetti henkensä Tembissä, Tessalonikin ja Larissan välillä rannikolle suuntautuvalla koulun retkellä. Tapaus järkytti kaikkia Kreikassa, siitä kerrottiin laajasti kaikkialla Euroopassa ja yhdessä muiden järkyttävien onnettomuuksien kanssa se on johtanut nyt käytävään keskusteluun.
<P>
Tarkastelemme luonnollisesti myös Euroopan komission kymmenvuotista ohjelmaa ja käsittelemme sitä laajasti aluepolitiikka-, liikenne- ja matkailuvaliokunnassa. Ehdotuksessamme käsitellään muitakin ajatuksia. On korostettu perustellusti, että turvavyökysymystä on tarkasteltava välittömästi. Perustellusti on myös korostettu sitä, että meidän on tarkasteltava linja-autojen teknisiä vaatimuksia, ja olen iloinen Euroopan komission kannasta tässä asiassa. Meidän on kuitenkin luonnollisesti myös tarkasteltava ajoaikoja, sillä linja-auton kuljettajat eivät usein voi uupumuksen vuoksi hoitaa työtään kunnolla. Euroopan parlamentti on tehnyt tätä koskevan ehdotuksen ja toivon neuvoston suhtautuvan siihen myönteisesti.
<P>
Omalta osaltani haluan esittää kantani kahdesta yksittäisestä seikasta. Ensimmäinen koskee nopeusrajoittimia. Käsittelen tätä, koska olin itse Euroopan parlamentin esittelijä. Lainsäädäntö on olemassa. On hallitusten tehtävä soveltaa tätä erityislainsäädäntöä mahdollisimman pian. On osoitettu, että varsinkin suurten ajoneuvojen nopeutta rajoittamalla voidaan vähentää onnettomuuksia ja niiden seurauksia.
<P>
Toinen seikka, josta haluan puhua - ja tämä koskee Euroopan komissiota - koskee yhteisön tukikehyksestä rahoitettuja hankkeita. Meidän on kiinnitettävä erityistä huomiota tiehankkeisiin heikkolaatuisen työn välttämiseksi. Minulla on erityisen onnettomia kokemuksia kotimaastani, jossa uusien hankkeiden työn laatu on ollut hyvin heikko. Tämän vuoksi tiet ovat vaarallisia eikä niiden käyttö ole aina turvallista. Tämän vuoksi Euroopan komission olisi tiukasti valvottava työn laatua.

<SPEAKER ID=159 NAME="Puhemies.">
Esityslistalla on seuraavana komission julkilausuma sen FNSEA:lle ja eräille muille ranskalaisille naudanliha-alan elinkeinojärjestöille määräämästä sakosta.

<SPEAKER ID=160 LANGUAGE="ES" NAME="Solbes Mira">
. (ES) Arvoisa puhemies, kuten tiedätte, komissio teki 2. huhtikuuta 2003 päätöksen, jonka mukaan kuusi naudanliha-alan liittoa oli rikkonut kilpailusääntöjä. Komissio asetti toimijoille lähes 17 miljoonan euron sakot.
<P>
Käsittelemme neljän ranskalaisen maanviljelijäyhdistyksen ja kahden teurastamoyhdistyksen vuoden 2001 lopussa tekemää sopimusta. Sopimus koski vähimmäishintaa koskevia sitoumuksia sekä muista jäsenvaltioista peräisin olevan tuonnin määräaikaista rajoittamista. Alun perin sopimus laadittiin julkisesti ja kirjallisesti, mutta komission lähettämän varoituskirjeen jälkeen se toteutettiin salaisena suullisena sopimuksena. Sopimukset tehtiin naudanlihamarkkinoiden alan kriisistä johtuvien matalien hintojen aikaan.
<P>
Maatalouden pääosaston toimittamien tietojen perusteella kilpailun pääosasto aloitti tutkimukset ja lähetti tiedonsaantipyynnön marraskuun puolivälissä 2001. Tämän perusteella - ja haluan korostaa tätä seikkaa - komissio ei tehnyt muuta kuin lähetti varoituskirjeet marraskuun lopussa 2001. Kaikki sopimuspuolet vakuuttivat tuolloin komissiolle kirjallisesti lopettavansa laittoman sopimuksen soveltamisen. Komissio sai kuitenkin näyttöä siitä, että sopimuspuolet jatkoivat sopimusta salaisesti. Komission epäilykset varmistuivat todeksi joulukuussa 2001 tehtyjen yllätystarkastusten yhteydessä. Sopimuspuolille annettiin mahdollisuus esittää huomautuksensa suullisesti ja kirjallisesti. Yhteisöjen tuomioistuimen toistuvien tuomioiden perusteella 2. huhtikuuta 2003 tehdyssä päätöksessä todetaan ensinnäkin perustamissopimuksen 81 artiklan vastaisen hintasopimuksen olemassaolo ja toiseksi sellaisen myöskin yhteisön sääntöjen vastaisen sopimuksen olemassaolo, jolla rajoitettiin tuontia muista jäsenvaltioista.
<P>
Komission tutkimusten aikana keräämä aineisto osoittaa myös, että kaikki kyseiset organisaatiot tiesivät, että niiden tekemä sopimus oli lainvastainen ja että kilpailuviranomaiset tulisivat puuttumaan siihen. Komissio määräsi Ranskan suurimmalle maatalousliitolle FNSA:lle 12 miljoonan euron sakon ja yhdelle teurastamoliitoista 480 000 euron sakon.
<P>
Sallinette minun muistuttaa, että kilpailusääntöjen vakavien rikkomisten yhteydessä komissio vahvistaa jokaiselle sopimuspuolelle perusmääräisen sakon, periaatteessa vähintään 20 miljoonaa euroa.
<P>
Kolme tärkeintä seikkaa, joista komission päätöstä on kritisoitu, koskevat ensinnäkin ammattiliittojen vapauteen puuttumista, toiseksi sakon liiallista määrää kriisitilanteen huomioon ottaen sekä kolmanneksi komission toimettomuutta toisessa hullun lehmän taudin aiheuttamassa kriisissä. Pyrin vastaamaan kaikkiin kolmeen väitteeseen.
<P>
Mitä tulee ammattiliittojen vapauteen, komissio katsoo, että päätöksen laajuutta on liioiteltu. Ammattiliittojen vapaus on yleisesti tunnustettu perusvapaus. Komissio toteaa tämän myös päätöksessään. Tämä vapaus ei kuitenkaan oikeuta aivan mihin tahansa: ammattiliitto ei voi tehdä yhteismarkkinoiden sääntöjen vastaisia hintasopimuksia tai sopimuksia tuonnin rajoittamisesta. Päätöksessä todetaan ainoastaan tämä.
<P>
Sakon määrästä on todettava, että se on vahvistettu rikkomisen vakavuuden ja raskauttavien asianhaarojen mukaisesti. Tässä tapauksessa rikkominen oli vakavaa, mutta myös asianhaarat olivat raskauttavat. Meidän on muistettava, että karjankasvattajat pakottivat teurastamot allekirjoittamaan laittoman sopimuksen väkivalloin. Meidän on myös muistettava, että osapuolten vakuutettua etteivät ne uusi sopimusta, ne kuitenkin jatkoivat sopimuksen soveltamista salaisesti. Komissio otti lisäksi huomioon maatalousalan vaikean taloudellisen tilanteen, hullun lehmän taudin sekä suu- ja sorkkataudin aiheuttamat kriisit, joista parlamentin jäsen Bernié puhui parlamentissa 7. huhtikuuta, ja juuri näiden poikkeuksellisten olosuhteiden vuoksi sakkoa alennettiin ensimmäistä kertaa peräti 60 prosenttiyksiköllä.
<P>
Kolmanneksi on väitetty, ettei komissio itse toteuttanut asianmukaisia toimenpiteitä hullun lehmän taudin aiheuttaman kriisin ratkaisemiseksi. Tältä osin on muistettava, että komissio moninkertaisti markkinoiden tasapainottamistoimenpiteensä. Interventiomekanismiin turvauduttiin todella laajasti ja sen soveltamisedellytyksiä lisättiin. Erityisiä kriisimekanismeja kehitettiin, jotta jäsenvaltiot saattoivat vetää ylimäärän pois markkinoilta. Tällä tavalla muutaman kuukauden aikana markkinoilta poistettiin lähes 10 prosenttia eurooppalaisesta kulutuksesta. Yhteisön talousarviosta tähän toimintaan käytettiin lähes miljardi euroa ja lisäksi komissio antoi jäsenvaltioille luvan myöntää kansallista tukea tilanteesta eniten kärsiville karjankasvattajille. Ranskassa komissio hyväksyi yli 300 miljoonan euron valtiontuen.
<P>
Lopuksi meidän on muistettava, että vaikka naudanliha-alan kriisi koski koko Eurooppaa, ei komission tietoon ole tullut yhdenkään muun osapuolen muissa jäsenvaltioissa katsoneen tarpeelliseksi luoda laittomia kartelleja. Päätös, jossa kuvataan komission selvittämät tosiseikat ja laittomuuksia koskevat päätelmät kokonaisuudessaan, julkaistaan lähiaikoina.

<SPEAKER ID=161 LANGUAGE="DE" NAME="Graefe zu Baringdorf (Verts/ALE).">
Arvoisa puhemies, arvoisa komission jäsen, tekniseltä kannalta olette oikeassa todetessanne lausunnossanne, että hintojen ja määrien vahvistaminen on vastoin Euroopan unionin tasavertaista kilpailua. Vaikka toitte myös tämän esille, tosiasia on, että karjankasvattajat olivat erityisen vaikeassa tilanteessa. BSE-kriisi oli markkinoille isku, jollaista ei koskaan aiemmin ollut koettu, ja myös tästä komission on kannettava vastuunsa. Sallinette minun muistuttaa, että kriisin yhteydessä komissio ja tietyssä määrin myös neuvosto ja muutamat jäsenvaltiot pyrkivät kaatamaan öljyä laineille, millä oli kielteisiä vaikutuksia markkinoihin katastrofin kohdatessa. Sallinette minun muistuttaa myös, että parlamentin ja sen tutkimusvaliokunnan oli pakotettava komissio - ja jossain määrin myös neuvosto - ryhtymään todellisiin toimiin, ei ainoastaan terveydensuojelun ja taudin torjunnan kannalta vaan myös maanviljelijöiden korvausten osalta.
<P>
On ymmärrettävää, että ihmiset tällaisessa tilanteessa etsivät jopa lainvastaisia puolustautumiskeinoja. En halua puolustella tällaista toimintaa, ja siitä on rangaistava, mutta meidän - ja tarkoitan nyt komissiota - on kannettava oma vastuumme. Äsken esittelemienne markkinoiden siistimistä ja sääntelyä koskevien toimenpiteiden lisäksi meidän on myös tarkasteltava perusteellisesti maatalouspolitiikkaa. Kyseisenä ajankohtana tilanne oli sellainen, että Ranskassa sonnipalkkioihin sovellettua 90 eläimen ylärajaa ei sovellettu muissa maissa - esimerkiksi Saksassa - joten meillä maksettiin korvausta jokaisesta tuottamastamme sonnista, kun taas Ranskassa oli käytössä rajoitus. Tämän vuoksi Ranskassa markkinat kehittyivät vakaiksi, ja muut valtiot pyrkivät kovasti viemään tuotteitaan sinne. Ranskaan ja karjan hintaan kohdistui siis paineita. Tämä on toinen ala, jolla maatalouspolitiikan olisi taattava yhtäläiset edellytykset, jotta kahdestakymmenennestä tuhannesta härästä ei maksettaisi samaa palkkiota kuin kahdestakymmenennestä. Vaihtoehto on, että toimenpidettä sovelletaan kaikissa valtioissa. Sallinette minun jälleen muistuttaa, että tämä maatalousalalla vallinnut eriarvoisuus aiheutti valtaisia ongelmia, sillä se lietsoi maatalousalan kilpailua. Jos komissio nyt haluaa turvautua sakkoihin, sen on ainakin otettava huomioon olosuhteet ja mukautettava sakon määrää niiden mukaan.

<SPEAKER ID=162 LANGUAGE="FR" NAME="Bernié (EDD).">
Arvoisa komission jäsen, pyysin komissiolta tätä selitystä, koska olin niin järkyttynyt sakosta, jonka aiotte määrätä Ranskan maanviljelijöiden liitoille. Sakko on kaksikertainen rangaistus: ensinnäkin alaa rangaistaan aloitekyvystä, jonka turvin se selviytyi hyvin poikkeuksellisesta kriisistä. Lisäksi uhkaatte liittojen olemassaoloa, sillä sakon määrä on suurempi kuin niiden talousarvio.
<P>
Ranskan naudanliha-ala työllistää 200 000 maanviljelijää, joiden keskitulo on alle 8 000 euroa vuodessa. Syksyllä 2001 hinnat laskivat yli 45 prosenttia, vaikka naudanlihan kuluttajahinnat paradoksaalisesti vain nousivat. Eurooppalaisesta yhteisvastuusta ei myöskään näkynyt minkäänlaisia merkkejä ja Ranskan markkinat täyttyivät muista jäsenvaltioista tuotavasta puoli-ilmaisesta lihasta.
<P>
Tässä poikkeuksellisessa kriisitilanteessa ei edes enää ollut mitään markkinoita. Ranskan maanviljelijöiden liitot päättivät Ranskan maatalousministerin ja -ministeriön suostumuksella vahvistaa vähimmäishinnan. Hinta oli niin alhainen, ettei voittomarginaalia enää ollut lainkaan. Missään tapauksessa kyseessä ei ollut salainen sopimus, sillä sopimuksentekoiltana Ranskan maanviljelijäliitot järjestivät lehdistötilaisuuden. Toisin kuin lehdissä on kirjoitettu, kyseessä ei siis ollut kartellin perustaminen. Kyse oli pikemminkin yhteisvastuullisesta teosta yhden maataloustuotannon tekijän, korkealaatuisen naudanlihan tuotannon häviämisen estämiseksi.
<P>
Jos yhteisö ei olisi epäonnistunut markkinoiden vakauden takaamisessa, ei Ranskan maanviljelijöiden olisi tarvinnut ryhtyä toimiin. Poikkeuksellisessa kriisitilanteessa tarvitaan poikkeuksellisia toimia.
<P>
Arvoisa komission jäsen, haluan lopuksi esittää teille muutaman kysymyksen. Voitteko tarkentaa, mitä toimenpiteitä komissio toteutti ja miksi ne epäonnistuivat? Ymmärsittekö todella maanviljelijöiden huolen ja sen, että korkealaatuisen lihan tuotanto oli vaarassa tuhoutua? Voitteko kertoa millä perusteella asetitte sakon määräksi 16,7 miljoonaa euroa, mikä on nähdäkseni täysin tähtitieteellinen summa? Eikö komission kanta teistä ole vähimmäishintojen vahvistamisen periaatteen vastainen? Lopuksi, eikö nyt, kun maanviljelijöiden liitot ovat pyytäneet Euroopan yhteisöjen tuomioistuinta ratkaisemaan asian, komission tulisi mielestänne pyrkiä rauhoittamaan tilannetta perumalla asettamansa sakot poikkeuksellisten olosuhteiden vuoksi?

<SPEAKER ID=163 LANGUAGE="FR" NAME="Souchet (NI).">
Arvoisa puhemies, olen täysin eri mieltä päätelmistänne. Meidän on muistettava Euroopan unionia syksyllä 2001 kohdannut järkyttävä tilanne kauhean hullun lehmän taudin kriisin puhjetessa: kuluttajien liioitellut pelot johtivat naudanlihan kulutuksen huikeaan laskuun ja hinnat romahtivat ennen näkemättömän alhaiselle tasolle. Suurkeittiöt, hypermarketit ja teurastamot kieltäytyivät vastaanottamasta naudanlihaa. Epätoivoiset karjankasvattajat totesivat karjansa kasvavan, rehuvarastojen hupenevan, ja yleinen järjestys oli vaarassa. Minkälaisia ehdotuksia Euroopan komissio esitti? Voimattomia ja tehottomia toimenpiteitä, jotka eivät pystyneet lähimainkaan vastaamaan kriisin laajuuteen ja sen aiheuttamiin ongelmiin. Se ehdotti vapaaehtoisia teurastus- ja hävittämistoimia, joita jotkut jäsenvaltiot, erityisesti Saksa ja Alankomaat, eivät toteuttaneet. Sen sijaan ne veivät ongelmansa Ranskaan ja kieltäytyivät auttamasta omia karjankasvattajiaan.
<P>
Tässä tilanteessa Ranskassa viranomaisten ja maanviljelijöiden yhteisestä sopimuksesta toteutetut toimenpiteet, joita olivat teurastajien kanssa vahvistetut hinnat, jotka vastasivat myös komission asettamia hävittämishintoja, sekä maahantuojiin vetoaminen, jotta nämä lakkaisivat tuomasta naudanlihaa, olivat täysin asianmukaisia kyseisessä tilanteessa ja ne rauhoittivat tilanteen välittömästi. Komission esittämä syyte laittomasta sopimuksesta vaikuttaa tämän vuoksi suhteettomalta ja pöyristyttävältä, ja tilanteen vakavuuden huomioon ottaen rehellisesti sanottuna sekä absurdilta että vastuuttomalta. Pyydän komissiota perumaan järjettömät toimensa ja kohdistamaan energiansa sellaisten todellisten salaisten sopimusten paljastamiseen, jotka tosiasiassa vaarantavat vapaan kilpailun.

<SPEAKER ID=164 LANGUAGE="ES" NAME="Solbes Mira">
. (ES) Arvoisa puhemies, yhteisön sääntöjä on noudatettava. Sakkojen määrittäminen perustuu lainsäädäntöön ja nähdäkseni tässä tapauksessa lainsäädäntöä on myös noudatettu vakiintuneen menettelyn mukaisesti, ja kuten olen todennut, erityisolosuhteet on otettu huomioon ja kohtelua lievennetty niiden mukaisesti.
<P>
Siitä, mitä komissio teki kriisin ratkaisemiseksi, mainitsin alkuperäisessä puheenvuorossani toimiin osoitetut määrärahat sekä tarpeen toimia markkinoiden vakauden säilyttämiseksi. Nämä ovat perustelut, ja komission päätöksessä luonnollisesti esitetään yksityiskohtaisesti kaikki seikat.

<SPEAKER ID=165 NAME="Puhemies.">
Paljon kiitoksia arvoisa komission jäsen.
<P>
Keskustelu on päättynyt.
<P>
Äänestys toimitetaan iltapäivällä.

<SPEAKER ID=167 NAME="Puhemies.">
Esityslistalla on seuraavaksi keskustelut ihmisoikeuksista sekä demokratian ja oikeusvaltion periaatteiden loukkauksia koskevista tapauksista.

<SPEAKER ID=169 NAME="Puhemies.">
Esityslistalla on seuraavana yhteiskeskustelu seuraavista päätöslauselmaesityksistä:
<P>
B5-0337/2003 Bastiaan Belder Demokratian ja monimuotoisuuden Eurooppa -ryhmän puolesta: tilanteesta Kambod?assa 27. heinäkuuta 2003 pidettävien vaalien alla,
<P>
B5-0343/2003 van den Berg Euroopan sosiaalidemokraattisen puolueen ryhmän puolesta: Kambod?an vaalit,
<P>
B5-0346/2003 Patricia McKenna Vihreät / Euroopan vapaa allianssi -ryhmän puolesta: Kambod?asta,
<P>
B5-0349/2003 Hartmut Nassauer Euroopan kansanpuolueen ryhmän (kristillisdemokraatit) ja Euroopan demokraattien puolesta: Kambod?asta,
<P>
B5-0353/2003 Luisa Morgantini Euroopan yhtyneen vasemmiston konfederaatioryhmän / Pohjoismaiden vihreän vasemmiston ryhmän puolesta: tilanteesta Kambod?assa 27. heinäkuuta 2003 pidettävien vaalien alla,
<P>
B5-0357/2003 Graham R. Watson Euroopan liberaali- ja demokraattipuolueen ryhmän puolesta: tilanteesta Kambod?assa 27. heinäkuuta 2003 pidettävien vaalien alla.

<SPEAKER ID=170 LANGUAGE="NL" NAME="Belder (EDD).">
Arvoisa puhemies, Kambod?an tilanne on monimutkainen. Juuri tänä aamuna eräs siellä työskentelevä alankomaalainen avustustyöntekijä kertoi minulle, ettei hän tiedä mitä puoluetta äänestäisi kuukauden lopussa pidettävissä vaaleissa. Viesti on selvä ja oikeudenmukainen: Euroopan on suhtauduttava kaikkiin Kambod?an puolueisiin yhtä kriittisesti seuratessamme niiden etenemistä kohti vaaleja. Tämän vuoksi odotan myös EU:n vaalitarkkailijoiden raporttia.
<P>
Samalla Kambod?a on siirtymävaiheessa. Aiemmin pääasiassa humanitaarisesta avusta riippuvaisesta maasta on tulossa tavallinen kehitysmaa. Euroopan unionin apua tarvitaan kuitenkin edelleen. Olen kuullut paikan päältä hyvin tiukkaa kritiikkiä eurooppalaisen avun koordinoinnista ja tehokkuudesta. Kambod?alaisten parempi tulevaisuus rakennetaan hajauttamalla hallintoa ja osallistumalla tiiviisti yhteisrahoitukseen. Lyhyesti sanottuna Euroopan yhteisön humanitaarisen avun toimiston (ECHO) investoinnit, vaikka ovat tosin hyödyllistä, edellyttävät jatkoa, toisin sanoen EU:n Kambod?aa koskevan strategia-asiakirjan tosiasiallista täytäntöönpanoa.

<SPEAKER ID=171 LANGUAGE="DE" NAME="Junker (PSE).">
Arvoisa puhemies, hyvät kollegat, on todellakin palautettava mieliin, että Pol Potin hallinnon hirveät vuodet ovat traumatisoineet kokonaisen kansan. Noin kaksi miljoonaa ihmistä menetti henkensä ja lukemattomia siirrettiin kotiseuduiltaan ja karkotettiin. Jopa silmälasien käyttö saattoi vaarantaa hengen ja korkea koulutus merkitsi tuomiota.
<P>
Jos nyt matkustaa halki tämän kauniin trooppisen maan ja tutustuu sen vaikuttaviin kivirakennelmiin, jotka todistavat ikiaikaisesta kulttuurista, törmää kaikkialla kuitenkin piinatun kansan fyysisiin ja henkisiin vammoihin - kansan, jota ensin terrorisoivat punakhmerit ja joka sitten joutui vietnamilaisten vapauttajien ikeen alle. Jonkinlaiseen normaalitilaan on päästy vasta YK:n suojissa. Olen voinut seurata maan edistymistä, sillä olen vieraillut maassa monta kertaa ja olin yksi vuoden 1998 vaaleihin osallistuneista tarkkailijoista.
<P>
Voin vielä lisätä, ettei missään muualla maailmassa ole yhtä paljon kotitalouksia naisten varassa verrattuna miesten johtamiin kotitalouksiin. Naisten pojat, puolisot ja veljet joutuivat ihmiselämää halveksineen järjestelmän ja väkivaltaisten selkkausten uhreiksi. Syyllisiä olivat myös amerikkalaisten pommit ja vietnamilaisten maamiinat, jotka yhä uudelleen räjäyttivät ihmisiä kuoliaiksi tai vammauttivat heitä vakavasti - ja tätä tapahtuu toisinaan vieläkin. Jäljelle on jäänyt vain köyhyyttä, puutetta, juuriltaan revitty kansa, ja - pakko todeta - eräänlainen halukkuus turvautua väkivaltaan.
<P>
Halukkuus turvautua väkivaltaan ilmenee luonnollisesti myös valmistauduttaessa vaaleihin, mutta mielestäni on tehtävä selväksi - kuten muiden muassa Kambod?an ihmisoikeuksien päävaltuutettu on yksiselitteisesti todennut - että tilanne on osoittautumassa huomattavasti aiempaa rauhallisemmaksi. Myös ASNFREL (Asia Network for Free Elections) on pannut merkille väkivallan merkittävän vähentymisen aikaisempiin vaaleihin verrattuna. Vaalien kannalta on hyvin tärkeää, että seuraamme tilanteen kehittymistä niiden alla, sillä on selvää, etteivät ne suju täysin rikkeittä. Myöskään maan historian valossa vaalien ei voida olettaa sujuvan ongelmitta. Jos kuitenkin voimme auttaa vahvistamaan demokratiaa maassa ja saamaan kansan vakuuttuneeksi demokraattisten vaalien merkityksestä, se on merkittävä edistysaskel koko alueen matkalla kohti demokratiaa, sillä on tunnustettava, ettei tilanne naapurimaissa ole juurikaan parempi - toisinaan se on jopa huonompi. Toivonkin Kambod?an löytävän tiensä demokratiaan, inhimillisyyteen ja väkivallattomuuteen. Näin se voisi myös toimia esimerkkinä naapurimailleen.
<SPEAKER ID=172 NAME="McKenna (Verts/ALE).">
Arvoisa puhemies, yksi suurista huolenaiheista on, että tammikuusta lähtien ainakin 15 ihmistä, pääosin opposition kannattajia, on kuollut heinäkuussa pidettäviin vaaleihin liittyvissä väkivaltaisuuksissa. Vieraillessamme Kambod?assa jokin aika sitten me ASEAN-valtuuskunnan jäsenet tapasimme joitakin oppositiopuolueiden edustajia, joista eräät olivat menossa surmansa saaneiden puolueenjäsenten hautajaisiin. Tilanne on täysin sietämätön.
<P>
Ihmisoikeustilanne Kambod?assa ei ole parantunut viimeisten kymmenen vuoden aikana ja ihmisoikeusjärjestöt ovat jatkuvasti korostaneet huoltaan siitä, ettei ihmisoikeusrikkomuksiin syyllistyneitä, erityisesti poliiseja ja armeijan henkilöstöä, rangaista. Ainoa loppuunsaatettu oikeudenkäynti tapahtui vuonna 1993, kun YK:n hallinnon alla eräs Ten Seng asetettiin syytteeseen ja tuomittiin. Kyseinen henkilö toimii edelleen apulaispäällikkönä vankilassa, jossa hän rikoksensa toteutti.
<P>
Vietnamilaisten montagnard-heimojen jäseniä palautetaan jatkuvasti Vietnamiin, jossa heitä kohdellaan huonosti ja heitä odottaa epäoikeudenmukainen oikeudenkäynti. Tästä asiasta on keskusteltu täällä parlamentissa. Oikeudellisia suojakeinoja on olemassa Kambod?assa, mutta niitä ei kunnioiteta. On olemassa säädöksiä, joiden mukaan kidutus on laitonta. Samoin on olemassa säädöksiä, joiden tarkoituksena on estää erilaiset väärinkäytökset tuomioistuimissa ja rangaistusjärjestelmässä sekä varmistaa, että säädösten rikkomisesta seuraa rangaistus. Ongelmaa ei kuitenkaan ole vielä ratkaistu, sillä nykyisiä säädöksiä ei noudateta.
<P>
Toivon tulevan hallituksen ja parlamentin takaavan lakien noudattamisen ja huolehtivan siitä, ettei tilanne jatku nykyisellään. Vapauden on oltava täydellistä. On myös hyvin tärkeää, että uusi hallitus tai parlamentti saattaa punakhmerien entiset johtajat oikeuteen. On aivan uskomatonta, että nämä ihmiset edelleen selviävät rangaistuksetta valtavista ihmisoikeusrikkomuksista.
<SPEAKER ID=173 LANGUAGE="DE" NAME="Nassauer (PPE-DE).">
Arvoisa puhemies, hyvät kollegat, Kambod?assa valitaan 27. heinäkuuta uusi parlamentti ja vaaleihin osallistuu parikymmentä poliittista puoluetta. Tämä on jo sellaisenaan osoitus jonkinlaisesta edistymisestä kohti demokratiaa. Loppujen lopuksi tärkeintä on luonnollisesti tapa, jolla vaalit toteutetaan, sekä niitä edeltävät ja seuraavat tapahtumat ja se, onko menettely oikeudenmukainen ja voidaanko sitä kutsua demokraattiseksi. Juuri tätä meillä on syytä epäillä. Väkivalta varjostaa edelleen vaalien valmisteluja, oppositiopoliitikkoja uhkaillaan ja pelkästään kesäkuussa heistä on murhattu jo kaksi. Kaikki osoittaa itsevaltaisen kommunistipuolueen käyttävän valtaa, eikä se vaikuta sopeutuvan ajatukseen muiden puolueiden olemassaolosta.
<P>
Paikallisviranomaiset rikkovat säännönmukaisesti paikallisvaaleja koskevia sääntöjä, eikä näistä rikkomuksista rangaista. Demokratian laatu perustuu kaikkien osapuolten mahdollisuuteen käyttää vapaasti tiedotusvälineitä, ennen kaikkea sähköisiä tiedotusvälineitä, mitä ei ole taattu, varsinkaan kun sähköiset tiedotusvälineet ovat Kambod?an kansanpuolueen ja pääministeri Hun Senin tai näiden ohjaamien järjestöjen ja henkilöiden valvonnassa.
<P>
Euroopan unioni lähettää Kambod?aan vaalitarkkailijoita. Tässä ei ole järkeä, jos tarkkailijoilla ei ole mahdollisuutta tehdä työtään esteettä, ja maan hallituksen on taattava tämä mahdollisuus. Tällaisten seikkojen vaatiminen ei merkitse sitä, että puuttuisimme valtion sisäisiin asioihin, vaan me toimimme yhteistyösopimuksen 1 artiklan perusteella, jossa selkeästi todetaan, että demokratian ja ihmisoikeuksien periaatteiden noudattaminen on olennainen osa sopimusta ja että molempien osapuolten on noudatettava niitä.
<P>
Euroopan unioni on ollut tiiviisti mukana Kambod?an kehityksessä vuodesta 1992 alkaen. Sijoitettuamme maahan noin 250 miljoonaa euroa voimme oikeutetusti esittää tiettyjä vaatimuksia vaalien oikeudenmukaisuudesta. Vaadimme siis Kambod?an hallitusta lopettamaan väkivaltaisuudet ja estämään oppositiopoliitikkojen ja heidän puolueidensa uhkailun. Vaadimme lisäksi Kambod?an hallitusta varmistamaan, että vaalit järjestetään vapaasti ja häiriöttä.
<SPEAKER ID=174 LANGUAGE="NL" NAME="Van den Bos (ELDR).">
Kambod?an historia on kauhea ja väkivaltainen. Kambod?alaiset ansaitsevat rauhallisen tulevaisuuden. Tämän vuoksi on hyvin tärkeää, että tulevat vaalit ovat vapaat ja oikeudenmukaiset. Joukkomurhaajien ei myöskään pidä jäädä ilman rangaistusta. Ryhmäni on huolestunut molemmista seikoista.
<P>
Saamme jatkuvasti raportteja vaaleihin liittyvistä julmuuksista. Kambod?an kansanpuolue on läsnä kaikkialla ja viranomaiset uhkailevat ihmisiä varsinkin paikallistasolla. Vaikuttaa siltä, että he voivat toimia näin kenenkään puuttumatta asiaan ja rangaistuksetta. Myös sähköiset tiedotusvälineet ovat pääministeri Hun Senin puolueen valvonnassa. Ryhmäni on erityisen huolestunut siitä, että Sam Rainsyn puolueelle ei näin ollen anneta tasapuolisia mahdollisuuksia. Suuren rohkeutensa ja Kambod?an demokratian ajamisessa tekemänsä työn vuoksi Sam Rainsy ansaitsee Saharov-palkinnon.
<P>
Ihmisoikeustilanne on edelleen huono. Pahoittelemme myös sitä, että Euroopan huomattavasta rahallisesta tuesta huolimatta taloudellinen ja sosiaalinen kehitys on pysähdyksissä. Kannatamme moniarvoisuuden lisäämisen ja ihmisoikeuksien kunnioittamisen sekä vapaiden vaalien asettamista tuen ehdoksi. Viime kädessä demokratisoitumista ja vaurastumista ei voida tarkastella erillään toisistaan. Meidän on irrottauduttava menneestä ja tehtävä nyt kaikki tarvittava taataksemme Kambod?an köyhälle kansalle rikas tulevaisuus.

<SPEAKER ID=175 LANGUAGE="FR" NAME="Dupuis (NI).">
Arvoisa puhemies, hyvät kollegat, tiedämme kaikki, että Kambod?alla on suuri merkitys sen naapurimaille, erityisesti Vietnamille ja Laosille, joissa kuten Junker totesi, tilanne on vieläkin vakavampi.
<P>
Haluan kiittää kaikkia kollegoja, koska tämä on mielestäni hyvä päätöslauselma. Aina on kuitenkin olemassa se ongelma, onko lasi puoliksi tyhjä vai puoliksi täynnä: nyt Nassauerin mielestä se on puolityhjä ja Junkerin mielestä puolitäysi. Oli miten tahansa, tärkeintä ovat nyt vaalit.
<P>
Keskusvaalilautakunta on asettanut hyvät standardit ja tekee merkittävää työtä. Mekin olemme edistyneet. Tammikuussa ja helmikuussa tilanne on äärimmäisen huolestuttava. Väkivaltaisuudet jatkuvat edelleen. Edellisiin vaaleihin verrattuna tilanne on kuitenkin nyt parempi. On totta, että tiedotusvälineisiin pääsyssä on edelleen puutteita, mutta on se parantunut. Tämän vuoksi päätöslauselmamme on tärkeä: meidän on pysyttävä hyvin valppaina 27. heinäkuuta asti, jotta tilanne pysyy myönteisenä ja vaaleista tulee mahdollisimman demokraattiset.

<SPEAKER ID=176 LANGUAGE="ES" NAME="Solbes Mira">
. (ES) Arvoisa puhemies, komissio on kuunnellut tarkkaavaisesti täällä käytettyjä puheenvuoroja. Uskomme lähestyvien kansallisten vaalien olevan käännekohta maan demokraattisen järjestelmän kehityksessä ja vakauttamisessa. Unioni on sitoutunut vahvasti tukemaan prosessia, jota tuetaan kansainvälisten tarkkailijoiden läsnäololla.
<P>
Jaamme kuitenkin parlamentin huolen siitä, että poliittiset väkivaltaisuudet ja jatkuva häirintä sekä syyllisten selviäminen rangaistuksetta aiheuttavat juuri nyt paineita vaalimenettelyä kohtaan. Unioni on todennut ja osoittanut vaaleja edeltäviä väkivaltaisuuksia myös vuosien 1998 ja 2002 vaalien alla, ja vaikka suurin osa tarkkailijoista nyt onkin sitä mieltä, että väkivaltaisuudet ovat vähentyneet, on kuitenkin syytä olla huolissaan niiden vaikutuksesta vaalien läpiviemiseen.
<P>
Komissio toivoo vilpittömästi myönteisiä vaikutuksia viranomaisten toimilta, joilla pyritään varmistamaan lain noudattaminen ilman pelottelua, ahdistelua ja väkivaltaa, ja voin vakuuttaa teille, että komissio seuraa tiiviisti tilanteen kehittymistä yhteistyössä jäsenvaltioiden kanssa estääkseen tällaisten tilanteiden syntymisen.
<P>
Komissio on huolissaan myös lehdistönvapauden takaamisesta sellaisten ongelmien ratkaisemiseksi, joita seuraa hallituksen tiukasti valvomasta julkisesta mediasta. Komissio vaatii Kambod?an viranomaisia ja erityisesti keskusvaalilautakuntaa soveltamaan tehokkaasti niiden hyväksymiä tiedotusvälineisiin kohdistuvia myönteisiä toimenpiteitä vaaleja edeltävänä ajanjaksona.
<P>
Tämä seikka on epäilemättä Euroopan unionin vaalitarkkailijoiden erityisen huomion kohteena. Tarkkailutehtävä alkoi 11. kesäkuuta, kun Evansin johtama ydinjoukko saapui maahan. Joukkoon kuuluu 36 eurooppalaista tarkkailijaa, jotka ovat jo maassa, ja vielä 70 tarkkailijan pitäisi saapua 22. heinäkuuta. Vaalitarkkailijoiden ryhmän johtaja antaa alustavan lausuntonsa välittömästi vaalien jälkeen.
<P>
Mitä tulee kykyymme toimia Kambod?assa minun on korostettava, että vuosia 2002-2004 koskeva alustava kansallinen ohjelma antaa meille mahdollisuuden, tarjoamalla voimavaroja, pyrkiä vaikuttamaan maan demokratisoitumisprosessiin. Koko hallintokäsitettä on käsitelty kaikilla yhteistyöaloilla perustavaa laatua olevana laaja-alaisena seikkana. Olemme tähän mennessä osoittaneet alalle tukea 10 miljoonaa euroa, minkä turvin olemme erityisesti voineet tukea vaaliprosessia.
<P>
Kaikki tämä osoittaa yhteisön ja komission sitoutumista ihmisoikeuksiin ja demokratiaan, mikä ilmenee erityisesti eurooppalaisessa ihmisoikeus- ja demokratia-aloitteessa (EIDHR), jossa Kambod?aa pidetään yhtenä ensisijaisista kohdemaista. Tarjouskilpailumenettelyllä valitut kansalaisjärjestöt toimivat yhtenä tärkeimmistä täytäntöönpanokanavista aloitteessa, josta on välitöntä etua Kambod?an väestölle.
<P>
Tässä olivat nyt työn alla olevat seikat. Uskomme, että tällä tavalla voidaan edistyä vakauttamisessa ja toteuttaa mahdollisimman oikeudenmukaiset vaalit, mikä auttaa meitä eteenpäin yhteisen tavoitteemme saavuttamisessa.
<SPEAKER ID=177 NAME="Puhemies.">
Yhteiskeskustelu on päättynyt.
<P>
Äänestys toimitetaan iltapäivällä keskustelujen jälkeen.

<SPEAKER ID=179 NAME="Puhemies.">
Esityslistalla on seuraavana yhteiskeskustelu seuraavista päätöslauselmaesityksistä:
<P>
B5-0336/2003 Bastiaan Belder Demokratian ja monimuotoisuuden Eurooppa -ryhmän puolesta: Laosista,
<P>
B5-0345/2003 Pervenche Berès Euroopan sosiaalidemokraattisen ryhmän puolesta: eurooppalaisten toimittajien, amerikkalaisen tulkin ja heidän laosilaisten avustajiensa pidättämisestä,
<P>
B5-0348/2003 Patricia McKenna Vihreät / Euroopan vapaa allianssi -ryhmän puolesta: eurooppalaisten toimittajien, amerikkalaisen tulkin ja heidän laosilaisten avustajiensa pidättämisestä,
<P>
B5-0350/2003 Hartmut Nassauer Euroopan kansanpuolueen ryhmän (kristillisdemokraatit) ja Euroopan demokraattien puolesta: Laosista,
<P>
B5-0354/2003 Pernille Frahm Euroopan yhtyneen vasemmiston konfederaatioryhmän / Pohjoismaiden vihreän vasemmiston ryhmän puolesta: toimittajien pidättämisestä Laosissa,
<P>
B5-0356/2003 Anne André-Léonard Euroopan liberaali- ja demokraattipuolueen ryhmän puolesta: Falisten, Reynaudin, Muan ja neljän Laosin kansalaisen pidättämisestä ja Laosin yleisestä tilanteesta.

<SPEAKER ID=180 LANGUAGE="NL" NAME="Belder (EDD).">
"Lähes kolmenkymmenen vuoden ajan näitä ihmisiä on metsästetty kuin villieläimiä", totesi eräs toimittaja onnistuttuaan kohtaamaan hmong-kansaa. Suuri osa pohjoisen vuoristoalueilla elävästä 300 000:sta Laosin unohdetun kansan jäsenestä kärsii edelleen kommunistisen hallinnon kostosta. Heidän poliittinen valintansa Vietnamin sodan aikaan katsottiin maanpetokseksi, mitä edelleen käytetään oikeutuksena jatkuvalle terrorihallinnolle.
<P>
Ranskalaisen ja belgialaisen toimittajan ja amerikkalaisen hmong-pastorin näytösoikeudenkäynti ja absurdit tuomiot Phonsavanissa eivät olleet mikään poikkeus. Muusta maailmasta erillään olevassa Vientianessa tätä kansaa pyritään edelleen murtamaan. Vaikuttaa siltä, että hmong-kansaan kohdistuvaa selkkausta koskeva mielenkiinto ja sen tunnustaminen eivät ole toivottua.
<P>
Laos kuuluu epämääräiseen joukkoon maita, joissa uskonnonvapautta rikotaan vakavasti. Erityisesti kristittyjen vähemmistöä vainotaan ankarasti ja heidän uskontonsa on jopa kielletty. Tällainen yksilön vapauden ja ihmisarvon rikkominen ei ole hyväksyttävää minkään kulttuurin tai valtion nimissä.
<P>
Tällä päätöslauselmalla vaadin Laosin viranomaisia lopettamaan hmong-kansan ja muiden vähemmistöjen, erityisesti kristittyjen sortamisen välittömästi. Jos vaatimusta ei noudateta, neuvoston ja komission olisi tarkasteltava uudestaan kaikkia suhteita Laosiin.

<SPEAKER ID=181 LANGUAGE="FR" NAME="Gillig (PSE).">
Arvoisa puhemies, arvoisa komission jäsen, tiedonsaantioikeus kuuluu perusoikeuksiin ja -vapauksiin ja takaa maailman rauhan ja demokratian jatkuvuuden ja vahvistumisen. Jälleen kerran näitä oikeuksia pidetään pilkkana ja meidän on nyt tuomittava tilanne Laosissa. Kaksi toimittajaa, joista toinen on ranskalainen ja toinen belgialainen, ovat oppaineen olleet vangittuina kesäkuun viidennestä päivästä asti Vientianessa, Laosissa. Heidät pidätettiin Xieng Khuangin maakunnassa, kun he olivat tekemässä reportaasia hmong-vähemmistön tilanteesta. Farssinomaisen oikeudenkäynnin jälkeen Thierry Falise ja Vincent Reynaud tuomittiin 30. kesäkuuta 15 vuodeksi vankeuteen "viranomaisen toimien estämisestä", kuten syytteessä todettiin. Perätön syyte ja langetettu tuomio ovat Laosin rikosoikeuden vastaisia.
<P>
Thierry Falise ja Vincent Reynaud tuomittiin itse asiassa ainoastaan siitä syystä, että he tekivät työtään toimittajina ja valokuvaajina ja filmasivat vuoristokansaa, jota itsevaltainen hallinto on vainonnut vuosia kaikkia demokratian periaatteita pilkaten.
<P>
Päätöslauselmassa, jota ehdotamme parlamentin hyväksyttäväksi ja jonka kehotamme parlamentin puhemiestä toimittamaan Laosin viranomaisille ja kaikille ASEAN-maille, vaaditaan kahden toimittajan ja heidän oppaidensa välitöntä vapauttamista. Siinä vaaditaan myös kansainvälisten sopimusten noudattamista, ranskankielisten maiden Bamakon julistuksessa hyväksymä yleissopimus mukaan luettuna. Laos on ratifioinut yleissopimuksen, joka koskee toimittajien oikeuksien turvaamista erityisesti konfliktialueilla. Kolmanneksi päätöslauselmassa vaaditaan hmong-kansaan ja muihin Laosin vähemmistöihin kohdistuvan vainon ja sorron välitöntä lopettamista ja neljänneksi EU:n ja Laosin välisen taloudellisen yhteistyön uudelleentarkastelua mahdollisimman pian ja siten, että Euroopan parlamentille tiedotetaan asiasta niiden sopimusten mukaisesti, joihin päätöslauselmassa viitataan.
<P>
Arvoisa puhemies, olen sitä mieltä ja totean sen koko ryhmäni puolesta, ettemme me voi jatkaa sellaisten maiden tukemista ja suhteiden ylläpitämistä sellaisiin maihin, jotka koko maailman nähden rikkovat ihmisoikeuksia. Yksi Euroopan parlamentin velvollisuuksista on tuomita heltymättä sellaiset asiat, jotka eivät ole missään tapauksessa hyväksyttäviä.

<SPEAKER ID=182 LANGUAGE="EN" NAME="McKenna (Verts/ALE).">
Arvoisa puhemies, eurooppalaisten toimittajien ja heidän laosilaisten kumppaneidensa pidättäminen herättää vakavan huolen ensinnäkin lehdistönvapaudesta. Sittemmin yhteydenpitoa vangittuihin on rajoitettu ja heidän olinpaikkansa on pidetty salassa jo yli viikon ajan. Myöskään oikeudenkäynnissä ei kunnioitettu heille kansainvälisen oikeuden mukaan kuuluvia oikeuksia. Oikeudenkäynti ei ollut oikeudenmukainen.
<P>
Tilanne Laosissa on hälyttävä. Kärsimään eivät ole joutuneet ainoastaan nämä ihmiset vaan myös koko maa. Kansalaisten oikeuksia ei kunnioiteta: maassa ei ole kansalaisoikeuksia, poliittisia oikeuksia tai uskonnonvapautta. Esimerkiksi vangeilla ei ole mitään oikeuksia. Monet on vangittu perusteitta. Vierailuoikeuksia ei ole.
<P>
Tapasimme tänään laosilaisen valtuuskunnan. Heidän esittämänsä näyttö herätti suurta huolta. Jotkut puhujat totesivat, että meidän olisi harkittava uudelleen suhdettamme Laosiin, jos sen viranomaiset eivät puutu tilanteeseen omassa maassaan. On selvää, että toimittajat on vapautettava välittömästi. Lehdistönvapautta on kunnioitettava. Hmong-kansan ja muiden vähemmistöjen sorron on päätyttävä. Sen on loputtava.
<P>
Myös Washingtonissa kritisoitiin oikeudenkäyntiä. Sitä kutsuttiin farssiksi ja vaadittiin puolueetonta oikeudenkäyntiä. Meidän on oltava tarkkoja sen suhteen, kuka ketäkin sormella osoittelee, ottaen huomioon että Yhdysvallat on itse vastuussa Guantanamo Bayn tilanteesta. Siellä olevat ihmiset eivät ole saaneet puolueetonta oikeudenkäyntiä, eikä heitä vastaan ole edes nostettu laillista syytettä. En usko tällaisen olevan mahdollista Euroopan unionissa. Yhdysvaltojen olisi tarkasteltava omia toimiaan ennen kuin alkavat syytellä muita.

<SPEAKER ID=183 LANGUAGE="DE" NAME="Posselt (PPE-DE).">
Arvoisa puhemies, vähemmistöt ja toimittajat eivät ole ainoita huolenaiheitamme, vaikka toki tärkeitä ovatkin, vaan olemme huolissamme koko Laosin kansasta. Laos on ikivanha valtakunta, jolla on rikas kulttuuri. Se on ollut rauhallinen ja suvaitsevainen valtio, joka kuningaskunnan aikoihin ei uhannut ketään. Olen iloinen siitä, että Laosin kuninkaallinen perhe on täällä tänään.
<P>
Viime vuosisadan aikana valtio joutui ensin kolonialismin ja sitten toisen maailmansodan uhriksi ja lopulta vielä idän ja lännen välisen selkkauksen jalkoihin. Kommunistien miehitys tuhosi Laosin julmasti. Meidän on ymmärrettävä, että tämän vuosisadan alussa tehtävämme on huolehtia siitä, että Laosista tulee kukoistava demokratia sen sijaan että se jäisi reaalisosialismin eläväksi museoksi. Vaadimme tämän vuoksi, että ihmisoikeuksia ja oikeusvaltiota on vahvistettava, uskonnonvapautta ja omantunnonvapautta on kunnioitettava ja poliittiset vangit on vapautettava. On hyvin tärkeätä, että tiedotusvälineet pääsevät vapaasti Laosiin, jotta maailmalla saadaan tietää, mitä siellä tosiasiassa tapahtuu ja jotta valtio ei voi peitellä puutteitaan.
<P>
Euroopan unionissa pyritään yhteistyöhön Laosin kanssa. Noudatamme kauppa- ja yhteistyösopimusta, jos siinä mainittuja ihmisoikeuksia kunnioitetaan, mutta jos ihmisoikeuslauseketta ei noudateta ja siihen suhtaudutaan kuin vitsiin, meidän on kyseenalaistettava koko yhteistyömme - hallinnon, ei niinkään Laosin kansan kanssa - ja tehtävä täysin selväksi, että vaikka kauppa, liiketoiminta ja yhteistyö ovat tärkeitä, ne perustuvat lakiin, joka puolestaan perustuu ihmisoikeuksiin ja arvoihin, joista koko maailmanlaajuinen yhteisö on riippuvainen. Tämän vuoksi on myös meidän asiamme huolehtia siitä, että Laosista tulee jälleen vapaa ja demokraattinen oikeusvaltio.
<SPEAKER ID=184 LANGUAGE="FR" NAME="André-Léonard (ELDR).">
Arvoisa puhemies, olemme juuri kuulleet Reutersilta, että Laosin hallitus on valmis armahtamaan kaksi toimittajaa ja amerikkalaisen tulkin, jotka pidätettiin 4. kesäkuuta ja tuomittiin 30. kesäkuuta 15 vuodeksi vankilaan ilman näyttöä, mikä aiheutti laajaa suuttumusta. Minulla on tässä tiedote, joka on annettu kello 13.30: "Laosin ulkoasiainministeri odottaa Belgialta, Ranskalta ja Yhdysvalloilta, joista kolme pidätettyä ovat kotoisin, virallista pyyntöä näiden armahtamiseksi"' - ja armahdus luonnollisesti myönnetään, ellei sitä jo ole tehty. Voimme olla kiitollisia ulkoasiainministeriemme ja alueen diplomaattien tehokkaasta toiminnasta, joka on epäilemättä johtanut vankien vapauttamiseen.
<P>
Vaikka olemmekin iloisia toimien tuloksista, olemme edelleen erittäin huolestuneita Thierry Falisen ja Vincent Reynaud'n seurassa olleiden neljän laosilaisen kohtalosta. Meille on kerrottu, että heitä uhkaa kahdenkymmenen vuoden vankilatuomio. Vetoamme Laosin hallituksen armeliaisuuteen. Aivan liian monet toimittajat ovat menettäneet henkensä tai saaneet ankaria vankeustuomioita vain koska he tekevät työtänsä, eli jakavat tietoa ihmisille.
<P>
Muistutamme, että ilmaisunvapaus on perusoikeus. Odotamme komission ja neuvoston tukevan diplomaattiemme toimia ja toivomme, että yhteisön alueella toimiva edustusto huolehtii siitä, että myös nämä neljä Laosin kansalaista vapautetaan. Arvoisa puhemies, haluamme täällä parlamentissa ilmaista myötätuntomme kovia kokeneille toimittajille ja heidän perheilleen, ja vakuuttaa heille, että Euroopan parlamentti vapauden vartijana puolustaa hellittämättä lehdistönvapautta, vapaata tiedonsaantioikeutta ja entistäkin enemmän ihmisoikeuksia riippumatta vallassa olevasta hallinnosta.

<SPEAKER ID=185 LANGUAGE="SV" NAME="Sacrédeus (PPE-DE).">
Arvoisa puhemies, on syytä olla hyvin huolissaan pidätettyjen toimittajien, papin ja neljän Laosin kansalaisen fyysisestä ja henkisestä kunnosta. Heidän nimiään ja olinpaikkaansa ei ole paljastettu. Tiedämme kuitenkin, että maanantaina 30. kesäkuuta heidät tuomittiin 15 vuodeksi vankeuteen ilman että heillä oli oikeutta puolustautua, koska heidän väitettiin estäneen viranomaista tekemästä työtään.
<P>
Kiinnittäessämme huomiota Euroopan parlamentissa demokraattisten oikeuksien puuttumiseen Laosissa, me vaadimme maan viranomaisia noudattamaan valtionsa perustuslakia, jossa taataan uskonnonvapaus ja uskontokuntien vapaus. Vaadimme Laosin viranomaisia välittömästi lakkauttamaan kaiken hmong-kansaan, muihin Laosin vähemmistöihin ja kristittyihin kohdistuvan vainon ja sorron. Vaadimme Laosin viranomaisia myös antamaan Punaiselle ristille luvan tavata poliittisia vankeja, jotta näiden fyysinen hyvinvointi voidaan varmistaa.
<P>
Katsomme myös, että komission olisi tutkittava, onko asianmukaista jatkaa yhteistyötä Laosin viranomaisten kanssa, ja että sen olisi tiedotettava asiasta parlamentille. Vaadimme Euroopan parlamenttia ottamaan ongelman esille seuraavassa Kaakkois-Aasian maiden liiton (ASEAN) kokouksessa, jos vangittuja toimittajia ei siihen mennessä ole vapautettu.
<P>
Haluan myös tuomita sen, että Laosin perustuslaki käytännössä kieltää uskonnonvapauden valtiossa, sillä siinä kielletään kaikki toimet, jotka johtavat kansan uskonnolliseen tai yleiseen jakautumiseen. Näiden säännösten nojalla 60 kristittyä vangittiin vuonna 2002, ja vuosina 1999-2001 toteutettiin aktiivista kampanjaa kirkkojen sulkemiseksi.

<SPEAKER ID=186 LANGUAGE="FR" NAME="De Keyser (PSE).">
Arvoisa puhemies, Toimittajat ilman rajoja -järjestön laatiman lehdistönvapautta koskevan tilaston mukaan Laos on 133. sijalla 140:sta. Esimerkin vuoksi mainitsen vain, että Italia on sijalla 40 Beninin ja Etelä-Korean jälkeen. Laosissa tiedotusvälineet ovat kokonaan ainoan poliittisen puolueen valvonnassa ja parlamentti viivyttelee vuonna 2001 luvatun tiedotusvälineiden yksityisomistusta koskevan lain hyväksymistä. Vieläkään ei ole saatu mitään tietoja Lokakuu 1999 -liikkeen viidestä kadonneesta johtajasta, joiden joukossa oli myös useiden Laosin tilannetta ja demokraattisen uudistuksen tarvetta koskevien artikkelien ja kirjoitusten laatija, Thongpaseuth Kenakoun.
<P>
Thierry Falisen ja Vincent Reynaud'n tapaus ei siis ole oikeudellinen tapaturma. Se tapahtui jatkuvien ihmisoikeusrikkomusten ilmastossa, ja 1. heinäkuuta annettu järkyttävä viidentoista vuoden vankeustuomio nostaa esiin ainakin kaksi seikkaa. Niistä ensimmäinen on lehdistönvapaus yleensä, jota usein halveksitaan, jopa Euroopassa, kuten olemme usein joutuneet toteamaan. Lehdistönvapaus on kuitenkin yksi demokratian tukipilareista ja meidän on puolustettava sitä hinnalla millä hyvänsä. Toinen seikka on yhteistyösopimusten demokratiaa koskeva lauseke, jota usein voidaan pitää vain muodollisena lausekkeena, tyhjänä kuorena.
<P>
Voimmeko me odottaakaan Eurooppaa otettavan vakavasti, kun se ei sopimuksen allekirjoittamisen jälkeen huolehdi lausekkeen noudattamisesta asianmukaisin seuraamuksin? Kuten André-Léonard on vahvistanut, me tiedämme, että Belgian, Ranskan ja Yhdysvaltojen sekä Euroopan unionin yhteinen painostus johtaa todennäköisesti Falisen, Reynaud'n ja Naw Karl Muan vapautukseen, mikä on helpotus kaikille. Pyydän parlamenttia kuitenkin vaatimaan myös kahden oppaan, Thao Mouan ja Tha Char Yangin, kuljettaja Pa Phue Khangin ja neljännen tuntemattoman laosilaisen vapauttamista, sillä he eivät ole toimittajia eivätkä ulkomaalaisia. He ovat vain laosilaisia. Heidän saamansa tuomiot vaihtelevat 12:sta 20 vuoteen vankeutta, emmekä me, arvoisa puhemies, voi pestä käsiämme tästä.

<SPEAKER ID=187 LANGUAGE="FR" NAME="Dupuis (NI).">
Arvoisa komission jäsen, hyvät kollegat, haluan aluksi toivottaa tervetulleeksi Laosin kuninkaallisen perheen, joka istuu yleisölehterillä, Laosin ihmisoikeusliikkeen puheenjohtajan sekä hmong-yhteisön johtajan Ranskasta. Haluan antaa tunnustusta heidän taistelulleen, sillä juuri sen tulosta on, että me tässä parlamentissa voimme tehdä työtämme. He ovat taistelleet uupumatta demokratian, oikeusvaltion, vapauden ja maansa kansallisen sovinnon puolesta.
<P>
Nähdäkseni kaikki tarpeellinen on jo sanottu tässä keskustelussa ja kollega de Keyser oli oikeassa korostaessaan tätä: André-Léonardin uutiset belgialaisen, ranskalaisen ja amerikkalaisen toimittajan vapauttamisesta eivät merkitse sitä, että heidän mukanaan olleet neljä laosilaista vapautettaisiin. He joutuvat kymmeneksi, viideksitoista tai kahdeksikymmeneksi vuodeksi vankeuteen Vientianen vankiloihin.
<P>
Tämä toimittajia koskeva tapaus on vaikka kuinka mones tapaus, vaikka kuinka mones osoitus siitä, että tilanne Laosissa on äärimmäisen vakava, että järjestelmä on täysin korruptoitunut, että Interpolin ja kaikkien kansainvälisten rahoituselinten olisi syytä tutkia hallintoa sen harjoittaman laajan salakaupan vuoksi ja että Euroopan unionin olisi muutettava Laosia koskevaa politiikkaansa. Omahyväinen politiikkamme vain vahvistaa Laosin hallinnon ääritekijöitä. Meidän on tiukkaa politiikkaa noudattamalla tehtävä kaikki voitavamme niiden rohkaisemiseksi, jotka tässä hallinnossa pyrkivät demokratisoitumiseen ja kansalliseen sovintoon. Tämä on hyvin tärkeää.
<P>
Meillä on tarvittavat välineet; pelkästään tekstiiliteollisuuden alalla kauppasopimuksemme takaavat Laosille 160 miljoonaa euroa vuodessa. Yhteistyöhankkeita on meneillään kymmeniä. Meidän on tarkasteltava asioita hyvin huolellisesti ja ilmoitettava Laosin hallitukselle, että jos se ei ryhdy erityisiin käytännön uudistuksiin oikeuden, tiedottamisen, talouden ja politiikan aloilla, me lakkautamme kaiken yhteistyön.

<SPEAKER ID=188 LANGUAGE="ES" NAME="Solbes Mira">
. (ES) Arvoisa puhemies, haluan aluksi todeta, että komissio tukee nyt tarkasteltavana olevaa Euroopan parlamentin yhteistä päätöslauselmaesitystä.
<P>
Toiseksi mitä tulee pidätettyihin eurooppalaisiin toimittajiin Faliseen ja Reynaud'hon, Ranska ja Belgia käsittelevät asiaa kahdenvälisellä tasolla.
<P>
Euroopan unionin ministeritroikalla oli kuitenkin tilaisuus kahdenväliseen keskusteluun Laosin varapääministerin ja ulkoasiainministerin kanssa Kaakkois-Aasian valtioiden liiton (ASEAN) Phnom Penhissä 19. kesäkuuta pidetyn alueellisen foorumin yhteydessä. Komissio on tiiviisti yhteydessä Ranskan suurlähetystöön ja Belgian konsulaattiin Vientianessa sekä muihin jäsenvaltioiden edustustoihin tai niiden akkreditoituihin edustajiin Bangkokissa. Komissio on myös osallistunut epäviralliseen tapaamiseen Laosin ulkoasiainministeriön huippuvirkamiehien kanssa.
<P>
Komissio tukee tietenkin jäsenvaltioiden diplomaattisia toimia, joilla pyritään löytämään tyydyttävä ratkaisu tilanteeseen. Olemme samaa mieltä André-Léonardin kanssa siitä, että ulospääsy tilanteesta voidaan löytää ainoastaan diplomaattisen ja poliittisen ratkaisun kautta. Olemme lisäksi valmiita kaikkiin tarvittaviin toimiin Laosin hallituksen painostamiseksi Euroopan unionin tasolla.
<P>
Meidän mielestämme ei kuitenkaan ole hyödyllistä käsitellä tällaista asiaa luonteeltaan täysin erilaisessa yhteydessä, kuten ASEAN-kokouksessa, koska mielestämme asia ei kuulu monenkeskisiin korkean tason tapaamisiin. Toivomme André-Léonardin kertomien uutisten lopulta johtavan myönteiseen lopputulokseen.
<P>
Lopuksi esitän vielä huomautuksen yleisestä ihmisoikeustilanteesta Laosissa ja kannastamme siihen. Komissio seuraa tilannetta tiiviisti Vientianessa toimivan lähetystömme kautta ja arvioimme edelleen ihmisoikeustilannetta ja sen mahdollisia vaikutuksia EY:n ja Laosin väliseen yhteistyösopimukseen ensi syksynä kokoontuvaa EY:n ja Laosin yhteistä komiteaa silmällä pitäen. Tältä osin komissio on aina valmis keskustelemaan asiasta Euroopan parlamentin kanssa.

<SPEAKER ID=189 NAME="Puhemies.">
Yhteiskeskustelu on päättynyt.
<P>
Äänestys toimitetaan keskustelujen jälkeen.

<SPEAKER ID=191 NAME="Puhemies.">
Esityslistalla on seuraavana yhteiskeskustelu seuraavista päätöslauselmaesityksistä:
<P>
B5-0344/2003 Margrietus J. van den Berg Euroopan sosiaalidemokraattisen puolueen ryhmän puolesta: Ugandan tilanteesta,
<P>
B5-0347/2003 Nelly Maes Vihreät / Euroopan vapaa allianssi -ryhmän puolesta: Ugandan tilanteesta,
<P>
B5-0351/2003 Mario Mauro Euroopan kansanpuolueen ryhmän (kristillisdemokraatit) ja Euroopan demokraattien ryhmän puolesta: ihmisoikeusrikkomuksista Pohjois-Ugandassa,
<P>
B5-0352/2003 Yasmine Boudjenah Euroopan yhtyneen vasemmiston konfederaatioryhmän / Pohjoismaiden vihreän vasemmiston puolesta: Ugandan tilanteesta,
<P>
B5-0355/2003 Johan Van Hecke Euroopan liberaali- ja demokraattipuolueen ryhmän puolesta: Herran vastarinta-armeijan (LRA) sieppaamista lapsista,
<P>
B5-0358/2003 Cristiana Muscardini Unioni kansakuntien Euroopan puolesta -ryhmän puolesta: ihmisoikeusrikkomuksista Pohjois-Ugandassa.

<SPEAKER ID=192 NAME="Stihler (PSE).">
Arvoisa puhemies, viime aikoihin asti uskoin Ugandan kuuluvan ihmisoikeuksien kannalta parempiin Afrikan valtioihin. Pari viikkoa sitten Amnesty International järjesti osana pakolaisten viikkoa Euroopan parlamentin jäsenille yhden päivän tapaamisen pakolaisten kanssa. Syynä oli yksikertaisesti se, että poliitikoille annettiin mahdollisuus ymmärtää pakolaisten kokemuksia ja kuunnella miksi nämä olivat joutuneet pakenemaan kotimaastaan.
<P>
Minulla oli kunnia tavata Skotlannissa asuva ugandalainen pakolainen nimeltä Innocent Jakisa. Hän asuu pysyvänä pakolaisena Yhdistyneessä kuningaskunnassa. Hänen tarinansa oli järkyttävä. Minulla ei ole aikaa kertoa sitä yksityiskohtaisesti. Hän ei ollut kotoisin maan pohjoisosista, vaan vammautunut ihmisoikeusaktivisti, joka oli vastustanut hallitusta.
<P>
Tämän vuoksi päätöslauselman 5 kohta, jossa kehotetaan Ugandan hallitusta ottamaan käyttöön hyvän hallintotavan ja poliittisen moniarvoisuuden, on hyvin tärkeä. Sananvapaus on demokratian kannalta olennaista. Uganda on edennyt pitkälle Idi Aminin julmasta diktatuurista, mutta vielä on paljon tehtävää. EU:n on syytä olla huolissaan siitä, ettei Ugandassa ole poliittisia puolueita, ja vaikka presidentin odotetaan kumoavan monipuoluedemokratiaa koskevan kiellon kansanäänestyksen jälkeen, EU:n on seurattava menettelyä tarkkaan.
<P>
Päätöslauselman olennainen sisältö, lasten kohtelu Ugandan pohjoisosissa, on vakava huolenaihe. Muutama viikko sitten raaka kapinallisryhmä, Herran vastarinta-armeija LRA sieppasi koulutyttöjen ryhmän. Jos heitä ei löydetä, heidän kohtalonaan on joutua sotilaskomentajien seksiorjiksi. Human Rights Watchin Jo Beckerin mukaan sieppaukset ovat lisääntyneet dramaattisesti ja hälyttävästi. Viimeisten kymmenen kuukauden aikana on siepattu enemmän lapsia kuin minään aiempana vuotena selkkauksen aikana. Ugandan hallituksen sotilastoimien alettua hieman yli vuosi sitten arviolta 5 000 lasta on siepattu. Edeltävänä vuonna luku oli alle sata. Ugandan hallituksen ja LRA:n välisen 17 vuotta kestäneen selkkauksen aikana on siepattu arviolta 20 000 lasta.
<P>
Paljon on tehtävää jäljellä. Toivon, että Ugandan lapset voivat tulevaisuudessa elää rauhassa ja että Innocentin kaltaisten ihmisten ihmisoikeuksia kunnioitetaan.

<SPEAKER ID=193 LANGUAGE="NL" NAME="Maes (Verts/ALE).">
Arvoisa puhemies, arvoisa komission jäsen, hyvät kollegat, ajanpuutteen vuoksi jatkan siitä, mihin Stihler jäi. Hän on oikeassa tuomitessaan vakavan tilanteen Ugandan pohjoisosissa, jossa siepataan valtavia määriä lapsia, joita käytetään sitten lapsisotilaina, seksiorjina ja kantajina. Lyhyesti sanottuna lapsia pidetään kuoleman uhalla ja hengenvaarallisissa oloissa orjina tai heidät pakotetaan jopa tappamaan.
<P>
Tästä ovat vastuussa monet tahot. Täällä on jo todettu, ettei Ugandan hallitus ole mikään puhdas pulmunen. Olisi hyvä, jos Euroopan unioni tarkastelisi tarkemmin kaikkea tarkistamatonta talousarviotukea Ugandalle, niin yhteisöltä kuin jäsenvaltioilta, sillä Uganda ei ole mikään mallivaltio. Monilla aloilla on kenties edistytty, mutta raportit järjestelmällisistä kidutuksista on tutkittava tarkkaan. Tämä koskee esimerkiksi erään poliisiputkaan kuolleen Murisidin kuolinsyytä.
<P>
Ugandan hallitus jättää kansan Herran vastarinta-armeijan terrorin armoille. Hallitus ei kykene takaamaan ihmisten turvallisuutta pohjoisessa maakunnassa eikä se ole kyennyt saamaan LRA:ta rauhanneuvotteluihin huolimatta Ugandan sotilasmenojen lisäyksestä ja sen sotavoimien läsnäolosta Kongon itäosissa, jossa niiden läsnäolo on ilmeisesti tuottavampaa.
<P>
Myöskään Sudanin hallituksen toiminta ei ole ollut moitteetonta. Sudan kieltää kaiken vastuunsa LRA:n kapinallisten rikoksista. On kuitenkin ilmeistä, että nämä saavat aseensa suoraan Sudanin armeijalta. Uskonnolliset johtajat ovat todistuksissaan kuvailleet yksityiskohtaisesti valtavaa asetoimitusta tämän vuoden maaliskuun puolivälissä. Se käsitti pommeja, kranaatteja ja satoja laatikoita erilaisia tarvikkeita aina luodeista univormuihin.
<P>
On selvää, että niin kauan kun LRA:lla riittää aseita, se ampuu, tappaa ja sieppaa lapsia eikä neuvottele rauhasta.

<SPEAKER ID=194 LANGUAGE="IT" NAME="Andria (PPE-DE).">
Arvoisa puhemies, toimin päätöslauselman laatineen Mauron sijaisena. Pohjois-Ugandan selkkaus on eskaloitunut ennennäkemättömän laajaksi ja aiheuttaa todellisen humanitaarisen kriisin. Noin miljoona ihmistä on joutunut jättämään kotinsa Acholilandissa sekä Langon ja Iteson alueilla. Tämän vuoden alussa Acholin uskonnollisten johtajien rauhanaloite (Acholi Religious Leaders Peace Initiative, ARLPI) vaikutti saaneen aikaan huomattavasti parempia tuloksia kuin mitkään aiemmat yritykset. Uskonnollisten johtajien ja kapinallisten kesken oli järjestetty useita tapaamisia, oli perustettu rauhankomitea, jolla oli laajat vastuualueet, ja LRA ja hallitus vaativat yhdessä tulitaukoa. Toukokuussa neuvoa-antavan ryhmän kokouksessa Pohjois-Ugandan kriisiä käsiteltiin ensimmäistä kertaa kansallisena asiana ja kansalaisyhteiskunta oli merkittävällä tavalla edustettuna. Näistä toivonpilkahduksista huolimatta selkkaus on kärjistynyt vakavasti parin viimeisen kuukauden aikana. Ensimmäistä kertaa koko murheellisen selkkauksen aikana kapinallisten toiminta on voimistunut ja jatkunut yli kuusi kuukautta. Väkivaltaisuuksien tavanomainen syklisyys on rikottu. Ennen väkivaltaisuudet olivat lyhyitä hyökkäyksiä jatkuvan selkkauksen sijaan.
<P>
LRA:n määräyksestä tuhota katoliset lähetysasemat ilmenee selvästi, että Sudanin hallitus tukee jälleen LRA:ta ja toimittaa sille pitkälle kehitettyjä raskaita aseita. Niin kutsutun Herran vastarinta-armeijan johtaja Joseph Kony käski viime maanantaisessa puheessaan miehiään tappamaan armotta kaikki aseen kantaman sisäpuolelle tulevat, vanhukset ja lapset mukaan luettuina, säästämään ainoastaan raskaana olevat naiset, tappamaan kylmäverisesti papit ja lähetystyöntekijät ja pieksemään nunnat. Mielipuoliset ohjeet annettiin Pohjois-Ugandan katolisten lähetysasemien käyttämällä radiopuhelintaajuudella. Kapinalliset pystyvät todellakin käyttämään sisäisessä viestinnässään samoja radiopuhelintaajuuksia kuin lähetysasemat, sillä he ovat ryöstäneet viime kuukausina useita katolisia seurakuntia. Lisäksi huolimatta siitä, että humanitaarinen tilanne pahenee ja kapinallisten toiminta selvästi lisääntyy, Ugandan hallitus on ilmoittanut tilanteen olevan edelleen hallinnassa. Tältä osin minun on korostettava Euroopan komission tekevän hienoa työtä ihmisten auttamiseksi varsinkin seuraamalla tilannetta paikan päällä.
<P>
Todellinen vaara tänä sekavana väkivallan, terrorin ja sodan leimaamana aikana on se, että aseiden valtaan turvautuminen näyttää olevan ainoa keino puuttua vakavaan tilanteeseen. Lisäksi on vaara, että kansainvälinen yhteisö ja kansalaiset piiloutuvat välinpitämättömyyden suojiin ja suhtautuvat katastrofiin pelkästään Acholin kansan huolenaiheena. Meidän on vastattava acholilaisten johtajien ja kansan hätään: valitettavasti heidän tarinansa ovat jo osoittaneet, ettei rauhaa koskaan saavuteta pakottamalla kansa alistumaan.

<SPEAKER ID=195 LANGUAGE="FR" NAME="Sylla (GUE/NGL).">
Arvoisa komission jäsen, arvoisa puhemies, minun on sanottava, että olen jokseenkin vihainen. Kiireellisyysmenettelyssä tarkasteltavat asiat, joista tämä päivä tarjoaa jälleen yhden esimerkin, ovat hyvin merkittäviä asioita. Tämän vuoksi toivoisin, että pohtisimme mahdollisuutta käsitellä ihmisoikeusasioita muulloin kuin torstai-iltapäivisin, jolloin jäseniä on vain vähän paikalla. Nähdäkseni niin tärkeät asiat kuin ihmisoikeudet ja ilmaisunvapaus olisi syytä toisinaan siirtää sopivampaan kohtaan esityslistalla, ajankohtaan, jolloin kollegoja olisi enemmän paikalla.
<P>
Mitä tulee Ugandaan, maata on jo kauan pidetty ikkunana itäisen Afrikan kehitykseen. Nyt se on kuitenkin pahin mahdollinen paikka fyysisen koskemattomuuden ja ihmisoikeuksien rikkomisen kannalta.
<P>
Ennen orjat siepattiin, heitettiin laivojen ruumaan ja vaihdettiin tavaraan tai rahaan. Puhdistettuaan omatuntonsa - erityisesti Durbanissa, jossa orjuus tuomittiin rikoksena ihmisyyttä vastaan - länsimaat ovat unohtaneet, että muita orjuuden muotoja on edelleen olemassa. Nykyisin orjat eivät ole kahleissa eivätkä työskentele puuvillapelloilla. Orjuuteen ei enää liity ihonvärin määrittämää auktoriteettia, joka löisi leimansa sielunsa menettäneisiin mustiin ihmisiin. Ei! Nykyisin orjuus toteutuu niin kutsuttujen vastarinta-armeijoiden muodossa. Ne ilmoittavat palvelevansa itsensä "herraksi" julistamiaan johtajia ja tästä seuraa tragedia, joka on tänään hyvin tuttu: lapsisotilaiden käyttäminen.
<P>
On korostettava, että kuten Kourouma hyvin selittää kirjassaan, lapsisotilaat ovat lapsia, jotka pakotetaan tappamaan perheenjäsenensä tullakseen lapsisotilaiksi. Kuten on jo todettu, heitä käytetään seksuaalisesti hyväksi. Ugandassa on nykyisin noin 20 000 tällaista lasta ja syy siihen, miksi tällaista annetaan tapahtua, on se, että monet maat antavat logistista, taloudellista ja sotilaallista apua Sudanin ja Ugandan kaltaisille maille.
<P>
Tämän osalta haluan sanoa myös, että omakin politiikkamme vaikuttaa joskus kaksinaamaiselta. Vierailin joitakin viikkoja sitten Togossa, maassa, jonka terveydenhuoltoon ja koulutukseen olemme kenties perustellusti kieltäytyneet antamasta apua. Sitä siis rangaistaan. Samaan aikaan Yhdysvallat tukee Ugandan kaltaista valtiota. Samaan aikaan allekirjoittamiamme yleissopimuksia, kuten "kaikki paitsi aseet" -aloitetta, ei sovelleta Ugandaan, jossa asekauppaa edelleen käydään koko maassa.
<P>
Haluaisin olla varma siitä, että paikan päällä käytävää kauppaa, erityisesti asekauppaa, koskevia sopimuksia sovelletaan asianmukaisesti Ugandan kaltaisissa maissa. Haluaisin myös olla varma siitä, että allekirjoittamamme lukuisat yleissopimukset ovat muutakin kuin omantuntomme rauhoittelua, sillä lapsen oikeuksia koskevan yleissopimuksen tai lukuisten perusoikeuksia koskevien yleissopimusten allekirjoittaminen ei tarkoita, että voimme jatkaa kuin kaikki olisi hyvin. Jos vakavat ihmisoikeusrikkomukset, lasten oikeuksien rikkominen ja murhat ovat ugandalaisten arkipäivää, meidän on kannettava siitä vastuumme. Tämä ei tarkoita kaksinaamaista politiikkaa vaan todellisia seuraamuksia ja maalle tarjoamamme avun valvontaa.

<SPEAKER ID=196 LANGUAGE="NL" NAME="Van den Bos (ELDR).">
Pohjois-Ugandan tilanne on ollut kauhea jo vuosien ajan. Onko Ugandan hallituksen sotavoimien käytön puute seurausta haluttomuudesta, voimattomuudesta vai molemmista? Joka tapauksessa Ugandan Kongoon sijoittuneiden joukkojen on siirryttävä alueelle, koska niillä on Kongossa aivan muita aikeita.
<P>
Pohjois-Uganda on täydellisen anarkian vallassa ja Herran vastarinta-armeija tekee kaikkea, minkä jumala on kieltänyt. On käsittämätöntä, että nämä uskomattomat roistot voivat jatkaa hyökkäyksiä kouluihin ja siepata naisia ja lapsia tehdäkseen näistä seksiorjia tai pakottaakseen sotilaiksi. Vangit pakotetaan tappamaan tai kiduttamaan toisiaan, jos he yrittävät karata. Kansainvälinen yhteisö on jo aivan liian kauan seissyt sivussa; hirveydet jatkuvat ilman esteitä. Afrikan unioni menettää kasvonsa, koska se ei tee mitään. Turvallisuusneuvoston on korkea aika puuttua asiaan.
<P>
Sudan on ilmoittanut, ettei se enää toimita apua LRA:lle, mutta ryhmäni ei ole lainkaan vakuuttunut siitä, että Sudan pitää sanansa. Kaiken huipuksi uhka sodasta Ruandan kanssa leijuu alueen yllä. Kuinka komissio suhtautuu sodan uhkaan?
<P>
Kysymyksiä herättää myös se, mitä Euroopan unioni on valmis tekemään suojellakseen maan väestöä ja toimittaakseen humanitaarista apua. On korkea aika saattaa päätökseen LRA:n kauhea valtakausi.

<SPEAKER ID=197 LANGUAGE="DE" NAME="Posselt (PPE-DE).">
Arvoisa puhemies, olemme kauhistuneita Ugandasta kuulemistamme raporteista ja siellä tehdyistä hirvittävistä julmuuksista. Kun nähdään, mitä vastenmielinen Herran vastarinta-armeijaksi itseään kutsuva aseistettu joukkio tekee, on todettava, että Ugandan armeijalla olisi tehtävää rauhan ja turvallisuuden takaamisessa omassa valtiossaankin sen sijaan että se kylvää riitaa ja erimielisyyksiä naapurimaissa, joissa se pyrkii ajamaan suurten voimien etuja, taloudellisia ja heimojen etuja ja niin edelleen.
<P>
On kuitenkin valitettavaa, että vaikka Ugandan armeija keskittyisi Ugandaan, se ei ratkaisisi ongelmaa, sillä Ugandan armeija ja hallitus ovat pikemminkin osa ongelmaa kuin välineitä sen ratkaisemiseksi. Tämän vuoksi nyt tarvitaan selkeää politiikkaa. Ensinnäkin meidän on huolehdittava siitä, että Sudanin hyökkäykset ja muiden ulkopuolisten tunkeutuminen Ugandaan loppuvat. Seuraavaksi on saatava ugandalaiset lopettamaan omat hyökkäyksensä naapurimaihin ja kolmanneksi Ugandan on poliisivoimien ja armeijansa avulla poistettava rikolliset ainekset oikeusvaltion periaatteiden mukaisesti. Samaan aikaan tarvitaan kansallista sovintoa ja neuvotteluja, joiden tuloksena voitaisiin vähitellen saada aikaan jonkinlainen aito demokratia ja oikeusvaltio Ugandaan.
<P>
Maa on kokenut kovia eri diktaattorien vallan alla, useiden sotien ajan ja erilaisten rikollisten joukkioitten käsissä. On hyvin tärkeää palauttaa jonkinlainen tasapaino maan eri heimojen ja etnisten ryhmien kesken, joiden moninaisuus on meille tuttua jo Kabakan Bugandan kuningaskunnan ajoilta. Maan historiaan liittyy myös useita muita kuningaskuntia ja heimoja ja sen demokraattinen tulevaisuus voi perustua ainoastaan oikeusvaltioon sekä rotujen ja etnisten ryhmien välisen tasapainon säilyttämiseen.
<SPEAKER ID=198 NAME="Sandbæk (EDD).">
Arvoisa puhemies, en ole täysin tyytyväinen päätöslauselmaan. Sen mukaan LRA:lla on monimutkaiset poliittiset tavoitteet. Kyseessä on vain yksi mielipuoli, joka uskottelee saavansa pyhältä hengeltä viestejä, joiden mukaan hänen on hallittava Ugandaa kymmenen käskyn perusteella. Koska viesti ei mene yleisöön, Kony sieppaa lapsia käymään sotaansa. Hänellä ei ole mitään aikomusta neuvotella kenenkään kanssa tulitauosta.
<P>
Ainoa tapa lopettaa nämä kauheudet on huolehtia siitä, ettei Kony mitenkään enää saa aseita. On kuitenkin totta, että sudanilainen komentaja on toimittanut Konylle valtavia määriä aseita, joiden turvin tämän on onnistunut toteuttaa viime aikojen sieppaukset. Vaikka Sudanin hallituksella ei olisi osaa tähän, se on vastuussa armeijansa toimista. Vaadin tämän vuoksi Sudania huolehtimaan siitä, etteivät Sudanin joukot enää koskaan voi toimittaa aseita LRA:lle ja saada aikaan tuhansien lasten sanoinkuvaamatonta kärsimystä.

<SPEAKER ID=199 LANGUAGE="ES" NAME="Solbes Mira">
. (ES) Arvoisa puhemies, olemme samaa mieltä siitä, että vaikka Ugandan kriisi on jatkunut jo niin kauan, se on jossain määrin unohdettu. Komissio onkin tyytyväinen siihen, että parlamentti tekee aloitteen alueen ihmisten kärsimysten tuomiseksi esiin.
<P>
Olemme parlamentin kanssa samaa mieltä siitä, että Herran vastarinta-armeijan terrorikampanja murhineen ja kidnappauksineen on tuomittava. Sen toiminnan synnyttämä turvallisuuden puute on merkittävä este humanitaariselle avulle, sillä se rajoittaa pääsyä alueelle ja vaarantaa sekä humanitaaristen avustustyöntekijöiden että siviiliväestön turvallisuuden kaikkien täällä tarkkaan kuvaamienne muiden ongelmien lisäksi.
<P>
Olette esittäneet kysymyksiä unionin toimista. Tällä hetkellä unioni toimittaa merkittävää humanitaarista apua ja tukea humanitaarisen avun toimiston ECHO:n kautta, sikäli kuin turvallisuustilanne sen sallii. Tukea tarjotaan terveydenhuollon ja ruoka-avun muodossa, lisäämällä juomaveden saatavuutta ja parantamalla vesihuoltojärjestelmää, toimittamalla siemenviljaa ja työkaluja elintarviketurvan takaamiseksi sekä jakamalla perustarvikkeita kuten katoksia ja huopia. ECHO:n johtaja on tällä viikolla osallistunut alueella voimavarojemme lisäämistä koskeviin tehtäviin tämän hetkisten tarpeiden täyttämiseksi. Tänä vuonna toimitamme apua 4 miljoonan euron arvosta, mikä on kaksinkertainen määrä viime vuoteen verrattuna. Tukea lisätään vielä 2 miljoonalla eurolla.
<P>
Avun toimittaminen ei tietenkään sellaisenaan riitä. Meidän on myös tarkasteltava sitä, missä määrin tätä apua voidaan hyödyntää apukeinona muiden tulosten saavuttamisessa. Merkittävät rahoittajavaltiot käyvät vuoropuhelua Ugandan hallituksen kanssa edistääkseen maan pohjoisosissa sellaista politiikkaa, joka helpottaisi maan pohjoisosien yhdentämistä muuhun valtioon. Komission valtuuskunta toimii rahoittajaryhmän puheenjohtajana. Ryhmässä tutkitaan pohjoisen alueen ongelmia ja pyritään erityisesti ratkaisemaan lapsia koskeva ongelma.
<P>
Pyrimme luonnollisesti käyttämään rahoitusapua tukemaan edistymistä oikeaan suuntaan. Ensimmäinen rahoitusosuus kahdeksannesta EKR:sta luovutettiin kohteeseensa, kun vaatimus enintään 2 prosentin kokonaismäärärahojen käyttämisestä sotilastarkoituksiin täyttyi. Seuraavien rahoitusosuuksien luovuttaminen riippuu siitä, millaiseen sopimukseen Ugandan hallituksen kanssa päästään varojen asianmukaisesta käytöstä.
<P>
Komissio valmistelee lisäksi Ugandan hallituksen kanssa erityisen vaikean pohjoisen alueen sopeuttamisohjelmaa. Katsomme, että maan pohjoisosien ja muun valtion elinolojen erot ovat yksi perustavaa laatua oleva syy jatkuvaan epävakauteen ja turvattomuuteen ja samalla seurausta siitä. Katsomme kuitenkin, että ulkoinen lisätuki auttaisi tehostamaan toimiamme paljon. Komissio olisi tämän vuoksi hyvin iloinen, jos Afrikan unioni osallistuisi enemmän pyrkimyksiin löytää kestävä ratkaisu ongelmaan. Afrikan unionin osallistuminen auttaisi meitä myös puuttumaan puheissanne mainitsemiinne ongelmiin muilla alueilla.

<SPEAKER ID=200 NAME="Puhemies.">
Yhteiskeskustelu on päättynyt.
<P>
Äänestys toimitetaan seuraavaksi.

<SPEAKER ID=203 LANGUAGE="FR" NAME="Dupuis (NI).">
Arvoisa puhemies, päätöslauselma sisältää hienoisen epätarkkuuden: siinä puhutaan ajasta ennen ja jälkeen vaalikauden. Koska vaalikausi on jo alkanut, päätöslauselmassa olisi puhuttava ajasta vaalikauden aikana ja sen jälkeen.

<SPEAKER ID=204 LANGUAGE="DE" NAME="Junker (PSE).">
Arvoisa puhemies, haluan esittää suullisen tarkistuksen, tai paremminkin ylimääräisen ehdotuksen, toisin sanoen uuden kohdan lisäämistä Q kohdan a alakohdaksi. Yhteisen päätöslauselmaesityksen Q kohdassa puhutaan kristittyihin ryhmiin ja buddhalaisiin munkkeihin kohdistuvasta sorrosta, mutta lisäksi on syytä mainita myös islamilaisten opettajien kokema sorto. Ryhmäni katsoo, että jos mainitsemme yksittäisiä ryhmiä, meidän on mainittava kaikki sortoa kärsineet tai kärsivät ryhmät. Tämän vuoksi haluamme tämän lisäyksen. Euroopan kansanpuolueen ryhmä (kristillisdemokraatit) ja Euroopan demokraattipuolueen ryhmä on ilmaissut minulle olevansa halukas hyväksymään tämän lisäyksen ja uskon myös muiden ryhmien olevan halukkaita siihen.
<P>
Esitän seuraavaksi suullisen tarkistuksen, jonka englanninkielinen toisinto on toimitettu teille. Se kuuluu seuraavasti:
<P>
Qa. ...

<SPEAKER ID=206 LANGUAGE="DE" NAME="Junker (PSE).">
Arvoisa puhemies, pyydän hyväksymään tämän lausekkeen lisäämisen.

<SPEAKER ID=208 LANGUAGE="FR" NAME="Gillig (PSE).">
Arvoisa puhemies, 12 kohdassa kehotetaan sisällyttämään asialistalle kansallisen vaalilautakunnan kokous, kuten komission edustaja totesi. Tämä ei nähdäkseni ole asianmukaista. Koska Laos ei ole tämän parlamentin jäsen, voisimme sen sijaan vaatia tiedottamista ASEANille. Kyseessä ei ole varsinaisesti ASEANin tehtävä, mutta Laos on kuitenkin kyseisen elimen jäsen, ja me voisimme saattaa asian ASEANin käsiteltäväksi, jos parlamentti niin päättää.
<P>
Arvoisa puhemies, tekstissä on lisäksi virhe. Siinä puhutaan amerikkalaisesta toimittajasta, vaikka kyseessä on amerikkalainen tulkki.

<SPEAKER ID=210 LANGUAGE="FR" NAME="Stirbois (NI)">
. (FR) Eurooppa osoittaa jälleen kerran olevansa paradoksien mestari. Samalla kun se toisaalta tuhoaa oman maataloutemme purkamalla yhteisen maatalouspolitiikan ja maanviljelijöiden suorien tukien järjestelmän, mietinnössä ehdotetaan, että perheviljelmiä ja pienten ja keskisuurten maatalousyritysten tukemista pidetään tärkeinä, että maaseudun kehittämistä pidetään tärkeänä ja jopa että maaseudun naisia suojellaan.
<P>
Valitettavasti vaikuttaa siltä, että kun maataloutemme on jo tuomittu kuolemaan - tämän vuoksi kaikki maatalousliitot tuomitsevat vuonna 2005 voimaan tulevan YMP:n uudistuksen - naisten oikeuksien ja tasa-arvoasioiden valiokunnan tavoitteet ovat vain hurskaita toiveita. Mietinnössä tuomitaan perustellusti se, että maaseudun naisväestö ikääntyy, naisten osuus viljelijäpuolisoina tai avustajina vähenee, mikä saattaa naiset erittäin vaikeaan tilanteeseen palkkansa, sosiaaliturvansa, terveydenhuoltonsa, eläkkeidensä ja ammatillisen kehityksensä suhteen. Mietinnössä todetaan myös maanviljelyalueiden korkea työttömyysaste.
<P>
(Äänestysselitystä lyhennettiin työjärjestyksen 137 artiklan 1 kohdan mukaisesti.)

<SPEAKER ID=212 LANGUAGE="FR" NAME="Cauquil (GUE/NGL)">
. (FR) Äänestimme luonnollisesti linja-autojen turvallisuuden lisäämiseen tähtäävän päätöslauselman puolesta, edellyttääpä se sitten turvavöiden käyttöä, kuljettajien koulutusta tai ajoaikojen rajoittamista.
<P>
Hiljattain tapahtuneet vakavat onnettomuudet ovat jälleen osoittaneet, kuinka kuljettajia käytetään hyväksi. Nämä joutuvat usein ajamaan niin kauan, että nukahtavat rattiin.
<P>
Haluamme tuomita myös sellaisen voitontavoittelun, joka kannustaa rakentamaan yhä suuremman matkustajakapasiteetin linja-autoja, erityisesti kaksikerroksisia linja-autoja. Liikenteen alan työnantajat pitävät tuottoa paljon turvallisuutta tärkeämpänä.
<SPEAKER ID=213 LANGUAGE="DE" NAME="Wieland (PPE-DE).">
Arvoisa puhemies, haluaisin lyhyesti viitata tämän iltapäivän tapahtumaan, joka antaa mielestäni ajattelemisen aihetta. Viittaan erityisesti mietintöön, jonka osalta ryhmämme hävisi äänestyksessä, vaikka työjärjestyksen mukaan me voitimme sen. Äänestimme tarkistuksesta 17 Lisin mietintöön. Meitä oli täällä 457 jäsentä äänestämässä. Saksassa on saatavilla romaani nimeltä "Der Sommer, der ein Winter war" -en tiedä kuinka se on käännetty muille kielille, mutta me voisimme nähdäkseni kirjoittaa romaanin nimeltä "Torstai, joka olikin perjantai". Haluan pyytää puhemiehistöä selvittämään, haluaako jäsenten enemmistö varmistaa, käytettiinkö viimeiset 50 centtiä määrärahoistamme postimerkkiin, vai teemmekö me kenties lainsäädännöllistä työtä täällä torstaisin. Kun äänestykseen osallistuu 457 jäsentä ja heistä 160 äänestää vastaan, me tavallaan teemme tyhjäksi oman työmme lakiasäätävänä elimenä yhteispäätösmenettelyssä. Tilanne ei saa jatkua tällaisena, tarvitaan toimia sen pysäyttämiseksi.

<SPEAKER ID=214 NAME="Puhemies.">
Paljon kiitoksia huomautuksestanne. Olen merkinnyt sen huolella muistiin.
<P>
Parlamentti on käsitellyt esityslistansa. Tämän istunnon pöytäkirja annetaan parlamentin hyväksyttäväksi seuraavan istunnon alussa

<SPEAKER ID=216 NAME="Puhemies.">
Julistan Euroopan parlamentin istuntokauden keskeytetyksi.
<P>
(Istunto päättyi klo 17.35.)

