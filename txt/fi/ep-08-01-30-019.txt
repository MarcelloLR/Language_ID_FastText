<CHAPTER ID="019">
Yhteisön postipalvelujen sisämarkkinoiden täysimääräinen toteuttaminen (keskustelu) 
<SPEAKER ID="115" NAME="Puhemies">
Esityslistalla on seuraavana Markus Ferberin liikenne- ja matkailuvaliokunnan puolesta laatima suositus toiseen käsittelyyn yhteisön postipalvelujen sisämarkkinoiden täysimääräisestä toteuttamisesta (13593/6/2007 - C6-0410/2007 -.
<SPEAKER ID="116" NAME="Markus Ferber">
esittelijä. - Arvoisa puhemies, hyvät kollegat, olemme päättämässä pitkää keskustelua, joka on jatkunut neljä lainsäädäntökautta Euroopan parlamentissa alkaen vuonna 1992, kun Euroopan komissio julkaisi valkoisen kirjan postipalvelujen kehittämisestä, mitä seurasi ensimmäisen postidirektiivin hyväksyminen vuonna 1997 ja sen muutos vuonna 2002; nyt vuoden 2008 alussa yli 15 vuoden jälkeen toivon, että olemme valmiina hyväksymään yhteisesti rationaaliset säännöt, joiden avulla voimme sovittaa yhteen kuluttajien edut, niiden yritysten edut, jotka ovat tähän saakka nauttineet monopolista postipalvelujen tarjoamisessa, niiden kilpailijoiden edut, jotka toivovat pääsevänsä näille kannattaville markkinoille ja postialalla työskentelevien kaikki edut. Me Euroopan parlamentissa olemme työskennelleet hyvin uutterasti viime kuukaudet saavuttaaksemme nämä tavoitteet.
<P>
Arvoisa puhemies, minun on huomautettava, että kello edistää - en ole vielä puhunut kolmea ja puolta minuuttia!
<P>
Uskon, että olemme onnistuneet täällä Euroopan parlamentissa saavuttamaan hyväksyttävän kompromissin kaikkien näiden etujen välillä. Haluaisin kiittää kaikkia niitä, jotka auttoivat sen saavuttamisessa - kollegoitani Euroopan parlamentissa ja varsinkin Brian Simpsonia, sillä 14 vuoden ystävyyttä välillämme ovat muokanneet yhteiset ponnistelumme postipalvelujen alalla. Olemme seuranneet tätä tärkeää kysymystä yhdessä täällä vuodesta 1994. Haluan kiittää komissiota, joka on ollut hyvin rakentavassa osassa sekä ehdotuksissaan että neuvottelupöydässä.
<P>
Pelkäänpä, että minun on tässä kohtaa kohdistettava erityiskiitokseni ei nykyiselle puheenjohtajavaltiolle Slovenialle, vaan neuvoston puheenjohtajavaltiolle Portugalille, joka onnistui muotoilemaan yhteisen kannan 1. lokakuuta viime vuonna.
<P>
Olen erityisen ylpeä, ja me kaikki Euroopan parlamentissa voimme olla ylpeitä siitä, että yhteisessä kannassaan neuvosto hyväksyi ryhmien välisten keskustelujemme tulokset ja sisällytti yli 95 prosenttia siitä yhteisen kannan pohjaksi. Tämä on suuri menestys Euroopan parlamentille, ja se osoittaa, että parlamentti voi ratkaista sellaisia monimutkaisia kysymyksiä kuin postipalvelujen markkinoiden sääntelyn purkaminen, mikä on lisäoikeutus uudistussopimuksen sille tarjoamalle lisätoimivallalle.
<P>
Niinpä yritimme valiokunnan keskusteluissa ennen toista käsittelyä tunnistaa yhteisen kannan sellaisia aloja, joissa voisimme tehdä parannuksia. Otimme työn hyvin vakavasti, koska joka kompromississa on väistämättä jokin kohta jossakin, jossa saattaisi olla parannettavaa. Joulukuussa me liikenne- ja matkailuvaliokunnassa kuitenkin suuressa hyväksymisäänestyksessä osoitimme, että itse asiassa neuvosto oli ottanut huomioon kaikki asiat, joita parlamentti piti erittäin tärkeinä, emmekä olisi voineet tehdä mitään paremmin. Kaikki muutokset olisivat olleet askel huonompaan suuntaan.
<P>
Tämän vuoksi esittelijänne voi nyt sanoa, että valiokunnan suurella enemmistöllä esittämä suositus on se, että yhteinen kanta hyväksyttäisiin ilman muutoksia, ja olisin iloinen, jos se tapahtuisi huomenna. Olisimme myös näyttäneet esimerkkiä saattamalla päätökseen tämän monimutkaisen postipalvelujen vapauttamiseen liittyvän asian, joka on työllistänyt tätä parlamenttia 15 vuotta turvautumatta kertaakaan sovittelumenettelyyn. Haluan vielä muistuttaa parlamenttia, että olemme aina onnistuneet pääsemään sopimukseen toisessa käsittelyssä. Sen tekeminen taas olisi piste i:n päälle pitkän lainsäädäntöprosessin lopuksi. Siksi pyydän tukeanne ja toistan kiitokseni kaikille niille, jotka ovat tehneet hyvin rakentavaa yhteistyötä tässä prosessissa.
<P>

<SPEAKER ID="118" NAME="Andrej Vizjak">
Neuvoston puheenjohtaja. - Minulle on suuri kunnia olla täällä täysistunnossanne tänään.
<P>
Komission direktiiviehdotus yhteisön postipalvelujen sisämarkkinoiden täysimääräistä toteuttamista on ollut yksi vaativimmista lakiehdotuksista lainsäätäjille viimeisen 15 kuukauden ajan. Kun komissio ehdotti sitä lokakuussa 2006, kaikki odottivat loputtomia erimielisyyksiä ja vilkkaita keskusteluja toimielimissämme yhden Euroopan vanhimman ja perinteisimmän julkisen palvelun tulevaisuudesta.
<P>
Tästä asiasta keskustelu oli erittäin vaativa tehtävä puheenjohtajavaltioille Saksalle ja erityisesti Portugalille vuonna 2007. Alusta alkaen toimielimemme asettivat yhteiseksi tavoitteeksi populismin ja kansankiihotuksen välttämisen ja keskittymisen tämän asian keskeisiin tekijöihin, mukaan lukien postityöntekijöihin liittyvät sosiaaliset näkökohdat ja yleisen palvelun pysyvä rahoitus.
<P>
Kuten tiedämme, postialaa uhkaa rakennemuutos, ja sen on sopeuduttava uusiin taloudellisiin ja sosiaalisiin olosuhteisiin. Postipalvelujen sisämarkkinoiden kokonaisuudistuksen viimeinen vaihe tarjoaa ainutlaatuisen kasvumahdollisuuden kaikille mukana oleville sopimuspuolille. Lopulta yleisö odottaa meidän säilyttävän ja parantavan postipalvelujen laatua ja tehokkuutta käyttäjien hyödyksi riippumatta siitä, missä he asuvat.
<P>
Postipalvelujen markkinoiden avautuminen on tähän mennessä ollut menestystarina. Markkinoille on tullut uusia toimijoita, ja uusia tilaisuuksia on käytetty hyväksi, eivät ainoastaan uudet toimijat vaan myös vanhat ovat tehneet näin. Uusia käyttäjäpalveluita on kehitetty. On itsestään selvää, että postipalvelujen täydellinen vapauttaminen on välttämätön ehto tämän alan elävöittämiseksi ja sen olemassaolon turvaamiseksi uusien kilpailumuotojen ja vaihtoehtoisten palvelujen rinnalla.
<P>
Meidän kahden toimielimemme lähestymistapa on lisäosoitus perusperiaatteista, jotka liittyvät laadukkaiden, luotettavien ja kohtuuhintaisten palvelujen turvaamiseen kaikille käyttäjille ja syrjintään liittyvien esteiden kieltämiseen markkinoille tulevien uusien toimijoiden osalta. Samanaikaisesti sekä Euroopan parlamentti että neuvosto hyväksyvät sen, että jotkut postipalvelujen markkinat Euroopan unionissa toimivat periaatteessa eri olosuhteissa. Siksi, esittäessään yhteisen kantansa, neuvosto hyväksyi päätöksen vuoden 2010 lopun asettamisesta yhteiseksi viimeiseksi vapauttamispäiväksi. Joillekin jäsenvaltioille on kuitenkin sallittu siirtymäkausi vuoden 2012 loppuun uusien sääntöjen täytäntöön panemiseksi. Samoin kuin kaikkien edellisten postipalveluja koskevien direktiivien perusperiaate, toissijaisuusperiaate antaa jäsenvaltioiden soveltaa yleisiä sääntöjä erityisiin kansallisiin olosuhteisiin ja takaa, että riippumaton sääntelyviranomainen valvoo postipalvelujen markkinoita.
<P>
Hyvät parlamentin jäsenet, tämän lyhyen puheen päätteeksi haluan onnitella jäsen Ferberiä ja kaikista poliittisista ryhmistä mukana olleita esittelijöitä, toisin sanoen varjoesittelijöitä, heidän panoksistaan hedelmällisiin ja rakentaviin keskusteluihimme. Vaikka emme aina olleet täysin samaa mieltä heidän tietyistä huomautuksistaan, haluaisin muistuttaa teitä, että neuvosto otti marraskuussa 2007 mukaan yhteiseen kantaansa monta asianmukaista muutosta osoittaen siten poliittisen päättäväisyytensä, avoimuutensa ja rakentavan joustavuutensa.
<P>
Haluaisin erityisesti korostaa komission hienoa työtä koko yleisessä päätöksentekoprosessissa ja sen sitoumusta jäsenvaltioiden tehokkaaseen tukemiseen ja ohjaukseen kaikissa uuden direktiivin täytäntöönpanoon liittyvissä kysymyksissä. Hyvät parlamentin jäsenet, huomenna saatte lopullisen päätöksen ja tunnustatte taas tärkeän sopimuksen, joka on neuvoston yleisen kannan säännösten ja liikenne- ja matkailuvaliokunnan 9. joulukuuta viime vuonna antaman suosituksen mukainen. Olemme varmoja, että olemme löytäneet oikean tasapainon eri tavoitteiden välillä ja olemme käsitelleet avoimesti ja vastaanottavaisesti poliittisia haasteita vaarantamatta postipalvelujen sopimuspuolten ja kuluttajien oikeusvarmuutta.
<P>
Hyvät parlamentin jäsenet, kiitos vielä kerran yhteistyöstänne ja tekstistä, jonka hyväksymisestä olen varma, ja kiitos mielenkiinnostanne.
<SPEAKER ID="119" NAME="Leonard Orban">
komission jäsen. - Arvoisa puhemies, huomenna Euroopan parlamentin pitäisi tehdä historiallinen päätös, joka merkitsee yli 15 vuotta sitten käynnistetyn prosessin loppua. Kolmas postidirektiivi saattaa loppuun hyvin valmistellun asteittaisen markkinoiden täydellisen avaamisprosessin.
<P>
Se, mikä tänään tuntuu selvältä ja ilmeiseltä ratkaisulta, oli kaikkea muuta kuin kiistämätön, kun keskustelu alkoi. Komissio esitti ehdotuksensa 18. lokakuuta 2006. Seurasi kiihkeitä ja rakentavia neuvotteluja toimielimissä. Lopulta juuri Euroopan parlamentti ensimmäisen käsittelyn lausunnossaan 11. heinäkuuta 2007 tasoitti tietä tänään edessänne olevalle kompromissiratkaisulle.
<P>
Monet tässä parlamentissa ovat vaikuttaneet aktiivisesti tähän tärkeään tulokseen, ja - kollegani, komission jäsenen McCreevyn puolesta - haluaisin osoittaa kunnioitusta erityisesti esittelijä Ferberille ja hänen muista poliittisista ryhmistä oleville varjoesittelijöilleen, jotka ovat muotoilleet kompromissia. Sama pätee puheenjohtajavaltioihin Suomeen, Saksaan, Portugaliin ja - lisäksi - Sloveniaan.
<P>
Joitakin huomautuksia sisällyksestä: pöydällä nyt oleva teksti on harkittua. Siinä otetaan huomioon eri poliittisten ryhmien ja jäsenvaltioiden intressit. Komission ehdotuksessa oli huomioitu markkinoiden avautumiselle aikaisempi ajankohta, joka vahvistaisi olemassa olevan postidirektiivin asettaman tavoiteajankohdan. Kaksi lisävuotta on melkoinen ajanjakso. Se antaa kaikille toimijoille aikaa tehdä valmistelunsa valmiiksi. Sen ei kuitenkaan pitäisi johtaa omahyväisyyteen.
<P>
Postialalle, sen asiakkaille, toimijoille ja työntekijöille on tärkeää, että markkinoiden täydelliselle avaamiselle on lopullinen ja ehdoton ajankohta. Yhteisessä kannassa edellytetään tasapuolisia olosuhteita ja vaaditaan meitä poistamaan markkinoille pääsyn esteitä.
<P>
Huomiseen äänestykseen on jätetty käsiteltäväksi rajoitettu määrä tarkistuksia. Useimmiten nämä ovat tarkistuksia, jotka liikenne- ja matkailuvaliokunta on hylännyt jo joulukuussa. Kuten kollegani McCreevy huomasi tuolloin, nämä tarkistukset eivät tuo lisäarvoa sisämarkkinoille, postin käyttäjille tai postinkantajille. Tämä antoi pontta postiuudistukseen liittyvän prosessin viimeistelyyn.
<P>
Yhteenvetona voin sanoa, että edessänne oleva teksti on harkittua, sisällöltään hyvää, ja jos katsotte sen tärkeimpiä säännöksiä, olette kanssani samaa mieltä, että se on uskollinen tavoitteellemme: se avaa markkinat aidosti, ei itsessään loppuna, vaan keinona, jonka avulla tavoittelemme laadukkaan, erittäin tehokkaan ja kestävän postialan laajempaa tavoitetta, joka on mukautettu 2000-luvun tarpeisiin.
<SPEAKER ID="120" NAME="Reinhard Rack">
PPE-DE-ryhmän puolesta. - Arvoisa puhemies, viime vuosina kaikki meistä, minä mukaan lukien, olemme toistuvasti valittaneet sitä että, jopa tärkeiden lainsäädännöllisten projektien tapauksessa useimmat istuimet neuvoston penkissä ovat pysyneet tyhjinä. Siksi pitäisimme asianamme ilmaista ilomme puheenjohtajavaltion Slovenian suuresta edustuksesta tässä tärkeässä lainsäädännöllisessä keskustelussa ja siitä, että Slovenia on jo, niin sanoakseni, astumassa Lissabonin sopimuksen henkeen ja on siis juuri ratifioinut sen.
<P>
Postipalvelujen sisämarkkinat ovat olleet tulossa jo kauan. Olemme iloisia siitä, että kaiken mennessä hyvin tämän nykyisen luonnoksemme avulla prosessi saatetaan menestyksellisesti päätökseen. Komission alkuperäinen ehdotus oli periaatteessa johdonmukainen ja hyväksyttävä, mutta meille Euroopan parlamentissa perusperiaatetta sovellettiin monessa tapauksessa liian yleisesti ja mielestämme keskeiset yksityiskohdat jäivät ratkaisematta.
<P>
Tässä mielessä oli hyvä asia, että esittelijämme Markus Ferberin johdolla, jota onnittelen lämpimästi Euroopan kansanpuolueen ja Euroopan demokraattien ryhmän puolesta, hyvin selvällä enemmistöllä päätöksensä tekevä valiokuntamme pystyi lisäämään lukuisia tärkeitä asioita komission ehdotukseen ensimmäisessä käsittelyssä ja tulkitsemaan ja elävöittämään sen säännöksiä.
<P>
Erityisesti taloudelliselle puolelle lisäsimme ylimääräisen vaihtoehdon - tärkeän sellaisen, koska se takaa, ettei tärkeää kysymystä jätetä huomioimatta. Lisäsimme sosiaaliset määräykset, erityisesti sellaisiin asioihin kuin työolosuhteisiin, työaikaan ja lomaoikeuksiin liittyvät määräykset. Esitimme erityisesti ajallisesti rajatun vastavuoroisuuslausekkeen sen takaamiseksi, että direktiivi ei tuota ansiottomia voittoja antamalla joidenkin jäljellä olevien monopolin haltijoiden laajentaa toimintaansa markkinoille, joilla sääntely on purettu.
<P>
Sen vastineeksi suostuimme direktiivin voimaantulon siirtämiseen kahdella vuodella. Uskomme, että ehdotus oli yleisesti hyvin harkittu, ja mielestämme neuvoston, joka hyvin laajasti hyväksyi Euroopan parlamentin kannan, toimet vahvistavat tätä. Meidän pitäisi hyväksyä tämä kanta huomenna ja jakaa neuvoston, komission ja esittelijän tyytyväisyys tulokseen.
<SPEAKER ID="121" NAME="Brian Simpson">
PSE-ryhmän puolesta. - Arvoisa puhemies, haluaisin PSE-ryhmän puolesta kiittää Markus Ferberiä raportista ja lujasta työstä monen vuoden ajan.
<P>
PSE-ryhmä hyväksyy sen, että neuvosto on hyväksynyt suuren osan parlamentin ensimmäisen käsittelyn kannasta ja että tämä takaa yleispalvelun; se takaa tämän palvelun rahoituksen; se myös käsittää, että sosiaalisen suojelun on oltava järjestyksessä ja se lykkää täytäntöönpanoa kahdella vuodella vuoden 2010 loppuun kaikkien vanhojen jäsenvaltioiden osalta ja vuoden 2012 loppuun uusien osalta.
<P>
Mielestäni tämä on hyvä sopimus. On niitä, jotka yhä taistelevat vapauttamista vastaan. Mutta se taistelu hävittiin jo yli 15 vuotta sitten, kun parlamentti hyväksyi - vastoin neuvojani siihen aikaan - postipalvelualan vapauttamisen.
<P>
Jotkut meistä tässä parlamentissa ovat lykänneet täyttä täytäntöönpanoa nämä kaikki 15 vuotta, mutta tulee lopulta aikaa, jolloin meidän on kohdattava todellisuus.
<P>
Vaikka henkilökohtaisesti haluaisin toisen käsittelyn ilman tarkistuksia, ryhmäni uskoo, että on oikein selvittää yleispalvelun rahoitus ja suojella niitä palveluita, joita tällä hetkellä tarjotaan heikkonäköisille ja sokeille. Siksi kannatamme tarkistuksia 1, 2, 6, 18 ja 19.
<P>
Meidän on varmistettava, että postipalvelut voivat kilpailla, ei välttämättä toisiaan vastaan, vaan muita teknologioita vastaan. Mutta tarvitsemme tasaisen pelikentän, ja esittämilläni ehdoilla toivon, että voimme päättää työmme näiden asiakirjojen suhteen ensimmäisen käsittelyn kantamme perusteella ja palata tärkeimpään asiaan eli luotettavan, säännöllisen ja kohtuuhintaisen postipalvelun tarjoamiseen kansalaisillemme ja kaikkien postinkantajien koko Euroopan unionissa tekemän tärkeän työn tunnustamiseen.
<P>
Lopuksi, kun Markus Ferber ja minä aloitimme työn näiden asiakirjojen parissa, kummallakaan meistä ei ollut yhtään harmaita hiuksia. Katsokaa meitä kahta nyt!
<SPEAKER ID="122" NAME="Luigi Cocilovo">
ALDE-ryhmän puolesta. - Arvoisa puhemies, hyvät kollegat, myös minä, kuten kaikki kollegani, haluaisin onnitella esittelijä Ferberiä hänen työstään. Tämä oli työ, joka aloitettiin kauan sitten ja jonka aikana meillä on ollut huomattavia lähenemishetkiä ja joitakin rakentavia keskusteluhetkiä. Minun ja ryhmäni kannan osalta voidaan todeta, että meillä ei ole koskaan ollut mitään periaatteiden tai ideologian ristiriitaa vapauttamisesta, josta kaikki olemme samaa mieltä ja jota kannatamme pyrkiessämme tietysti varmistamaan yleispalvelun kannalta välttämättömät takuut.
<P>
Nykyisessä direktiiviehdotuksessa, jonka parlamentti hyväksyi ensimmäisessä käsittelyssä ja jonka neuvosto otti sitten uudelleen käsiteltäväksi, voimme huomata tämän takuun olevan mukana, vaikkakin joistakin ehdoista voisi tehdä tarkempia, täsmällisempiä ja yksityiskohtaisempia. Emme halua olla kuin ne, jotka eivät näe metsää puilta, mutta toisaalta emme myöskään halua sivuuttaa sitä, että toisinaan yksityiskohdat ratkaisevat. Tästä syystä meistä olisi ollut parasta, mitä tulee joihinkin kysymyksiin, jotka koskevat valtuutuksia, asianmukaisen kilpailun varmistamista ja myös toimijoiden, joiden tehtävänä on yleispalvelujen tarjoaminen, ja muiden yksilöllisten palveluiden välisiä tariffimaksuja, verkkoon pääsyyn liittyviä oikeuksia ja vastuita, että joissakin kysymyksissä olisi syvennytty enemmän yksityiskohtiin. Meistä tämä olisi ollut parasta, mutta enemmistönä parlamentissa esitetyistä mielipiteistä, jotka myös esitettiin valiokunnassa, oli luultavasti se, että takuiden tekeminen tarkemmiksi oli tarpeetonta, ja sen sijaan pidettiin parempana olla riskeeraamatta, että sopimuksesta tulisi monimutkainen.
<P>
Yhteenvetona, tällä hetkellä olemme tätä mieltä. Niiden tarkistusten osalta, jotka koskevat sokeisiin ja heikkonäköisiin liittyviä ehtoja, haluaisimme ilmoittaa selvästi, että jos nämä ja vain nämä tarkistukset pakottaisivat yksimielisyyden saavuttamiseen, emme kannattaisi sitä. Jos kuitenkin muita tarkistuksia pitäisi hyväksyä, äänestämme myös niiden puolesta. Muuten äänestäisimme kaikkia esitettyjä tarkistuksia vastaan.
<SPEAKER ID="123" NAME="Roberts Zīle">
UEN-ryhmän puolesta. - Kiitos arvoisa puhemies, arvoisa komission jäsen, arvoisat neuvoston jäsenet. Ensin haluaisin kiittää Markus Ferberiä hänen työstään, kun hän on tavoitellut kompromissia parlamentin ja neuvoston välillä poliittisesti niin herkällä alalla kuin postipalvelut. Haluaisin korostaa, että objektiiviset vaikeudet yleispalveluja koskevan lähestymistavan vapauttamisessa pääasiassa uusissa jäsenvaltioissa heijastuivat direktiiviin riittävänä kahden vuoden lisämääräaikana näiden palveluiden varaamiseen. Samaan aikaan on luotu vankka oikeusperusta yleispalveluiden takaamiseksi. Siksi uskon, että pallo on nyt jäsenvaltioiden viranomaisilla. Huolimatta vaikeuksista, joita postiyritykset ovat kohdanneet joissakin jäsenvaltioissa, mukaan lukien maassani Latviassa, uskon markkinoiden vapauttamisen ratkaisevan vanhanaikaisten postipalvelujen tarjoajien näennäisesti toivottoman tilanteen. Mitä huomisen äänestykseen tulee, kehotan teitä olemaan kannattamatta edellä mainittuja ehdotuksia, koska jäsenvaltioiden on käytettävä hyväkseen toimivaltaansa myös huononäköisten suhteen. Kiitos.
<SPEAKER ID="124" NAME="Eva Lichtenberger">
Verts/ALE-ryhmän puolesta. - Arvoisa puhemies, pelkään tosiasioiden estävän minua liittymästä juhlintaan. Tosiasia numero yksi: kuka hyötyy? Ne kuluttajat, jotka asuvat kaupungeissa ja pitävät mainosmateriaalin saamisesta postilaatikkoihinsa. He hyötyvät. Samoin yritykset, jotka erikoistuvat massapostituksiin ja postin välityksellä tapahtuviin mainoskampanjoihin.
<P>
Toisaalta ne ihmiset, jotka ovat sokeita tai huononäköisiä, eivät hyödy. Siksi pyydän teitä hartaasti kannattamaan tähän asiaan liittyvää tarkistustamme. Hyötyjiä eivät myöskään ole postipalvelutyöntekijät, jotka työskentelevät pienellä palkalla ja ovat valtavan paineen alaisina, mikä voi vain lisätä ennakoituja olosuhteita. Toinen ryhmä, joka ei hyödy, ovat maalla tai syrjäseudulla asuvat ihmiset, joiden on turvauduttava yksityisiin postipalveluihin, sillä joudumme todistamaan palvelujen asteittaista poistamista mahdollisimman vähäisiin, mutta silti hyväksyttäviin palveluihin saakka. Erityisesti veronmaksajille ei ole hyötyä tästä, sillä heidän on jälleen kerran rahoitettava yleispalvelut, jotka aiemmin rahoitettiin niin sanoakseni sisäisesti ja joita tuettiin tehokkaasti massapostituksista ja yksityisistä postipalveluista saaduilla tuloilla.
<P>
Näistä syistä päädyn vastustamaan direktiiviä. Uskon, että se on väärin arvioitu. Kilpailu on hyvä asia, mutta on huolehdittava sen varmistamisesta, että se tapahtuu yhdenvertaisin toimintaedellytyksin. Näin ei ole tehty tässä tapauksessa.
<SPEAKER ID="125" NAME="Erik Meijer">
GUE/NGL-ryhmän puolesta. - Arvoisa puhemies, postipalvelut ovat työvoimavaltaisia julkisia palveluita. Euroopan maat päättivät 1800-luvun jälkipuoliskolla, että niiden oli saatava oma monopolinsa postipalvelujen suhteen, koska yksityinen sektori ei ollut perillä työstä.
<P>
Yksityisiä yrityksiä, jotka yrittivät kiertää tämän tilanteen, on aina ollut. Ne tarjosivat halvempia hintoja, mutta valikoivasti, valiten postinjakelupalvelun kiireisimmät osat ja tarjoten huonommat työolot ja palvelussuhteet. Poliittinen enemmistö on 1990-luvulta alkaen yrittänyt luoda laajemman soveltamisalan tällaisille yrityksille, ja tämä ehdotettu päätös antaa heille täysin vapaat kädet. Ryhmäni odottaa tämän johtavan huonompiin jakelupalveluihin kuluttajille, huononeviin oloihin työntekijöille ja ylimääräisiin kuluihin jäsenvaltioille yleisten postipalvelujensa ylläpitoon ja parantamiseen.
<P>
Jopa nyt, kun kolme suurinta ryhmää on sopinut kompromissista määräaikojen ja tukitoimien osalta, ryhmäni mielestä tämä valinta on yhä askel taaksepäin. Siksi me ehdotamme tiettyjen yksityiskohtien parantamistoimien, kuten sokeille asiakkaille ja henkilökunnalle annettavien tiukempien takuiden, lisäksi, että tämä vapauttaminen pitäisi hylätä. Se kävisi myös yksiin sen kanssa, kun äskettäin äänestäjät Saksan kaupungissa Leipzigissa torjuivat julkisten yritysten myynnin.
<SPEAKER ID="126" NAME="Michael Henry Nattrass">
IND/DEM-ryhmän puolesta. - Arvoisa puhemies, kiinnitän huomiota ilmaisuun ”määrätty ja peruuttamaton ajankohta”. Yksi asia, jota EU:n suunnittelija Jean Monnet vihasi demokratiassa, oli se, että mikään ei ole peruuttamatonta. Mikään demokraattinen hallitus ei voi sitoa seuraajaansa peruuttamattomaan.
<P>
EU:ssa on demokratiavaje, koska yhä tiiviimpi unioni suunniteltiin peruuttamattomaksi. Ei aukkoja demokratialle. Ihmiset saavat äänestää vain kannattaakseen sitä, mitä EU:n eliitti haluaa. Se on yksisuuntainen tie. Ranskalaiset ja hollantilaiset äänestivät tätä peruuttamatonta unionia vastaan. Heidän sivuuttamisensa ja saman epäonnistuneen perustuslain esittely todistaa väitteeni oikeaksi.
<P>
Ette ole oppineet historiasta. Neuvostoliitto kaatui. Hitlerin Tausendjähriges Reich kesti 12 vuotta. Vastareaktio, jonka luotte kieltämällä ihmisiltä kansanäänestyksen, kaataa tämän suvaitsemattoman EU-valtakunnan yhtä varmasti kuin päivä seuraa yötä.
<SPEAKER ID="127" NAME="Etelka Barsi-Pataky" AFFILIATION="PPE-DE">
Arvoisa puhemies, vuoden 2012 loppuun mennessä postipalvelut vapautetaan täysin. ja yhteismarkkinat saavutetaan tälläkin alalla. Koska markkinoiden avautumisella on erilaisia vaikutuksia yksittäisten jäsenvaltioiden markkinoihin, se mitä olemme saavuttaneet lainsäädännön avulla on, että markkinat avautuvat vähitellen. Olemme myös saavuttaneet tilanteen, jossa asianosaiset postitoimistot voivat pitää käytössään olevat tulot poikkeusjakson loppuun saakka, ja pidän henkilökohtaisesti tätä tuloksena. Pitkän ajan jälkeen syntyi EU:n lainsäädäntö, joten se asettaa jokaisen kilpailutilanteeseen. Erityiskiitokset esittelijälle tästä. Toisin sanoen, tämä lainsäädäntö ei merkitse haittoja kilpaileville yrityksille markkinoiden avauduttua, vaan uusia mahdollisuuksia.
<P>
Arvoisa puhemies, tämä kaikki on vain puoli voittoa, jos seuraaviin toimenpiteisiin ei ryhdytä. Mitä ne ovat? Ensiksi, poikkeusjaksosta nauttivien postitoimistojen on keskityttävä tulevina vuosina eurooppalaisen kilpailun tukemien vaatimusten täyttämiseen, toisin sanoen siihen, että ne todella käyttävät hyväkseen aikaan liittyvät edut, jotka niille nyt annetaan.
<P>
Toiseksi, valtion lainsäädännössä ja menettelytavoissa on varmistettava, että kun postitoimisto toimii säästöliekillä iskulauseenaan kilpailukykyiseksi tuleminen, yleispalvelu on todella taattava vastaavalla tasolla. Emme saisi unohtaa, että vastuu palvelusta on edelleen valtion velvollisuus. Itse asiassa lainsäädäntö syntyi siksi, että Euroopan kansalaisilla, missä tahansa he asuvatkin, jopa kaikkein pienimmissä paikoissa, pitäisi olla mahdollisuus käyttää sopivan hintaisia ja laatuisia postipalveluja. Kiitos mielenkiinnostanne.
<SPEAKER ID="128" NAME="Gilles Savary" AFFILIATION="PSE">
Arvoisa puhemies, mielestäni asia, josta äänestämme huomenna, on historiallinen, koska posti on ollut julkinen palvelu alkuajoista lähtien, erityisesti hallitsijoiden ajoista. Tämä johtui siitä, että postin jakelu on strategista, ja se myös takasi yleisen ja nopean palvelun.
<P>
Olemme juuri lopettaneet postipalvelujen julkisen valvonnan tai lopetamme sen huomenna ja korvaamme sen postimarkkinoilla, joilta sääntely on laajasti purettu. Se, mitä tässä direktiivissä ehdotetaan, on ennen kaikkea loistavat markkinat lakimiehille ja asianajajille, koska se ei ole yhdenmukaistamista. Jokainen jäsenvaltio voi päättää omasta rahoitusmenetelmästään, ja menetelmiä on neljä erilaista. Direktiivissä ehdotetaan myös jotakin täysin ristiriitaista: korvauksen saaminen yleispalvelun rahoituksesta valtion tukien avulla, kun joissakin maissa sitä, mikä ei ollut kannattavaa, rahoitettiin tasoituksella sen ollessa kannattavaa.
<P>
Mielestämme teemme virheen. Aika näyttää, mutta siitä on jo nyt joitakin merkkejä. Postipalveluun on investoitu Yhdistyneessä kuningaskunnassa yli 880 miljoonaa euroa. Espanjassa on juuri ilmoitettu, että kilpailupaineesta johtuen maaseutu ei enää saa suoraa postipalvelua. Saksalaisilla on ongelmia vähimmäispalkan saattamisessa sopusointuun postipalvelujen markkinoiden kanssa. Minusta tuntuu, että hyödytämme nyt yrityksiä, annamme niiden kuoria kerman suuresta osasta markkinoita, mutta emme palvele postipalvelujen yleistä etua tai Euroopan unionin ulkoista kilpailukykyä.
<SPEAKER ID="129" NAME="Dirk Sterckx" AFFILIATION="ALDE">
Arvoisa puhemies, kannatan jäsen Ferberin saavuttamaa ja neuvoston hyväksymää kompromissia, koska kannatan postipalvelujen avoimia markkinoita. Mielestäni tämä direktiivi antaa jäsenvaltioille riittävän liikkumavaran sen varmistamiseen, että niiden markkinat avautuvat oikealla tavalla ja että eri palveluntarjoajat kilpailevat asiakkaista taatun laadun pohjalta.
<P>
Ei varmastikaan ole tarkoitus, että jäsenvaltioiden pitäisi käyttää tätä liikkumavaraa estääkseen markkinoitaan avautumasta, vaikka tämäkin riski on olemassa. Olisi helppo soveltaa tätä direktiiviä niin, että uusia yrityksiä odottaisivat niin tiukat vaatimukset, että yksikään uusi yritys ei vaivautuisi lähettämään kirjettä. Jos jäsenvaltiot soveltavat direktiiviä näin, silloin olemme hyväksyneet hienon lainsäädännön, mutta emme ole muuttaneet käytännössä mitään postin asiakkaiden kannalta.
<P>
Mielestäni meidän on epäilemättä hyväksyttävä teksti, mutta pyytäisin komissiota varmistamaan, ettei postipalvelujen avoimien markkinoiden luomisen tarkoitusta kierretä jäsenvaltioiden toimilla. Huomaan, että esimerkiksi esittelijän maassa on hiljattain ryhdytty toimenpiteisiin, jotka ovat itse asiassa taas sulkeneet postin markkinat Saksassa.
<SPEAKER ID="130" NAME="Seán Ó Neachtain" AFFILIATION="UEN">
Arvoisa puhemies, postipalvelulla on Irlannissa keskeinen asema maalaisyhteisöjen elämässä, erityisesti maaseudun asukkaille ja syrjäseutujen ihmisille, joilla ei ole naapureita ympärillään. Joten suhtaudun myönteisesti yleispalvelun tarjoamiseen - se on elintärkeää ihmisille Irlannissa ja olen varma, että myös kaikissa muissa jäsenvaltioissa.
<P>
Haluaisin ennen kaikkea onnitella esittelijä Ferberiä siitä, että hän piti tiukasti kiinni tästä periaatteesta. Asiakkaiden hyväksi siitä pitäisi säätää asiakirjaluonnoksissamme, ja tässä yhteydessä suhtaudun myönteisesti myös uuteen rahoituspalveluun, jonka Irlannin postilaitos perusti Irlantiin. Tämä osoittaa, että postipalvelujen tarjoajat voivat mukautua markkinoiden uusiin vaatimuksiin jatkaen yleisen postipalvelunsa tarjoamista.
<P>
Lisäksi haluaisin kiittää yhteisöjen tuomioistuimen äskettäisen päätöksen, jossa sanotaan, että postipalvelujen tarjoajalla on oikeus tehdä sosiaaliavustusten jakeluun liittyvä sopimus.
<SPEAKER ID="131" NAME="Pedro Guerreiro" AFFILIATION="GUE/NGL">
Portugalin puheenjohtajuuskaudella neuvosto suostui postipalvelujen markkinoiden täyteen avaamiseen EU:ssa 31. joulukuuta 2010 jälkeen soveltaen kilpailusääntöjä siihen, minkä joidenkin mielestä pitäisi olla julkinen palvelu, luodakseen postipalvelujen sisämarkkinat. Portugalin pääministeri pitää tätä hienona. Päätös on kuitenkin ankara isku julkisille postipalveluille, varsinkin varattujen palvelujen lakkauttaminen, kun pannaan liikkeelle niiden hävittämisprosessi ja myöhemmin luovutetaan ne voittoa tavoitteleville monikansallisille yrityksille, ja lisäksi julkisista varoista, vaarantaen kansakunnan ja alan työntekijöiden oikeudet.
<P>
Jos oli mitään epäilyjä siitä, mitä tarkoitetaan yleistä etua kokevan pöytäkirjan ottamisella mukaan sopimusluonnokseen, tällä direktiivillä karkotetaan epäilykset: demokraattisesti johdettujen ja valvottujen julkisten yritysten suorittama julkisten palvelujen purkamisen ja hävittämisen jatkuminen, joka uhkaa niiden omistusta ja tarjoamista. Tästä syystä ehdotamme tämän direktiivin hylkäämistä.
<SPEAKER ID="132" NAME="Hélène Goudin" AFFILIATION="IND/DEM">
Arvoisa puhemies, posti on yksi niistä julkisista palveluista, joita maidemme ihmiset, sekä nuoret että vanhat, arvostavat erittäin paljon. Tästä syystä päätöksen muotoilu on ehdottoman tärkeää. Aiemmissa keskusteluissa direktiivistä olen ilmaissut pelkoni, että harvaan asuttujen alueiden tarpeita ei ehkä oteta huomioon. Ei ollut selvää, että sama palvelu taattaisiin kaikille. Kerran kyselytunnilla, jossa oli mukana komission jäsen McCreevy, minulle luvattiin, ettei yleispalvelun tarjoamista koskevaan vaatimukseen tulisi muutosta. Nyt meillä on kompromissi, jossa annetaan takeet siitä, että niiden meistä, jotka asuvat harvaan asutuilla alueilla, posti kerätään ja jaetaan viitenä päivänä viikossa aivan kuin muidenkin. Kannatan postidirektiivin kompromissia huomenna. Toivotaan, että tämä johtaa parempaan palveluun, halvempiin hintoihin ja tehokkaampaan postijärjestelmään kaikkien osalta, kun puramme yhtenäismarkkinoiden sääntelyn yhdellä lisäsektorilla.
<SPEAKER ID="133" NAME="Corien Wortmann-Kool" AFFILIATION="PPE-DE">
Arvoisa puhemies, haluaisin kiittää esittelijäämme Ferberiä erittäin lämpimästi hänen tekemästään työstä. Hän onnistui saamaan parlamentin sopimaan tästä vaikeasta asiasta ensimmäisessä käsittelyssä, vaikka meistä molemmista tuntui, että meidän olisi pitänyt mennä vielä askel pidemmälle. Lopulta kuitenkin yhteinen asenteemme oli se, mikä ohjasi neuvostoa, ja niin minäkin yhdyn koko sydämestäni yhteiseen kantaan.
<P>
Sosialistien ja vihreiden ryhmien jäsenet ovat valitettavasti peloissaan, eivätkä pysty näkemään niitä valtavia mahdollisuuksia, joita tämä direktiivi tarjoaa uusille yrityksille ja työpaikoille. Olen ehdottoman vakuuttunut tästä, ja esimerkit monessa jäsenvaltiossa tukevat minua. Mutta kaikki riippuu nyt siitä, että Euroopan komissio pitää kiinni direktiivistä, niin ettei se jää kuolleeksi kirjaimeksi.
<P>
Jos direktiivi otetaan käyttöön, se varmasti saavuttaa tavoitteen markkinoiden avautumisesta. Kuluttajat saavat parempia palveluja, eikä käy niin kuin Saksassa, jossa uudet toimijat, eikä vain uudet toimijat vaan myös uudet yritykset, uudet palvelut ja uudet työpaikat ajetaan pois markkinoilta sosiaalisen suojelun verukkeella.
<P>
Joten olen tyytyväinen vastaukseen, jonka sain eilen Euroopan komissiolta. Sain sen käsityksen, että komission on tarkoitus tutkia Saksan tilanne. Kehottaisin teitä tekemään niin ja nopeasti, koska uudet toimijat Saksan markkinoilla ovat suurissa vaikeuksissa, ja olisi aivan kauheaa, jos asiat eivät sujukaan ja jos asetetaan täsmälleen väärä ennakkotapaus.
<P>
Ennustan, että Ranska ja muut maat seuraavat, ja lopulta emme saavuta yhtään mitään . Joten komissiolla on tässä suuri vastuu. Toivon, että käytätte kaikki mahdolliset lailliset kanavat ja käytätte poliittista painostusta sen varmistamiseksi, että tätä direktiiviä sovelletaan oikein Euroopan postimarkkinoihin.
<SPEAKER ID="134" NAME="Silvia-Adriana Ţicău" AFFILIATION="PSE">
Arvoisa puhemies, arvoisa komission jäsen, postipalvelut ovat erittäin tärkeitä yhteisöjen taloudelliselle ja sosiaaliselle elämälle. Siksi meidän on taattava postipalvelujen saatavuus ja ennen kaikkea meidän on taattava noiden palvelujen laatu.
<P>
Postipalvelujen markkinoiden täydellinen vapauttaminen, mukaan lukien alle 50 grammaa painavat jakelut, sallii lisääntyneen kilpailun, uusien toimijoiden ilmestymisen ja uusien työpaikkojen luomisen.
<P>
Haluaisin kuitenkin miettiä useita tärkeitä asioita. Ennen kaikkea on välttämätöntä, että yleinen palvelu taataan ja kaikki kansalaiset voivat saada postia riippumatta siitä, asuvatko he vuoren huipulla vai saaressa. Toiseksi, meidän on taattava asianmukaiset työolot tämän alan työntekijöille; meidän on erityisesti taattava työpaikkoja ja tuloja koskevat sosiaaliset vakuudet. Kolmanneksi, jotta jäsenvaltiot voisivat taata yleisen palvelun, niiden on välttämätöntä määrittää mahdollisimman pian yleisen palvelunsa rahoituskeino. Direktiivi sallii jäsenvaltioille joustavuutta tässä suhteessa. Neljänneksi, koska elämme yhä selvemmin digitalisoidussa maailmassa, on välttämätöntä, että postipalvelujen tarjoajat monipuolistavat toimintaansa niin, että ne tarjoavat myös sähköisiä palveluja.
<P>
Joillakin jäsenvaltioilla voi olla kaksi ylimääräistä vuotta ennen postipalvelujen täydellistä vapauttamista. On yhdentekevää, milloin vapauttaminen tapahtuu. Postipalveluiden tarjoajilla pitäisi olla tehokas hallinto, jonka pitäisi taata kyseisten palvelujen korkea laatu.
<SPEAKER ID="135" NAME="Dariusz Maciej Grabowski" AFFILIATION="UEN">
Arvoisa puhemies, on ristiriitainen päätös antaa yksityisten operaattoreiden tarjota postipalveluja. Aika näyttää, onko se hyödyllinen kuluttajille.
<P>
Meidän on muistettava, että joissakin uusissa jäsenvaltioissa, joissa kehitystaso on alhaisempi, on heikko lähtökohta yleisen omantunnon osalta, että instituutiot puolustavat kilpailun ja kuluttajien etuja. On olemassa vaara, että pääoman ja kuluttajan etujen välinen tasapaino häiriintyy. Siksi on suhtauduttava myönteisesti siihen, että määräaika asetettiin vuoteen 2012.
<P>
Samanaikaisesti ehdottaisin, että ennen vuotta 2012 tehtäisiin analyysi postipalvelumarkkinoiden toiminnasta niissä maissa, jotka ovat jo ottaneet käyttöön uudet säännöt, ja sen tarkoituksena olisi tunnistaa ja estää mahdolliset säännöttömyydet jäljellä olevissa maissa. Olen myös sitä mieltä, että viranomaisten pitäisi palkita julkisia palveluja tarjoava taho eikä - kuten mietinnön tekijät ehdottavat - ainoastaan maksaa hänelle korvaus.
<P>
Vuosien työ tämän lainsäädännön parissa on muuttanut esittelijä Ferberin hiukset harmaiksi. Luotan siihen, että uusien säännösten käyttöönotto ei aiheuta hänelle lisää hankaluuksia, eikä varsinaista hiustenlähtöä.
<SPEAKER ID="136" NAME="Gabriele Zimmer" AFFILIATION="GUE/NGL">
Arvoisa puhemies, on varmasti hyvin ilmeistä, että esittelijä Ferberin kanta ja Corien Wortmann-Koolin ja muiden jäsenten kannat ovat aivan vastakkaiset. Uskon, että on väärin pitää julkisten palvelujen yksityistämistä ja vapauttamista globalisaation standardivastauksena. Minulla on myös syytä uskoa, että yhä useammat ihmiset ovat eri mieltä tästä lähestymistavasta. Leipzigissa viime viikonloppuna pidetyssä kansanäänestyksessä 80 prosenttia äänestäjistä tai pikemminkin niistä, jotka äänestivät, hylkäsivät yksityistämisen estäen näin kaupunginvaltuustoa tekemästä lisää yksityistämisiä kolmen seuraavan vuoden ajan.
<P>
Haluan sanoa teille myös, ettei asia ole niin, että tähän direktiiviin, josta tänään keskustelemme, on todella otettu mukaan suojatoimenpiteitä ihmisten - työntekijöiden - suojaamiseksi sosiaaliselta polkumyynniltä. Olemme nähneet, miten minimipalkkojen käyttöönotto postipalvelualalla Saksassa on kohdannut vastarintaa juuri niiden yritysten taholta, joiden yritystoiminnan perustana ovat olleet mahdollisimman alhaiset palkat. Olen myös erittäin huolissani siitä, että julkiset laitokset myöntävät sopimuksia kyseisille yrityksille.
<SPEAKER ID="137" NAME="Małgorzata Handzlik" AFFILIATION="PPE-DE">
Arvoisa puhemies, postialan vapauttamiseen liittyvä työ on ollut käynnissä yli 15 vuotta, ja sen arvo on yli 90 miljardia euroa vuodessa koko unionissa. Tänään olemme kyseisestä lainsäädännöstä äänestämisen kynnyksellä, ja olemme merkitsemässä tämän lainsäädännön unionin historiaan, ja haluan onnitella esittelijää loistavasta työstä.
<P>
Projektin nykyinen versio on yleinen kompromissi, jossa päätavoitteet tunnutaan saavuttaneen: postipalvelujen sisämarkkinoiden täysimääräinen toteuttaminen pääasiassa lopettamalla postimonopoli ja laadukkaan, edullisen julkisen palvelun varma jatkuminen.
<P>
Direktiivin nykyinen versio ei ole kuitenkaan yhtä kunnianhimoinen kuin komission alkuperäinen ehdotus. Neuvottelujen aikana lähtö vapauttamisen ajatuksesta postimarkkinoiden asteittaisen, melko varovaisen avaamisen hyväksi alle 50 gramman painoisten kirjeiden osalta tuli yhä ilmeisemmäksi. Tämä heijastui direktiivikompromissin voimaantuloaikaan, erityisesti kun on kyse uusista jäsenvaltioista ja maista, joissa on vähän asukkaita, pienet maantieteelliset alueet ja julkista palvelua koskevat ehdot.
<P>
Päiväys 31. joulukuuta 2012 tuntuu turhan kaukaiselta jäsenvaltioista, jotka liittyivät unioniin vuonna 2004. Ymmärrän sen olevan osa neuvoteltua kompromissia, jonka hyväksymme, mutta se voi hyvinkin jarruttaa ehdotettuja muutoksia. Pelkään, että näin pitkä direktiivin voimaantuloaika - yli neljä vuotta - yksinkertaisesti hidastaa muutoksia, jotka esimerkiksi kahden vuoden jakson ollessa kyseessä tulisivat voimaan melkein välittömästi.
<P>
Lopuksi haluan tukea Zita Pleštinskán pyyntöä ehdoista, jotka koskevat sokeiden ja huononäköisten palauttamista ehdotettuun direktiiviin. Heitä ei mainita nykyisessä versiossa.
<SPEAKER ID="138" NAME="Saïd El Khadraoui" AFFILIATION="PSE">
Arvoisa puhemies, haluaisin kiittää esittelijää ja kollegoitani, jotka ovat auttaneet saavuttamaan tuloksen, joka on huomattava parannus alkuperäiseen komission ehdotukseen. Ymmärrän, miksi moni meistä haluaa jättää sen tähän, mutta direktiiviin lisättyjen myönteisten osien takana vaanii useita vaaroja. Itse asiassa mitään ei ole vielä saavutettu, koska jäsenvaltioille annetaan paljon vastuuta kahden tärkeän asian suhteen.
<P>
Ensiksi, on vielä paljon kysymyksiä siitä, miten yleinen palvelu on määrä rahoittaa. Jäsenvaltioilla on useita vaihtoehtoja tässä, mutta ei ole aina selvää, toimivatko ne todella. Monissa tapauksissa tämä johtaa kaikenlaisiin kiistoihin, mukaan lukien juridisiin. Siksi minusta tuntuu, että olisi hyödyllistä tehdä kaksi asiaa selväksi: ensiksi, että jäsenvaltiot ovat velvollisia takaamaan yleisen palvelun ja rahoituksen siihen missä tahansa olosuhteissa, ja toiseksi, että jäsenvaltioita on vaadittava järjestämään asiansa ja valmistautumaan tähän uuteen tilanteeseen perusteellisesti ja hyvissä ajoin.
<P>
Toinen tärkeä asia ovat sosiaaliset kysymykset. Tässä on tärkeää huomauttaa, että tämä direktiivi antaa jäsenvaltioiden vaatia kaikkia postipalvelujen tarjoajia toimilupajärjestelmän avulla noudattamaan esimerkiksi samoja työehtosopimuksia tai muita vähimmäisnormeja. Tämä on hyvä ajatus, mutta se on silti vain valinnainen, ja sitä sovelletaan eri tavalla eri maissa.
<P>
Lyhyesti sanoen, mielestäni direktiiviä voitaisiin tiukentaa, ja tällä ei ole mitään tekemistä jänistämisen kanssa, vaan se heijastaa sitä, että vapaita markkinoita on säänneltävä ja vapauttaminen on valmisteltava huolellisesti.
<SPEAKER ID="139" NAME="Kyriacos Triantaphyllides" AFFILIATION="GUE/NGL">
Arvoisa puhemies, olemme tyytymättömiä Euroopan komissioon, neuvostoon ja esittelijäämme, koska he eivät ole viitanneet alan työntekijämäärien vaihteluihin, työoloihin, työaikaan tai palkkaan.
<P>
Samoin ei ole varauduttu yritysten hinnoittelupolitiikan tehokkaaseen tarkastukseen eikä pakettien kuljetusta ja pikapostia koskeviin yksityisiin monopolitilanteisiin.
<P>
Lisäksi mietinnössä painotetaan vakaata työllisyyttä jäsenvaltioissa paikallisista vaihteluista huolimatta, mutta ei ole annettu mitään tietoja tämän osoittamiseksi.
<P>
Näissä olosuhteissa ei ole mahdollista tehdä asianmukaista arviointia työntekijöiden parhaaksi.
<P>
Lopuksi pitäisi korostaa, että neuvosto on tietyssä mielessä ratifioinut parlamentin tekemät tarkistukset salliessaan paljon keskustelua sosiaalisista seurauksista sekä palvelujen työntekijöille että kuluttajille.
<SPEAKER ID="140" NAME="Astrid Lulling" AFFILIATION="PPE-DE">
Arvoisa puhemies, postipalvelujen sisämarkkinoiden täysimääräisestä toteuttamisesta voi todellakin sanoa: ”Hyvää kannattaa odottaa”. Jopa minä voin kannattaa tätä pöydällä olevaa luonnosta, viidentoista vuoden kovien neuvottelujen tulosta. Satun olemaan niitä ihmisiä, jotka mieluiten olisivat säilyttäneet kansallisen postilaitoksen monopolin alle 50 grammaa painavien kirjeiden osalta. Nyt tämä postimarkkinoiden valvotun sääntelyn purkamisen viimeinen vaihe tulee voimaan 1. tammikuuta 2011.
<P>
Kun otetaan huomioon postipalvelujen rakenne Luxemburgissa, lainsäädännön vaatimus ottaa asevoimista vapaaehtoisia töihin julkiseen palveluun ja siitä aiheutuvat kulut, en olisi voinut kannattaa nopeaa ja riittämättömästi valvottua postipalvelujen markkinoiden sääntelyn purkamista, koska sillä olisi voinut olla sietämättömiä vaikutuksia postin henkilöstöön ja asiakkaisiin.
<P>
Siksi pyysin ensimmäistä käsittelyä varten esittelijä Ferberiä sallimaan määräajan kahden vuoden lykkäyksen pienille maille, joissa on suhteellisen vähän asukkaita, niin että ne voisivat jatkaa tiettyjen palvelujen tarjoamisen rajoittamista yleispalvelun tarjoajalle, ja kiitän häntä ymmärryksestä. Olin määritellyt tämän järjestelyn hienovaraisesti taatakseni, että Luxemburg hyötyisi erivapaudesta, mutta ministerit halusivat mieluummin ehkäistä kaikki väärinkäsitykset nimeämällä asianomaiset maat. Tämä pitää meidät turvassa.
<P>
On tärkeää, että yleispalveluvelvoite takaa postin keräilyn ja sen nopean jakelun ilmoitettuihin asuin- tai yritysosoitteisiin jokaisena arkipäivänä, myös syrjäisillä tai harvaan asutuilla alueilla. Yleispalvelun nettokulujen kattamiseen mahdollisesti tarvittavaa ulkopuolista rahoitusta ja siten kysymystä kohtuullisista hinnoista on myös säännelty tyydyttävästi. Lopuksi on ryhdytty parhaisiin mahdollisiin toimiin, jotta varmistetaan pysyvät ammattitaitoa vaativat työpaikat yleisen palvelun tarjoajille, palvelukseen ottamisen ehtojen noudattaminen ja olemassa oleviin säännöksiin perustuvat sosiaaliturvajärjestelmät tai työehtosopimukset päinvastoin kuin vasemmisto uskottelee meille. Heidän pitäisi ensin lukea luonnoksen teksti. Siinä myös nimenomaan määrätään, että postimarkkinoinnin sääntelyn purkamista valmisteltaessa on otettava huomioon sosiaaliset näkökohdat.
<P>
Mitä tulee filantrooppisten lähetyssaarnaajiemme käsiteltäväksi jättämään esitykseen, joka koskee ilmaisia postipalveluja näkövammaisille, en henkilökohtaisesti ymmärrä, miksi varakkaiden näkövammaisten pitäisi voida lähettää postinsa ilmaiseksi veronmaksajien kustannuksella. Joka tapauksessa, ne jotka ehdottavat tätä tarkistusta haukkuvat väärää puuta, koska jäsenvaltiot takaavat tällaiset järjestelyt. Subsidiarité oblige!
<SPEAKER ID="141" NAME="Zita Gurmai" AFFILIATION="PSE">
Kiitos, arvoisa puhemies. Hyvät kollegat, postipalvelumarkkinoiden vähittäinen avautuminen on tärkeä virstanpylväs sisämarkkinoiden saavuttamisessa. Se vaikuttaa osaltaan erityisoikeuksien lopettamiseen postialalla, ja se asettaa tietyn ja peruuttamattoman määräajan markkinoiden avaamiselle taaten kestävän, korkeatasoisen yleispalvelun. Markkinoiden avaaminen tehostaa kilpailua, ja näin palvelun tasoa voidaan parantaa laadun, hinnan ja valinnanvaran suhteen. Tämä toimenpide edistää postipalvelujen sääntelyyn liittyvien perusperiaatteiden yhdenmukaistamista ja luultavasti saa aikaan alemmat hinnat sekä paremmat ja innovatiivisemmat palvelut, ja silti luodaan paremmat olot kasvulle ja työllisyydelle.
<P>
Direktiivin tarkistaminen on esimerkillisen kompromissin tulos, kompromissin jossa otettiin huomioon jäsenvaltioiden historiallisista ja taloudellisista ominaispiirteistä johtuvat erot. Siinä huomioidaan se, että vapauttamisen valmistautuminen vaatii enemmän aikaa joissakin jäsenvaltioissa, pääasiassa keskisessä Itä-Euroopassa. Samaan aikaan ottaen huomioon muiden intressit ja estääkseen kilpailun vääristymisen markkinoilla maissa, joissa postiala on jo täysin vapautettu, niiden maiden, jotka eivät vielä avaa markkinoitaan, postipalvelut eivät saa tarjota palveluita ennen poikkeusmääräaikaa joulukuun lopussa 2012. Haluaisin kiittää esittelijä Ferberiä hänen työstään, mutta luonnollisesti kiitokset ovat paikallaan myös jäsen Simpsonille, varjoesittelijälle.
<SPEAKER ID="142" NAME="Emanuel Jardim Fernandes" AFFILIATION="PSE">
Onnittelen esittelijä Ferberiä ja parlamentin jäsen Simpsonia heidän laadukkaasta raportistaan ja kaikkia mukana olleita jäseniä ja puolueita avoimuudesta neuvottelumenettelyn aikana. Tämä postipalvelujen markkinoiden vapauttaminen on vielä kaukana sellaisten kilpailuun perustuvien markkinoiden saavuttamisesta, joilla kuluttajat ja yritykset ovat suurimpia voittajia. Siksi kiistelin siitä, komission lähestymistapa ei ehkä takaa riittävästi yleispalvelua. Niinpä kannatin varjoesittelijä Simpsonin kantaa tarpeesta taata yleispalvelu ja perustaa korvausrahasto ja sitoumusta avata alle 50 gramman postipalvelut vuonna 2010 tai erikoistapauksissa kuten uudet jäsenvaltiot, joissa on syrjäisiä seutuja, 31. joulukuuta 2012 mennessä. Olen myös tyytyväinen niiden valtioiden osalta, joita erityissäännökset koskevat, vaikka minun on huomautettava, että ne eivät ehkä ole riittäviä, joten lisätoimia tarvitaan.
<P>
Työllisyyden osalta olen iloinen aiemmin käyttöön otetusta lisäyksestä, että raportointi alan työllisyyden kokonaiskehityksestä, kaikkien operaattorien jäsenvaltiossa soveltamista työoloista ja kaikista tulevista toimista on tehtävä pakolliseksi. Olen hyvin tyytyväinen saavutettuun yhteiseen kantaan, mutta kannatan muun muassa kollegoideni Savaryn, El Khadraouin ja Ayala Senderin ja parlamenttiryhmäni esittämiä tarkistuksia, koska ne vahvistavat ajatusta harkittuun vapauttamisprosessiin liittyvästä tarpeesta tasa-arvoisen yleisen saatavuuden, kehityksen ja työllisyyden vahvistamiseksi. Kaikista näistä syistä kehotan täysistuntoa tukemaan tätä mietintöä ja neuvostoa ja kannattamaan parlamentin kantaa.
<SPEAKER ID="143" NAME="Richard Howitt" AFFILIATION="PSE">
Arvoisa puhemies, parlamentin pitäisi hyväksyä tarkistuksemme pakollisten ilmaisten postipalvelujen palauttamisesta sokeille tähän direktiiviin.
<P>
Neuvoston puheenjohtaja Vizjak, sanotte olevanne avoin ja joustava, ja kuitenkin te torjuitte täysin parlamentin tarkistukset, jotka liittyivät pakollisiin ilmaisiin palveluihin sokeille. Kuulimme tänä iltana komission jäsenen Orbanin sanovan komission jäsenen McCreevyn puolesta, etteivät tarkistuksemme tuo lisäarvoa postin käyttäjille.
<P>
Komission jäsen Orban, eivätkö sokeat ole postin käyttäjiä? Ja eikö todellinen lisäarvo, josta puhutte, ole varsinaiset lisäkustannukset, jotka sokeat pakotetaan maksamaan?
<P>
Esittelijä Ferber, minun on valitettavasti sanottava, että uskon teidän olleen väärässä tehdessänne sopimuksen jättäen pois tämän vaatimuksen, jonka parlamentti hyväksyi ensimmäisessä käsittelyssä. Eilen ette myöskään vastannut kysymykseeni: onko olemassa uhka sokeiden palveluille? Toivottavasti vastaatte tänään. Koska jos tällaista uhkaaei ole, mitä teillä voi olla sitä vastaan, että tämä lisätään direktiiviin? Jos uhka taas on olemassa, se osoittaa, miksi meidän on lisättävä se. Italiassa, Saksassa, Suomessa, Alankomaissa, Kreikassa ja Portugalissa postilaitos, ei valtio, tarjoaa tämän ilmaisen palvelun. Vapautettujen markkinoiden uudet ja olemassa olevat tarjoajat väistämättä pyrkivät alentamaan kustannuksia; sokeat eivät saa olla sen uhreja. Vapauttamisen jälkeen sokeiden palvelut loppuivat Uudessa-Seelannissa. Emme saa antaa sen tapahtua täällä.
<P>
Lopuksi niille, jotka sanovat suhtautuvansa myönteisesti vammaisiin, mutta jotka sanovat, että tämä ei oikea paikka tai tapa sen osoittamiseen: kerroitte meille siitä hissidirektiivin ja linja-autodirektiivin ja muun yhtenäismarkkinoiden lainsäädännön yhteydessä. Mutta parlamentti sanoi ei, ja me vaatimalla vaadimme sitovaa pääsyä liikuntarajoitteisille. Tänään taas meidän on vaatimalla vaadittava pakollisia oikeuksia Euroopan sokeille ja heikkonäköisille.
<SPEAKER ID="144" NAME="Zita Pleštinská" AFFILIATION="PPE-DE">
Arvoisa puhemies, kiitos että annoitte minulle puheenvuoron.
<P>
Neuvoston hyväksymä yhteinen kanta ei sisällä tarkistuksia, jotka koskevat ilmaisia postipalveluita sokeille, siitä huolimatta, että ensimmäisessä käsittelyssä Euroopan parlamentti äänesti sen puolesta, että ilmaiset postipalvelut sokeille säilytetään Euroopan postimarkkinoiden vapauttamisen jälkeen.
<P>
Aioin äänestää tarkistuksen 3 puolesta. Eva Lichtenberger on jättänyt sen käsiteltäväksi, ja siinä toistetaan parlamentin kanta ensimmäisessä käsittelyssä. Kun tämän päivän keskustelu, jossa esittelijä Marcus Ferber oli mukana, päättyi, minulle ilmoitettiin, että minkä tahansa tarkistuksen hyväksyminen vaarantaisi aiemmin sovitun kompromissin yhteisön postipalvelujen sisämarkkinoiden täysimääräistä toteuttamista koskevan direktiivin hyväksymisestä toisessa käsittelyssä, mikä voisi merkitä sitä, että täytyisi aloittaa sovittelu.
<P>
Ymmärrän tämän direktiivin hyväksymisen merkityksen. Kun se saatetaan kansalliseksi lainsäädännöksi, jäsenvaltiot voivat ratkaista tämän asian toissijaisuusperiaatteen mukaisesti. Siksi kehotan kaikkia jäsenvaltioita tarjoamaan ilmaiset postipalvelut sokeille ja heikkonäköisille toissijaisuusperiaatteen ja yleispalveluvelvoitteiden mukaisesti.
<SPEAKER ID="145" NAME="Ewa Tomaszewska" AFFILIATION="UEN">
Arvoisa puhemies, haluaisin myös tukea heikkonäköisiä koskevia tarkistuksia. Jos Euroopan unioni ilmoittaa kaikille, ettei se siedä syrjintää, silloin postipalveluiden käytön on oltava yhtäläinen kaikille, ja heikkonäköisille tämä tarkoittaa avustettua käyttöä.
<SPEAKER ID="146" NAME="Gerard Batten" AFFILIATION="IND/DEM">
Arvoisa puhemies, tämä direktiivi on taas yksi esimerkki siitä, miten yleisluonteinen, epäpätevä EU:n lainsäädäntö vaikuttaa haitallisesti Yhdistyneen kuningaskunnnan kansalaisten elämään. Tämä direktiivi on syy siihen, miksi postitoimistot sulkeutuvat ja postin työntekijät menettävät työpaikkansa. Postitoimistoilla on elintärkeä asema yhteisössä, erityisesti vanhoille, köyhille, liikuntarajoitteisille ja vammaisille. Tämä on vain yksi suuresta määrästä EU:n lakeja, jotka ovat vahingoittaneet ja vahingoittavat edelleen maatani. Yhdistyneen kuningaskunnan kansalaiset tietävät tämän, ja tämä on yksi syy siihen, miksi heiltä kielletään kansanäänestys EU:n perustuslaista. Jos se ratifioidaan, he voivat odottaa paljon tätä samaa.
<SPEAKER ID="147" NAME="Marian Harkin" AFFILIATION="ALDE">
Arvoisa puhemies, uskon, että esittelijä on yleisesti - vaikka ei täysin - saavuttanut oikeudenmukaisen tasapainon. Yleispalveluvelvoite takaa kuluttajille postipalvelujen täyden käytön, ja jäsenvaltioilla on silti joustavuus määrätä vaikuttavin ja tehokkain järjestelmä yleispalveluvelvoitteiden takaamiseksi.
<P>
Yleispalveluvelvoitteet takaavat myös, että perustetaan riittävästi lähetyspaikkoja, jotta voidaan ottaa täysin huomioon käyttäjien tarpeet maaseutualueilla ja harvaan asutuilla alueilla, ja tiedän, että tähän ollaan tyytyväisiä, erityisesti omassa maassani Irlannissa.
<P>
Minun on sanottava, että aluksi minulla oli tiettyjä epäilyksiä vaikutuksesta postin työntekijöihin, mutta jäsenvaltioilla on edelleen toimivaltaa säännellä alan työehtoja ja työehtosopimuksia, kun tämä ei johda vilpilliseen kilpailuun.
<P>
Haluan lopuksi sanoa, että kannatan tarkistusta, ja että pitäisi olla velvoite tarjota ilmaisia palveluja sokeille ja heikkonäköisille. Olen eri mieltä komission jäsen Orbanin - vai onko se komission jäsen McCreevy? - kanssa. Uskon todella, että tämä tarjoaa lisäarvoa, koska täysin vapautetuilla markkinoilla ilmaiset palvelut sokeille tai heikkonäköisille katoavat, ja on lisäarvo, jos voimme taata heille, että ne jatkuvat.
<SPEAKER ID="148" NAME="Miroslav Mikolášik" AFFILIATION="PPE-DE">
Kiitos, että annoitte minulle puheenvuoron, arvoisa puhemies. Ensiksi haluaisin kiittää esittelijä Ferberiä loistavasta mieitinnöstä, jonka ansiosta kauan odotettu direktiivi tulee pian voimaan. Tämä direktiivi tarkoittaa sitä, että 1. tammikuuta 2009 alkaen yhteisön postipalvelujen sisämarkkinat toteutuvat täysimääräisesti.
<P>
Olen erityisen tyytyväinen, että toissijaisuusperiaate on säilytetty ja konkreettinen toteuttaminen on jätetty jäsenvaltioille, jotka laativat lainsäädännön, joka on ominainen niiden omalle tilanteelle. Haluaisin kuitenkin myös korostaa tämän lainsäädännön sosiaalisia näkökohtia vammaisten, erityisesti sokeiden tai heikkonäköisten, oikeuksien osalta ja heidän oikeuttaan käyttää hyväksi ilmaisia postipalveluja.
<P>
Pyydän kollegoitani kannattamaan kyseisiä tarkistuksia, jotka jätettiin käsiteltäväksi täysistunnossa tällä viikolla ja jotka parlamentti hyväksyi ensimmäisessä käsittelyssä. Nämä palvelut ovat tarkoituksenmukaisia ja tärkeitä tälle väestönosalle: ihmiset, joilla on poikkeuksellisen alhaiset tulot, alueet, joilla on erittäin korkea työttömyystaso, ja vaikeissa sosiaalisissa tilanteissa olevat ihmiset, puhumattakaan sosiaalisesti syrjäytyneistä.
<SPEAKER ID="149" NAME="Mairead McGuinness" AFFILIATION="PPE-DE">
Arvoisa puhemies, kiitos tilaisuudesta osallistua tähän keskusteluun. Onnittelen esittelijää hänen tekemästään työstä. Luulen, että yleisö uskoo tämän jo tapahtuvan, koska monessa jäsenvaltiossa ei ole tasa-arvoista postipalvelua eri alueiden välillä. Olen iloinen huomatessani, että tässä asiassa sovelletaan toissijaisuutta, ja jäsenvaltiot päättävät parhaasta tavasta toteuttaa vapautettujen markkinoiden periaate.
<P>
Kannatan laajennetun työryhmäni puheenjohtajaa Richard Howittia vammaisuuteen liittyvässä kysymyksessä. Valitettavasti esiin otettiin kysymys siitä, että rikkaat sokeat hyötyvät. Valitettavasti Euroopassa ja maailmanlaajuisesti on vain vähän rikkaita sokeita. Kunpa voisimmekin nousta ja sanoa, että he ovat kaikki rikkaita ja todellakin kuuluisia, mutta asia ei ole näin.
<P>
Mielestäni meidän on esiinnyttävä todella päättäväisesti tämän suhteen näyttääksemme, että kun Euroopassa on kyse pääoman ja palvelujen vapaasta liikkuvuudesta, se on myös huolissaan niistä, joilla ei ole ääntä, ja niistä, jotka eivät näe.
<P>

<SPEAKER ID="151" NAME="Andrej Vizjak">
Neuvoston puheenjohtaja. - Tämänpäiväinen vilkas keskustelu on osoittanut, että tämän perinteisen ja vanhimman julkisen palvelun sääntelystä on monta perustellusti eriävää mielipidettä. Oli myös oikein, että monta erilaista mielipidettä ja asiaa esitettiin.
<P>
Meidän on kuitenkin korostettava sitä, että ehdotettu teksti on tasapainoinen kompromissi seuraavien välillä: toisaalta postipalvelujen sisämarkkinoiden avaaminen, jolla varmistetaan kilpailukyky ja sen mukana tuleva lisäarvo, ja toisaalta kuluttajan suojelu ja kuluttajien oikeuksien ja epäsuotuisassa asemassa olevien kuluttajaryhmien ja syrjäseutujen ihmisten oikeuksien suojelu. Lyhyesti sanottuna neuvoston arvio on, että se on hyvä kompromissiteksti, ja haluaisin ilmaista tukeni tälle mielipiteelle.
<P>
Arvostamme myös tiettyjen tarkistusten takana olevia aikeita, mutta aiempien keskustelujen välityksellä lopullinen kompromissiratkaisu tuli ilmi. Siksi tämä on mielestämme hyvä teksti, ja toivon, että käytätte paljon poliittista viisautta huomenna, kun teillä on viimeinen tilaisuus kannattaa tätä tekstiä.
<SPEAKER ID="152" NAME="Leonard Orban">
komission jäsen. - Aivan ensimmäiseksi haluaisin esittää kiitokseni kaikille keskusteluun osallistuneille ja korostaa sitä, että tämä keskustelu on todistanut parlamentin jäsenten suuren kiinnostuksen näihin asiakirjoihin. Tämä kiinnostus liittyy läheisesti siihen tärkeään asemaan, joka postipalveluilla on Euroopan taloudessa ja Euroopan kansalaisten jokapäiväisessä elämässä.
<P>
Haluaisin korostaa, että tämän prosessin loppuun saattaminen takaa yleispalvelun johdonmukaisesti korkean laadun kaikille Euroopan kansalaisille ja liike-elämälle.
<P>
Postiuudistuksen päätavoitteena on luoda etuja kaikille kuluttajille ja postipalvelujen käyttäjille, mukaan lukien erityistarveryhmille. Tässä yhteydessä kiinnitin erityistä huomiota siihen, että usea jäsen puhui osuudessaan ilmaisen palvelun tarjoamisen jatkumisesta sokeille ja heikkonäköisille.
<P>
Euroopan komissio suhtautuu erityisen myönteisesti näihin huoliin. Uskomme, että markkinoiden vapautuminen ei muuta tätä ja että kansainväliset velvoitteet täytetään edelleen täysin. Haluaisin korostaa, että yhteisessä kannassa määritetään, että markkinoiden vapautuminen ei estä ilmaisten palveluiden tarjoamista sokeille ja heikkonäköisille.
<P>
Direktiivin 23 artiklan mukaan Euroopan komission on laadittava kertomus tämän direktiivin soveltamisesta, mukaan lukien tiedot yllä mainituista ryhmistä. Komissio uskoo, että direktiivi sellaisena kuin se nyt nykyisessä muodossaan, johon Euroopan parlamentti on vaikuttanut merkittävästi, on paras oikeusperusta, joka johtaa korkeaan laatuun ja kestävyyteen Euroopan postipalveluissa samalla kun se on kansainvälisten velvoitteiden mukainen.
<P>
Lopuksi, hyvät parlamentin jäsenet, uskomme, että mietintöä, jonka esittelijä Markus Ferber on laatinut ja liikennevaliokunta hyväksynyt suurella enemmistöllä, pitäisi kannattaa.
<SPEAKER ID="153" NAME="Markus Ferber">
esittelijä. - Arvoisa puhemies, arvoisa neuvoston puheenjohtaja, arvoisa komission jäsen, hyvät kollegat, haluan esittää muutaman huomautuksen.
<P>
Ensiksikin olisin onnellisempi, jos ne jäsenet, jotka esittivät kiihkeitä puheenvuoroja koko maailman kuultavaksi, pysyisivät edes istuntosalissa loppukeskustelun ajan. Olin melkoisen pettynyt siihen, täytyy sanoa. Viittaan erityisesti sellaisiin jäseniin kuten jäsen Lichtenberger.
<P>
Toiseksi minun täytyy huomauttaa, että puhumme täällä vapauttamisesta emmekä yksityistämisestä. Olemassa olevien postipalvelujen omistusrakenne ei kiinnosta Euroopan unionia eikä sitä mainita tässä direktiivissä.
<P>
Kolmanneksi haluan huomauttaa, että 500 vuotta sitten, kun ensimmäiset postipalvelut luotiin, yksityiset yritykset tarjosivat postipalvelut. Vasta myöhemmin valtiot päättivät, että ne voisivat tehdä sen paremmin. Joten ei enää historian vääristymiä, kiitos.
<P>
Neljänneksi haluaisin muistuttaa parlamenttia siitä, että myös valtion monopoleja käytetään väärin. Olen iloinen, että Gabriele Zimmer kiinnitti huomiota tähän ongelmaan. Itse asiassa hän on kotoisin alueelta, jossa valtio aivan varmasti käytti väärin postimonopoliaan vuoteen 1990 saakka viattomien ihmisten kustannuksella. Tämä on toinen asia, jota täytyy korostaa voimakkaasti nykyisessä keskustelussa.
<P>
Selvitetään nyt yksi asia: emme unohtaneet sokeita tässä lainsäädännössä. Heidät on otettu mukaan, mutta tavalla, joka on sopusoinnussa tämän direktiivin hengen kanssa. Säännösten välityksellä Euroopan unioni kertoo jäsenvaltioille, että ne ovat vastuussa yleispalvelusta ja yleispalveluvelvoitteiden täyttämisen rahoituksesta, että ne ovat vastuussa toimilupa- ja valtuutusmenettelyjen avulla sen takaamisesta, että tietyt palvelut, kuten postipalvelut sokeille, voidaan säilyttää pitkällä aikavälillä. Olen hyvin kiitollinen komission jäsenelle hänen ilmoituksestaan, että komissio aikoo ottaa tämän asian huomioon kertomuksessaan direktiivin 23 artiklan mukaisesti. Emme ole unohtaneet mitään; emme ole unohtaneet sokeita. Siitä huolimatta ihmettelen todella, pitäisikö sokeilla olla ilmainen oikeus käyttää palveluja, joka on taattu Euroopan lainsäädännöllä, ja miksi pyörätuolin käyttäjillä ei pitäisi. Tässä on lisää pohdittavaa.
<SPEAKER ID="154" NAME="Puhemies">
Keskustelu on päättynyt.
<P>
Äänestys toimitetaan huomenna 31. tammikuuta 2008.
<P>
Kirjalliset kannanotot (työjärjestyksen 142 artikla)
<SPEAKER ID="999" NAME="Jean-Pierre Audy  " AFFILIATION="PPE-DE">
kirjallinen. - Suhtaudun myönteisesti neuvoston yhteisen kannan hyväksymiseen toisessa käsittelyssä; siinä muutetaan vuoden 1997 postipalveludirektiiviä, ja sen tarkoituksena on postipalvelujen sisämarkkinoiden täysimääräinen toteuttaminen, ja onnittelen kunnianarvoisaa saksalaista kollegaani Markus Ferberiä siitä valtavasta työmäärästä, jonka hän on tehnyt.
<P>
Olen tyytyväinen, että neuvosto hyväksyi Euroopan parlamentin kannan kaikki tärkeät näkökohdat, erityisesti maininnan yleisestä markkinoiden avautumisesta 31. joulukuuta 2010 mennessä sekä kahden vuoden jatkoajan niille jäsenvaltioille, jotka ovat liittyneet unioniin vuonna 2004 tai myöhemmin; yleispalveluperiaate käsittää ainakin yhden jakelun ja yhden keräilyn viitenä päivänä viikossa jokaisen EU:n kansalaisen osalta, riittävän lähetyspaikkamäärän ylläpidon maaseutualueilla, syrjäisillä alueilla tai harvaan asutuilla alueilla; ja toissijaisuuden noudattamisen ottaen huomioon sosiaaliset näkökohdat - asia, jonka parissa toivon työmarkkinaosapuolten työskentelevän Euroopan tasolla. Olen pahoillani, että säännöstä eurooppalaisen sääntelymekanismin luomisesta ei ole sisällytetty tähän. Viimeinen asiani on tämä: odotan innostuneena, että palveluntarjoajat tekevät pian sopimuksen eurooppalaisen postimerkin käyttöönotosta 50 gramman kirjeille, ja aion tehdä pian poliittisen aloitteen tästä asiasta.
<SPEAKER ID="155" NAME="Monica Maria Iacob-Ridzi  " AFFILIATION="PPE-DE">
kirjallinen. - (RO) Yhteinen kanta täyttää parlamentin vaatimukset, jotka se asetti äänestyksissään ensimmäistä käsittelyä varten, sekä työllisyyden ja sosiaaliasioiden valiokunnan ehdottamat tarkistukset. Komission on kuitenkin vielä tehtävä selvä tutkimus vaikutuksesta, joka postipalvelujen vapauttamisella todennäköisesti on työllisyyteen.
<P>
Lausunnossaan valiokunta pyysi vaikutuksenarviointia tämän toimenpiteen vaikutuksista vähintään viiteen miljoonaan postipalveluihin liittyvään tai niistä riippuvaan työpaikkaan. Tätä tutkimusta helpottaa se, että postipalvelut on jo vapautettu useassa EU:n jäsenvaltiossa, kuten Yhdistyneessä kuningaskunnassa, Ruotsissa ja Alankomaissa. Kokemukset kyseisistä valtioista eivät tähän mennessä ole osoittaneet, että vapauttaminen olisi johtanut alan työpaikkojen määrän lisääntymiseen tai niiden laadun parantumiseen.
<P>
Uskon, että tietty suojelumekanismi pitäisi sallia tilanteisiin, joissa uusien postipalveluiden tarjoajien ilmaantuminen markkinoille johtaa valtaviin irtisanomisiin. Yksi asianomaisten yritysten ja jäsenvaltioiden käytössä oleva mekanismi voisi olla Euroopan globalisaatiorahasto.
<SPEAKER ID="156" NAME="Janusz Lewandowski  " AFFILIATION="PPE-DE">
kirjallinen. - Arvoisa puhemies, tie postipalvelujen vapauttamiseen on pitenemässä, ja Euroopan parlamentti on osasyyllinen siihen, koska se jatkoi Euroopan komission määräaikaa kahdella vuodella. Kansallisten valtuuskuntien esittämät kannat heijastavat 27 maan markkinoiden erilaisia tilanteita. Ruotsi, Yhdistynyt kuningaskunta ja Suomi vapaiden markkinoiden edelläkävijöinä sekä Saksa ja Alankomaat, jotka ovat jo pitkällä tässä suunnassa, kaikkien mielestä lopullinen määräaika on protektionismin voitto. Valtionjohtoisen talouden mallista aloittaneet uudet jäsenvaltiot eivät pidä ainoastaan alkuperäistä määräaikaa, vuotta 2009, vaan myös kompromissimääräaikaa, vuotta 2011, uhkana postialan työpaikoille. Esimerkiksi Puolassa Poczta Polska työllistää noin 100 000 ihmistä, eikä pysty uhmaamaan avointa kilpailua keskipitkällä aikavälillä. Löydettyään liittolaisia Länsi-Euroopan julkisista palveluista, ennen kaikkea Ranskan postilaitoksesta (La Poste), ne onnistuivat neuvottelemaan erityisehdot, jotka lykkäävät vapaat markkinat käytännössä vuoden 2012 loppuun.
<P>
Loppujen lopuksi postityöntekijöiden kiinnostus on ollut suurempaa kuin asiakkaiden, joita koeteltiin ankarasti joulun huippusesongin aikana joulukuussa 2007, kun postimonopolin kykenemättömyys kävi selvästi ilmi. Hidas edistys Euroopan markkinoiden tämän alan vapauttamisessa, joka alkoi jo vuonna 1989 ensimmäisestä direktiiviluonnoksesta, osoittaa yritysten etujen voiman puolustaen nykyistä tilannetta yleisen edun laajentamista vastaan.
<SPEAKER ID="157" NAME="Mary Lou McDonald  " AFFILIATION="GUE/NGL">
kirjallinen. - Taas kerran meillä on ideologiapohjainen ehdotus, tällä kertaa postipalveluista. Ei ole arvioitu sen yhteiskunnallisia vaikutuksia eikä kuultu vakavasti postin johtoa, työntekijöitä tai kuluttajia.
<P>
Postipalvelujen vapauttamiselle ei ole kysyntää, logiikkaa eikä perusteluja. Ihmiset eivät halua, että heille esitellään suuri joukko kilpailevia postitoimistoja markkinoimassa tuotteitaan. He eivät halua nähdä paikallisten postitoimistojensa sulkeutuvan, koska markkinat tarjoavat riittämättömän voiton yksityisille postiyrityksille, jotka tulvivat markkinoille pannen julkiset toimijat, kuten An Post, ahtaalle.
<P>
Ihmiset haluavat luotettavan postipalvelun, joka jakaa heidän postinsa ilman turhan suurta hälinää ja joka säilyttää paikalliset postitoimistot niiden yhteisöjen keskellä, joita ne palvelevat.
<P>
Miten ihmiset voivat suhtautua vakavasti ajatukseen, jota EU mainostaa sosiaalisena Eurooppana, kun tämä ehdotus on taas yksi naula sen arkkuun?
<P>
On aika sanoa seis ideologiapohjaiselle pikamarssille kohti vapauttamista ja yksityistämistä.
<P>
Ihmisillä on Irlannissa mahdollisuus pysäyttää tämä äänestämällä Lissabonin sopimusta vastaan.
<SPEAKER ID="158" NAME="Katrin Saks  " AFFILIATION="PSE">
kirjallinen. - Kannatan markkinoiden vapauttamista mahdollisimman nopeasti ja suhtaudun myönteisesti direktiiviin, jolla toteutetaan täysimääräisesti postipalvelujen sisämarkkinat.
<P>
Pienten postitoimistojen sulkeminen on aiheuttanut suuttumusta ihmisten keskuudessa Virossa, mutta on selvää, että kun otetaan käyttöön uusia tekniikoita, kuten Internet, perinteisen postipalvelun kysyntä on vähentynyt.
<P>
Kun on kilpailua, Internet-pohjaisiin palveluihin saattaa syntyä uusia yrityksiä, mikä on tervetullutta. Ymmärrän myös tietyn määräajan tarpeen jäsenvaltioissa.
<P>
Siksi on tärkeää soveltaa vastavuoroisuusperiaatetta, kun annetaan jäsenvaltioiden kieltäytyä avaamasta markkinoitaan postipalveluiden tarjoajille naapurivaltioista, joiden tarjoajia lait suojaavat.
<P>
Tärkeää on myös, että yleinen postipalvelu taataan jokaiselle, mukaan lukien ihmisille syrjäisillä alueilla ja saarilla. Postipalvelun on oltava kohtuuhintainen, korkealaatuinen ja kaikkien käytettävissä.
<P>
On välttämätöntä laatia kustannussuuntautuneita yleisiä postipalveluja varten suunnitelmat, koska käsite ymmärretään eri tavoin eri jäsenvaltioissa. Uskon, että on perusteita vaatia, että kaikkien palvelujen kustannusnäkökohdat jätetään yleispostipalvelun indikaattorin ulkopuolelle.
<SPEAKER ID="159" NAME="Richard Seeber  " AFFILIATION="PPE-DE">
kirjallinen. - EU:n laajuinen postipalvelujen vapauttaminen tapahtuu - ei vuonna 2009, kuten alun perin suunniteltiin, vaan vuonna 2011. Taloudelliselta kannalta postiala on hyvin tärkeä, ja se vaikuttaa myös talouden muihin aloihin. Kuten taloudellisen toiminnan kaikilla muillakin alueilla, lisäkilpailu postinjakelualalla on järkevää. Liikeala ei ole ainoa hyötyjä, sillä myös kuluttajat hyötyvät suuresti. Näin ei kuitenkaan tapahdu, elleivät perusehdot ole kunnossa. Toisin sanoen, on taattava, että kirjeet jaetaan yhtä tehokkaasti kuin ennenkin ja kohtuulliseen hintaan. On huolehdittava siitä, että postipalvelujen kattava tarjoaminen varmistetaan pitkällä aikavälillä ja kaikkialla, myös syrjäisillä alueilla.
<P>
Erityisen tärkeitä ovat kaikkien postipalveluissa työskentelevien hyvät työolosuhteet ja ennen kaikkea työturvallisuus. On myös tärkeää, että kaikki postipalvelujen tarjoajat työskentelevät samoilla ehdoilla. Alusta alkaen oli päätetty lujasti, että tästä ei tulisi armotonta vapauttamista.
<P>
Meidän on luotava hyvä ja kestävä järjestely jokaiselle - postiyrityksille, niiden työntekijöille ja tietysti asiakkaille.
<SPEAKER ID="160" NAME="Esko Seppänen  " AFFILIATION="GUE/NGL">
kirjallinen. - Postipalvelujen avaaminen vapaalle kilpailulle merkitsee väistämättömästi palvelujen huonontumista varsinkin Suomen tapaisessa harvaan asutussa maassa. Postin pitäisi olla julkinen palvelu, jonka rahoitusperustan turvaaminen on taattava tulonsiirroilla "helposti" hoidettavien palvelujen alueilta "vaikeasti" hoidettavien alueiden hyväksi. Jos kansakunta pitää kiinni yhtenäisyydestään - ja yhteisöllisyydestään - se ei privatisoi postin julkisia palveluja. On myös turvattava julkisen palvelun avulla se yksityisyyden suoja ja postiturvallisuus, joka tältä palvelulta vaaditaan. Yksityistäminen saattaa johtaa epäterveeseen henkilöstöpolitiikkaan, joka vahingoittaa luottamusta postiin. Siksi ryhmämme äänestää neuvoston hyväksymää privatisoimiskantaa vastaan.
<SPEAKER ID="161" NAME="Alexander Stubb  " AFFILIATION="PPE-DE">
kirjallinen. - Postipalvelujen vapauttaminen on Euroopan sisämarkkinoiden tärkeä osa-alue.
<P>
Keskustelun aikana meillä on ollut monia huolia yleisten postipalvelujen suhteen. Luulen, että voimme rakentaa niiden eurooppalaisten postimarkkinoiden kokemuksen varaan, jotka on jo vapautettu. Postipalvelut on turvattu näissä maissa samalla, kun laatu ja palvelu ovat parantuneet toiminnan ollessa liiketoimintamaisempaa. Samaan aikaan matkustellessani Euroopassa kohtaan huonoa ja hidasta palvelua monessa maassa, jotka yrittävät saada mahdollisimman monta poikkeusta vapauttamissuunnitelmiin.
<P>
Lisäksi tämä raportti jättää jäsenvaltioille paljon tilaa vapauttamisen toteuttamiseen. Monet esiin tuodut huolet jäävät kansallisten viranomaisten käsiteltäviksi.
<P>
Haluaisin kiittää esittelijä Ferberiä hänen sisukkuudestaan käsitellessään tätä hyvin hankalaa prosessia.
<SPEAKER ID="162" NAME="Iuliu Winkler  " AFFILIATION="PPE-DE">
kirjallinen. - (RO) Postipalveluiden täydellisellä vapauttamisella jäsenvaltioissa ei ole positiivista vaikutusta ainoastaan postipalveluiden käyttäjiin ja kuluttajiin, jotka hyötyvät uusista ja innovatiivisista palveluista ja alemmista postimaksuista, vaan myös jäsenvaltioiden talouteen kokonaisuudessaan.
<P>
Keskusteltavana oleva direktiiviehdotus on valmis nykymuodossaan ja mahdollistaa postipalveluiden täyttä vapauttamista koskevan määräajan pidentämisen joidenkin jäsenvaltioiden osalta.
<P>
Romania on yksi Euroopan parlamentin hyväksymien uusien säännösten hyötyjistä. Romanian yleisten postipalvelujen tarjoaja järjestetään tällä hetkellä uudelleen Romanian hallituksen vuosille 2007-2010 asettaman aikataulun mukaisesti, ja valmistelut vapauttamista varten alkavat vasta tämän jälkeen.
<P>
Tämä aikataulu hyödyttää romanialaisia kuluttajia, koska markkinoiden vapauttaminen 1 tammikuuta 2013 alkaen merkitsee parempilaatuisia palveluita kohtuuhintaan.
