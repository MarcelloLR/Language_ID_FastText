<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά έχουν διανεμηθεί.
<P>
Υπάρχουν παρατηρήσεις;
<P>
(Το Σώμα εγκρίνει τα συνοπτικά πρακτικά)

<SPEAKER ID=2 LANGUAGE="DE" NAME="Posselt">
Κύριε Πρόεδρε, σήμερα αισθάνθηκα ό, τι ακριβώς αισθάνθηκα και χθες, όταν γινόταν λόγος για τα συνοπτικά πρακτικά. Για δεύτερη φορά, διαδοχικά, δεν πήρα το λόγο. Ήθελα να πω κάτι σχετικά με τα χθεσινά συνοπτικά πρακτικά: Χθες ο συνάδελφος Black δήλωσε: Aς τελειώνουμε με το «τσίρκο». Aπό χθες ακόμη ήθελα να αντικρούσω τη λέξη «τσίρκο». Στην ημερήσια διάταξη βρισκόταν το θέμα «Έγκριση των συνοπτικών πρακτικών», και είχαμε έλθει στην ολομέλεια. Αυτό είναι κοινοβουλευτικό δικαίωμα και όχι τσίρκο. Ήθελα να το αντικρούσω αυτό με κάθε τρόπο και να παρακαλέσω μελλοντικά, όταν στην ημερήσια διάταξη αναγράφεται το θέμα «Έγκριση των συνοπτικών πρακτικών», αυτή να πραγματοποιείται.

<SPEAKER ID=3 LANGUAGE="EN" NAME="Thomas">
Κύριε Πρόεδρε, επί διαδικαστικού, πριν αρχίσουμε να συζητούμε τις υποψηφιότητες για την προσωρινή εξεταστική των πραγμάτων επιτροπή. Κατά το Συμβούλιο Κορυφής της Φλωρεντίας και στην προσπάθεια τερματισμού του αδιεξόδου που δημιούργησε η κυβέρνηση του ΗΒ με την απόφασή της περί μη συνεργασίας επετεύχθη συμφωνία μεταξύ της Επιτροπής και της βρετανικής κυβερνήσεως. Ως μέρος της συμφωνίας αυτής το ΗΒ συμφώνησε να υλοποιήσει μέτρα αντιμετώπισης της κρίσεως της ΣΕΒ στο Ηνωμένο Βασίλειο από την 1ην Αυγούστου. Φαίνεται τώρα ότι κάτι τέτοιο δεν θα γίνει και ότι εκτιμά πως η ενωρίτερη δυνατή ημερομηνία έναρξης εφαρμογής των μέτρων θα είναι ο Οκτώβριος τρέχοντος έτους.
<P>
Εάν είναι έτσι, μήπως αυτό σημαίνει άραγε ότι η όλη συμφωνία η οποία επετεύχθη στη Φλωρεντία έχει ήδη παραβιαστεί και, συνεπώς, δεν ισχύει; Εάν είναι έτσι, μήπως αυτό σημαίνει ότι η Επιτροπή δεν πρόκειται να χορηγήσει την πρόσθετη χρηματοδότηση για την αντιμετώπιση του προβλήματος σε ολόκληρη την Ευρωπαϊκή Ένωση; Και, εάν είναι έτσι, το γραφείο σας δεν θα πρέπει να αποστείλει επιστολή στην Επιτροπή και στην κυβέρνηση του Ηνωμένου Βασιλείου ζητώντας διευκρινίσεις επ' αυτού ούτως ώστε να υποβοηθηθούν τόσο η βιομηχανία όσο και οι κτηνοτρόφοι οι οποίοι πρόκειται να υποστούν τις επιπτώσεις από τη συνεχή ανικανότητα της βρετανικής κυβερνήσεως να αντιμετωπίσει το πρόβλημα;

<SPEAKER ID=4 NAME="Πρόεδρος">
Κύριε Thomas, η παρέμβασή σας δεν ήταν επί του Κανονισμού, αλλά μία πολιτική εκτίμηση.

<CHAPTER ID=2>
Ψηφοφορίες
<SPEAKER ID=5 LANGUAGE="DE" NAME="Graefe zu Baringdorf">
Kύριε Πρόεδρε, δε θέλω να μιλήσω επί του περιεχομένου, αλλά για τη ΣΕΒ. Θέμα της παρούσας συζήτησης είναι ότι η ζελατίνη δεν είναι ασφαλής. Θα θέλαμε ευχαρίστως να μάθουμε από σας, ...
<P>
(Ο Πρόεδρος διακόπτει τον ομιλητή)

<SPEAKER ID=6 LANGUAGE="ES" NAME="Gutiιrrez Dνaz">
Κύριε Πρόεδρε, μάλλον έχει υπεισέλθει κάποιο σφάλμα στις πληροφορίες που σας παρασχέθηκαν. Είμαι αντίθετος με τη διατύπωση της τροπολογίας και το εξήγησα μάλιστα προσωπικά στον κ. Santini. Κατανοώ την αξία που εκείνος αποδίδει στην τροπολογία, αλλά στην αιτιολογική έκθεση -στο τέλος της σελίδας 9- εξηγούνται σαφώς οι περιορισμοί, γι' αυτό και θα θεωρούσα υπερβολική την ενσωμάτωσή της στο κείμενο, μέσω μιας διαδικασίας που τη θεωρούμε μακροσκελή, χωρίς αυτή να έχει προηγουμένως συζητηθεί στην επιτροπή.

<SPEAKER ID=7 LANGUAGE="IT" NAME="Santini">
Κύριε Πρόεδρε, μετά την ανταλλαγή απόψεων με τον εισηγητή, θα ήθελα να αποσύρω την τροπολογία, που ίσως έχει διατυπωθεί άσχημα και έχει μεταφρασθεί με τρόπο ακόμη λιγότερο σαφή. Επειδή η έκθεση είναι αντιθέτως πολύ συνεπής και σαφής, αποσύρω την τροπολογία για να αποφευχθούν οι συγχύσεις.
<P>
(Το Σώμα εγκρίνει το σχέδιο ψηφίσματος)

<SPEAKER ID=8 LANGUAGE="DE" NAME="Posselt">
Κύριε Πρόεδρε, υπερψήφισα τη θαυμάσια έκθεση του συναδέλφου Cars, παρόλο που έχω τεράστια προβλήματα με τον κανονισμό του Συμβουλίου. Διότι θα πρέπει να πω ότι η ανασυγκρότηση στην Oμοσπονδιακή Δημοκρατία της Γιουγκοσλαβίας είναι παράλογη, αφού εκεί τίποτε δεν έχει καταστραφεί, και στην ουσία μόνο μεγάλες ομάδες προσφύγων έχουν έλθει από το Kοσσυφοπέδιο. Γι' αυτό κι έχω την άποψη πως αυτή η παροχή βοήθειας στην Oμοσπονδιακή Δημοκρατία της Γιουγκοσλαβίας δεν έχει κανένα νόημα, αν δεν αναφέρεται ως προκαταβολικός όρος η αυτονομία του Kοσσυφοπεδίου. Aυτό δεν πρέπει να αναφέρεται μόνο σαν αμυδρή ελπίδα, αλλά θα πρέπει να αποτελεί προκαταβολικό όρο.

<SPEAKER ID=9 NAME="Πρόεδρος">
Στο σημείο αυτό λήγουν οι ψηφοφορίες.

<CHAPTER ID=3>
Ενίσχυση στους παραγωγούς ορισμένων αρόσιμων 
καλλιεργειών
<SPEAKER ID=10 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. Gillis, εξ ονόματος της Επιτροπής Γεωργίας και Ανάπτυξης της Υπαίθρου (Α4-0236/96), σχετικά με την πρόταση κανονισμού του Συμβουλίου για την παρέκκλιση, όσον αφορά την υποχρέωση προσωρινής παύσης καλλιέργειας γαιών, για την περίοδο εμπορίας 1997-1998, από τον κανονισμό (ΕΟΚ) αριθ. 1765/92 που θεσπίζει καθεστώς στήριξης των παραγωγών ορισμένων αροτραίων καλλιεργειών (COM(96)0285 - C4-0351/96-96/0162(CNS)).

<SPEAKER ID=11 NAME="Gillis">
Κύριε Πρόεδρε, εξ ονόματος της Επιτροπής Γεωργίας και Ανάπτυξης της Υπαίθρου, προτείνω στο Κοινοβούλιο να εγκρίνει τη μείωση των εκτάσεων προσωρινής παύσης της καλλιέργειας στον τομέα των σιτηρών από το 10 % που είναι τώρα στο 5 %. Τα Μέλη θα γνωρίζουν ότι η παραγωγή σιτηρών στην Ευρώπη - αλλά και σε όλες τις κύριες σιτοπαραγωγούς χώρες του κόσμου - έχει μειωθεί τα τελευταία χρόνια, κυρίως εξ αιτίας των αντίξοων καιρικών συνθηκών: της σοβαρής ξηρασίας, για παράδειγμα, στο νότιο ημισφαίριο. Κάτω από αυτές τις συνθήκες η διατήρηση του ποσοστού προσωρινής παύσης της καλλιέργειας στο 10 % θα αποτελούσε σφάλμα. Οι τιμές των σιτηρών στην παγκόσμια αγορά έχουν φτάσει στα υψηλότερα επίπεδα της ιστορίας τους και το γεγονός αυτό δημιουργεί δυσχέρειες στις φτωχώτερες χώρες που εξαρτώνται από τις εισαγωγές.
<P>
Αξίζει τον κόπο να εξετάσουμε τη δυνατότητα όπως μελλοντικά εγκαταλείψουμε πλήρως τις απαιτήσεις για προσωρινή παύση της καλλιέργειας. Επί του παρόντος όμως, η πιο σωστή ενέργεια είναι να μειώσουμε το επίπεδο της προσωρινής παύσης της καλλιέργειας για το επόμενο εμπορικό έτος στο 5 %.
<P>
Θα ήθελα να ευχαριστήσω την Επιτροπή για την φετεινή έγκαιρη υποβολή των προτάσεών της. Με την αντίστοιχη περσινή έκθεση είχαμε ζητήσει της έγκαιρη υποβολή των προτάσεων της Επιτροπής και δέχομαι με ικανοποίηση το γεγονός ότι ο Επίτροπος Fischler μπόρεσε να ανταποκριθεί στην επιθυμία μας αυτή.
<P>
Θα ήθελα τώρα να αναφερθώ εν συντομία σε ένα ειδικό πρόβλημα που έχουμε στην Ιρλανδία σχετικά με τη διαχείριση του κανονισμού περί προσωρινής παύσης της καλλιέργειας. Η εφαρμογή του άρθρου 9 του Κανονισμού 1765/92 περί προσωρινής παύσης της καλλιέργειας στη χώρα μου είχε ως αποτέλεσμα μια απρόβλεπτη και καταστροφική μείωση των εκτάσεων που καλλιεργούνται με σιτηρά. Ξεκινώντας από μια πολύ μικρή εθνική βάση, χάσαμε ήδη παραγωγή από 50.000 εκτάρια - 125.000 ακρ, για να μιλήσω με την ιρλανδική ορολογία - δηλ., με άλλα λόγια, είχαμε μείωση της τάξεως του 19 %. Η αιτία του φαινομένου αυτού είναι πολύ απλή: το 50 % των σιτηρών στην Ιρλανδία καλλιεργούνται σε ενοικιαζόμενους αγρούς και πολλοί ιδιοκτήτες τους τα απέσυραν από την αγορά του ενοικίου για να τα χρησιμοποιήσουν σε άλλους σκοπούς, π.χ. για αμειψισπορά με χορτονομή, για δασική παραγωγή, για κτηνοτροφία καθώς και για άλλες μορφές ανάπτυξης καθιστώντας αδύνατη της εξεύρεση εναλλακτικών επιλέξιμων εκτάσεων από τους παραδοσιακούς παραγωγούς σιτηρών. Εξ αυτού προέρχεται και η τροπολογία που κατέθεσα στην έκθεση.
<P>
Στο σημείο αυτό θα ήθελα να τονίσω ότι η τροπολογία αυτή καταψηφίστηκε στην Επιτροπή Γεωργίας. Ο λόγος για τον οποίο αναφέρομαι τώρα σ' αυτή είναι διότι πιστεύω ότι η καταψήφιση οφείλεται σε παρεξήγηση και θα ήθελα να διαλευκάνω την παρεξήγηση πριν προβούμε στην ψηφοφορία επί της εκθέσεως. Θέλω να κάνω απολύτως σαφές - και είναι σημαντικό να το κατανοήσει το Σώμα - ότι δεν επιζητώ την αύξηση των εκτάσεων που καλλιεργούνται με σιτηρά πέραν των συμπεφωνημένων εθνικών και περιφερειακών εκτάσεων βάσης που είχαν αποφασιστεί με τον Κανονισμό 1765/92. Ήθελα απλά να εξασφαλίσω ότι εκείνοι οι παραγωγοί που καλλιεργούν σιτηρά σε ενοικιαζόμενους αγρούς θα μπορέσουν να συνεχίσουν την καλλιέργεια μέσα στα όρια της συμπεφωνημένης εθνικής βάσης.
<P>
Είμαι βέβαιος ότι θα συμφωνήσετε πως, λόγω της αναγκαίας απασχόλησης που περιλαμβάνεται εδώ και έχοντας υπόψη την οξεία μείωση των αποθεμάτων σιτηρών όχι μόνο στην Ευρωπαϊκή Ένωση αλλά και σε ολόκληρο τον κόσμο, η προτεινόμενη μείωση των εκτάσεων προσωρινής παύσης της καλλιέργειας στο 5 % είναι πολύ επιθυμητή. Πολύ επιθυμητή είναι επίσης και η τροπολογία επ' αυτής της προτάσεως. Ζητώ από το Σώμα να αποδεχθεί τόσο την πρόταση όσο και την τροπολογία.

<SPEAKER ID=12 LANGUAGE="DE" NAME="Goepel">
Kύριε Πρόεδρε, παίρνω σαν αφορμή την έκθεση Gillis για την αγρανάπαυση, αγαπητοί συνάδελφοι, για να επισημάνω στην Eπιτροπή, και κυρίως στο Συμβούλιο, το εξής: Tο 1993, το Συμβούλιο και η Eπιτροπή αύξησαν, στα νέα ομόσπονδα κράτη της Oμοσπονδιακής Δημοκρατίας της Γερμανίας, τη βασική επιφάνεια, και μάλιστα σε μόνιμη βάση κατά 180.000 ha και προσωρινά κατά 150.000 ha. Eίχε προηγηθεί μια θεαματική αρνητική εξέλιξη της οικονομίας εξευγενισμού, και τεράστιες αρόσιμες εκτάσεις, εκτάσεις με καλλιέργειες για ζωοτροφές και εκτάσεις γεωμήλων, έγιναν grandes cultures . Παρά την απόφαση αυτή του 1993, και η αυξημένη βασική επιφάνεια είχε σαν αποτέλεσμα να σημειωθούν σαφείς υπερβάσεις, ήδη στην εσοδεία του 1994.
<P>
Kαι στην εσοδεία του 1996 θα πρέπει να υπολογίζουμε υπέρβαση. H κατάσταση θα γίνει ακόμη οξύτερη, όταν μετά το 1997 θα πρέπει να αποδοθούν πίσω πάλι, σε τέσσερα στάδια, τα προσωρινά παραχωρηθέντα 150.000 ha της βασικής επιφάνειας. Eπειδή, ήδη σήμερα, στην επικράτεια των νέων ομόσπονδων κρατών λείπουν 160.000 ha περίπου, η βασική επιφάνεια που θα έλειπε θα ανέρχονταν σε πάνω από 300.000 ha, πράγμα που θα ισοδυναμούσε με πιθανές κυρώσεις ύψους 8 %.
<P>
Aυτό είναι απαράδεκτο. Tέτοια υπέρβαση δεν παρατηρείται σε κανένα άλλο κράτος μέλος της Eυρωπαϊκής Ένωσης, αλλά και σε καμιά περίπτωση δεν βρισκόταν άλλο, στα μέσα μιας τόσο ριζικής διαδικασίας αναδιάρθρωσης, την εποχή του καθορισμού της βασικής επιφάνειας. Γι' αυτό μόνον προβλέψεις μπορούσαν να γίνουν για την εξέλιξη της γεωργίας στα νέα κράτη. Σήμερα αποδεικνύεται πως ένα μέρος των προβλέψεων δε συμφωνεί με την πράγματι εμφανισθείσα εξέλιξη. Λόγω της κατάστασης αυτής, μια μείωση της εκτάκτως καθορισθείσας βασικής επιφάνειας δεν μπορεί να δικαιολογηθεί αυτή τη στιγμή, μια και αυτή θα είχε σαν αποτέλεσμα να υπάρξει, μεταξύ των γεωργών που θίγονται από το μέτρο, υπερβολική δυσαρέσκεια στα νέα ομόσπονδα κρατίδια. Γι' αυτό και θα ήθελα, στα πλαίσια της συζήτησης για μια νέα μείωση του ποσοστού των αροσίμων γαιών που τίθενται υπό καθεστώς παύσης καλλιέργειας σε 5 %, να επισημάνω και πάλι την τροπολογία που υπέβαλα στη σύνοδο του Nοεμβρίου 1995, επί της τότε έκθεσης Gillis, όπου ζητούνταν η αναβολή εφαρμογής της μείωσης της εκτάκτως καθορισθείσας βασικής επιφάνειας κατά 150.000 ha, και συγκεκριμένα για δύο χρόνια.

<SPEAKER ID=13 LANGUAGE="FR" NAME="Martin, Philippe-Armand">
Κύριε Πρόεδρε, θα ήθελα να ευχαριστήσω τον Κ. Gillis ο οποίος έκανε ότι μπορούσε για την σύνταξη της έκθεσης αυτής μέσα σε μερικές μέρες. Το γεγονός αυτό επιτρέπει στην Επιτροπή Γεωργίας και Ανάπτυξης της Υπαίθρου να απαντήσει θετικά στην αίτηση κατεπείγοντος του Συμβουλίου.
<P>
Ομως, Κύριε Επίτροπε, γνωρίζουμε ότι έχουμε πάντοτε έναν ορισμένο αριθμό προθεσμιών: τον προυπολογισμό, το πακέτο προσφορών, το ποσοστό gel de terres κτλ. Ετσι έχουν τα πράγματα και θα έπρεπε οι υπηρεσίες της Επιτροπής να λαμβάνουν υπόψην τους τις συνυφασμένες διορίες στις εργασίες του Κοινοβουλίου. Μας χρειάζονται δυο τουλάχιστον μήνες για την πραγματοποίηση της εργασίας αυτής, με την μέγιστη ταχύτητα και σημαντικές αιτήματα. Πρέπει κατά συνέπεια να ευχαριστήσουμε τον συνάδελφό μαςτον Κ. Gillis ο οποίος επέτρεψε την μείωση της διορίας αυτής κατά το μέγιστο δυνατόν. Επιτρέψτε μου ακόμα, Κύριε Επίτροπε, να σας ευχαριστήσω προκαταβολικά, αφού γνωρίζω ότι πρόκειται να μεταβιβάσετε την αίτησή μας στις υπηρεσίες σας.
<P>
Οσον αφορά τον φάκελο όπως κυριολεκτικά λέγεται, η Επιτροπή προτείνει τον καθορισμό του ποσοστού υπωχρεωτικής παύσης της καλλιέργειας στο 5 %. Το εν λόγω ποσοστό είναι βέβαια το κατώτερο ποσοστό για τους αγρότες οι οποίοι θα είναι πάντα σε θέση να κάνουν κάνουν παύση της καλλιέργειας μέχρι και 30 %. Σας ζητώ λοιπόν Κύριε Επίτροπε να προβείτε στην μείωση του ποσοστού αυτού στο 0 %. Οσοι γεωργοί επιθυμούν να (mettre en jachere) στο 30 % θα μπορούν να το κάνουν εθελοντικά.
<P>
Γιατί όμως προτείνουμε κάτι τέτοιο; Καταρχήν λόγω της κατάστασης των ευρωπαικών αποθεμάτων και της παγκόσμιας αγοράς: οι ιδιαίτερα δυσμενείς κλιματολογικές συνθήκες τα τελευταία δυο χρόνια στις μεσογειακές ζώνες μείωσαν την ευρωπαική παραγωγή. Οι οικονομικές δυσκολίες της Ρωσίας και η ουσιαστική αύξηση της κατανάλωσης στην Κίνα, δημιούργησαν πιέσεις στην διεθνή αγορά και κατά συνέπεια στο παγκόσμιο πεδίο. Σε ευρωπαικό επίπεδο, αναγκασθήκατε να επιβάλετε φόρους στις εξαγωγές από τον Δεκέμβριο του 1995. Η δραματική πτώση στην κατανάλωση βόειου κρέατος η οποία ακολούθησε μετά το πρόβλημα ESB που προέκυψε, είχε σαν συνέπεια την αύξηση της ζήτησης πουλερικών και χοίρων, που κατά παράδοση συνδυάζονται με μεγαλύτερη κατανάλωση σιτηρών. Τέλος, το ποσοστό 0 % υποχρεωτικής παύσης θα είχε επίσης σαν συνέπεια την μερική μείωση των κοινοτικών εξόδων έτσι ώστε να μπορέσουμε να βοηθήσουμε λίγο καλύτερα τους παραγωγούς βόειου κρέατος να αντισταθμίσουν τις ζημιές τις οποίες υπέστησαν.
<P>
Δεν θα πρέπει, Κύριε Επίτροπε, και μόνον για διοικητικούς λόγους να μην γίνει αποδεκτό το ποσοστό 0 % την ίδια στιγμή που ο προυπολογισμός μας πρέπει να προσανατολίζεται προς τους κτηνοτρόφους, χωρίς όμως να τιμωρούμε τους ευρωπαίους παραγωγούς δημητριακών και συνεπώς το σύνολο της αγρο-διατροφικής παραγωγής.
<P>
Οσον αφορά τους συναδέλφους μου εκείνους που ανησυχούν σχετικά με τους βιουδρογονανθράκες, θα ήθελα να τους πω ότι θα υπάρξουν αρκετά (jachere) εθελοντικά με σκοπό την κάλυψη του συνόλου των σημερινών αναγκών!

<SPEAKER ID=14 LANGUAGE="DE" NAME="Graefe zu Baringdorf">
Kύριε Πρόεδρε, αξιότιμοι κυρίες και κύριοι συνάδελφοι, δε συμφωνούμε με τη υποβληθείσα έκθεση και την κατεύθυνση που προτείνει η Eπιτροπή. Tα αποθέματα σιτηρών στην EE έχουν μειωθεί στο μεταξύ. Aυτός ήταν ο στόχος της πολιτικής της EE; έτσι λέχθηκε εν πάση περιπτώσει. Mειώσαμε λοιπόν τα αποθέματα σιτηρών. Oι τιμές στην παγκόσμια αγορά ανέκαμψαν, επειδή η EE, μεταξύ άλλων, δεν μπήκε πια τόσο επιθετικά στην αγορά, κι επειδή, επίσης, υπάρχει μεγαλύτερη ζήτηση. Tώρα, λοιπόν, θα αυξηθούν οι εκτάσεις καλλιέργειας σιτηρών στην EE. Θα παραχθούν 8, 5 εκατ. τόνοι περισσότερα σιτηρά. Aυτό σημαίνει πως θα αυξηθούν πάλι τα πλεονάσματα. Όπως λέει η Eπιτροπή, 38 εκατ. τόνοι θα πάνε στα stocks και θα διατίθενται για εξαγωγή. Όχι όμως στις τιμές που μπορεί κανείς να πετύχει στην παγκόσμια αγορά, αλλά σύμφωνα με την παλιά λογική του ντάμπινγκ.
<P>
Eίναι επίσης σαφές πως η μείωση αυτή από 10 % σε 5 % - έτσι υπολόγισε και η Eπιτροπή Προϋπολογισμών - θα στοιχίσει τον πρώτο χρόνο 17 εκατομμύρια, το 1996/97 50 εκατομμύρια και το 1998 άλλα 30 εκατομμύρια. Aυτό σημαίνει πως, με τα χρήματα των φορολογουμένων, θα έρχονται στην παγκόσμια αγορά για να πουληθούν σιτηρά που ουσιαστικά δεν χρειάζονται, και φυσικά δε χρειάζεται να καλλιεργηθούν. Aν τώρα, παρόλα αυτά, ψηφίζουμε υπέρ αυτής της έκθεσης, το κάνουμε μόνο και μόνο επειδή καταθέσαμε μια τροπολογία που λέει ότι στις εκτάσεις που τελούν υπό καθεστώς αγρανάπαυσης, μπορούν να καλλιεργηθούν ελλοβόκαρπα (πρωτεϊνούχα προϊόντα), δηλαδή ζωοτροφές, και ότι αυτές οι ζωοτροφές θα μπορούν να χρησιμοποιηθούν για αυτοκατανάλωση στην ίδια την εκμετάλλευση.
<P>
Oι μεγαλύτερες πολιτικές ομάδες διεμήνυσαν πως θα υπερψηφίσουν. Aυτό μας επιτρέπει να υπερψηφίσουμε κι εμείς την τροπολογία και την έκθεση αυτή, επειδή στα πλαίσια του εκούσιου ποσοστού του 30 % της αγρανάπαυσης, είναι δυνατόν να καλλιεργηθούν ζωοτροφές. Eλπίζουμε λοιπόν πως η Eπιτροπή θα το υιοθετήσει αυτό και ότι, στο μέλλον, στις εκτάσεις αυτές θα καλλιεργούμε ζωοτροφές. Oι ζωοτροφές είναι λιγοστές στην EE και θα πρέπει να καλλιεργούνται κατά τέτοιο τρόπο που να έχει σαν αποτέλεσμα μια οικολογοποίηση της σειράς διαδοχής των καλλιεργειών, δηλαδή μέσω των ελλοβόκαρπων και του τριφυλλιού θα συμβάλουμε στον εμπλουτισμό του εδάφους με άζωτο και σε μείωση της χρήσης χημείας.
<P>
Έτσι θα υπερψηφίσουμε την τροπολογία αυτή με κάπως βαριά συνείδηση και στη συνέχεια θα ρωτήσουμε την Eπιτροπή, πριν από την ψηφοφορία, αν είναι διατεθειμένη να υιοθετήσει την τροπολογία μας.

<SPEAKER ID=15 LANGUAGE="FR" NAME="Barthet-Mayer">
Κύριε Πρόεδρε, Κύριε Επίτροπε, αγαπητοί συνάδελφοι, η αρχή της υπωχρεωτικής παύσης καλλιέργειας, η οποία καθιερώθηκε με κανονισμό του 1992, δημιουργήθηκε σαν ένα ευέλικτο όργανο ρύθμισης της αγοράς. Συνιστά, πολύ λογικά, την δυνατότητα αναθεώρησης του ποσοστού παύσης καλλιέργειας ανάλογα με την εξέλιξη της παραγωγής της αγοράς και των αποθεμάτων.
<P>
Η πρόταση της Επιτροπής η οποία μας υποβλήθηκε σήμερα, με ένα ποσοστό παύσης 5 %, αρμόζει στην περίπτωση του εν λόγω σχήματος λαμβάνοντας υπόψην πολύ χαμηλά αποθέματα και παγκόσμιες τιμές οι οποίες είναι πάντα συγκρατημένες. Εάν και η πρόταση αυτή της Επιτροπής βρίσκεται στην σωστή κατεύθυνση, δεν προχωρά ωστόσο αρκετά μακριά. Το εν λόγω σύστημα, ακόμα κι αν κρίνεται αποτελεσματικό για την μείωση της υπερπαραγωγής, παραμένει εξωφρενικό στα μάτια των περισσοτέρων καταναλωτών και αγροτών, και εμείς οι εκλεγμένοι που τους εκπροσωπούμε, οφείλουμε να λάβουμε υπόψη μας τις νόμιμες ανησυχίες των συμπολιτών μας.
<P>
Συγκεκριμένα, παντού στην ευρωπαική Ενωση, το εν λόγω παύση καλλιέργειας, δημιουργεί την εμφάνιση χερσαίων τμημάτων γης, η βιοψυχολογική επίδραση των οποίων παραμένει απόλυτα καταστροφική για τους αγρότες οι οποίοι δεν επιθυμούν να αμείβονται χωρίς να κάνουν τίποτα αλλά ούτε και να καμαρώνουν για τα ακαλλιέργητα εδάφη τους. Η ΚΑΠ έχει γίνει, υπό αυτό το πρίσμα, αντιληπτή ως μια διαστροφή, μια πάρα πολύ άσχημη κατηγορία, αν λάβουμε υπόψη μας όλες τις καινοτομίες τις οποίες κατέστησε εφικτές.
<P>
Στην πραγματικότητα, δεν σημαίνει ότι επειδή καταφέραμε να ελέγξουμε τον όγκο της παραγωγής δεν μπορεί πλέον να εκτεθεί σε κινδύνους και κατά συνέπεια να τροποποιηθεί. Το εν λόγω σύστημα αποτελεί επιπλέον μια τροχοπέδη στις πολιτικές προστασίας του περιβάλλοντος του αγροτικού τομέα και στις πολιτικές βελτίωσης της ποιότητας των προιόντων αφού, γενικά, με την παύση καλλιέργειας, η μόλυνση και οι βλαβερές συνέπειες εξελίσσονται αναλογικά με τις αυξήσεις στην παραγωγή των γαιών που βρίσκονται ακόμα σε καθεστώς καλλιέργειας. Το σύστημα αυτό, συνεχίζει επιπλέον να τονίζει τις δυσκολίες των μικρών καλλιεργειών και συνεισφέρει έτσι στην γεωργική έξοδο, κυρίως στη νότια Ευρώπη.
<P>
Ολα τα προαναφερόμενα, δεν βρίσκονται ακριβώς στην κατεύθυνση της μεταρύθμισης της ΚΑΠ, η οποία αν συνιστά την βελτίωση την ανταγωνιστικότητας της ευρωπαικής γεωργίας σε παγκόσμιο επίπεδο και την ευθυγράμμιση του παραγωγικού δυναμικού στις ανάγκες της αγοράς, δεν εξασφαλίζει πραγματικά την προστασία και την ανάπτυξη των μη ευνοημένων αγροτικών ζωνών. Πρέπει λοιπόν, με αποφασιστικό τρόπο, να προσανατολισθούμε σε αναπτυξιακά σχέδια διαρκείας, για την γεωργική εκμετάλλευση τα οποία θα επικεντρώνουν στην διατήρηση του αγροτικού ενεργητικού, δομικό στοιχείο στον κόσμο της γεωργίας και στην κατανομή των εδαφών.
<P>
Αυτό σημαίνει την ύπαρξη αγροτικών οικογενειών σε αποδοτικά αγροκτήματα μέσα σε ένα κατοικημένο και ενεργό αγροτικό περιβάλλον. Το γεγονός αυτό σημαίνει παύση καλλιέργειας πολύ περιορισμένο και πιο ευέλικτη στις καλλιεργούμενες περιοχές έτσι ώστε να καταστεί δυνατή η προσαρμογή στις συνθήκες της αγοράς, και να βρεθεί πάλι η ισορροπία ανάμεσα στην δυνατότητα εξαξαγωγών και εισοδημάτων τω αγροτών, με τρόπο τέτοιο ώστε να μην διαταραχθεί η εμφάνιση νέων γεωργικών παραγωγών οι οποίες δεν παρουσιάζουν υπερπαραγωγή. Αυτό σημαίνει μια πολιτική ποσοστών η οποία πάνω απ'όλα βασίζεται στην μείωση της παραγωγής κατά εκτάριο έτσι ώστε να αυξηθεί η ποιότητα των προιόντων και στην μείωση των συσσωρευμένων ενισχύσεων κατά αγροτικό ενεργητικό, για να μην ευνοούνται πάντα οι συγκεντρωμένες αγροτικές εκτάσεις και οι εντατικές παραγωγές. Αυτό σημαίνει την ανάληψη περιβαλλοντικών μέτρων προς την σωστή κατεύθυνση, τα οποία θα ενθαρρύνονται από νέες κοινοτικές ενισχύσεις, αρκετές για να δώσουν το έναυσμα, και οι οποίες μεταφράζονται, στα γεγονότα, με την προστασία του αγροτικού περιβάλλοντος, του εδάφους και γαιών. Το γεγονός αυτό σημαίνει τέλος, μια ανθρωπιστική κατανόηση της σχέσης μεταξύ του γεωργού, της δουλείας του και του περιβάλλοντός του. Καταλαβαίνετε Κύριε Πρόεδρε, αγαπητοί συνάδελφοι, ότι για να τονίσουμε την αποδοκιμασία μας για το σημερινό σύστημα παύσης καλλιέργειας εξ'ονόματος της ομάδος μου, της Ευρωπαικής Ριζοσπαστικής Συμμαχίας, κατέθεσα τροπολογία 0 %, η οποία θα καταργούσε την υπωχρεωτική παύση καλλιέργειας γαιών στο 5 % των καλλιεργούμενων εκτάσεων, για να την αντικαταστήσει με ένα ευέλικτο σύστημα παραγωγής ενεργειακών βιομαζών και φυτικών παραγωγών, οι οποίες προορίζονται αποκλειστικά για την ζωική διατροφή που συνδέεται πιο στενά με περιβαλλοντικούς εξαναγκασμούς. Το εν λόγω νέο σύστημα, το οποίο θα υποκαθίστατο από μια μη παραγωγική παύση καλλιέργειας γαιών, θα επέτρεπε την είσοδο της νέας αυτής διάστασης διάρκειας στην ευρωπαική γεωργία η οποία της λείπει ακόμα, μια παραγωγή δηλαδή, χαμηλότερου κόστους η οποία αυξάνει μακροπρόθεσμα την παραγωγική ικανότητα.
<P>
Δεν μπορούμε κατά συνέπεια να εγγυηθούμε πλέον ένα τέτοιο συντηρητικό σύστημα, το οποίο μπλοκάρει την πρόοδο προς μια γεωργία η οποία θα χαρακτηρίζεται από πραγματική διαρκεία.
<P>
(Χειροκροτήματα)

<SPEAKER ID=16 LANGUAGE="FR" NAME="des Places">
Κύριε Πρόεδρε, Κύριε Επίτροπε, αγαπητοί συνάδελφοι, θα ήθελα στο σημείο αυτό να ευχαριστήσω τον Κ.Gillis, τον εισηγητή μας, για την ταχύτητα την οποία επέδειξε κατά την σύνταξη της έκθεσής του έστι ώστε να μπορέσουμε να κάνουμε δεκτή την αίτηση κατεπείγοντος την οποία ζήτησε το Συμβούλιο, αφού ενέκρινε την έκθεσή του στην Επιτροπή.
<P>
Οπως πολλοί από τους συναδέλφους μου, Κύριε Επίτροπε, θα ήθελα να ζητήσετε από τις υπηρεσίες σας όπως λάβουν δεόντως υπόψη τους τον απαραίτητο χρόνο που χρειάζεται το Κοινοβούλιό μας για να μπορέσει να πραγματοποιήσει τις εργασίες του στις καλύτερες δυνατές συνθήκες. Τολμώ να σας το πληροφορήσω, αφού η πρόταση κανονισμού την οποία εξετάζουμε τώρα είναι ετήσιας βάσης, δεδομένου ότι αποσκοπεί στην προσαρμογή των ποσοστών παύσης της καλλιέργειας σύμφωνα με την κατάσταση των αποθεμάτων μας και την εξέλιξη της κατανάλωσης.
<P>
Η ομάδα μας κατέθεσε μια τροπολογία η οποία προτείνει ένα ποσοστό 0 % υπωχρεωτικής παύσης της καλλιέργειας γαιών. Πριν να εξηγήσουμε τους λόγους της κατάθεσης της εν λόγω τροπολογίας, θα ήθελα να διευκρινίσω ότι το ποσοστό 0 % δεν θέτει εκ νέου σε κίνδυνο την αρχη της εθελοντικής παύσης, που μπορεί να φτάσει μέχρι και το 30 %. Οι αιτιολογήσεις τη τροπολογίας μας είναι απλές. Καταρχήν, σε παγκόσμιο επίπεδο, τα αποθέματα δημητριακών αποτελούν κατά το ελάχιστο: 42 μόνον ημέρες της παγκόσμιας παραγωγής και, στο ευρωπαικό επίπεδο, οι μεσογειακές χώρες έχοντας εδώ και δυο χρόνια γνωρίσει μια εξαιρετική ξηρασία, παρουσιάζουν τώρα μια πολύ περιορισμένη ευρωπαική παραγωγή. Αναγκασθήκατε Κύριε Επίτροπε, να επιβάλλετε φόρο στις εξαγωγές των ευρωπαικών δημητριακών, αρχής γενομένης το τέλος της περασμένης χρονιάς. Η ίδια η αρχή της παύσης της καλλιέργειας δείχνει στο σημείο αυτό τα όριά της. Στην πραγματικότητα, ενώ αναγκάζουμε όλους τους αγρότες να παύσουν ένα μέρος από τις καλλιεργούμενες εκτάσεις τους, αποσταθεροποιούμε την βασική αρχή της παγκόσμιας διατροφικής ασφάλειας.
<P>
Μπορούμε να κατανοήσουμε την αρχή της εθελοντικής παύσης καλλιέργειας, με σκοπό να αντισταθμίσουμε τις αγρονομικές διαφοροποιήσεις στις καλλιεργούμενες ευρωπαικές εκτάσεις, όμως η αρχή της υπωχρεωτικής παύσης είναι προς απόρριψη. Στην πραγματικότητα, όλοι οι οικονομολόγοι, συμπεριλαμβανομένων και των αμερικανών, προβλέπουν μια πολύ αισθητή αύξηση των κινεζικών εισαγωγών δημητριακών. Σε ένα πιο εικαστικό επίπεδο, οι οικονομικές δυσκολίες της Ρωσίας και της Ουκρανίας είναι τέτοιας μορφής που οι χώρες αυτές απέχουν πολύ από το να είναι σε θέση να φτάσουν το μέγιστο δυναμικό της παραγωγής τους.
<P>
Τέλος, κλείνοντας, ας μιλήσουμε για την εξέλιξη της παραγωγής: η πτώση της παραγωγής στο βόειο κρέας, η οποία επήλθε μετά από τα προβλήματα ESB, δείχνει ότι υπάρχει μια στροφή της κατανάλωσης προς το χοιρινό κρέας και τα πουλερικά. Τα δύο αυτά είδη, σας το υπενθυμίζω, ότι συνδυάζονται με μεγαλύτερη κατανάλωση σιτηρών. Τέλος, Κύριε Πρόεδρε, θα ήθελα να τελειώσω αναφέροντας ότι η ευρωπαική Ενωση πρέπει να υιοθετήσει μια σεβαστή πολιτική απέναντι στον αγροτικό ιστό, απαραίτητο στοιχείο ισορροπίας της ευρωπαικής μας κοινωνίας, διατηρώντας ταυτόχρονα την κυρίαρχη θέση που κατέχει η ευρωπαική γεωργία στον κόσμο.

<SPEAKER ID=17 LANGUAGE="FR" NAME="Martinez">
Κύριε Πρόεδρε, στην πολιτική πρέπει να διαθέτουμε την υπομονή... Εδώ και αρκετά χρόνια, έχουμε ζητήσει εδώ το ποσοστό μηδέν και όλος ο κόσμος είχε την εντύπωση ότι είχαμε καταναλώσει υπερβολικές ποσότητες βρεταννικών σύνθετων άλευρων! Η συνέχεια λοιπόν, κατέδειξε πως εμείς είχαμε το δίκιο με το μέρος μας. Χαιρόμαστε λοιπόν που έχουμε δυο εκατομμύρια επιπλέον εκτάρια και περίπου οχτώ εκατομμύρια συμπληρωματικούς τόνους στην παραγωγή, ελπίζοντας ότι δεν είναι πλέον αργά: πρόκειται άραγε να ξανακερδίσουμε τα χαμένα τμήματα της αγοράς της Μέσης Ανατολής ή της Βόρειας Αφρικής;
<P>
Αυτό που έχει σημασία, είναι να διδαχθούμε, τώρα από τα λάθη μας έτσι ώστε να μην τα επαναλάβουμε. Πρώτο μάθημα: η εμμονή της Επιτροπής. Δεν θέλησε να λάβει υπόψην της την έξαρση που σημειώθηκε στις παγκόσμιες τιμές, την κερδοσκοπία στο χρηματηστήριο του Σικάγο, όπου τα κεφάλαια των συντάξεων έπαιζαν με τα δημητριακά. Δεν θέλησε να λάβει υπόψη της την κατάρρευση των αποθεμάτων. Δεν θέλησε να λάβει υπόψη της τα κλιματολογικά φαινόμενα. Γιατί όλος ο κόσμος γνώριζε ότι στον Ειρηνικό είχαμε τον Ελ Νίνο, που προκαλούσε ταυτόχρονα ξηρασία και κατακλυσμούς και ο οποίος, στην Βόρεια Αμερική, αν όχι και στην Νότια Αμερική, προκαλούσε φαινόμενα που έκαναν την παραγωγή να ποικίλει.
<P>
Δέυτερο μάθημα: το στατιστικό λάθος της Επιτροπής. Μπερδεύτηκε με παράγοντες οι οποίοι ήταν δομικοί - ο Κ. des Places μιλούσε πάνω σ'αυτό πριν από λίγο -: την κινεζική δημογραφία, η άνοδος του βιοτικού επιπέδου των Κινέζων, τον κλιματολογικό παράγοντα τον οποίο επικαλέστηκα, τον πολιτικό παράγοντα της κατάρρευσης ΕΣΣΔ, που έκανε την κατανάλωση των δημητριακών να αυξάνεται μακροπρόθεσμα. Και όποιος μπευρδεύεται θα ξαναμπερδευτεί! Μήπως δεν επαναλαμβάνετε τα ίδια λάθη και στον αμπελουργικό τομέα; Με την αδυναμία όμως, την φορά αυτή να μην μπορέσουμε να κερδίσουμε το χαμένο χρόνο, αφού όταν κοπεί το τσαμπί, είναι πλέον αργά να κάνουμε το οτιδήποτε!
<P>
Μάθημα τρίτον: φιλοσοφικό αυτή την φορά, τα αντανακλαστικά σας: απέναντι σε κάποιο πρόβλημα, είναι πάντα ο περιορισμός, ο μαλθουσιανισμός, οι δείκτες, η σύνταξη του χρόνου εργασίας με τον Κ. Rocard, η παύση καλλιέργειας των γαιών. Κατά βάθος, από την στιγμή που η αγορά διευρύνεται σε παγκόσμιο επίπεδο, στενεύετε τα πνευματικά σας όρια. Η ανθρωπολογία σας, θυμίζει κάτι από Levis Strauss: εκείνος ήταν το ωμό και το ψημένο, εσείς είστε το ανοιχτό και το κλειστό!

<SPEAKER ID=18 LANGUAGE="EN" NAME="Hallam">
Κύριε Πρόεδρε, καταρχάς επιτρέψτε μου να πω ότι δεχόμαστε με μεγάλη ικανοποίηση το γεγονός ότι φέτος η παρούσα έκθεση υπεβλήθη τώρα - τα προηγούμενα χρόνια τρέχαμε και δεν φτάναμε Παρασκευές πρωϊ τον Οκτώβριο ή το Νοέμβριο προσπαθώντας να καθορίσουμε το ποσοστό της προσωρινής παύσης της καλλιέργειας. Το γεγονός αυτό είναι καλοδεχούμενο και θα δώσει τη δυνατότητα στους αγρότες μας να κάνουν τον προγραμματισμό τους. Θα ήθελα να ευχαριστήσω τον κ. Gillis για την έκθεσή του. Πάντοτε κάνει τις εκθέσεις του να φαίνονται εκπληκτικά απλές. Το εκτιμούμε πάρα πολύ αυτό και τον ευχαριστούμε για την εργασία του.
<P>
Η προσωρινή παύση της καλλιέργειας δεν αποτελεί ένα συμπαθές εργαλείο της αγροτικής πολιτικής. Ένα από τα προβλήματά της είναι ότι έχει απτά αποτελέσματα. Όταν όμως υπάρχει σύστημα ποσοστώσεων και σύστημα επιδοτήσεων, θα πρέπει να υπάρχει η δυνατότητα επιβράνδυσης της παραγωγής. Έτσι, έχουμε ένα φρένο για την παραγωγή το οποίο αποκαλείται προσωρινή παύση της καλλιέργειας. Προσωπικά εγώ θα επιθυμούσα όπως το ποσοστό της προσωρινής παύσης να είναι μηδενικό. Στην παρούσα περίπτωση θα αποδεχθώ τη συμβουλή της Επιτροπής, αλλά ελπίζω ότι θα το κάνουμε σωστά. Ασφαλώς θα με ανησυχούσε πάρα πολύ εάν, αργότερα του χρόνου, αντιμετωπίζαμε μια μεγάλη έλλειψη σε σιτηρά.
<P>
Θα ήθελα να σχολιάσω ένα σημείο της εκθέσεως του κ. Gillis: την τροπολογία του σχετικά με την κατάσταση στην Ιρλανδία. Την τροπολογία αυτή τη συζητήσαμε εξαντλητικά στη Σοσιαλιστική Ομάδα και συμπεράναμε ότι τόσο η ιρλανδική κυβέρνηση όσο και η κυβέρνηση οιουδήποτε άλλου κράτους μέλους έχει ήδη τη δυνατότητα, σύμφωνα με την υφιστάμενη νομοθεσία, να κάνει τις αλλαγές που ζητά ο κ. Gillis. Ίσως η Επιτροπή να μπορούσε να μας διαφωτίσει σχετικά προς το τέλος της συζήτησης ώστε να μας βοηθήσει να αποφασίσουμε πως θα ψηφίσουμε.
<P>
Θα ήθελα να πω κάτι για την τροπολογία των Πρασίνων. Πιστεύουμε ότι είναι μια καλή τροπολογία διότι αναφέρεται στην ουσία. Ένας φίλος μου ψυχίατρος παρατήρησε ότι θα πρέπει να είναι εξαιρετικά απογοητευτικό για τους παραγωγούς, ιδιαίτερα εάν είναι χοιροτρόφοι ή πτηνοτρόφοι, να τους στερούν την ευκαιρία να παράγουν οι ίδιοι τις ζωοτροφές τους, πρόσθετες ζωοτροφές τις οποίες χρειάζονται απελπιστικά τώρα που δεν μπορούν να προμηθευτούν οστεάλευρο το οποίο παραδοσιακά έχει αποτελέσει μέρος του σιτηρεσίου των πτηνών και των χοίρων. Η τροπολογία των Πρασίνων αντιμετωπίζει, κατά τη γνώμη μου, κάπως το πρόβλημα.
<P>
Θα ήθελα να ζητήσω όπως ψηφίσουμε τώρα γι' αυτήν την έκθεση. Ελπίζω ότι κάναμε πρόοδο και αναμένω, όπως όλοι στο Σώμα, την ημέρα που η προσωρινή παύση της καλλιέργειας θα αποτελεί πλέον ανάμνηση του παρελθόντος.

<SPEAKER ID=19 LANGUAGE="DE" NAME="Funk">
Kύριε Πρόεδρε, αγαπητοί κυρίες και κύριοι συνάδελφοι, το Ευρωπαϊκό Κοινοβούλιο και το Συμβούλιο αποφάσισαν, για την εσοδεία 1995/96, ένα ενιαίο ποσοστό αγρανάπαυσης ύψους 10 %. Το ποσοστό αυτό ισχύει από τότε, σε μόνιμη βάση, Τώρα συζητείται η μείωσή του στο 5 %, επειδή τα παγκόσμια αποθέματα σιτηρών έχουν μειωθεί, ενώ οι τιμές του αραβοσίτου και του σίτου έχουν αυξηθεί, και νομίζω πως χρειαζόμαστε σιτηρά. Παράλληλα, επιδοκιμάζω το ότι η πρόταση γίνεται νωρίτερα από κάθε άλλη φορά, μια και οι γεωργοί χρειάζονται τα στοιχεία αυτά, ώστε να μπορέσουν να κάνουν τον προσεχή προγραμματισμό των καλλιεργειών τους. Για το λόγο αυτό η ενημέρωση είναι ιδιαίτερα σημαντική τον Iούλιο, ώστε να μπορέσει να γίνει έγκαιρα ο προγραμματισμός.
<P>
Η αγρανάπαυση έχει δοκιμαστεί με επιτυχία ως μέτρο, προκειμένου να εξαλειφθούν τα πλεονάσματα στην αγορά και να αποκατασταθεί η ισορροπία. Δεν είμαι, επίσης, υπέρ των υψηλών ποσοστών αγρανάπαυσης, αλλά υπέρ του να καλλιεργούμε αναφυόμενες πρώτες ύλες στις επιφάνειες αυτές, αγαπητοί κυρίες και κύριοι συνάδελφοι από τη Γαλλία. Στο μεταξύ, εμείς στη Γερμανία, καλλιεργούμε ήδη στο 5 % σχεδόν των εκτάσεων αυτών αναφυόμενες πρώτες ύλες. Η φύση μάς προσφέρει μεγάλο αριθμό πολύπλευρα χρησιμοποιούμενων υλών, υδατάνθρακες, έλαια, λίπη, πρωτεΐνες, ίνες, χρωστικές ουσίες και ειδικές ουσίες που χρειάζεται η βιομηχανία. Καλές ευκαιρίες βλέπω ακόμη στα βιολογικά αποσυντιθέμενα και ανακυκλώσιμα υλικά εργασίας, για συσκευασίες και εσωτερικά τμήματα των αυτοκινήτων, και στη γεωργία για την καύση στερεάς βιομάζας για την παραγωγή θερμότητας και ηλεκτρικού ρεύματος. Ωστόσο θα 'πρεπε να εξεταστεί και η αξιοποίηση των εκτάσεων που τελούν υπό καθεστώς αγρανάπαυσης, με τον περιορισμό βέβαια, ότι οι εκμεταλλεύσεις θα χρησιμοποιούν τις ζωοτροφές αυτές για αυτοκατανάλωση.
<P>
Τέλος, ως πλεονεκτήματα της ζήτησης θα πρέπει να αναφέρουμε τις θετικές περιβαλλοντικές πτυχές των αναφυομένων πρώτων υλών, όπως την ουδετερότητά τους ως προς την έκλυση διοξειδίου του άνθρακα και τη βιολογική αποσύνθεσή τους. Συνεπώς, δεν είμαι υπέρ της αγρανάπαυσης, αλλά υπέρ του να παράγουν οι γεωργοί πρώτες ύλες, τις οποίες θα χρειάζεται, στο μέλλον, η οικονομία, μια και σύντομα θα ξαναέχουμε πάλι αρκετά σιτηρά; αυτό σας το λέω σήμερα με μεγάλη σιγουριά.

<SPEAKER ID=20 LANGUAGE="EN" NAME="Hardstaff">
Κύριε Πρόεδρε, όπως και ο συνάδελφός μου κ. Hallam, θα ήθελα να ευχαριστήσω τον κ. Gillis για την έκθεσή του και να καλωσορίσω το γεγονός ότι παίρνουμε εγκαίρως την απόφαση για τα ποσοστά της προσωρινής παύσης ορισμένων καλλιεργειών. Ένα από τα μεγαλύτερα παράπονα των αγροτών μας είναι ότι στο παρελθόν δεν είχαν στη διάθεσή τους επαρκή χρόνο για να πάρουν τις σωστές αποφάσεις.
<P>
Καλωσορίζω επίσης την τροπολογία που επιτρέπει την αυξημένη παραγωγή καρπών για ζωοτροφές έτσι ώστε να μπορέσουμε να απομακρυνθούμε από την αφύσικη πρακτική να ταΐζουμε τα μυρηκαστικά με υπολείμματα άλλων ζώων.
<P>
Πιστεύω ότι είναι ορθό να μειώσουμε την προσωρινή παύση της καλλιέργειας σε ορισμένους τομείς από 10 % σε 5 % και ελπίζω ότι σύντομα αυτό θα επεκταθεί και στην παραγωγή άλλων προϊόντων για τα οποία εμφανίζονται παγκοσμίως ελλείψεις. Οι ενέργειες αυτές θα πρέπει να περιλαμβάνουν οικονομική ενίσχυση για τη χρησιμοποίηση τόσο των υφισταμένων αγρών όσο και εκείνων που επιπλέον θα διατεθούν στην παραγωγή, με περιβαλλοντικά φιλικό τρόπο, με μειωμένες προσθήκες λιπασμάτων και με ενθάρρυνση για δασικές εκτάσεις εκεί όπου υπάρχουν οι αντίστοιχες δυνατότητες.

<SPEAKER ID=21 NAME="Παπουτσής">
Κύριε Πρόεδρε, κυρίες και κύριοι βουλευτές, καταρχάς θα ήθελα να ευχαριστήσω τον εισηγητή κ. Γκίλις για την έκθεσή του και την ταχύτητα και αποτελεσματικότητα με την οποία διεκπεραίωσε την εργασία του. Θα ήθελα επίσης να ευχαριστήσω το Ευρωπαϊκό Κοινοβούλιο που έδωσε προτεραιότητα σ'αυτή την πρόταση της Επιτροπής. Αφού το Κοινοβούλιο διατυπώσει τη γνώμη του, το Συμβούλιο θα είναι σε θέση να εκδόσει τον κανονισμό.
<P>
Κατ'αυτόν τον τρόπο, οι γεωργοί θα είναι σε θέση να προγραμματίσουν καλύτερα τις εργασίες, καθώς θα έχουν πλήρη γνώση των υποχρεώσεών τους, όσον αφορά την προσωρινή παύση καλλιέργειας των γαιών για το έτος 1997-1998. Είναι ακόμα πολύ νωρίς για να προβούμε σε εκτιμήσεις όσον αφορά τη συγκομιδή των σιτηρών για το 1996, τόσο σε κοινοτικό όσο και σε παγκόσμιο επίπεδο.
<P>
Η Επιτροπή πάντως θεωρεί ότι η κατάσταση της αγοράς, που χαρακτηρίζεται από ένα πρωτοφανώς χαμηλό επίπεδο αποθεμάτων, της επιτρέπει να υποβάλει από τώρα την πρότασή της για την αισθητή μείωση του υποχρεωτικού ποσοστού, αποφεύγοντας παράλληλα τον κίνδυνο επανασύστασης των αποθεμάτων στο επίπεδο που είχαν φθάσει πριν από τη μεταρρύθμιση.
<P>
Η Επιτροπή θεωρεί ότι αν το ποσοστό καθορισθεί σε 5 % για τη συγκομιδή του 1997, μπορεί με αυτόν τον τρόπο να επιτευχθεί η ισορροπία μεταξύ αφενός του προβλεπόμενου επιπέδου παραγωγής και αφετέρου των δυνατοτήτων για τη διάθεση των σιτηρών. Επίσης, η Επιτροπή θεωρεί ότι παράλληλα θα κασταστεί δυνατή η ανασύσταση των αποθεμάτων σε ένα αποδεκτό επίπεδο.
<P>
Αν προχωρούσαμε ακόμη περισότερο, ή αν καθορίζαμε το ποσοστό στο μηδέν, θα αυξανόταν υπερβολικά ο κίνδυνος μαζικής ανασύστασης των αποθεμάτων, και αναφέρομαι στις τροπολογίες αριθ. 2 και 5. Επιπλέον, ένας προσωρινός καθορισμός του ποσοστού προσωρινής παύσης καλλιέργειας στο μηδέν θα είχε σοβαρές επιπτώσεις στη μακροπρόθεσμη βιωσιμότητα του ισχύοντος καθεστώτος για τα γεωργικά προϊόντα τα οποία δεν προορίζονται για διατροφή και συνδέονται άμεσα με υποχρεωτική προσωρινή παύση καλλιέργειας.
<P>
Η κατάσταση αυτή δεν θα μπορούσε να διορθωθεί με καθεστώς ειδικής ενίσχυσης, γιατί το καθεστώς αυτό θα αντέκειτο στις διεθνείς μας υποχρεώσεις.
<P>
'Οσον αφορά την τροπολογία αριθ. 1, που αποσκοπεί στην αναστολή της εφαρμογής της έκτακτης προσωρινής παύσης καλλιέργειας, η Επιτροπή μπορεί να αποδεχθεί την ιδέα να παραιτηθεί προσωρινά από αυτό το είδος προσωρινής παύσης καλλιέργειας ως μέσου ελέγχου της παραγωγής.
<P>
'Οσον αφορά το αίτημα να καταστεί προαιρετική η εφαρμογή του άρθρου 9 του Κανονισμού 1765/92 σχετικά με την επιλεξιμότητα των γαιών, η Επιτροπή λυπάται που δεν μπορεί να συμφωνήσει. Πράγματι, αν αποδεχόμασταν την τροπολογία αριθ. 3, θα θέταμε σε αμφισβήτηση μία από τις βάσεις της μεταρρύθμισης του 1992.
<P>
'Οσον αφορά την τροπολογία αριθ. 4, που αποσκοπεί στο να επιτραπεί η παραγωγή πρωτεϊνούχων προϊόντων για αυτοκατανάλωση σε εκτάσεις υπό καθεστώς προσωρινής παύσης καλλιέργειας, η Επιτροπή δεν είναι και πάλι σύμφωνη. Και αυτό γιατί θα έθετε σε αμφισβήτηση τον στόχο της προσωρινής παύσης καλλιέργειας αρωσίμων γαιών, έναν στόχο που έγκειται κυρίως στην προσαρμογή της προσφοράς και της ζήτησης των αροτραίων καλλιεργειών.

<SPEAKER ID=22 LANGUAGE="DE" NAME="Graefe zu Baringdorf">
Kύριε Πρόεδρε, πριν από την ψηφοφορία για το ψήφισμα νομοθετικού περιεχομένου, θα ήθελα να ρωτήσω την Επιτροπή και πάλι, κατά πόσον είναι διατεθειμένη να υιοθετήσει την τροπολογία 4, αφού το Σεβαστό Σώμα, με μεγάλη πλειοψηφία και με την συγκατάθετηση όλων σχεδόν των πολιτικών ομάδων, την ενέκρινε. Το επιχείρημά σας, το οποίο μας διαβάσατε μόλις τώρα - αλλά ίσως ζητώ πολλά από σας, μια και δεν είναι αυτός ο τομέας σας -, δεν στέκει για μένα, επειδή ούτως ή άλλως καλλιεργούνται ζωοτροφές στις εκτάσεις αυτές, ιδιαίτερα μάλιστα αν πρόκειται για αναφυόμενες πρώτες ύλες, όπου τα δευτερεύοντα προϊόντα μπορούν να χρησιμοποιηθούν ως ζωοτροφές. Συνεπώς, η επιχειρηματολογία της Επιτροπής δεν στέκει. Και γι' αυτό θα ήθελα να σας παρακαλέσω, για μια φορά ακόμη, να υιοθετήσετε τώρα την τροπολογία, πριν ψηφίσουμε.

<SPEAKER ID=23 NAME="Πρόεδρος">
Μου φαίνεται, κύριε Graefe zu Baringdorf, ότι ο επίτροπος έχει ήδη εκφράσει την άποψή του. ωστόσο, θα του δώσω και πάλι το λόγο.

<SPEAKER ID=24 NAME="Παπουτσής">
Κύριε Πρόεδρε, εκείνο το οποίο μπορώ να διαβεβαιώσω τον αξιότιμο κ. βουλευτή είναι ότι, στο μέλλον, η Επιτροπή θα εξετάσει την προβληματική την οποία ανέφερε και μόλις προηγουμένως υιοθέτησε το Σώμα.
<P>
Εκείνο το οποίο, όμως, δεν μπορούμε να κάνουμε αυτή τη στιγμή είναι να υιοθετήσουμε αυτή την τροπολογία. Και αυτό γιατί θα έθετε, όπως είπα προηγουμένως, σε αμφισβήτηση τον στόχο της προσωρινής παύσης καλλιέργειας αροσίμων γαιών, ένα στόχο που έγκειται κυρίως στην προσαρμογή της προσφοράς και της ζήτησης των αροτραίων καλλιεργειών.
<P>
Γι'αυτόν τον λόγο η Επιτροπή σήμερα δεν μπορεί να κάνει αποδεκτή αυτή την τροπολογία. Ωστόσο, όμως, σημειώνουμε τη θέληση του Κοινοβουλίου και βεβαίως μπορώ να υποσχεθώ ότι ο συνάδελφος κ. Φίσλερ και οι αρμόδιες υπηρεσίες της Επιτροπής θα το εξετάσουν στο μέλλον με όλη την καλή θέληση που διακρίνει την Επιτροπή στη συνεργασία της με το Κοινοβούλιο.

<SPEAKER ID=25 NAME="Πρόεδρος">
Η συζήτηση έληξε.
<P>
Προχωρούμε τώρα στην ψηφοφορία.
<P>
(Το Σώμα εγκρίνει το σχέδιο ψηφίσματος νομοθετικού περιεχομένου)

<SPEAKER ID=26 LANGUAGE="DE" NAME="Graefe zu Baringdorf">
Kύριε Πρόεδρε, κατ' αρχήν θα ήθελα να εκφράσω τη μεγάλη μου χαρά για το ότι, τώρα τουλάχιστον, εγκρίναμε στο Σώμα την τροπολογία 4, η οποία αναφέρει πως επιτρέπεται η οικολογική καλλιέργεια ζωοτροφών - αυτό κατά βάσιν εννοείται - στις εκτάσεις που τελούν υπό καθεστώς αγρανάπαυσης. Θα ήθελα όμως να εξηγήσω γιατί η ομάδα μας, αφού η Επιτροπή δεν υιοθέτησε την τροπολογία, δεν υπέβαλε αίτηση αναπομπής στην αρμόδια επιτροπή.
<P>
Έχουμε την άποψη ότι το Κοινοβούλιο προσπαθούσε ανέκαθεν να ανακοινώνει έγκαιρα στους γεωργούς, πριν από τη σπορά, το ποσοστό της αγρανάπαυσης. Στην προκειμένη περίπτωση το καταφέραμε. Γι' αυτό και δεν θέλουμε να καθυστερήσουμε, παρόλο που έχουμε την άποψη πως είναι αναγκαία η υιοθέτηση της τροπολογίας που καταθέσαμε. Εμπιστεύομαι τώρα τα λόγια του Επιτρόπου, ο οποίος υποσχέθηκε ότι ο συνάδελφός του θα εξετάσει, στο μέλλον, το θέμα. Στην επόμενη τροποποίηση που επίκειται εδώ, θα ξανακαταθέσουμε την τροπολογία και θα αγωνισθούμε σκληρότερα, σε περίπτωση που πείτε πως δεν την υιοθετείτε. Θα εμπιστευθούμε στο ότι η Επιτροπή θα υιοθετήσει την τροπολογία. Γι' αυτό και θα αφήσουμε τώρα να περάσει το θέμα, ανεξάρτητα από το ότι, φυσικά, είναι αμφίβολο αν θα πετυχαίναμε πλειοψηφία υπέρ της τροπολογίας μας.

<CHAPTER ID=4>
Λογιστική μονάδα και γεωργική ισοτιμία στο πλαίσιο της ΚΓΠ
<SPEAKER ID=27 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. Jacob, εξ ονόματος της Επιτροπής Γεωργίας και Ανάπτυξης της Υπαίθρου (Α4-0192/96), σχετικά με την πρόταση κανονισμού του Συμβουλίου που τροποποιεί τον κανονισμό (ΕΟΚ) αριθ. 3813/92 για τη λογιστική μονάδα και τη γεωργική ισοτιμία που εφαρμόζεται στο πλαίσιο της κοινής γεωργικής πολιτικής (COM(96)0040 - C4-0155/96-96/0037(CNS)).

<SPEAKER ID=28 NAME="Jacob">
Κύριε Πρόεδρε, θα είμαι πολύ σύντομος αφού απ'όσο μπορώ να γνωρίζω υπάρχουν μόνον δύο τροπολογίες σχετικά με την εν λόγω έκθεση. Θα ήθελα απλά να υπενθυμίσω, εκ προοιμίου, ότι από τις συμφωνίες της GATT, όπως ο καθένας από τους συναδέλφους γνωρίζει, η κοινοτική προτίμηση χλευάστηκε έντονα και γνώρισε μεγάλη καθυστέρηση με την κατάργηση των διαφόρων δικαιωμάτων, τα οποία μετατράπηκαν σε καθορισμένα δικαιώματα. Τα δυο μόνα στοιχεία της κοινοτικής προτίμησης τα οποία μας απομένουν πραγματικά, είναι η πολιτική της εξομάλυνσης, με τις γνωστές σε όλους ατέλειες, κυρίως οι κανόνες του ΝΑΤΟ οι οποίοι κάνουν συνεχώς πιο έντονη την παρουσία τους, περισσότερο από τους κοινοτικούς κανόνες, και ο χρηματοδοτικός μοχλός. Είμαστε προσκολλημένοι σ' αυτόν τον χρηματοδοτικό μοχλό και σε προσωπικό επίπεδο είμαι προσκολλημένος στην διαφύλαξη των ποσοστών της αγροτικής μετατροπής.
<P>
Στην πραγματικότητα, υπάρχουν δυο ποσοστά μετατροπήςτα οποία παρουσιάζουν δυσκολίες διαχείρησης από την Επιτροπή. Το κατανοώ καλά αφού είναι γεγονός ότι για ορισμένα προιόντα, ανάλογα με το τρόπον με τον οποίο είναι ταξινομημένα, πρόκειται να χρησιμοποιήσουμε κάποιο ποσοστό μετατροπής περισσότερο από κάποιο άλλο. Το ποσοστό αγροτικής μετατροπής όταν είναι μεγαλύτερο από 5 % προστατεύει καλύτερα την αγορά και η πρόταση της Επιτροπής, την οποία εξάλλου συμμερίζομαι ανεπιφύλακτα, είναι να γίνεται χρήση ενός αποκλειστικού ποσοστού. Αυτό που απλά επιθυμώ, σε προσωπικό επίπεδο, είναι να κάνουμε χρήση του ποσοστού αγροτικής μετατροπής και όχι του άλλου ποσοστού, αφού το ποσοστό αγροτικής μετατροπής επιτρέπει καλύτερα την προστασία της αγοράς.
<P>
Ομολογώ ότι έμεινα έκπληκτος στο γεγονός ότι η Επιτροπή επέλεξε να κάνει αποκλειστική χρήση του δεύτερου ποσοστού, του κανονικού τελωνειακού δασμού, ο οποίος προστατεύει σε πολύ μικρότερο βαθμό την αγορά μας, ενώ γνωρίζουμε πάρα πολύ καλά ότι οι νομισματικές διακυμάνσεις δημιουργούν μια πολύ σημαντική αστάθεια στις αγορές. Κοιτάξτε τι συμβαίνει στις Ηνωμένες Πολιτείες με το δολλάριο. Μεταξύ ενός δολλαρίου και 5 φράγκων και ενός δολλαρίου και 10 φράγκων, βλέπουμε μέχρι που μπορεί να φτάσει η διείσδυση των ανταγωνιστών μας στη αγορά μας.
<P>
Η πρώτη από τις δύο λοιπόν τροπολογίες που παρουσιάστηκαν, προχωράει ακριβώς προς την ομόφωνη κατεύθυνση της Επιτροπής Γεωργίας και Ανάπτυξης της Υπαίθρου και της Εκτελεστικής Επιτροπής, αφού στοχεύει στην χρήση ενός μοναδικού δασμού. Η δεύτερη τροπολογία, η οποία δεν έλαβε την πλειοψηφία στους κόλπους της Επιτροπής Γεωργίας, στοχεύει στην χρήση του ποσοστού αγροτικής μετατροπής σαν μοναδικού ποσοστού μετατροπής, περισσότερο από τον τελωνειακό δασμό.

<SPEAKER ID=29 LANGUAGE="IT" NAME="Santini">
Κύριε Πρόεδρε, αντιμετωπίζουμε αυτή τη στιγμή ένα από εκείνα τα θέματα στα οποία, όπως πιστεύω, οι πολίτες μας μετρούν την ικανότητά μας να προσαρμόζουμε και να εφαρμόζουμε κανονισμούς καθαρής οικονομίας στην πρακτική καθημερινή ζωή. Γι αυτό το λόγο θα ήθελα να συγχαρώ το συνάδελφο Jacob για τη δεξιοτεχνία του να κινηθεί στους μαιάνδρους της συζήτησής μας. επειδή βλέπω όμως ότι δεν με ακούει θα τον συγχαρώ προσωπικά, σε ιδιωτική συνάντησή μας.
<P>
Μέχρι τώρα έχουμε ακούσει ότι, βάσει μεταβατικών ρυθμίσεων που θα ισχύσουν μέχρι τις 30 Ιουνίου, έχουν υιοθετηθεί δύο ισοτιμίες: η μηνιαία τελωνειακή ισοτιμία, σύμφωνα με την οποία εφαρμόζονται οι ετήσιες ισοτιμίες, και αυτές οι ετήσιες ισοτιμίες, που βεβαίως δεν ανταποκρίνονται στις συνεχείς νομισματικές διακυμάνσεις. Τώρα, αντιθέτως, υιοθετούνται αγροτικές ισοτιμίες για ορισμένες εισαγωγές που, grosso modo ρυθμίζονται με ειδικές διατάξεις βάσει του άρθρου 43 της Συνθήκης, δηλαδή για εκείνες τις εισαγωγές που καλύπτονται από την κοινή αγροτική πολιτική.
<P>
Η δύσκολη συνύπαρξη αυτών των δύο τύπων γεωργικών ισοτιμιών έχει προκαλέσει πολλές αβεβαιότητες στην εφαρμογή τους και οδήγησε την Επιτροπή να επεξεργασθεί μία πρόταση τροποποίησης του βασικού αγρονομισματικού κανονισμού για να εξισορροπούνται οι επιπτώσεις του διπλού αυτού καθεστώτος της γεωργικής ισοτιμίας, στέλνοντας κάποιο μήνυμα δηλαδή στους φορολογούμενους, και για να αποφευχθούν ανακολουθίες σε οικονομικό επίπεδο καθώς και πολύπλοκες νομοθετικές διαδικασίες.
<P>
Το νέο προτεινόμενο σύστημα προβλέπει την εφαρμογή μιας μόνο μηνιαίας τελωνειακής ισοτιμίας σε όλες τις εισαγωγές αγροτικών προϊόντων. Η ίδια η Επιτροπή θεωρεί ότι η εφαρμογή των προτάσεών της θα συνεπάγεται μία ελάχιστη μείωση των κοινοτικών προτιμήσεων. Πολλές αντιπροσωπείες στο Συμβούλιο δεν δέχθηκαν τη μείωση των κοινοτικών προτιμήσεων και ζήτησαν να μελετηθεί το ενδεχόμενο να γενικευθεί η χρησιμοποίηση της πράσινης ισοτιμίας. Αυτή η λύση θα συνεπαγόταν ίσως προβλήματα πολιτικού αλλά και νομικού χαρακτήρα, διότι η γενικευμένη εφαρμογή της γεωργικής ισοτιμίας σε όλες τις εισαγωγές γεωργικών προϊόντων θα συνεπαγόταν, με τη σειρά της, τον κίνδυνο να ζητήσουν οι εμπορικοί εταίροι της Ένωσης νέες διαπραγματεύσεις εξαιτίας της προστασίας των συνόρων. Πράγμα που σημαίνει ότι η αντιμετώπιση του θέματος θα άρχιζε πάλι από την αρχή.

<SPEAKER ID=30 LANGUAGE="ES" NAME="Marset Campos">
Κύριε Πρόεδρε, η έκθεση που μας απασχολεί, σχετικά με την πρόταση Κανονισμού που αφορά τη λογιστική μονάδα και τη γεωργική ισοτιμία που εφαρμόζεται στα πλαίσια της Κοινής Αγροτικής Πολιτικής, αποσκοπεί στην απλούστευση μιας κατάστασης που γινόταν αιτία για διάφορες περιπλοκές. Και το ότι πρόκειται για μια κατάσταση περίπλοκη δεν την εμπόδιζε να εμφανίζεται συχνά στο περιεχόμενο των διατάξεων που σχετίζονται με την Κοινή Αγροτική Πολιτική, και γι' αυτό οποιαδήποτε απλούστευση θα ήταν καλοδεχούμενη, θα εξηγήσω όμως αργότερα σε τι συνίσταται η εν λόγω απλούστευση.
<P>
Η σημερινή κατάσταση προκαλεί οικονομικές ασυναρτησίες και προξενεί διοικητικές επιπλοκές που δημιουργούν λάθη και καταστάσεις οι οποίες δεν είναι πάντοτε σαφείς από νομικής πλευράς. Από την άποψη αυτή, η πρόταση της Επιτροπής παρουσιάζει αρκετά πλεονεκτήματα λόγω της απλούστευσης που εισάγει.
<P>
Κατά πρώτο λόγο, θα ευνοήσει μια κατάσταση που θα είναι ασφαλέστερη από νομικής πλευράς, και θα περιοριστούν οι κίνδυνοι αντιδικιών. Εξάλλου, θα περιοριστούν επίσης οι νομισματικές αποκλίσεις, και η πείρα αποδεικνύει ότι αυτές οι αποκλίσεις, με το σύστημα της μηνιαίας τελωνειακής ισοτιμίας, αποβαίνουν σημαντικές για τα Κράτη μέλη που δε βρίσκονται εντός του Ευρωπαϊκού Νομισματικού Συστήματος. Επιπλέον, θα περιοριστούν οι διοικητικές επιπλοκές, και αυτό θα διευκολύνει τη διαχείριση των μικρομεσαίων επιχειρήσεων. Κατά συνέπεια, το σύστημα θα είναι περισσότερο διαφανές.
<P>
Ο συνδυασμός νομικής ανασφάλειας και πολυπλοκότητας είχε προξενήσει πολλά λάθη, και γι' αυτό συνεπαγόταν επίσης οικονομικό κόστος. Εντούτοις, η πρόταση της Επιτροπής παρουσιάζει ένα πρόβλημα, που συνίσταται στην ταύτιση της γεωργικής ισοτιμίας με τη μηνιαία τελωνειακή ισοτιμία και, δεδομένου ότι αυτή η τελευταία είναι εξ' ορισμού κατώτερη από τη γεωργική ισοτιμία, η πρόταση της Επιτροπής συνεπάγεται μια μείωση της προστασίας στα σύνορα, και άρα της κοινοτικής προτίμησης.
<P>
Εντούτοις, πρέπει να λάβουμε υπόψη δύο ζητήματα: αφενός, ότι το προτεινόμενο σύστημα έχει ένα πεδίο εφαρμογής γενικό για όλα τα γεωργικά προϊόντα. Ωστόσο, υπάρχουν γεωργικές εισαγωγές που δεν είναι πολύ σπουδαίες για την Ευρωπαϊκή Ένωση, και γι' αυτό, οι πλέον σημαντικές συγκεντρώνονται σε μια περιορισμένη ομάδα παραγωγών, κάτι που δημιουργεί προβλήματα για αυτό το σύνολο παραγωγών.
<P>
Ωστόσο, θα ήταν απλοϊκό να σκεφτούμε ότι η παρούσα πρόταση μπορεί να αλλοιώσει περισσότερο την ήδη αλλοιωμένη ευρωπαϊκή κοινοτική προτίμηση. Το πραγματικό πρόβλημα συνίσταται στην κούρσα υπογραφής προτιμησιακών συμφωνιών με τρίτες χώρες που έχει ξεκινήσει η Ευρωπαϊκή Ένωση. Η πραγματικότητα είναι ότι το μεγαλύτερο μέρος των γεωργικών προϊόντων, στα οποία πραγματοποιούνται σημαντικές εισαγωγές, χαίρουν ενός προτιμησιακού καθεστώτος που περιορίζει αισθητά αυτήν την επίπτωση. Η κοινοτική προτίμηση αλλοιώνεται, και εδώ, κύριε Πρόεδρε, θα επιθυμούσα να υπενθυμίσω ότι πρόκειται για μια βασική αρχή της Κοινής Αγροτικής Πολιτικής.
<P>
Το πρόβλημα όμως δεν έγκειται μόνο στις ισοτιμίες, αλλά και στη σύναψη προτιμησιακών συμφωνιών. Το πραγματικό πρόβλημα, κατ' αυτήν την έννοια, είναι ότι η γεωργία επιβαρύνεται με ένα διόλου ευκαταφρόνητο μέρος του κόστους της εξωτερικής πολιτικής της Ευρωπαϊκής Ένωσης, και η κατάσταση αυτή είναι ακόμη πιο σοβαρή στην περίπτωση των οπωροκηπευτικών, που αποτελούν ακριβώς προϊόντα της περιφέρειας της Μούρθια -της οποίας είμαι πολίτης· οι παραγωγές αυτές πλήττονται περισσότερο από τη σύναψη προτιμησιακών συμφωνιών, και αυτό γίνεται αιτία ο αντίκτυπος για τις μεσογειακές αγροτικές περιφέρειες να είναι σημαντικός.
<P>
Στην πρόταση της Επιτροπής εμφανίζονται σε ορισμένα σημεία σκανδαλώδεις πτυχές. Είναι σκανδαλώδες ότι η Επιτροπή, στην πρότασή της για τη μεταρρύθμιση της κοινής οργάνωσης της αγοράς των οπωροκηπευτικών, πρότεινε η διαχείριση της αγοράς να χρηματοδοτείται εν μέρει από τους ίδιους τους αγρότες, όταν οι εισαγωγές δεν είναι ξένες προς τη συμφόρηση που δημιουργείται στις αγορές αυτές. Για το λόγο αυτό, πιστεύω ότι αρμόζει να λαμβάνονται υπόψη τέτοιου είδους προβλήματα.
<P>
Η απλούστευση των γεωργικών διατάξεων είναι επιθυμητή με την προϋπόθεση ότι πρόκειται για μια πραγματική απλούστευση, και εδώ, κύριε Πρόεδρε, πρόκειται σαφώς για απλούστευση. Δεν είναι η περίπτωση των ιδεών που μας διαβίβασε η Επιτροπή σχετικά με την απλούστευση της Κοινής Αγροτικής Πολιτικής, που μεταφράζονται στην πράξη σε εξάρθρωση, σε επανεθνικοποίηση και σε πειραματισμό με πολιτικές αμφιβόλου αποτελεσματικότητας και οι οποίες δεν έχουν ακόμη δοκιμαστεί.
<P>
Κύριε Πρόεδρε, έχουμε χρόνο για να υπερασπίσουμε τη διατήρηση της κοινοτικής προτίμησης ή να επιχειρήσουμε να αποφευχθεί η εξουδετέρωση της Κοινής Αγροτικής Πολιτικής. Στην περίπτωση όμως που μας απασχολεί, πιστεύω ότι η τροποποίηση των ισοτιμιών θα απλουστεύσει και θα προσδώσει διαφάνεια, και ότι οι αρνητικές της επιπτώσεις θα είναι ελάχιστες.

<SPEAKER ID=31 LANGUAGE="FR" NAME="des Places">
Κύριε Πρόεδρε, Κύριε Επίτροπε, αγαπητοί συνάδελφοι, ο φάκελλος που εξετάζουμε σήμερα παρουσιάζει ιδιαίτερες δυσκολίες αφού είναι τεχνικού περιεχομένου και γι'αυτόν ακριβώς το λόγο ανατέθηκε σε έναν εξαιρετικό εισηγητή o οποίος εντοπίζεται στο πρόσωπο του Κ Christian Jacob.
<P>
Είμαι πάρα πολύ ευαίσθητος στην επιχειρηματολογία του και ειδικότερα στα επιχειρήματα που σχετίζονται με την διοικητική απλούστευση: η συνύπαρξη των δυο ποσοστών μετατροπής, εν πάση περιπτώσει ο τελωνειακός δασμός και το ποσοστό αγροτικής μετατροπής, δημιουργούν προβλήματα στην εφαρμογή τους από τις εξαγωγικές επιχειρήσεις. Αυτή είναι και η έννοια της τροπολογίας 1 την οποία κατέθεσε η ομάδα μας και ελπίζω ότι πρόκειται να γίνει δεκτή από την Ολομέλειά μας, αφού έχει το πλεονέκτημα να συμπληρώνει την σύνταξη του δεύτερου αιτιολογικού της πρότασης κανονισμού.
<P>
Ομως, Κύριε Επίτροπε, γιατί αποφασίστηκε η κατάργηση του TCA προς όφελος του τελωνειακού δασμού; Στο σημείο αυτό, αδυνατώ να σας καταλάβω. Στην πραγματικότητα, η διαφορά μεταξύ των δυο ποσοστών είναι της τάξης του 5 %. Γιατί λοιπόν επελέγη η πιο δυσμενής λύση για την γεωργία της ευρωπαικής Ενωσης; Για μια ακόμη φορά επιλέγουμε την λύση η οποία μειώνει το προνόμιο της κοινοτικής προτίμησης. Η Επιτροπή είναι ο μόνος οργανισμός, σε παγκόσμιο επίπεδο, ο οποίος ευνοεί συστηματικά τις εισαγωγές από τρίτες χώρες.
<P>
Η τροπολογία 2 την οποία προτείνει η ομάδα μου, στοχεύει στην τροποποίηση της επιλογής ποσοστού. Εμείς λέμε ναι στο ποσοστό αγροτικής μετατροπής και όχι στο τελωνειακό δασμό. Και σαφώς, θέλουμε να ευνοήσουμε την αρχή της προτίμησης. Πολλοί από τους συναδέλφους μου που βρίσκονται εδώ, αποτελούν μέλη της Επιτροπής Γεωργίας. Πολύ συχνά μιλούν για την κοινοτική προτίμηση, πιστεύω όμως ότι όταν πρόκειται να ψηφίσουν, τοποθετούν την Επιτροπή σε προτεραιότητα από τα συμφέροντα των γεωργών.
<P>
Συμπερασματικά, αγαπητοί συνάδελφοι, η ομάδα μου σας ζητά να εγκρίνετε την τροπολογία 2, με σκοπό να δείξετε τουλάχιστον για μια φορά στους αγρότες μας ότι το ευρωπαικό Κοινοβούλιο επιθυμεί να τους προστατέψει. Τολμώ να σας υπενθυμίσω ότι η γεωργία και ο αγροτικός κόσμος στο σύνολό του συνιστούν ένα βασικό στοιχείο της ισορροπίας της ευρωπαικής μας κοινωνίας.

<SPEAKER ID=32 LANGUAGE="FR" NAME="Martin, Phillipe-Armand">
Κύριε Πρόεδρε, είμαστε βέβαια όλοι ευνοικοί σε μια διοικητική απλοποίηση για το σύνολο των οικονομικών χειριστών, η διοικητική αυτή όμως απλοποίηση δεν πρέπει να χρησιμοποιείται ως άλλοθι για επιπλέον εθελοντική αποδυνάμωση της αρχής της κοινοτικής προτίμησης.
<P>
Στο σημερινό μας σύστημα, υπάρχουν δυο ποσοστά για τον υπολογισμό των δικαιωμάτων κατά την εισαγωγή των αγροτικών προιόντων: ο τελωνειακός δασμός και η ισοτιμία της αγροτικής μετατροπής. Μου φαίνεται λογικό να είναι επιθυμητή μια μόνη ισοτιμία, γιατί όμως να επιλέγεται ο τελωνειακός δασμός, ο οποίος από την δομή του, παρουσιάζει μια διαφορά με την ισοτιμία αγροτικής μετατροπής η οποία δεν μπορεί να αγνοηθεί;
<P>
Θα υποστήριζα λοιπόν τις δυο τροπολογίες οι οποίες κατατέθηκαν, αφού στοχεύουν στην ίδια διοικητική απλοποίηση με την πρόταση της Επιτροπής, διαφυλλάτοντας όμως την αρχή της κοινοτικής προτίμησης και την ισότητα μεταξύ των Κρατών μελών.
<P>
Τέλος, Κύριε Πρόεδρε, θα ήθελα να διευκρινίσω ότι η πρόταση της Επιτροπής αποτελεί ένα σοβαρό προηγούμενο το οποίο δημιουργεί προβλήματα στην ευρωπαική γεωργονομισματική διάταξη.

<SPEAKER ID=33 NAME="Παπουτσής">
Κύριε Πρόεδρε, κυρίες και κύριοι βουλευτές, θέλω κατ'αρχάς να ευχαριστήσω την Επιτροπή Γεωργίας και τον εισηγητή κ. Ζακόμπ για την υποστήριξη που έδωσε στην πρόταση της Επιτροπής.
<P>
Στον εξαιρετικά πολύπλοκο τομέα των γεωργονομισματικών θεμάτων σπάνια μπορούν να απλοποιηθούν τα πράγματα χωρίς να θιγούν σημαντικά συμφέροντα. Αυτό αληθεύει ωστόσο για την παρούσα κατάσταση, η οποία επιφέρει μία σημαντική διοικητική απλοποίηση και εξαλείφει μία εσφαλμένη οικονομική πρακτική.
<P>
Πρόκειται για τη χρησιμοποίηση μίας και μόνης ισοτιμίας για τη μετατροπή σε εθνικό νόμισμα όλων των επιβαρύνσεων, κατά την εισαγωγή γεωργικών προϊόντων, οι οποίες εκφράζονται σε ECU. Κατ'αυτόν τον τρόπο θα καταργηθεί το σημερινό διπλό σύστημα στο οποίο χωρίς οικονομική λογική οι επιβαρύνσεις μετατρέπονται με βάση τη μία ή άλλη ισοτιμία. Αν και κατά μέσο όρο τούτο οδηγεί σε πολύ ελαφρά μείωση ορισμένων δασμών σε εθνικό νόμισμα, το κόστος του μέτρου είναι ασήμαντο σε σχέση με τις διακυμάνσεις που οφείλονται στις αγορές και επηρεάζουν τους ίδιους πόρους γεωργικής προέλευσης.
<P>
Από την άποψη της κοινοτικής προτίμησης, το μέτρο αυτό δεν έχει πρακτικές συνέπειες, δεδομένου ότι η ασθενής επίπτωσή του δεν μπορεί να επηρεάσει τις αποφάσεις για την πραγματοποίηση ή μη εισαγωγών.
<P>
Τέλος, η λύση που προτείνει η Επιτροπή δεν παρουσιάζει δυσκολίες ούτε σε νομικό ούτε σε διεθνές επίπεδο. 'Ετσι έχουμε τώρα μία ευκαιρία, που δεν πρέπει να χαθεί, για μια διοικητική απλοποίηση που περιμένουν οι επιχειρηματίες και η οποία δεν θίγει τα κοινοτικά συμφέροντα. Δεν πρέπει να ξεχνάμε εξάλλου ότι με την εν λόγω απλοποίηση θα αποφευχθούν πολλά σφάλματα και δικαστικές διαμάχες.
<P>
Υπάρχει πάντα το ερώτημα γιατί δεν γενικεύεται η χρήση των συντελεστών γεωργικών μετατροπών αντί για τελωνειακούς δασμούς. Μία παρόμοια λύση όμως, δεν αποφέρει κανένα πλεονέκτημα για την 'Ενωση, καθώς η χρήση του ενός ή του άλλου συντελεστή μετατροπής δεν επηρεάζει την κοινοτική προτίμηση; αντιθέτως θα μπορούσε να εκληφθεί ως μία πρόκληση από τους εμπορικούς μας εταίρους και να δημιουργήσει περιττές δυσχέρειες με τρίτες χώρες.
<P>
Κύριε Πρόεδρε, λυπάμαι, αλλά οι τροπολογίες που έχουν κατατεθεί δεν μπορούν να γίνουν αποδεκτές από την Επιτροπή. Η πρώτη διότι καταργεί το κίνητρο για το οποίο προτείνεται, χωρίς αλλώστε να θίγει την παρούσα πρόταση, η δεύτερη γιατί επαναφέρει το σημερινό σύστημα και καθιστά έτσι άνευ αντικειμένου την πρόταση της Επιτροπής.

<SPEAKER ID=34 NAME="Πρόεδρος">
Η συζήτηση έληξε.
<P>
Προχωρούμε τώρα στην ψηφοφορία.
<P>
(Το Σώμα εγκρίνει το σχέδιο ψηφίσματος νομοθετικού περιεχομένου)

<CHAPTER ID=5>
Συμπληρωματική πριμοδότηση στους παραγωγούς 
βοείου κρέατος της Ιρλανδίας και της Βορείου 
Ιρλανδίας
<SPEAKER ID=35 NAME="Πρόεδρος">
Η ημερήσια διάταξη προβλέπει την έκθεση του κ. Giliis, εξ ονόματος της Επιτροπής Γεωργίας και Ανάπτυξης της Υπαίθρου (Α4-0209/96), σχετικά με την πρόταση κανονισμού του Συμβουλίου περί καθορισμού συμπληρωματικής πριμοδότησης καταβλητέας στους παραγωγούς βοείου κρέατος των μη μειονεκτικών ζωνών της Ιρλανδίας και της Βορείου Ιρλανδίας (COM(96)0152 - C4-0315/96-96/0102(CNS)).

<SPEAKER ID=36 NAME="Gillis">
Κύριε Πρόεδρε, θα ήθελα να απευθύνω τις ευχαριστίες μου σε όλους σχετικά με την έκθεση για την προσωρινή παύση της καλλιέργειας με την οποία πιστεύω ότι ασχοληθήκαμε με μεγάλη ταχύτητα. Εφόσον σήμερα είναι Παρασκευή πρωί και όλοι είναι ανυπόμονοι να ξεκινήσουν για το μακρύ ταξίδι του γυρισμού στα σπίτια τους, ελπίζω ότι θα ασχοληθούμε εξ ίσου γρήγορα και με την παρούσα, η οποία είναι μια πολύ σύντομη έκθεση.
<P>
Την άνοιξη του 1995 η αγορά προβείου κρέατος στην Ιρλανδία κατέρρευσε ολοκληρωτικά. Οι τιμές καταποντίστηκαν και οι παραγωγοί υπέστησαν σοβαρότατη μείωση στις τιμές τους, ιδιαίτερα για τα νεαρά αρνιά. Οι παραγωγοί αυτοί αποτελούν ένα εντελώς αναγκαίο τμήμα της αγοράς προβείου κρέατος δεδομένου ότι τα αρνιά γεννώνται και φέρονται στην αγορά εκτός εποχής, δημιουργώντας έτσι την ευκαιρία συνεχούς εφοδιασμού με προϊόν ποιότητος καθ' όλη τη διάρκεια του έτους. Το γεγονός αυτό καταργεί την εποχικότητα, καταργεί τις απαιτήσεις αποθήκευσης και στηρίζεται πραγματικά στη φυσική μορφή της παραγωγής. Τα αρνιά γεννιούνται συνήθως εκτός εποχής, κατά το Νοέμβριο, Δεκέμβριο και Ιανουάριο, και γι' αυτό τον λόγο το κόστος της παραγωγής τους είναι υψηλό. Απαιτούν χονδροειδείς τροφές και απαιτούν ενσταυλισμό.
<P>
Η ενώπιόν σας πρόταση επιζητεί τη χορήγηση συμπληρωματικής πριμοδότησης από 6, 5 Ecu κατά κεφαλήν αρνιού στα πεδινά, δηλ. στις μη μειονεκτικές περιοχές. Κύριε Πρόεδρε, πιστεύω ότι όταν κάνατε την εισαγωγή της εκθέσεως αναφερθήκατε στις λιγότερο ευνοημένες περιοχές. Στην πραγματικότητα, η έκθεση δεν αφορά τις μειονεκτικές περιοχές και ισχύει για ένα έτος και μόνο, δηλ. για την άνοιξη του 1995. Αφορά περίπου 10.000 προβατοτρόφους τόσο στο βόρειο όσο και στο νότιο τμήμα της Ιρλανδίας και θα αμβλύνει ορισμένες από τις απώλειες του 1995. Ελπίζεται ότι το παρόν μέτρο θα ενθαρρύνει τους παραγωγούς να συνεχίσουν αυτή τη μορφή παραγωγής αρνιών και θα τους ενθαρρύνει επίσης να συνεχίσουν τον εφοδιασμό μιας αξιόλογης αγοράς καθ' όλη τη διάρκεια του έτους. Αυτό είναι κάτι που προσπαθούμε για πολλά χρόνια να επιτύχουμε σε ολόκληρη την Ευρώπη, δηλ. την κατάργηση της εποχικότητας.
<P>
Είναι πολύ σημαντικό να παράσχει το Κοινοβούλιο την έγκρισή του το ταχύτερο δυνατό, έτσι ώστε τα χρήματα να καταβληθούν στους παραγωγούς χωρίς καθυστέρηση και να ενθαρρυνθούν να συνεχίσουν την παραγωγή. Στην αντίθετη περίπτωση θα υπαναχωρήσουν σε μια φθηνότερη μορφή παραγωγής και θα απολέσουμε αυτές τις αξιόλογες αγορές.

<SPEAKER ID=37 LANGUAGE="EN" NAME="McCartin">
Κύριε Πρόεδρε, θα ήθελα να εκφράσω την εκτίμηση μου για τον τρόπο με τον οποίον η Επιτροπή υπέβαλε την παρούσα πρόταση. Αποτελεί ένα εξαιρετικό μέτρο υπέρ της Ιρλανδίας και της Βορείου Ιρλανδίας. Τόσο οι αγρότες όσο και οι προβατοτρόφοι της Ιρλανδίας πάντοτε επέμεναν ότι το καθεστώς για το πρόβειο κρέας δεν δημιουργεί κοινές συνθήκες σε ολόκληρη την επικράτεια της Ευρωπαϊκής Ένωσης. Καθορίζουμε την τιμή προσανατολισμού και κατόπιν στηρίζουμε τις αποζημιώσεις στη μέση τιμή της αγοράς. Η Κοινότητα όμως είναι ένα πολύ μεγάλο μέρος ενώ η Ιρλανδία είναι ένα νησί απομακρυσμένο από τις κύριες αγορές της. Κατά συνέπεια, οι τιμές στην Ιρλανδία συχνά διαφέρουν σε μεγάλο βαθμό από τις αντίστοιχες στην υπόλοιπη Ευρώπη. Αυτό είναι που συμβαίνει και σ' αυτή την περίπτωση.
<P>
Μερικές φορές το καθεστώς του προβείου γίνεται αντικείμενο κριτικής λόγω του κατά μονάδα κόστους του παραγομένου κρέατος. Υπάρχουν 70.000 προβατοτρόφοι στην Ευρωπαϊκή Ένωση και το 80 % αυτών διαβιούν σε μειονεκτικές περιφέρειες. Αυτό σημαίνει ότι στις περιφέρειες αυτές υπάρχουν ελάχιστα περιθώρια για να κάνουν κάτι άλλο. Η μόνη εναλλακτική λύση είναι οι μόσχοι πάχυνσης. Εάν εξετάσετε τον συντελεστή βόσκησης θα διαπιστώσετε ότι εάν αντικαταστήσετε τέσσερα ή πέντε αρνιά με μια αγελάδα - που είναι ο ισοδύναμος συντελεστής βόσκησης - θα είναι περισσότερο δαπανηρό να αξιοποιήσετε τη βοσκή με αγελάδες και θα παράγατε, επιπλέον, ένα προϊόν από το οποίο υπάρχει πλεόνασμα ενάμισυ εκατομμυρίου τόνων.
<P>
Επομένως, η πολιτική για το πρόβειο κρέας είναι πολύ καλή. Υποστηρίζει τις δύσκολες περιφέρειες τόσο στο βορρά όσο και στο νότο της Κοινότητας και ταυτόχρονα συμβάλλει στη μείωση του παραγόμενου βοείου κρέατος. Συγχαίρω την Επιτροπή για την ευελιξία της να υποβάλει την παρούσα πρόταση. Δεν προκαλεί αύξηση της παραγωγής και οι πιστώσεις που απαιτούνται είναι συγκριτικά μικρές. Δείχνει ότι, παρά το γεγονός ότι η Ευρωπαϊκή Ένωση είναι πολύ μεγάλη, υπάρχουν θεσμικά όργανα που μπορούν να ασχολούνται με τα καθημερινά προβλήματα. Το γεγονός αυτό δημιουργεί εμπιστοσύνη στους πολίτες και ιδιαίτερα σ' εκείνους των απομακρυσμένων περιφερειών.

<SPEAKER ID=38 LANGUAGE="EN" NAME="Hyland">
Κύριε Πρόεδρε, θα ήθελα να συμμετάσχω κι' εγώ, μαζί με τους άλλους ιρλανδούς συναδέλφους μου, στην αναγνώριση του γεγονότος ότι η ανταπόκριση της Επιτροπής υποβοηθεί την άμβλυνση ενός πολύ σοβαρού προβλήματος των ιρλανδών παραγωγών αρνιών εκτός εποχής. Εάν επιθυμούμε να μεγιστοποιήσουμε το πλήρες δυναμικό των ευρωπαϊκών γεωργικών πόρων, θα πρέπει να παράσχουμε τη μεγαλύτερη δυνατή προστιθέμενη αξία στους επί τόπου πόρους των αγροτικών περιφερειών. Σε κανένα άλλο τομέα δεν έχει αγνοηθεί τόσο πολύ η ευκαιρία αυτή όσο στην παραγωγή του μαλλιού. Υπάρχουν σχεδόν 100 εκατομμύρια πρόβατα στην Ευρώπη κι' όμως δεν έχουμε ακόμη ένα βιώσιμο τομέα μαλλιού.
<P>
Η Ιρλανδία είναι ο πέμπτος μεγαλύτερος παραγωγός πρόβειου κρέατος και μαλλιού. Εν τούτοις εξάγουμε όλο το μαλλί μας ανεπεξέργαστο. Για ποιον λόγο άραγε εμείς στην Ευρώπη παραχωρούμε αυτή τη δυνατότητα και αυτή την ευκαιρία στην Αυστραλία και τη Νέα Ζηλανδία; Η έκθεση για τον τομέα του μαλλιού, η οποία εγκρίθηκε πρόσφατα από το Κοινοβούλιο, θέτει λογικούς και επιτεύξιμους στόχους για ένα δομημένο και οικονομικό πρόγραμμα προς ανάπτυξη του τομέα του μαλλιού στην ΕΕ, ενώ το Κοινοβούλιο θα πρέπει να ασκήσει πιέσεις στην Επιτροπή ούτως ώστε να υποβάλει εγκαίρως τις προτάσεις της για την θεσμοθέτηση αυτού του βιώσιμου τομέα του μαλλιού μέσα στην Ευρωπαϊκή Κοινότητα.

<SPEAKER ID=39 LANGUAGE="FI" NAME="Rehn O.">
Αξιότιμε κύριε Πρόεδρε, με εντυπωσίασαν οι καταπράσινοι αγροί της Ιρλανδίας όταν επισκέφθηκα, προ καιρού, με την ιδιότητα του Φινλανδού βουλευτού, το Κορκ και τις πέριξ αυτού επαρχίες. Τότε αντελήφθην πλήρως την σημασία που έχει, αφενός, η γεωργία για τους Ιρλανδούς, και, αφετέρου, η παραγωγή προβείου κρέατος για την γεωργία της Ιρλανδίας. Συμφωνώ πλήρως με τον εισηγητή κύριο Γκίλις και με την Επιτροπή Γεωργίας και Ανάπτυξης της Υπαίθρου ότι η οικονομική καταστροφή την οποία αντιμετωπίζουν οι εκτροφείς προβάτων λόγω των κατακόρυφων διακυμάνσεων στις τιμές πρέπει να αντισταθμισθεί μέχρι ενός λογικού σημείου. Αλλιώς η συνέχιση της παραδοσιακής παραγωγής είναι αμφίβολη. Σε εμένα, τουλάχιστον, είναι ιδιαίτερα δύσκολο να φανταστώ την οικονομία της Ιρλανδίας να μην στηρίζεται, πλέον, σε μία μεγάλης κλίμακος εκτροφή προβάτων.
<P>
Η κατάσταση της Ιρλανδίας και η έκθεση Γκίλις σχεδόν μας υποχρεώνουν να συγκρίνουν μεταξύ τους την εκτροφή προβάτων στις διάφορες περιφέρειες της Ευρωπαϊκής Ένωσης και, ιδίως, στις ολιγότερο ευνοούμενες περιοχές της Ένωσης. Η γραμμή την οποία έχει υιοθετήσει το Συμβούλιο στον γεωργικό τομέα σε ό, τι αφορά την παραγωγή προβείου κρέατος, είναι αρκετά δυσνόητη. Την στιγμή κατά την οποία αυτό εξετάζει, δικαιολογημένα, το ενδεχόμενο της συμπληρωματικής πριμοδότησης του τομέα της εκτροφής προβάτων στην Ιρλανδία, φαίνεται ότι η γενική πολιτική γραμμή την οποία ακολουθεί, οδηγεί στην κατακόρυφη μείωση και αργότερα, προφανώς, σε οριστικό τερματισμό της εκτροφής προβάτων στη Φινλανδία. Μέχρι σήμερα, η Φινλανδία δεν υπήρξε ποτέ αυτάρκης από άποψη προβείου κρέατος. Σήμερα, εκτός της κατακόρυφης πτώσης εν σχέσει με την αποδοτικότητα που έχει σημειωθεί στον τομέα, για το έριο, π.χ., δεν καταβάλλεται πλέον αποζημίωση. Είναι φανερό ότι προκειμένου να καταστεί δυνατή η συνέχιση της εκτροφής προβάτων στην Φινλανδία, πρέπει να ληφθούν ειδικά μέτρα.
<P>
Δυστυχώς ο τομεά εκτροφής προβάτων αποτελεί ένα, μόνο, παράδειγμα της εφαρμογής της κακής κοινής αγροτικής πολιτικής στο βορειότερο τμήμα της Ευρωπαϊκής Ένωσης. Η πολιτική αυτή δεν έχει υλοποιηθεί, κατά τρόπο δίκαιο, βορείως της Στοκχόλμης και του Ελσίνκι. Στην Νότιο Φινλανδία, μία από τις πλέον παραδοσιακές περιοχές γεωργικών καλλιεργειών στην Ένωση, οι γεωργοί ενδέχεται να βρεθούν προ της ανάγκης να διακόψουν την παραγωγή λόγω του γεγονότος ότι αυτή δεν είναι, πλέον, συμφέρουσα. Η συνήθης πριμοδότηση αναλόγως της παραγωγής είναι άδικη για τις βόρειες περιοχές, διότι το επίπεδο της εσοδείας σε αυτές είναι πάντα χαμηλότερο.
<P>
Αξιότιμε κύριε Πρόεδρε, γι' αυτό και αναμένω από την Επιτροπή Γεωργίας και Ανάπτυξης της Υπαίθρου να αντιμετωπίσει αντικειμενικότερα τα κράτη μέλη όταν η γεωργία τους βρίσκεται αντιμέτωπη με ιδιαίτερα προβληματικές καταστάσεις, παρόμοιες με αυτές που αντιμετωπίζουν σήμερα η Ιρλανδία και η Φινλανδία. Πώς είναι δυνατόν να μην έχει ασχοληθεί δημόσια η επιτροπή με το γεγονός ότι το επίπεδο του εισοδήματος των καλλιεργητών σημείωσε μία πτώση κατά μέσο όρο της τάξης πλέον του 25 %, σε ορισμένες περιπτώσεις ακόμη και του 40 %, σε αγροκτήματα της Φινλανδίας πέρσυ, κατά τη διάρκεια του πρώτου έτους συμμετοχής της χώρας ως πλήρους μέλους στην Κοινότητα. Πρέπει, μάλιστα, να σημειωθεί ότι η πτώση αυτή ήταν ακόμη μεγαλύτερη για τους καλλιεργητές σιτηρών και τους παραγωγούς ωών ορνίθων και χοιρινού κρέατος.
<P>
Το Ευρωπαϊκό Κοινοβούλιο έχει επικυρώσει, την άνοιξη του 1994, την συμφωνία ένταξης της Δημοκρατίας της Φινλαδνίας στην Ευρωπαϊκή Ένωση. Σύμφωνα με το άρθρο 141 της συμφωνίας αυτής πρέπει να καταβάλλεται αποζημίωση στους γεωργούς του νοτίου τμήματος της Φινλανδίας σε περίπτωση που αυτοί αντιμετωπίζουν δυσκολίες λόγω των ειδικών συνθηκών που επικρατούν εκεί. Δεν οφείλει, άραγε, το Ευρωπαϊκό Κοινοβούλιο, ως όργανο το οποίο επεκύρωσε την συμφωνία ένταξης, να διασφαλίσει ότι τηρούνται, κατά γράμμα, οι όροι της εν λόγω συμφωνίας; Αναμένω από την Επιτροπή Γεωργίας και Ανάπτυξης της Υπαίθρου να καταβάλει έντονες προσπάθειες, παρόμοιες με αυτές που κατέβαλε και υπέρ των εκτροφέων προβάτων της Ιρλανδίας, ούτως ώστε να ενισχυθούν οι ευρισκόμενοι σε δυσχερή θέση αγρότες της Φινλανδίας.

<SPEAKER ID=40 LANGUAGE="DE" NAME="Graefe zu Baringdorf">
Kύριε Πρόεδρε, όταν το θέμα είναι να τύχουν κάποιας υποστήριξης οι γεωργοί, κύριε Gillis, θα μ' έχετε στο πλευρό σας. Έστω και αν πρόκειται τώρα για τους ιρλανδούς κτηνοτρόφους αιγοπροβάτων. Μόνο που δεν θεωρώ ότι η υποστήριξη αυτή είναι ο σωστός δρόμος. Θα αφήσουμε να περάσει ο κανονισμός, με αποχή από την ψηφοφορία.
<P>
Αυτό όμως που προτείνετε, δεν είναι καθοριστικό για το μέλλον. Αυτό το ακούσαμε μόλις τώρα, στην παρέμβαση του φιλανδού συναδέλφου. Όταν στους μεν δίνονται επιδοτήσεις, ενώ οι τιμές της αγοράς συμπίπτουν, τότε αυτό σημαίνει ότι για τους κτηνοτρόφους αυτούς υπάρχει δυνατότητα επιβίωσης, έστω και δύσκολα, με τις χαμηλές τιμές της αγοράς, ενώ οι άλλοι, που δεν παίρνουν τέτοια ενίσχυση, περιέρχονται σε απελπιστικά δύσκολη κατάσταση. Εκτός τούτου δεν προτείνατε την εφαρμογή μιας κλιμάκωσης στις ενισχύσεις, όπως ήδη ισχύει για τις μειονεκτικές περιφέρειες. Αυτό σημαίνει πως αν δώσετε μια πριμοδότηση ανά πρόβατο, τότε η πριμοδότηση αυτή, πιθανότατα να μην φθάσει στους γεωργούς, αλλά το εμπόριο θα την συνυπολογίσει και θα πιέσει ακόμη περισσότερο την τιμή, πράγμα που θα δημιουργήσει προβλήματα στους φιλανδούς γεωργούς και κτηνοτρόφους αιγοπροβάτων.
<P>
Ένα άλλο σημείο αφορά τον ισχυρισμό πως εδώ θα πρέπει να γίνουν ανατιμήσεις. Tο πρόβειο κρέας δεν πρόκειται να ανατιμηθεί με πριμοδοτήσεις της ΕΕ, με χρήματα του δημοσίου. Εδώ το πολύ πολύ να αντισταθμιστούν κάποιες απώλειες. Η τιμή του πρόβειου κρέατος θα αυξηθεί με το ότι θα έχει μια αξία στην αγορά και με το ότι το ιρλανδικό πρόβειο κρέας θα έχει καλό όνομα στην Ευρώπη. Οι καταναλωτές θα είναι πρόθυμοι να πληρώσουν κάτι γι' αυτό. Κινούμαστε σε λάθος κατεύθυνση, αν νομίζουμε πως θα μπορούσαμε να σταθεροποιήσουμε την αγορά διοχετεύοντας σ' αυτήν δημόσιο χρήμα. Αυτή είναι λάθος κατεύθυνση και δεν έχει καμιά σχέση με την ποιότητα. Ακόμη λιγότερο, φυσικά, χαλαλίζω τα χρήματα στους ιρλανδούς κτηνοτρόφους που θα τους δώσει τώρα η ΕΕ.

<SPEAKER ID=41 NAME="Παπουτσής">
Κύριε Πρόεδρε, κυρίες και κύριοι βουλευτές, θα ήθελα κατ'αρχάς να ευχαριστήσω την Επιτροπή Γεωργίας και τον εισηγητή κ. Γκίλις, καθώς και την Επιτροπή Προϋπολογισμών και τον εισηγητή κ. Γκάλαγκερ για την συνεργασία τους.
<P>
Το θέμα που συζητάμε σήμερα αφορά την κακή κατάσταση της αγοράς πρόβειου κρέατος σε ολόκληρη την Ιρλανδία κατά την κρίσιμη περίοδο του τέλους της ανοίξεως 1995. Η παραγωγή πρόβειου κρέατος στην Ιρλανδία είναι εποχική. Η αποδότικότητά της στα τέλη της άνοιξης εξαρτάται από τις καλές τιμές της αγοράς, δεδομένου ότι το κόστος των ζωοτροφών τείνει να είναι πολύ υψηλό κατά την συγκεκριμένη περίοδο του χρόνου. Την άνοιξη του 1995 ένας συνδυασμός παραγόντων, συμπεριλαμβανομένης της πολύ μεγαλύτερης από ό, τι συνήθως προσφοράς στην Βόρεια Ευρώπη, οδήγησε σε χαμηλές τιμές αγοράς σε ολόκληρη την Ιρλανδία. Παρόλο που η Επιτροπή αντέδρασε, θέτοντας σε λειτουργία ορισμένα καθεστώτα ενίσχυσης για την ιδιωτική αποθεματοποίηση, η αγορά ανέκαμψε με πολύ αργούς ρυθμούς.
<P>
Το Συμβούλιο πράγματι εξέφρασε την ανησυχία του για τις τιμές του πρόβειου κρέατος στην Ιρλανδία στο πλαίσιο της δέσμης μέτρων για τις τιμές του 1995. Στη συνέχεια, τον Δεκέμβριο του 1995 δήλωσε ότι είναι έτοιμο να αποφασίσει επί μιας προτάσεως της Επιτροπής που προβλέπει την χορήγηση συμπληρωματικής πριμοδότησης, η οποία θα περιοριζόταν αυστηρά στην περίοδο εμπορίας 1995, έχοντας επίγνωση των οικονομικών επιπτώσεων για τους ενδιαφερόμενους παραγωγούς στην Ιρλανδία και στην Βόρειο Ιρλανδία.
<P>
Η παρούσα πρόταση ανταποκρίνεται στην ανησυχία του Συμβουλίου και στην ετοιμότητά του για δράση. Προτείνει συμπληρωματική πριμοδότηση 6, 5 ECU ανά θήλυ ζώο, η οποία θα καταβληθεί μόνον για την περίοδο εμπορίας 1995 στους παραγωγούς των μη μειονεκτικών περιοχών της Ιρλανδίας και της Βόρειας Ιρλανδίας. Η δαπάνη αυτής της κατ'αποκοπήν συμπληρωματικής ενίσχυσης θα είναι μικρότερη των 10 εκατομμυρίων ECU και προβλέπεται στον προϋπολογισμό του 1996.
<P>
Τώρα, όσον αφορά την παρατήρηση την οποία έκανε ο κ. 'Ολι Ρεν, θα ήθελα να πω ότι σχετικά με αυτά τα προβλήματα που αντιμετωπίζουν οι φινλανδοί κτηνοτρόφοι, η Επιτροπή είναι ενήμερη και έχουν ήδη αρχίσει ορισμένες προσπάθειες προς αυτήν την κατεύθυνση στην Φινλανδία. Η Ευρωπαϊκή Επιτροπή παρακολουθεί εκ του σύνεγγυς το θέμα και μπορεί σε κάθε περίπτωση να συνεργασθεί με τις φινλανδικές αρχές.

<SPEAKER ID=42 NAME="Πρόεδρος">
Ευχαριστώ πολύ, κύριε Παπουτσή. Η συζήτηση έληξε.
<P>
Προχωρούμε στην ψηφοφορία.
<P>
(Το Σώμα εγκρίνει το ψήφισμα νομοθετικού περιεχομένου)

<SPEAKER ID=43 NAME="Ahlqvist και Theorin">
Επιλέξαμε να απέχουμε από την ψηφοφορία σ' αυτήν την έκθεση. Φαίνεται παράλογο να καταβληθούν τώρα 9, 5 εκατομμύρια ecu γιατί οι εκτροφείς αμνών επλήγησαν από πτώση των τιμών κατά την άνοιξη του 1995. Πολλοί κλάδοι των επιχειρηματικών δραστηριοτήτων πλήττονται από πτώση των τιμών και η δραστηριότητα τους έχει υψηλότερο κόστος κατά την διάρκεια κάποιων περιόδων του έτους. Σε επίπεδο καθαρά αρχών δεν μπορεί η ΕΕ να χρηματοδοτεί όλους τους κλάδους που πλήττονται από το προαναφερθέν πρόβλημα. Γι' αυτό μας φαίνεται παράλογο να υποστηρίξουμε αυτήν την έκθεση.

<CHAPTER ID=6>
Πρωτόκολλο στη συμφωνία με το Πριγκιπάτο της Ανδόρρας
<SPEAKER ID=44 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0241/96) του κ. Galeote Quecedo, εξ' ονόματος της Επιτροπής Εξωτερικών Οικονομικών Σχέσεων, επί της πρότασης Απόφασης του Συμβουλίου όσον αφορά τη σύναψη του πρωτοκόλλου της συμφωνίας υπό μορφήν ανταλλαγής επιστολών μεταξύ της Ευρωπαϊκής Οικονομικής Κοινότητας και του Πριγκιπάτου της Ανδόρας μετά την προσχώρηση της Δημοκρατίας της Αυστρίας, της Δημοκρατίας της Φινλανδίας και του Βασιλείου της Σουηδίας στην Ευρωπαϊκή Ένωση (COM(95)0745 - C4-0383/96-96/0009(CNS)).

<SPEAKER ID=45 NAME="Posselt">
Κύριε Πρόεδρε, ο συνάδελφος Caleote ασχολήθηκε πάρα πολύ με την έκθεση αυτή και την προκείμενη συμφωνία. Γι' αυτό και λυπάται ακόμη περισσότερο που σήμερα δεν μπορεί ο ίδιος να παρουσιάσει την έκθεση. Για μένα όμως είναι χαρά και τιμή να τον εκπροσωπώ, και μάλιστα για δύο λόγους: O πρώτος λόγος είναι ότι έρχομαι από ένα κράτος μέλος που σαφώς βρίσκεται πολύ μακρά από την Aνδόρα. Aλλά θα πρέπει να αναγνωρίσουμε ότι εμείς, σαν Eυρωπαϊκή Ένωση, είμαστε μια Kοινότητα στην οποία και η Iσπανία συνορεύει με την Tσεχική Δημοκρατία, και η Bαυαρία ακόμη με την Aνδόρα. Kι εγώ έχω την άποψη ότι η Kοινότητα αυτή, στην οποία δεν λαμβάνεται υπόψη μόνο η περιφέρεια, αλλά βλέπουμε τα προβλήματα συνολικά, σαφώς και ενδείκνυται για το μέλλον. Δεύτερον, κι αυτό το θεωρώ πολύ σημαντικό, η Aνδόρα είναι ένα κράτος που έχει ιδιαίτερες διασυνδέσεις και σχέσεις με την Eυρωπαϊκή Ένωση. Kαι οι δύο οι πρίγκηπές της είναι πολίτες της Eυρωπαϊκής Ένωσης, ο ένας μάλιστα πρόεδρος κράτους μέλους της Eυρωπαϊκής Ένωσης. Aπό τους 64.000 κατοίκους που έχει η Aνδόρα, μόνο 13.000 είναι αμιγείς Aνδοραίοι. Oι υπόλοιποι είναι πολίτες της EE, δηλαδή Γάλλοι, Iσπανοί και Πορτογάλοι. Kαι όχι μόνον γι' αυτό, αλλά και λόγω των ιστορικών και οικονομικών διασυνδέσεων της Eυρωπαϊκής Ένωσης με την Aνδόρα θα 'πρεπε, παρόλο που πρόκειται για μια μικρή χώρα, να αποδώσουμε ιδιαίτερη σημασία στη χώρα αυτή.
<P>
H χώρα αυτή κατόρθωσε, σ' ένα περιβάλλον που χαρακτηρίζεται από φτώχεια, να παρουσιάσει εκπληκτική ευημερία, παρόλο που είναι πολύ αραιοκατοικημένη και δεν έχει ευλογηθεί από τη φύση. Tο ακαθάριστο εγχώριο προϊόν ανά κεφαλή, ανέρχεται σε 15.000 δολάρια. Aυτό σημαίνει πως οι άνθρωποι, με επιμέλεια κι επινοητικότητα, αν και ευρισκόμενοι σε δύσκολη κατάσταση (θα έλεγε κανείς πως μόνο σαν ζητιάνοι θα μπορούσαν να επιβιώσουν), εντούτοις έφτιαξαν τη μοίρα τους κι ανέπτυξαν κατά θεαματικό τρόπο τη χώρα.
<P>
Nομίζω ότι αυτό θα 'πρεπε να μας κάνει να μιλάμε με περισσότερο σεβασμό για τα μικρά κράτη στην Eυρώπη, απ' ότι κάνουμε γενικώς. Eάν η Eυρώπη κατασκευασθεί έτσι όπως θέλουμε, δεν επιτρέπεται να είναι οργανωμένη κεντρικά, αλλά θα πρέπει να προστατεύει τις περιφέρειες και τις μειονότητες ως κοινότητα δικαίου, και να δίνει τη θέση τους και στα μικρά κράτη. Aκούω πολύ συχνά για το θέμα της Σλοβενίας ότι δεν είναι ώριμη για ένταξη, επειδή είναι πολύ μικρή - παράλληλα όμως η πρωτεύουσά της έχει περισσότερους κατοίκους απ' ότι ένα από τα κράτη μέλη μας, το οποίο υπερεκτιμώ. Όταν λέει κανείς ότι η Μάλτα είναι πολύ μικρή για να εκπροσωπείται στα ευρωπαϊκά όργανα, τότε κάτι τέτοιο φυσικά θα ίσχυε πολύ περισσότερο για τα πραγματικά μικρά κράτη στην Ευρώπη.
<P>
Πιστεύω ωστόσο ότι έχουν μεγάλη σημασία, όχι μόνο λόγω του ιστορικού και του πολιτιστικού ρόλου τους, αλλά επειδή είναι σύμβολα της ελευθερίας, είναι συνοπτικοί χώροι σε μια Ευρώπη που πολύ συχνά τείνει σε γιγαντομανία. Κι εγώ είμαι της άποψης ότι, ειδικά ως εκπρόσωπος ενός σχετικά μεγάλου κράτους μέλους, θα πρέπει να δώσουμε καινούριο βάρος στο μικρό συνοπτικό κράτος στην Ευρώπη. Γι' αυτό χαίρομαι ιδιαίτερα που αυτή η τεχνική, ουσιαστικά, προσαρμογή που οφείλεται στη διεύρυνση, μας δίνει την ευκαιρία να υμνήσουμε τα μικρά κράτη στην Ευρώπη.

<SPEAKER ID=46 LANGUAGE="ES" NAME="Gasςliba i Bφhm">
Κύριε Πρόεδρε, αξιότιμοι κύριοι βουλευτές, κατά πρώτο λόγο έχω την ευχαρίστηση να ανακοινώσω την ευνοϊκή ψήφο της Ομάδας μου, της Ομάδας των Φιλελευθέρων, σχετικά με το Πρωτόκολλο της συμφωνίας μεταξύ της Ευρωπαϊκής Ένωσης και της Ανδόρας, μετά την τελευταία διεύρυνση της Ευρωπαϊκής Ένωσης. Είναι πολύ σημαντικό να λαμβάνεται υπόψη η πραγματικότητα της Ανδόρας στον ευρωπαϊκό χώρο, καθώς και η σχέση της με την Ευρωπαϊκή Ένωση.
<P>
Η Ανδόρα αποτελεί μια πολιτική, κοινωνική και οικονομική πραγματικότητα η οποία πραγματοποίησε μια πολύ ενδιαφέρουσα εξέλιξη τα τελευταία χρόνια, αφού μεταβλήθηκε σε κυρίαρχο Κράτος το 1993, έτος κατά το οποίο εξοπλίστηκε με δημοκρατικό Σύνταγμα και προσχώρησε στα Ηνωμένα Έθνη και στο Συμβούλιο της Ευρώπης, μεταξύ άλλων διεθνών οργανισμών. Η σημερινή Κυβέρνηση, υπό την προεδρία του κ. Marc Fornι, του Partit Liberal Andorrΰ (Κόμμα Φιλελευθέρων Ανδόρας), διεξάγει μια σημαντική διαδικασία διεθνούς και ευρωπαϊκής προβολής, καθώς και έναν εκσυγχρονισμό της οικονομίας της Ανδόρας με βάση τους αυστηρότερους κανόνες των δυτικοευρωπαϊκών οικονομιών, γι' αυτό και δε μπορεί να χρησιμοποιηθεί ο όρος φορολογικός παράδεισος, όπως στην αιτιολογική έκθεση. Εντελώς αντίθετα, μια από τις σημαντικότερες προσπάθειες της Κυβέρνησης της Ανδόρας συνίσταται στο να διασφαλίσει μια σωστή λειτουργία των θεσμών και των μηχανισμών τους Κράτους της Ανδόρας, οι οποίοι μπορούν να παραβληθούν, όπως προείπα, με εκείνους των Κρατών και των οικονομιών της Ευρωπαϊκής Ένωσης. Αυτή είναι μια γραμμή δράσης που ακολουθούν και άλλοι παράγοντες στον οικονομικό και κοινωνικό χώρο, όπως για παράδειγμα η Τράπεζα της Ανδόρας, που εξοπλίστηκε με έναν κώδικα συμπεριφοράς παρόμοιο, αν όχι ουσιαστικά πανομοιότυπο, με εκείνον που διέπει το Σύνδεσμο Τραπεζών της Ευρωπαϊκής Ένωσης.
<P>
Η Ευρωπαϊκή Ένωση πρέπει να συνεργαστεί πολύ εντατικά με το Κράτος της Ανδόρας, γι' αυτό και θα πρέπει να υλοποιηθεί η δέσμευση που ανελήφθη στο Ευρωπαϊκό Συμβούλιο της Μαδρίτης του περασμένου Δεκεμβρίου να συναφθεί μια συμφωνία συνεργασίας, πράγμα που οδηγεί στη δυνατότητα, μεταξύ άλλων, να υλοποιηθούν κοινά σχέδια με την Ευρωπαϊκή Ένωση σε θέματα διασυνοριακής συνεργασίας σε ένα χώρο ιδιαίτερου αγροτικού, τουριστικού και οικονομικού ενδιαφέροντος, όπως είναι η περιοχή των ορεινών περιοχών των Πυρηναίων, όπου η Ευρωπαϊκή Ένωση έχει ιδιαίτερο συμφέρον να αναπτύξει τις επικοινωνίες και να βελτιώσει τις αγροτικές περιοχές και τη διαπεριφερειακή συνεργασία, όπως επεσήμανε και ο κ. Posselt, και, εν κατακλείδι, να προαγάγει την πρόοδο στις ορεινές περιοχές, πρόοδο η οποία θα μπορούσε να εδραιωθεί μέσω της συνεργασίας με το Κράτος της Ανδόρας στην περιοχή αυτή.
<P>
Συνοψίζοντας, κύριε Πρόεδρε, αξιότιμοι κύριοι βουλευτές, το ζήτημα για το οποίο πρόκειται είναι να υποστηρίξουμε μια οπωσδήποτε ενδιαφέρουσα διαδικασία ενός Κράτους που έχει τις καταβολές του στο Μεσαίωνα, που ως το 1993 τελούσε υπό καθεστώς συνκυριαρχίας μεταξύ του Προέδρου της Γαλλικής Δημοκρατίας και του Επισκόπου της πόλης Ουργέλ και το οποίο, μέσα σε λίγο χρόνο, μεταβλήθηκε σε ένα σύγχρονο και δημοκρατικό Κράτος στο γεωγραφικό χώρο της Ευρωπαϊκής Ένωσης -όλα του τα σύνορα οροθετούνται από την Ευρωπαϊκή Ένωση. Και η διαδικασία αυτή μας οδηγεί, προφανώς, να υποστηρίξουμε αυτό το Πρωτόκολλο, επίσης όμως, να καλέσουμε επιτακτικά το Συμβούλιο και την Επιτροπή να ξεπεράσουν τον εαυτό τους σε αυτήν τη συμφωνία συνεργασίας που αποφασίστηκε πέρσι στο Ευρωπαϊκό Συμβούλιο της Μαδρίτης.

<SPEAKER ID=47 NAME="Παπουτσής">
Κύριε Πρόεδρε, κυρίες και κύριοι βουλευτές, θέλω καταρχάς να ευχαριστήσω τον κ. Πόσελτ και τον κ. Γασόλιβα ι Μπεμ για τις ομιλίες τους και να συμφωνήσω μαζί τους ότι η σημερινή μας συζήτηση μας δίνει την ευκαιρία να υπογραμμίσουμε τη σημασία της συνεργασίας με την Ανδόρρα.
<P>
Θα συμφωνήσω επίσης με τις παρατηρήσεις του κ. Πόσελτ, σχετικά με τον σεβασμό στα μικρά κράτη μέλη, ως βασικό στοιχείο της ευρωπαϊκής πολιτικής φιλοσοφίας.
<P>
Κύριε Πρόεδρε, το αντικείμενο του πρωτοκόλλου που υποβάλατε προς έγκριση στο Κοινοβούλιο είναι απλό; να γίνουν στη συμφωνία που υπογράφηκε το 1990 με το Πριγκιπάτο της Ανδόρρας οι αναγκαίες προσαρμογές και να ληφθεί υπόψη η προσχώρηση της Αυστρίας, της Σουηδίας και της Φινλανδίας στην Ευρωπαϊκή 'Ενωση.
<P>
Η πράξη προσχώρησης αυτών των τριών χωρών στην Ευρωπαϊκή 'Ενωση προέβλεπε ότι ορισμένες συμφωνίες που είχε συνάψει η Ευρωπαϊκή 'Ενωση με τρίτες χώρες έπρεπε να αποτελέσουν αντικείμενο -εάν χρειασθεί- μέτρων προσαρμογής για να ληφθεί υπόψη η διεύρυνση. Η συμφωνία με την Ανδόρρα συμπεριλαμβανόταν μεταξύ αυτών των συμφωνιών. Η συμφωνία αυτή έχει ουσιαστικά εμπορικό χαρακτήρα και καθιερώνει με αυτή τη χώρα τελωνειακή ένωση για τα βιομηχανικά προϊόντα. Η Επιτροπή εξέτασε τις διατάξεις αυτής της συμφωνίας για να καθορίσει εκείνες που απαιτούσαν προσαρμογή και κατέληξε στο συμπέρασμα ότι οι διατάξεις της συμφωνίας με την Ανδόρρα μπορούσαν ουσιαστικά να εφαρμοστούν ως είχαν και στα τρία νέα κράτη μέλη.
<P>
Επομένως, η τελωνειακή ένωση με το Πριγκιπάτο διευρύνεται στα τρία νέα κράτη μέλη αμέσως μετά την προσχώρησή τους. Πρέπει να γίνουν μόνον ορισμένες προσαρμογές ήσσονος σημασίας στη συμφωνία με την Ανδόρρα, κυρίως γλωσσολογικού χαρακτήρα, καθώς επίσης και σε μία μεταβατική διάταξη, που εξάλλου δεν ισχύει πλέον, όσον αφορά την Αυστρία. Αυτό ακριβώς είναι και το αντικείμενο του πρωτοκόλλου που σας έχει υποβληθεί.

<SPEAKER ID=48 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Προχωρούμε στην ψηφοφορία.
<P>
(Το Σώμα εγκρίνει το ψήφισμα νομοθετικού περιεχομένου)

<SPEAKER ID=49 NAME="Πρόεδρος">
Το λόγο έχει ο κ. Hallam για ένα ζήτημα επί της διαδικασίας.

<SPEAKER ID=50 LANGUAGE="EN" NAME="Hallam">
Κύριε Πρόεδρε, δεν μιλώ συχνά για την Ανδόρρα. Δεν είναι κάτι που μου προξενεί πολύ μεγάλο ενδιαφέρον! Θα ήθελα όμως να τονίσω ότι μια Παρασκευή πρωί ψήφισα επ' αυτού. Θα ήθελα να αναφερθεί στα πρακτικά ότι την Τετάρτη, 332 Μέλη του Σώματος ψήφισαν κατά της κατάργησης των συνεδριάσεων της Παρασκευής. Θα ήθελα να πληροφορηθώ που βρίσκονται άραγε σήμερα αυτά τα 332 Μέλη.

<SPEAKER ID=51 NAME="Πρόεδρος">
Κύριε Hallam, πιστεύω ότι πρέπει να είναι διακοπές στην Ανδόρα, η οποία είναι καταπληκτικό μέρος για να περάσει κανείς ένα σαββατοκύριακο.
<P>
Το λόγο έχει τώρα η κ. Lulling για ένα ζήτημα επί της διαδικασίας.

<SPEAKER ID=52 LANGUAGE="FR" NAME="Lulling">
Kύριε Πρόεδρε, θα ήθελα να επανέλθω σε αυτό που μόλις πριν από λίγο είπε ο Κ. Hallam. Πιστεύω ότι η συνθήκη προβλέπει δώδεκα περιόδους ολομέλειας στο Στρασβούργο. Ηδη, ψηφίσαμε, με μια ψήφο μείον, κατά της δωδέκατης ολομέλειας του Στρασβούργου, γεγονός το οποίο είναι αντίθετο στην Συνθήκη. Αυτοί που ήθελαν να καταργήσουν την συνεδρίαση της Παρασκευής δεν γνωρίζουν πραγματικά τί κάνουν. Και πράγματι, γιατί όλες αυτές οι μετακομίσεις, αυτές οι μετακινήσεις για να έρθουμε να συνεδριάσουμε εδώ τέσσερις μόνον ημέρες, ενώ έχουμε πέντε γεμάτες ημέρες δουλειάς; Εχουμε πολλή δουλειά, ολοένα και περισσότερη δουλειά, αν όχι, τότε οι μίνι συνεδριάσεις στις Βρυξέλλες δεν θα δικαιολογούνταν. Θα ήθελα να διαμαρτυρηθώ.
<P>
Δεν πρέπει να να ενιστάμεθα με όλους όσους βρίσκονται πάντα εδώ την Παρασκευή, όπως ο κ. Posselt, κάποιοι άλλοι και εγώ ο ίδιος. Εάν οι άλλοι δεν έρθουν, είναι πρόβλημα τους, δεν είναι όμως λόγος για να ακρωτηριάζουμε τις συνεδριάσεις της Παρασκευής στο Στρασβούργο. Θα έπρεπε μάλλον να γίνονται λιγότερες συνεδριάσεις στις Βρυξέλλες και να εργαζόμαστε και την Παρασκευή. Οι άλλοι άνθρωποι πρέπει να δουλεύουν την Παρασκεύη, και ας μην θέλουν να δουλεύουν την Παρασκευή, είναι όμως ένα πολύ κακό παράδειγμα για όλο τον κόσμο. Υπάρχουν δεκαοχτώ εκατομμύρια άνεργοι μέσα στην Κοινότητα οι οποίοι θα ήθελαν να δουλεύουν την Παρασκευή. Νομίζω ότι είναι ντροπή να γίνονται παρεμβάσεις όπως αυτή του K. Hallam, και θα ήθελα να διαμαρτυρηθώ.

<SPEAKER ID=53 NAME="Πρόεδρος">
Κυρία Lulling, δεν σας διέκοψα από κοινοβουλευτική ευγένεια και από το μεγάλο σεβασμό που τρέφω για σας. Αλλά ούτε αυτό είναι ζήτημα επί της διαδικασίας, ούτε είναι η στιγμή να ανοίξουμε αυτήν τη συζήτηση. Εν πάση περιπτώσει, ο Πρόεδρος είναι εκείνος που πρέπει να πει στον κ. Hallam αν παρενέβη προσηκόντως ή όχι, είχε όμως ένα λεπτό για να εκφραστεί και το χρησιμοποίησε με τον τρόπο του. Όμως, κυρία Lulling, δεν πρόκειται να ανοίξουμε συζήτηση σχετικά με αυτό το ζήτημα και ακόμη λιγότερο με την προοπτική να ξεκινήσουμε διακοπές.
<P>
Προσωπικά ψήφισα υπέρ της Παρασκευής διότι, διαφορετικά, θα έμενα χωρίς εργασία.
<P>
(Γέλια) Κατά συνέπεια, σας ευχαριστώ που ψηφίσατε υπέρ της Παρασκευής. Αξιότιμοι κύριοι βουλευτές, διεξήχθη ψηφοφορία σχετικά με αυτό μέσα στα πλαίσια του Κανονισμού και κατά συνέπεια, δεν πρόκειται να ανοίξουμε συζήτηση σχετικά με αυτό το θέμα.
<P>
Κύριε McCartin, σας δίνω το λόγο για ένα ζήτημα επί της διαδικασίας, αν όμως θέλετε να παρέμβετε επ' αυτού του θέματος θα σας τον αφαιρέσω αμέσως.

<SPEAKER ID=54 LANGUAGE="EN" NAME="McCartin">
Κύριε Πρόεδρε, έχετε απόλυτο δίκιο. Δεν επωφελούμαι κατ' αυτόν τον τρόπο για να θέσω διαδικαστικό το οποίο είναι άσχετο. Ήθελα μόνο να απαντήσω μετά σεβασμού στον συνάδελφό μας που επεσήμανε το μικρό ακροατήριο. Μπορώ να το κάνω;
<P>
Ήθελα να υπερασπιστώ το Κοινοβούλιο...

<SPEAKER ID=55 NAME="Πρόεδρος">
Κύριε McCartin, συζητήσαμε αυτό το ζήτημα διεξοδικότατα και δεν δέχομαι παρεμβάσεις επ' αυτού του θέματος.
<P>
Το λόγο έχει ο κ. Posselt για ένα ζήτημα επί της διαδικασίας.

<SPEAKER ID=56 LANGUAGE="DE" NAME="Posselt">
Κύριε Πρόεδρε, είχα ήδη ζητήσει το λόγο πριν τον ζητήσει ο συνάδελφος Hallam. Ήθελα να εκφραστώ κατά τρόπο που να μην έχετε καμιά αντίρρηση. Xαίρομαι που έμεινε η Παρασκευή, διότι το καλύτερο πράγμα απ' όλη την εβδομάδα συνόδου της ολομέλειας ήταν η δική σας προεδρία την Παρασκευή. Θα ήθελα γι' αυτό να σας ευχαριστήσω και να σας ευχηθώ καλές διακοπές.

<SPEAKER ID=57 NAME="Πρόεδρος">
Ευχαριστώ πολύ, αξιότιμοι κύριοι βουλευτές, αλλά, δεδομένων όσων εγκρίνατε αυτήν την εβδομάδα, δεν δέχομαι κανενός είδους δώρα.
<P>
Το λόγο έχει τώρα ο κ. Παπουτσής.

<SPEAKER ID=58 NAME="Παπουτσής">
Κύριε Πρόεδρε, δεν πρόκειται να κάνω καμία πολιτική παρέμβαση, ήθελα απλά να πω, επειδή σε λίγο θα κηρύξετε τη λήξη της συνεδρίασης αυτής, πριν από τις θερινές διακοπές, ότι εκ μέρους της Ευρωπαϊκής Επιτροπής εύχομαι σε σας προσωπικά, κύριε Πρόεδρε, και σε όλους τους κυρίους βουλευτές που συμμετέχουν σήμερα εδώ, και καθ'όλη τη διάρκεια της εβδομάδος αυτής, καλές διακοπές, καλή δύναμη και καλή ξεκούραση. Επίσης δίνω τις ίδιες ευχές και στους διερμηνείς που τόσο πολύ μας βοήθησαν, καθ'όλη τη διάρκεια αυτού του εξαμήνου. Εύχομαι τον Σεπτέμβριο να επανέλθουμε με μεγαλύτερη όρεξη και με περισσότερη δύναμη προκειμένου να εντείνουμε τις προσπάθειές μας για τη ευρωπαϊκή οικοδόμηση.
<P>
(Χειροκροτήματα)

<SPEAKER ID=59 NAME="Πρόεδρος">
Ευχαριστώ πολύ, κύριε Επίτροπε.

<CHAPTER ID=7>
Διακοπή της συνόδου
<SPEAKER ID=60 NAME="Πρόεδρος">
Αξιότιμοι κύριοι βουλευτές, το Κοινοβούλιο εξήντλησε την ημερήσια διάταξη. Επιτρέψτε μου κατά πρώτο λόγο, και όπως αρμόζει, να ευχηθώ στον κ. Επίτροπο, στον Πρόεδρο Σαντέρ, στο Σώμα των Επιτρόπων και τους συνεργάτες του καλές διακοπές που τόσο τις αξίζουν. Το ίδιο εύχομαι επίσης σε όλους εσάς και επιτρέψτε μου να πω στους διερμηνείς στις καμπίνες ότι εκτιμούμε πολύ τη συνεργασία τους, ότι τους ευχόμαστε καλές διακοπές και επιτρέψτε μου να σας συστήσω στη διάρκειά τους να μιλάτε ελάχιστα, και εν πάση περιπτώσει σε οικείο περιβάλλον και ψιθυρίζοντας. Συστήνω επίσης στους κλητήρες στη διάρκεια αυτού του μήνα να ξεχάσουν τη λέξη «Πρόεδρος», και στους συνεργάτες μας να «απορυθμιστούν», και για ένα μήνα να ξεχάσουν τον Κανονισμό και να ζήσουν ελεύθερα. Και εσείς, κυρίες και κύριοι, που με συντροφεύετε τις Παρασκευές, αξίζετε διπλή ξεκούραση την Παρασκευή της κάθε εβδομάδας.
<P>
(Χειροκροτήματα) Κηρύσσω τη διακοπή της περιόδου συνόδου του Ευρωπαϊκού Κοινοβουλίου.
<P>
(Η συνεδρίαση λήγει στις 11.05 π.μ.)
