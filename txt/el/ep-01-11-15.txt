<CHAPTER ID=1>
Έγκριση των συνοπτικών πρακτικών της προηγούμενης συνεδρίασης
<SPEAKER ID=1 NAME="Πρόεδρος">
Τα συνοπτικά πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 NAME="Ebner">
(DE Κυρία Πρόεδρε, δεν κατάφερα να είμαι στη θέση μου. Θέλω να παρατηρήσω εν συντομία ότι δεν εμφανίζομαι στη λίστα των παρόντων βουλευτών και θα ήθελα να σας ενημερώσω ότι ήμουν παρών τόσο στη συνεδρίαση όσο και στην αντίστοιχη ψηφοφορία. Αφορά βέβαια τη Δευτέρα, αλλά θα ήθελα να γραφεί και στα πρακτικά. Ευχαριστώ πολύ! Όπως φαίνεται δεν υπέγραψα, αλλά ήμουν εδώ παρών και συμμετείχα στη συζήτηση. Ευχαριστώ!

<SPEAKER ID=3 NAME="Πρόεδρος">
Εντάξει, αγαπητέ συνάδελφε, θα το διορθώσουμε.
<P>
Υπάρχουν άλλες παρατηρήσεις σχετικά με τα συνοπτικά πρακτικά;

<SPEAKER ID=4 LANGUAGE="EN" NAME="Scallon">
Κυρία Πρόεδρε, πριν αρχίσει η συζήτηση, θέλω απλώς να μεταφέρω τα αισθήματα του λαού της Ιρλανδίας σχετικά με το μέλλον του εθνικού μας αερομεταφορέα, της Aer Lingus. Πριν από την τρομοκρατική επίθεση στη Νέα Υόρκη, είχε κορυφαίες επιδόσεις στον κλάδο των αερομεταφορών με 1,1 εκατομμύριο επιβάτες. Συμβάλλει τα μέγιστα στην εθνική μας οικονομία. Υπάρχει έντονη επιθυμία να μην θεωρηθεί ότι η κυβέρνηση τον διατηρεί σε λειτουργία με κρατικές ενισχύσεις.

<SPEAKER ID=5 NAME="Πρόεδρος">
Αυτό δεν έχει άμεση σχέση με τα συνοπτικά πρακτικά: εξάλλου, προβλέπεται συζήτηση σχετικά με αυτό το θέμα.
<P>
Υπάρχουν άλλες παρατηρήσεις σχετικά με τα συνοπτικά πρακτικά;
<P>
(Εγκρίνονται τα συνοπτικά πρακτικά).   

<SPEAKER ID=6 NAME="Van Orden">
Κυρία Πρόεδρε, ήθελα απλώς να επιστήσω την προσοχή σας στη σύλληψη, πριν από μία εβδομάδα, στην Ελλάδα δώδεκα Βρετανών και δύο υπηκόων των Κάτω Χωρών. Μεταξύ των Βρετανών ήταν δύο άτομα από την εκλογική μου περιφέρεια, ο Paul και η Lesley Coppin από το Mildenhall του Suffolk. Συνελήφθησαν από τις ελληνικές αρχές με την κατηγορία της κατασκοπείας. Οι άνθρωποι αυτοί έχουν σαν χόμπι την παρακολούθηση αεροπλάνων, είναι ενθουσιώδεις οπαδοί της αεροπορίας και έκαναν τις διακοπές τους στην Ελλάδα. Μου φαίνεται μάλλον υπερβολικό το ότι βρίσκονται ακόμη υπό κράτηση σε ένα άλλο κράτος μέλος και αναρωτιέμαι εάν μπορείτε να κάνετε κάτι για να επιστήσετε την προσοχή των ελληνικών αρχών στο θέμα αυτό, έτσι ώστε να αφεθούν ελεύθεροι όσον το δυνατόν γρηγορότερα.

<SPEAKER ID=7 NAME="Πρόεδρος">
Κύριε Van Orden, σημειώσαμε προσεκτικά τις παρατηρήσεις σας και θα δώσουμε την προσήκουσα συνέχεια.

<CHAPTER ID=2>
Οικονομική κατάσταση και απασχόληση στις εναέριες μεταφορές καθώς και στους συναφείς τομείς της βιομηχανίας και των υπηρεσιών
<SPEAKER ID=8 NAME="Πρόεδρος">
Η ημερήσια διάταξη προβλέπει τις δηλώσεις του Συμβουλίου και της Επιτροπής σχετικά με την οικονομική κατάσταση και την απασχόληση στις εναέριες μεταφορές καθώς και στους συναφείς τομείς της βιομηχανίας και των υπηρεσιών.
<P>
Τον λόγο έχει η κ. Durant, εξ ονόματος του Συμβουλίου.

<SPEAKER ID=9 LANGUAGE="FR" NAME="Durant">
, Συμβούλιο. (FR) Κυρία Πρόεδρε, κυρίες και κύριοι, η συντριβή του αεροσκάφους της American Airlines στην Νέα Υόρκη, τη Δευτέρα 12 Νοεμβρίου, υπενθύμισε σίγουρα σε όλους μας τη σκληρή και τραγική πραγματικότητα που χαρακτηρίζει τον κλάδο των εναέριων μεταφορών. Το νέο αυτό δυστύχημα ενδέχεται να επιδεινώσει την οικονομική και κοινωνική κρίση, την οποία αντιμετωπίζει ο κλάδος από την 11η Σεπτεμβρίου. Ωστόσο, δεν πρέπει να μας κάνει να ξεχάσουμε τις βαθύτερες αιτίες αυτής της κρίσης, η οποία προκύπτει από συγκυριακά προβλήματα, άμεσα συνδεδεμένα με τις τρομοκρατικές επιθέσεις της 11ης Σεπτεμβρίου, καθώς και από τα προϋπάρχοντα διαρθρωτικά προβλήματα, τα οποία αποκαλύφθηκαν και οξύνθηκαν εξαιτίας των εν λόγω γεγονότων.
<P>
Ως Πρόεδρος του Συμβουλίου "Μεταφορές" και υπουργός της ομοσπονδιακής κυβέρνησης του Βελγίου, είμαι πράγματι ιδιαίτερα προβληματισμένη εξαιτίας αυτής της κατάστασης. Περισσότερο από κάθε άλλη φορά, προβάλλει η ανάγκη να θέσουμε σε εφαρμογή διαρθρωτικές αλλαγές, τόσο σε οικονομικό όσο και σε κοινωνικό επίπεδο, προκειμένου να επιτρέψουμε στον κλάδο να ξεπεράσει τη σημερινή κρίση, να τον στηρίξουμε με κοινωνικά μέτρα και να θέσουμε μακροπρόθεσμα τις βάσεις για την αειφόρο ανάπτυξή του. Οφείλουμε, λοιπόν, να κατανοήσουμε τις πραγματικές αιτίες του προβλήματος και να προσδιορίσουμε τα εμπόδια, τα οποία πρέπει να αρθούν, θέματα με τα οποία θέλω να ασχοληθώ διεξοδικά μαζί με εσάς, καθώς και με την κ. Διαμαντοπούλου.
<P>
Η κύρια αιτία της αδυναμίας που χαρακτηρίζει τον κλάδο των ευρωπαϊκών εναέριων μεταφορών είναι ο σε υπερβολικό βαθμό τεμαχισμός του. Η αδυναμία αυτή οξύνεται εξαιτίας της έλλειψης σταθεροποίησης σε κοινοτικό επίπεδο καθώς και της έλλειψης συμμαχιών στρατηγικής σημασίας. Πράγματι, το κοινοτικό οικοδόμημα στηριζόταν μέχρι σήμερα στην επιθυμία να δημιουργηθεί μια ενιαία αγορά μέσα στα όρια της οποίας θα εξασφαλίζονταν οι καλύτερες δυνατές συνθήκες ανταγωνισμού. Ο ακραίος ανταγωνισμός o οποίος προκύπτει από μια τέτοια πολιτική σε έναν κλάδο όπου το οριακό κόστος είναι σχετικά χαμηλό επιφέρει ταυτόχρονα προβλήματα υπερπροσφοράς καθώς και πολύ χαμηλές τιμές σε σχέση με το μέσο κόστος των αεροπορικών εταιρειών. Ο ιδιαίτερα σκληρός αυτός ανταγωνισμός συμβάλλει κατά συνέπεια στην αποδυνάμωση των επιχειρήσεων. Οι επιχειρήσεις γίνονται ευάλωτες σε κάθε οικονομική κρίση εξαιτίας του μικρού περιθωρίου που έχουν.
<P>
Η αμερικανική αεροναυπηγική βιομηχανία, εδώ και πολλά χρόνια, έχει πιο συγκεντρωτικό χαρακτήρα από την αντίστοιχη ευρωπαϊκή, γεγονός που, μεταξύ άλλων, την βοήθησε να αντιμετωπίσει ικανοποιητικά την κρίση που πλήττει κυρίως τις Ηνωμένες Πολιτείες. Αν δεν αναζητήσουμε τις αιτίες της κρίσης του αεροναυπηγικού κλάδου στις τρομοκρατικές επιθέσεις, αλλά στα διαρθρωτικά προβλήματα, συμπεραίνουμε ότι τα γεγονότα της 11ης Σεπτεμβρίου προστέθηκαν στο σύνολο των αρνητικών παραγόντων που επισπεύσανε τη σημερινή κρίση και που επιβαρύνονται από τη σημερινή οικονομική ύφεση.
<P>
Θα αναφερθώ, κυρίως, και με χρονολογική σειρά, στα εξής γεγονότα: ο εναέριος χώρος των Ηνωμένων Πολιτειών παρέμεινε κλειστός για 4 ημέρες, η εμπιστοσύνη των επιβατών κλονίστηκε, η εναέρια κυκλοφορία υπέστη σοβαρό πλήγμα - μείωση κατά 20% στις πτήσεις αναψυχής σε σχέση με το 2000, και κυρίως κατά 30% στις υπερατλαντικές πτήσεις. Τέλος, το προχθεσινό τραγικό ατύχημα, το οποίο δεν μπορεί παρά μόνο να επιδεινώσει την κατάσταση. Επίσης, οι ασφαλιστικές εταιρείες αποφάσισαν να αυξήσουν τα ασφάλιστρα για τους επιβάτες και τα αεροσκάφη σε περίπτωση ατυχήματος που συνδέεται με πολεμική ή τρομοκρατική ενέργεια. Αποφάσισαν, επίσης, να περιορίσουν την κάλυψη των αεροπορικών εταιρειών για βλάβες που προκλήθηκαν σε τρίτους, για τις ίδιες περιπτώσεις, στο ποσό των 50 εκατομμυρίων δολαρίων. Εξάλλου, τα πρόσθετα μέτρα ασφαλείας επιβάλλουν επιπλέον επιβαρύνσεις σε αεροδρόμια και αεροπορικές εταιρείες . Τελευταίο, αλλά εξίσου σημαντικό σημείο, η αμερικανική κρατική ενίσχυση, δηλαδή η απευθείας και άμεση διάθεση ποσού μεγαλύτερου από 15 δισεκατομμύρια δολάρια για την άμεση ενίσχυση καθώς και ομοσπονδιακών πιστώσεων στις εταιρείες, και ποσού μεγαλύτερου από 120 εκατομμύρια δολάρια προς τους φορείς παροχής υπηρεσιών, προκάλεσε στρέβλωση του ανταγωνισμού στην ευρωπαϊκή βιομηχανία, κυρίως επειδή επέτρεψε σε ορισμένες εταιρείες να επεκταθούν στις υπερατλαντικές γραμμές.
<P>
Οι οικονομικές και κοινωνικές συνέπειες στην Ευρώπη αυτού του συνδυασμού διαρθρωτικών και συγκυριακών παραγόντων είναι γνωστές: κηρύξεις πτώχευσης και έντονα οικονομικά προβλήματα των αεροπορικών εταιρειών, πάγωμα των επενδύσεων και βαθιά κρίση στην αεροναυπηγική βιομηχανία.
<P>
Ποιες ήταν μέχρι εδώ οι λύσεις που δόθηκαν από το Συμβούλιο;
<P>
Οι Υπουργοί Μεταφορών, κατά τις συναντήσεις τους στις 14 Σεπτεμβρίου και 16 Οκτωβρίου, εξέτασαν, όπως ακριβώς το Ευρωπαϊκό Συμβούλιο και οι υπουργοί Εθνικής Οικονομίας και Οικονομικών, κατά τη συνάντησή τους στις 21 Σεπτεμβρίου, τις επιπτώσεις των επιθέσεων της 11ης Σεπτεμβρίου στον τομέα των αερομεταφορών, ώστε όλα τα κράτη μέλη να δώσουν από κοινού μια γρήγορη και συντονισμένη απάντηση που θα επιτρέψει την παροχή στήριξης για την αναδιάρθρωση του κλάδου, μεριμνώντας ταυτόχρονα για τη διατήρηση του υγιούς ανταγωνισμού. Ειδικότερα, το Συμβούλιο "Μεταφορές" της 16ης Οκτωβρίου εξέτασε τις προτάσεις της ανακοίνωσης της Ευρωπαϊκής Επιτροπής της 10ης Οκτωβρίου για την οικονομική κατάσταση του κλάδου, προκειμένου να αξιοποιήσει ορισμένο αριθμό στοιχείων.
<P>
Καταρχάς, το Συμβούλιο συντόνισε ταχύτατα τις παρεμβάσεις των κρατών μελών αναφορικά με θέματα ασφάλισης. Αποφάσισε, λοιπόν, την παράταση των κυβερνητικών ενισχύσεων προς τις αεροπορικές εταιρείες και τους φορείς παροχής υπηρεσιών, η οποία αποσκοπεί στην αντιμετώπιση της ανεπάρκειας ή ακόμα και της απουσίας ασφαλιστικής κάλυψης σε περίπτωση πολέμου, μέχρι την 31η Δεκεμβρίου. Αυτές οι κινήσεις πρέπει να κοινοποιηθούν στην Επιτροπή και να εξετάζονται από αυτήν σε μηνιαία βάση.
<P>
Αναφορικά με το κόστος των συμπληρωματικών μέτρων ασφαλείας, τα κράτη μέλη έκριναν ότι μπορούν να το επωμιστούν, σε πρώτη φάση, χωρίς να θεωρείται κρατική ενίσχυση. Τόνισαν, ωστόσο, την αναγκαιότητα να συμμετάσχουν σε αυτό το κόστος, όταν εξομαλυνθεί η κατάσταση, χρήστες και φορείς παροχής.
<P>
Αναφορικά με το κλείσιμο του εναέριου χώρου για τέσσερις ημέρες, το Συμβούλιο ζήτησε και πήρε από την Επιτροπή κάποια παράταση πέρα από αυτήν την περίοδο για την παροχή συγκεκριμένης βοήθειας, βάσει αντικειμενικών κριτηρίων, στις αεροπορικές εταιρείες που επλήγησαν από το κλείσιμο του εναέριου χώρου και τις συνέπειές του. Τα κράτη μέλη, καθώς και η Επιτροπή κρίνουν ότι αυτή η βοήθεια πρέπει να τηρήσει τα κύρια κοινοτικά κεκτημένα σχετικά με την παροχή κρατικής ενίσχυσης στον κλάδο και ότι δεν πρέπει σε καμία περίπτωση να προκαλέσει στρέβλωση του ανταγωνισμού. Εναντιωνόμαστε στην τακτική των αμερικανικών εταιρειών να χρησιμοποιούν την οικονομική ενίσχυση με σκοπό να επιτύχουν μείωση των τιμών. Οι εταιρείες μας έχουν πληγεί από τον αθέμιτο ανταγωνισμό των αμερικανικών εταιρειών. Δεν πρέπει να επιτρέψουμε την διαιώνιση αυτής της κατάστασης στο πλαίσιο της Ευρωπαϊκής Ένωσης. Για τον λόγο αυτό, η Προεδρία υποστηρίζει την πρόταση της Επιτροπής για την υιοθέτηση ενός κώδικα δεοντολογίας από κοινού με τις Ηνωμένες Πολιτείες, ακριβώς για να εμποδίσουμε τη στρέβλωση του ανταγωνισμού ή να την καταπολεμήσουμε. Επιπλέον, το Συμβούλιο έλαβε υπόψη το αίτημα ορισμένων εταιρειών για ευελιξία στην εφαρμογή των διαδικασιών για την κατανομή του διαθέσιμου χρόνου.
<P>
Επιπλέον, ρόλο κλειδί για τη γρήγορη ανάκαμψη της αεροπορικής δραστηριότητας διαδραματίζει σίγουρα η αποκατάσταση της εμπιστοσύνης του επιβατικού κοινού. Στα πλαίσια αυτής της προοπτικής, η Προεδρία και η Επιτροπή εργάστηκαν δυναμικά, με τη βοήθεια των υπολοίπων κρατών μελών, για να προσδιορίσουν και να εφαρμόσουν το συντομότερο δυνατό τα μέτρα ασφαλείας σε αεροδρόμια και αεροσκάφη. Αυτή η εργασία περιλαμβάνει δύο στάδια: το πρώτο στάδιο, το οποίο αποτελεί προτεραιότητα, στοχεύει στην κοινοτικοποίηση των συστάσεων της Ευρωπαϊκής Συνδιάσκεψης Πολιτικής Αεροπορίας σχετικά με τον έλεγχο επιβατών και αποσκευών στα αεροδρόμια. Οι συστάσεις αυτές αποτελούν καρπό πολυετούς εμπειρίας. Πρωτεύει, πάντα, η αποτελεσματικότητα των ελέγχων. Όπως γνωρίζετε, το Συμβούλιο αφιέρωσε πολύ χρόνο και προσπάθεια, κυρίως μέσω μιας ειδικής ομάδας εμπειρογνωμόνων από το Συμβούλιο και την Επιτροπή, προκειμένου να επιτευχθεί πολιτική συμφωνία των κρατών μελών, αρχής γενομένης από το Συμβούλιο της 7ης του προσεχούς Δεκεμβρίου.
<P>
Σε πνεύμα στενής συνεργασίας με το Ευρωπαϊκό Κοινοβούλιο, είναι πολύ σημαντικό, κατά την γνώμη μου, να ολοκληρώσουμε την προσπάθεια, όσο το δυνατό γρηγορότερα. Το Συμβούλιο της 16ης Οκτωβρίου εξέφρασε εξάλλου την ελπίδα να μπορέσει το Ευρωπαϊκό Κοινοβούλιο, υπό αυτή την προοπτική, να γνωμοδοτήσει το συντομότερο δυνατό. Πράγματι, νομίζω ότι η κοινή γνώμη θα δυσκολευόταν να δείξει κατανόηση για την καθυστέρηση του Συμβουλίου ή του Κοινοβουλίου όσον αφορά την εξέταση ενός φακέλου τόσο ζωτικής σημασίας.
<P>
Η Προεδρία είναι στη διάθεση του Ευρωπαϊκού Κοινοβουλίου για την διευκόλυνση του στενού διαλόγου ανάμεσα στα δύο θεσμικά όργανα. Προτίθεται, επίσης, να θέσει στην διάθεση των μελών του Ευρωπαϊκού Κοινοβουλίου την γνώση των εμπειρογνωμόνων της ώστε να καταλήξουν σε μια γρήγορη απόφαση.
<P>
Στο δεύτερο στάδιο, θα μελετήσουμε την καταλληλότητα των πρόσθετων μέτρων ασφαλείας βάσει της τελικής έκθεσης της ειδικής ομάδας Προεδρίας-Επιτροπής, η οποία θα παρουσιαστεί στις 7 Δεκεμβρίου. Κάποια από τα εν λόγω μέτρα θα χρειαστούν ενδεχομένως νομοθετικές πρωτοβουλίες για την ολοκλήρωση του πρώτου σταδίου, το οποίο αντιπροσωπεύει ο κανονισμός "Ασφάλεια" που βρίσκεται επί του παρόντος υπό εξέταση.
<P>
Το Συμβούλιο της 16ης Οκτωβρίου επέτρεψε, λοιπόν, να αντιδράσουμε με συντονισμένο τρόπο στην κρίση του κλάδου. Ωστόσο, πρέπει τώρα να μεριμνήσουμε για την αποκατάσταση της στερεής και υγιούς βάσης του, εφόσον ξέρουμε ότι η σημερινή κρίση μπορεί να διαρκέσει πολλούς μήνες.
<P>
Προκειμένου να συμβάλω στη σημερινή συζήτηση, σας προτείνω να ακούσετε την ανάλυση στην οποία προέβηκα προσωπικά, σχετικά με τις προοπτικές που προκύπτουν για τον κλάδο, καθώς και με τα μέτρα που θα ήταν καλό να ληφθούν. Αυτή η συζήτηση, η οποία δεν έχει ακόμα ξεκινήσει στο Συμβούλιο, έχει μεγαλύτερη σημασία για το Σώμα σήμερα απ' ότι η συμμετοχή του τους προσεχείς μήνες.
<P>
Διαρθρωτικά, πρέπει λοιπόν να εξασφαλίσουμε την αναδιάρθρωση του κλάδου, βάσει της ανασύνθεσης των ευρωπαϊκών εναέριων μεταφορών μέσα από ορισμένες μεγάλες συμμαχίες.
<P>
Ένας τρόπος που θα επέτρεπε στις αεροπορικές εταιρείες να ανακτήσουν την πραγματική τους βιωσιμότητα είναι να περιορίσουμε την πίεση που ασκείται στον κλάδο από τον ανταγωνισμό, μέσω, κυρίως, κάποιας μορφής σταθεροποίησής του. Χωρίς να προτείνουμε λύσεις όπως η συγχώνευση ή η συμμετοχή στο μετοχικό κεφάλαιο, οι οποίες θα απαιτούσαν γενική αναδιάρθρωση των κανονισμών περί ανταγωνισμού, η δημιουργία συμμαχιών ή οι εμπορικές προσεγγίσεις θα επαρκούσαν για την αντιμετώπιση ορισμένων προβλημάτων. Αυτό θα επέτρεπε, για παράδειγμα, να περιοριστεί η υπερπροσφορά, η οποία βλάπτει την απόδοση του κλάδου, καθώς και να αμβλυνθεί ο υπερβολικός ανταγωνισμός σε ορισμένες γραμμές.
<P>
Πρέπει, λοιπόν, να καταστήσουμε δυνατή την εκμετάλλευση των οικονομιών κλίμακας και δικτύου, οι οποίες είναι ιδιαίτερα αναπτυγμένες σε αυτόν τον κλάδο.
<P>
Οφείλουμε, επίσης, να βρούμε, μαζί με την Επιτροπή, μια στρατηγική που θα καθιστά δυνατή την αντιμετώπιση παρόμοιων καταστάσεων και, κυρίως, να μελετήσουμε τις απαιτούμενες προσαρμογές στους ευρωπαϊκούς κανόνες ανταγωνισμού, υπερπηδώντας, αν είναι εφικτό, τα υπάρχοντα νομικά εμπόδια.
<P>
Αυτό θέτει το ευαίσθητο ζήτημα του ελέγχου των εταιρειών και, επιπλέον, απαιτεί έναν πιο εκτενή προβληματισμό για τον ρόλο της Ευρωπαϊκής Κοινότητας σε σχέση με τα τρίτα κράτη, και ειδικότερα με τις Ηνωμένες Πολιτείες. Πρέπει, πράγματι, να δώσουμε τη δυνατότητα στις ευρωπαϊκές αεροπορικές εταιρείες, γύρω από τις οποίες θα διαμορφωθούν οι μελλοντικές εναέριες μεταφορές, να είναι καλύτερα εφοδιασμένες για να αντιμετωπίσουν τους μεγάλους βορειοαμερικανικούς ανταγωνιστές τους. Στο πλαίσιο αυτής της προοπτικής, προσωπικά υποστηρίζω την βραχυπρόθεσμη παραχώρηση σαφούς εντολής στην Επιτροπή για τη διεξαγωγή διαπραγματεύσεων με τους διεθνείς, και κυρίως τους αμερικανούς, συνομιλητές. Είναι σημαντικό για το μέλλον της πολιτικής αεροπορίας η Ευρωπαϊκή Ένωση να μιλάει ομοφώνως.
<P>
Ωστόσο, νομίζω ότι η δημιουργία ενός πιο συνεκτικού και ολοκληρωμένου κανονιστικού πλαισίου για τον κλάδο των εναέριων μεταφορών αποτελεί αναγκαία προϋπόθεση για να προχωρήσουμε. Το εν λόγω "εσωτερικό" πλαίσιο πρέπει να θέτει υγιείς και κατάλληλες βάσεις για την ανάπτυξη του κλάδου και να αποτρέπει τη στρέβλωση του ανταγωνισμού. Ένα σαφές και δεσμευτικό κανονιστικό πλαίσιο πρέπει να προκύψει μέσα από τη σημερινή δυσχερή κατάσταση.
<P>
Όλοι οι τομείς της αεροπορίας πρέπει να συμμετάσχουν σε αυτήν την κίνηση, είτε πρόκειται για την ασφάλεια, για την προστασία, για την καταπολέμηση της ηχορύπανσης, είτε για την προστασία του περιβάλλοντος.
<P>
Για τους λόγους αυτούς, πρέπει να εξεταστούν γρήγορα οι προτάσεις της Επιτροπής για έναν ενιαίο κλάδο εναέριων μεταφορών. Αυτό το σχέδιο αποτελεί το σημείο έναρξης για τη θέσπιση μιας κανονιστικής βάσης, η οποία θα πρέπει να είναι όσο το δυνατόν πιο λεπτομερής ώστε να επιτευχθεί η δημιουργία μιας ισχυρής και ενωμένης ευρωπαϊκής αγοράς. Η Ευρωπαϊκή Ένωση πρέπει να γίνει ισότιμος εταίρος στις διεθνείς διαπραγματεύσεις, κυρίως σε σχέση με τους αμερικανούς συνομιλητές.
<P>
Ελπίζω ότι θα έχουμε την ευκαιρία να επανεξετάσουμε, με τους συνάδελφους μου του Συμβουλίου "Μεταφορές" , το ζήτημα της αρμοδιότητας της Κοινότητας στο πλαίσιο των διεθνών διαπραγματεύσεων όσον αφορά τον κλάδο των εναέριων μεταφορών. Αυτή η σκέψη θα πρέπει να πλαισιώσει τις προϋποθέσεις παροχής της συναφούς εντολής, καθώς και τις εγγυήσεις που θα δοθούν στα κράτη μέλη, αναφορικά με την διαφάνεια των διεθνών διαπραγματεύσεων που θα διεξάγονται εξ ονόματος της Κοινότητας.
<P>
Η κοινωνική πτυχή της κρίσης πρέπει επίσης να αποτελέσει αντικείμενο συντονισμένης δράσης. Η πτώχευση της Sabena και οι αναγγελθείσες απολύσεις υπενθυμίζουν την σπουδαιότητα και το επείγον της εν λόγω δράσης. Το κλείσιμο μιας αεροπορικής εταιρείας σημαίνει απώλεια θέσεων εργασίας, όχι μόνο σε αυτήν την εταιρεία, αλλά και σε άλλες εταιρείες-υπεργολάβους. Η Sabena ήταν σημαντικότατος πελάτης πολλών επιχειρήσεων, όπως του αεροδρομίου Bruxelles-National, αλλά και άλλων εταιρειών παροχής αερολιμενικών υπηρεσιών. Εάν επιθυμούμε την αναθεώρηση του κλάδου της πολιτικής αεροπορίας δεν μπορούμε να αποφύγουμε τη συνολική αναθεώρηση της κοινωνικής πολιτικής μέσα σε πλαίσιο ελευθέρωσης.
<P>
Είναι, λοιπόν, επιτακτική η ανάγκη για τη βελγική Προεδρία να μπορέσει να παρέμβει σε επίπεδο κοινωνικών προγραμμάτων ή επανεκπαίδευσης των υπαλλήλων, σεβόμενη ωστόσο την αρχή σύμφωνα με την οποία το δημόσιο χρήμα δεν πρέπει να χρησιμοποιηθεί για την επιχορήγηση των εταιρειών.
<P>
Εξίσου αναγκαία είναι η σε βάθος ανάλυση του κοινωνικού και περιβαλλοντικού αντίκτυπου της ελευθέρωσης των εναέριων μεταφορών, με στόχο τη μεγαλύτερη εναρμόνιση αυτού του τομέα.
<P>
Τέλος, σημαντικό θα ήταν το Ευρωπαϊκό Κοινωνικό Ταμείο να αναπτύξει πιο στοχοθετημένες παρεμβάσεις. Πράγματι, τα έγγραφα προγραμματισμού που συντάχθηκαν από την Επιτροπή και από τα κράτη μέλη πρέπει να μπορούν να προσαρμόζονται στις κρίσεις των διαφόρων κλάδων. Αυτό θα επιτρέψει την έγκαιρη αντίδραση στην αύξηση του αριθμού των ατόμων που ζητούν εργασία, καθώς και τον έγκαιρο επαγγελματικό αναπροσανατολισμό τους, χάρη στη γρήγορη και προσαρμοσμένη ανανέωση των δεξιοτήτων τους. Το πρόβλημα, επομένως, έγκειται στην ανάπτυξη της προσαρμοστικότητας.
<P>
Μεταξύ των προτεραιοτήτων, συγκαταλέγω και την αναγκαιότητα να τεθεί σε εφαρμογή ένα σύστημα πληροφόρησης και ελέγχου, σε κοινοτική κλίμακα, των αποφάσεων απόλυσης, να υποστηριχθεί ο διάλογος με τους κοινωνικούς εταίρους και, τέλος, να εφαρμοσθεί προληπτική διαχείριση των κρίσεων στο πλαίσιο του ευρωπαϊκού παρατηρητηρίου αλλαγών, του οποίου η λειτουργία εγκαινιάστηκε στις 23 Οκτωβρίου στο Δουβλίνο.
<P>
Είναι σημαντικό το Συμβούλιο "Απασχόληση και κοινωνική πολιτική" της 3ης Δεκεμβρίου να μελετήσει την ανακοίνωση της Επιτροπής για την αναδιάρθρωση των επιχειρήσεων, η οποία εκδόθηκε από την Επιτροπή, όταν εκδηλώθηκε η κρίση στην εταιρεία Marks & Spenser, το προηγούμενο καλοκαίρι. Στην πραγματικότητα, πρόκειται για την εστίαση του ενδιαφέροντος στην έννοια της κοινωνικής ευθύνης των επιχειρήσεων στο πλαίσιο των αναδιαρθρώσεων. Το Συμβούλιο "Απασχόληση" του Δεκεμβρίου θα επιτρέψει σίγουρα να επιτευχθεί συμφωνία όσον αφορά την οδηγία "Πληροφόρηση και διαβούλευση των εργαζομένων" , γεγονός που συνιστά πρόοδο σχετικά με τη διαβούλευση των οργάνων εκπροσώπησης των εργαζομένων σε περίπτωση κρίσης.
<P>
Τέλος, στο πλαίσιο μιας μακροπρόθεσμης προοπτικής, αντιμετωπίζουμε την πρόκληση να εξασφαλίσουμε την βιωσιμότητα της πολιτικής αεροπορίας. Η ασφάλεια και η προστασία, η οικονομική σταθερότητα και ο σεβασμός του περιβάλλοντος αποτελούν τις βασικές παραμέτρους της αειφόρου ανάπτυξης του κλάδου, γεγονός, που με οδηγεί σε μια τελευταία διαπίστωση: είναι αναγκαίο να σημειωθεί πρόοδος σε ό,τι αφορά την περιβαλλοντική διάσταση του κλάδου.
<P>
Η βραχυπρόθεσμη αντιμετώπιση των οικονομικών και κοινωνικών δυσχερειών, καθώς και τα μέτρα που αφορούν τους κανόνες ασφαλείας, τα οποία εντάσσονται σε ένα μεσοπρόθεσμο πλαίσιο, δεν πρέπει σε καμία περίπτωση να βλάπτουν τη διατήρηση και την ανάπτυξη των εργασιών, οι οποίες βρίσκονται σε εξέλιξη σε αυτό το χώρο. Η ανάπτυξη του κλάδου σε συνδυασμό με τον σεβασμό προς το περιβάλλον συνιστούν την προϋπόθεση για την επιβίωση αυτού του τρόπου μεταφοράς.
<P>
Διαπιστώσαμε σημαντικά βήματα προόδου κατά την γενική συνεδρίαση της ΔΟΠΑ, η οποία έλαβε χώρα στο Μόντρεαλ τον προηγούμενο Σεπτέμβριο. Πρέπει να επωφεληθούμε από αυτά που η Ευρωπαϊκή Ένωση πέτυχε - πιστέψτε με, τίποτα δεν ήταν εκ των προτέρων δεδομένο - δηλαδή να λαμβάνονται υπόψη οι τοπικές, περιφερειακές και εθνικές διαφορές κατά τον προσδιορισμό της δημόσιας πολιτικής, προκειμένου να υιοθετούνται ευρωπαϊκοί κανονισμοί που πράγματι εγγυώνται υψηλής ποιότητας προστασία του περιβάλλοντος.
<P>
Αυτά τα πολιτικά βήματα προόδου πρέπει να γίνουν πραγματικότητα, κυρίως με την ταχεία λήψη κατάλληλων μέτρων για την καταπολέμηση της ηχορύπανσης, καθώς και με την υιοθέτηση μέτρων ικανών να μειώσουν την εκπομπή αερίων που προκαλούν το φαινόμενο του θερμοκηπίου, στο πλαίσιο της δέσμευσης που αναλάβαμε στο Κυότο και που ανανεώσαμε στη Βόννη και στο Μαρακές.
<P>
Μολονότι οι ευρωπαϊκές αεροπορικές εταιρίες επηρεάστηκαν λιγότερο από τις αντίστοιχες αμερικανικές, πρέπει να εξασφαλίσουμε τη δημιουργία, σε κοινοτικό επίπεδο, ενός κανονιστικού πλαισίου, το οποίο θα κατοχυρώνει την πραγματική βιωσιμότητά τους. Αυτό μπορεί να επιτευχθεί κυρίως με την αναθεώρηση των κανόνων ανταγωνισμού. Εξάλλου, σε περίπτωση κρίσης, πρέπει το εν λόγω πλαίσιο να μπορεί να εγγυάται υψηλό επίπεδο κοινωνικής προστασίας.
<P>
Οφείλουμε να διαμορφώσουμε μαζί μια αειφόρο πολιτική αεροπορία σε οικονομικό, κοινωνικό και περιβαλλοντικό επίπεδο. Πρέπει να αναλάβουμε γρήγορα δράση προκειμένου να εγγυηθούμε ένα επίπεδο ασφάλειας ικανό να καθησυχάσει τους επιβάτες μέσα στο συντομότερο δυνατό χρονικό διάστημα και να μεριμνήσουμε επίσης για την αποκατάσταση του ρόλου της πολιτικής αεροπορίας ως γέφυρας που συνδέει τους λαούς, ως φορέα ειρήνης.
<P>
(Χειροκροτήματα)

<SPEAKER ID=10 NAME="Διαμαντοπούλου">
. Κυρία Πρόεδρε, η ευρωπαϊκή πολιτική αεροπορία είχε και έχει σοβαρές διαρθρωτικές αδυναμίες. Τα γεγονότα της 11ης Σεπτεμβρίου είχαν ένα πολλαπλασιαστικό αποτέλεσμα επιδείνωσης της υπάρχουσας κατάστασης. Έχει μειωθεί θεαματικά ο αριθμός των επιβατών για τους κύριους αερομεταφορείς και τώρα έχει σταθεροποιηθεί σε μια μείωση 20% σε σχέση με το 2000. Οι εταιρείες έχουν αναγγείλει μέσα στο τελευταίο διάστημα 30 000 απολύσεις. Δύο εθνικοί αερομεταφορείς, η Sabena και η Swissair, έχουν χρεωκοπήσει. Η χρεωκοπία της Sabena οδήγησε σε απώλεια 7 500 θέσεων εργασίας από την μια μέρα στην άλλη. Και δεν αποκλείεται το ενδεχόμενο περαιτέρω απωλειών στον κλάδο αυτό σε ευρωπαϊκό επίπεδο.
<P>
Την προηγούμενη εβδομάδα είχα μια συνάντηση με τους ευρωπαίους εταίρους που εκπροσωπούν όλους τους κλάδους στον χώρο της αεροπορίας. Δόθηκε μια ενδιαφέρουσα περιγραφή. Ο χώρος των αεροπορικών εταιρειών είναι ένα παγκόσμιο χωριό. Ένα παγκόσμιο χωριό το οποίο πλήγηκε από σεισμό και όλα τα κτήριά του κινδυνεύουν, μεγάλα ή μικρά, ισχυρά ή αδύναμα. Ποιά είναι λοιπόν η αντιμετώπιση σε ευρωπαϊκό επίπεδο ενός τμήματος του προβλήματος που, πραγματικά, έχει παγκόσμιες διαστάσεις; Νομίζω ότι είναι σημαντικό να δώσουμε με σαφήνεια το μήνυμα, και θα συμφωνήσω απολύτως με την υπουργό κ. Durant: δεν θα βοηθήσουμε τον κλάδο αν επιτρέψουμε στην οικονομική κρίση που προέρχεται από την 11η Σεπτεμβρίου να καθυστερήσει τις αποφάσεις για την αναδιάρθρωσή του και την ενοποίησή του. Το κύριο μήνυμα πρέπει να είναι ότι η απάντηση πρέπει να είναι η αναδιάρθρωση του κλάδου των αεροπορικών εταιρειών. Είναι σημαντικό να συμφωνήσουμε ότι δεν μπορούμε να βοηθήσουμε τον κλάδο με μια μαζική ένεση δημοσίου χρήματος αλλά, ταυτόχρονα, πρέπει να κατανοήσουμε ότι δεν μπορεί η αναδιάρθρωση σε περίοδο κρίσης να γίνει χωρίς επιπρόσθετα οικονομικά και κοινωνικά εργαλεία. Η ανακοίνωση που ενέκρινε η Ευρωπαϊκή Επιτροπή στις 10 Οκτωβρίου με τίτλο "Οι επιπτώσεις των τρομοκρατικών επιθέσεων στις Ηνωμένες Πολιτείες της Αμερικής στον κλάδο των αερομεταφορών" είναι η πρώτη αντίδραση στην εξαιρετική κατάσταση και επομένως επικεντρώνεται στην επαναφορά της εμπιστοσύνης με τον σχεδιασμό πρόσθετων μέτρων ασφάλειας αλλά και σε οικονομικά μέτρα για να υποστηριχθεί ο κλάδος. Βεβαίως, θα συμφωνήσω απολύτως με την υπουργό ότι στην Ευρωπαϊκή Ένωση, λόγω των θεσμικών ιδιαιτεροτήτων αλλά και των ειδικών πολιτικών που έχουμε, δεν είχαμε την δυνατότητα της άμεσης αντίδρασης, όπως συνέβη στις Ηνωμένες Πολιτείες της Αμερικής, όσον αφορά την ενίσχυση των ευρωπαϊκών επιχειρήσεων.
<P>
Στην ανακοίνωση αυτή υπάρχουν ορισμένα σημαντικά σημεία και μέτρα. Η Ευρωπαϊκή Επιτροπή, στα πλαίσια των κανόνων των κρατικών ενισχύσεων, εξετάζει τα μέτρα για την αποζημίωση των αεροπορικών εταιρειών για ζημίες που υπέστησαν κατά τη διάρκεια των τεσσάρων ημερών που έκλεισε ο αμερικάνικος εναέριος χώρος. Η αντιστάθμιση αυτή πρέπει να χορηγείται σε όλες απαρέγκλητα τις αεροπορικές εταιρείες οι οποίες έχουν άδεια από το κράτος μέλος. Η Ευρωπαϊκή Επιτροπή, στο πλαίσιο των κανόνων πάλι περί κρατικών ενισχύσεων, θα εξετάσει διάφορα μέτρα για να αποζημιώσει για τις πρόσθετες δαπάνες ασφάλισης και συνέχισης των κρατικών παρεμβάσεων έως τα τέλη του τρέχοντος έτους. Με βάση τους κανόνες του ανταγωνισμού και τη νομοθεσία της εσωτερικής αγοράς που σχετίζονται με την ασφάλιση, η Επιτροπή επαληθεύει αυτή την στιγμή κάποια μεσοπρόθεσμα μηνιαία σχήματα ασφάλισης. Και εξετάζεται η δυνατότητα μιας πιο μακροπρόθεσμης λύσης στο θέμα της ασφάλισης στα πλαίσια της Ευρωπαϊκής Επιτροπής.
<P>
Τέλος, η Επιτροπή και το Συμβούλιο Μεταφορών προσκάλεσαν τα κράτη μέλη να επαληθεύσουν το ότι αερομεταφορείς τρίτων χωρών μπορούν να προσφέρουν το ίδιο επίπεδο ασφαλιστικής κάλυψης όπως προβλέπεται και για τους ευρωπαϊκούς αερομεταφορείς. Για να καταστεί δυνατή η απαιτούμενη αναδιάρθρωση και σταθεροποίηση της βιομηχανίας αερομεταφορών επιβάλλεται πλέον περισσότερο από ποτέ να λυθεί το θέμα της ιδιοκτησίας και του ελέγχου. Οι περιορισμοί που επιβάλλονται στις αερογραμμές από τους παραδοσιακούς κανόνες ιδιοκτησίας και ελέγχου στη διμερή συμφωνία για αεροπορικές υπηρεσίες καθιστούν πολύ δύσκολες τόσο τις συγχωνεύσεις και εξαγορές, όσο και τις εξωγενείς επενδύσεις, ακόμη και αν οι εταιρείες βρίσκονται σε δύσκολη οικονομική κατάσταση. Για αυτόν τον λόγο, η Κοινότητα χρειάζεται απαραίτητα μια κοινή δυναμική πολιτική στον κλάδο των εξωτερικών σχέσεων. Για να κινηθεί η εν λόγω διαδικασία, η Ευρωπαϊκή Επιτροπή εδώ και πολλά χρόνια ζητά από το Συμβούλιο οδηγίες διαπραγμάτευσης που θα καθιστούσαν δυνατή την διαπραγμάτευση μιας συμφωνίας Ευρωπαϊκής Ένωσης/Ηνωμένων Πολιτειών της Αμερικής για την εναέρια κυκλοφορία. Μια τέτοια συμφωνία θα ήταν προς όφελος του δικού μας κλάδου αεροπορίας.
<P>
Τέλος, η Ευρωπαϊκή Επιτροπή, σύμφωνα με τους κανονισμούς για τον διαθέσιμο χρόνο προσγειώσεων/απογειώσεων, είναι της άποψης ότι η κατάσταση είναι εξαιρετικά κρίσιμη και συμφωνεί ώστε να προταθεί στους συντονιστές των αεροδρομίων να επιτρέψουν στους μεταφορείς να διατηρήσουν τον διαθέσιμο χρόνο χρήσης που δεν χρησιμοποιήθηκε κατά την καλοκαιρινή περίοδο του 2001, καθώς και κατά την τρέχουσα χειμερινή περίοδο 2001/2002, για τις επόμενες αντίστοιχες περιόδους προγραμματισμού. Η προεδρεύουσα υπουργός του Συμβουλίου αναφέρθηκε με πολύ μεγάλη σαφήνεια στα ιδιαίτερα προβλήματα και στην ανάγκη άμεσης ευρωπαϊκής πολιτικής και συμφωνίας σε ευρωπαϊκό επίπεδο.
<P>
Δεν θα επαναλάβω ορισμένα πράγματα, αλλά θα σταθώ λίγο περισσότερο στο θέμα της κοινωνικής κρίσης. Όπως προαναφέρθηκε, υπάρχουν ήδη μέσα σε λίγες εβδομάδες 30.000 απολύσεις. Είναι σε όλους τους κλάδους και αυτή την στιγμή γίνεται μια μελέτη για να δούμε τις επιπτώσεις και σε συναφείς κλάδους προς τις αεροπορικές εταιρείες. Η ανάλυση για το πού οφείλονται οι απολύσεις οδηγεί σε πολλούς και διαφορετικούς παράγοντες. Αλλες οφείλονται στην κρίση αυτή καθαυτή η οποία έχει αρχίσει πέρυσι την άνοιξη. Αλλες οφείλονται σε πτώση της ζήτησης. Ένα μέρος σε καθυστερημένη αναπροσαρμογή των δυνατοτήτων για τη διόρθωση της σχέσης μεταξύ προσφοράς και ζήτησης, μετά από πολλά χρόνια μεγάλης ανάπτυξης. Είναι δύσκολο να κάνουμε αμέσως την ανάλυση των αιτίων του συνόλου των απολύσεων, αλλά σίγουρα θα πρέπει να δούμε ποιές είναι οι δυνατότητες άμεσης παρέμβασης, ποιός ο ρόλος της Ευρωπαϊκής Ένωσης και της Ευρωπαϊκής Επιτροπής.
<P>
Καταρχάς, πρέπει να πούμε ότι υπάρχει ένα σχετικά πλήρες νομοθετικό πλαίσιο που δίνει την δυνατότητα διαβούλευσης των επιχειρήσεων με τους εργαζομένους ώστε να βρουν νέα μοντέλα οργάνωσης της εργασίας με στόχο την όσο το δυνατόν μεγαλύτερη μείωση των απολύσεων. Ήδη στις συγκεκριμένες περιπτώσεις της British Airways και της Alitalia, όπου είχαμε μεγάλο αριθμό απολύσεων, υπήρξε σωστή ενημέρωση και συνεργασία με την αντιπροσωπεία των εργαζομένων. Όμως, βέβαια, η νομοθεσία δεν μπορεί αυτή τη στιγμή να σταματήσει τις απολύσεις. Για αυτό το λόγο, οι κοινοτικοί πόροι που είναι διαθέσιμοι θα πρέπει να χρησιμοποιηθούν για την αντιμετώπιση των επιπτώσεων της κρίσης.
<P>
Υπάρχει ένα οικονομικό εργαλείο σε ευρωπαϊκό επίπεδο που είναι το Ευρωπαϊκό Κοινωνικό Ταμείο. Μπορεί να χρησιμοποιηθεί με τρεις τρόπους: ο πρώτος είναι μέσω της ευρωπαϊκής στρατηγικής για την απασχόληση, την κατάρτιση, την επανακατάρτιση των απολυομένων ή, πολλές φορές, για την βοήθεια προς αυτούς, ώστε να διατηρήσουν τα προσόντα τους, τα οποία υπάρχει κίνδυνος να χάσουν σε μια τόσο εξειδικευμένη αγορά εργασίας. Ο δεύτερος είναι η δυνατότητα υποστήριξης των μισθωτών εργαζομένων εκεί όπου οι θέσεις εργασίας απειλούνται. Ήδη αναφέρθηκε το πρόβλημα των δορυφορικών μικρομεσαίων επιχειρήσεων γύρω από τις αεροπορικές εταιρείες. Τρίτον, μέσω του Κοινωνικού Ταμείου, να ενεργοποιηθούν περιφερειακές και τοπικές αρχές για προγράμματα αντιμετώπισης, π.χ. κλεισίματος μικρών αεροδρομίων ή τοπικών προβλημάτων που αφορούν απολύσεις ή κρίσεις σε συγκεκριμένους κλάδους, ώστε να αντιμετωπιστούν σε περιφερειακό επίπεδο.
<P>
Από την πλευρά των δημοσιονομικών κανονισμών του Ευρωπαϊκού Κοινωνικού Ταμείου, η ρύθμιση γίνεται σε ευρωπαϊκό επίπεδο, αλλά υπάρχει η ευελιξία λόγω κρίσεων και ιδιαιτέρων καταστάσεων να επαναπροσανατολίσουμε την κατεύθυνση των κονδυλίων. Πρέπει να πούμε ότι και για την Sabena θα υπάρξει συγχρηματοδότηση ορισμένων μέτρων από το Ευρωπαϊκό Κοινωνικό Ταμείο. Αυτά είναι τα υπάρχοντα εργαλεία, νομοθετικά και κοινωνικά. Βεβαίως, πάντοτε ένα από τα πιο σημαντικά εργαλεία σε περιόδους κρίσης είναι ο κοινωνικός διάλογος και η συζήτηση με τους κοινωνικούς εταίρους. Η Ευρωπαϊκή Επιτροπή, αμέσως μετά την κρίση της 11ης Σεπτεμβρίου, κινητοποίησε τον ευρωπαϊκό κλαδικό διάλογο σε θέματα αεροπορίας. Υπήρξαν ήδη συζητήσεις με τους κοινωνικούς εταίρους μέσω της Επιτροπής τομεακού διαλόγου και αποφασίστηκε ότι στις 3 Δεκεμβρίου θα γίνει ένα ευρωπαϊκό workshop όπου θα συμμετέχουν όλοι οι κλάδοι σε επίπεδο κοινωνικών εταίρων, αλλά και εθνικοί εκπρόσωποι των δεκαπέντε κρατών μελών, όπου θα γίνει η συζήτηση ειδικά για το θέμα των επιπτώσεων στην απασχόληση και τα κοινωνικά προβλήματα που προκαλούνται με στόχο την από κοινού συμφωνία σε μέτρα που μπορούμε άμεσα να λάβουμε υπόψη μας.
<P>
Κυρία Πρόεδρε, σα αυτήν την περίοδο κρίσης κατά την οποία δεν είναι καθόλου εύκολες οι απαντήσεις και οι συνταγές ανάκαμψης, η σωστή και άμεση συνεργασία τόσο μεταξύ των ευρωπαϊκών οργάνων, όσο και μεταξύ των ευρωπαϊκών οργάνων και των κοινωνικών εταίρων είναι μια προϋπόθεση για τα επόμενα βήματα.
<P>
(Χειροκροτήματα)

<SPEAKER ID=11 NAME="Foster">
Κύριε Πρόεδρε, ο λόγος γι' αυτό το κατεπείγον ψήφισμα είναι προφανής. Θα ήθελα καταρχάς να ευχαριστήσω τους εκπροσώπους των υπολοίπων ομάδων που συμμετείχαν στη σύνταξη αυτού του συμβιβασμού.
<P>
Είναι αλήθεια ότι μετά τις επιθέσεις κατά των ΗΠΑ το Σεπτέμβριο, ο κλάδος των αερομεταφορών υπέστη καταστροφικές επιπτώσεις, ιδίως όσον αφορά την εμπιστοσύνη των επιβατών, αλλά και επιπλέον, λόγω των δεκάδων χιλιάδων θέσεων εργασίας που χάθηκαν ήδη σε παγκόσμιο επίπεδο και ιδιαίτερα στην Ευρώπη. Δυστυχώς, η κατάσταση αυτή δεν περιορίζεται στον τομέα των αερομεταφορών. Τα ολέθρια αποτελέσματα είναι τώρα ολοφάνερα τόσο στον τομέα της αεροναυπηγικής όσον και στον τουρισμό. Στη χώρα μου, το Ηνωμένο Βασίλειο, η αργή ανάκαμψη που ακολούθησε την επιδημία του αφθώδους πυρετού υπέστη ένα καίριο και δυσβάσταχτο πλήγμα.
<P>
Ανεξάρτητα από την αποτυχία ορισμένων εταιρειών της Ευρωπαϊκής Ένωσης να αντιμετωπίσουν τις προκλήσεις του επιχειρηματικού κόσμου, η τεράστια πλειοψηφία των επιχειρήσεων βρέθηκαν, χωρίς να φταίνε οι ίδιες, στα πρόθυρα της χρεωκοπίας ή σε ακόμη χειρότερη θέση. Θυμάμαι την κυβέρνησή μου, μαζί με άλλους εθνικούς ηγέτες, να επιμένουν τρεις ή τέσσερις ημέρες μετά το συμβάν ότι πρέπει να δοθεί βοήθεια το συντομότερο δυνατόν. Δυστυχώς, πέρα από τη βραχυπρόθεσμη συνδρομή για ασφαλιστική κάλυψη, που θα έπρεπε να είναι 180 ημέρες, όπως έγινε αρχικά στις Ηνωμένες Πολιτείες, δεν προβλέπεται καμία οικονομική βοήθεια.
<P>
Από όσον γνωρίζω, δεν καταβλήθηκαν αποζημιώσεις για τις οικονομικές ζημίες από το κλείσιμο του εναέριου χώρου και των αεροδρομίων των ΗΠΑ ή για τα πρόσθετα μέτρα ασφάλειας που αναμένεται να θέσει σε εφαρμογή ο κλάδος των αερομεταφορών. Τα κράτη μέλη είναι εκείνα που πρέπει να αναλάβουν την ευθύνη για το κόστος της ασφάλειας. Εν ολίγοις, η κατάσταση είναι κάκιστη, αν όχι για άλλο λόγο, επειδή οι απώλειες των θέσεων εργασίας που προανείγγειλαν πριν από δύο μήνες πολλές επιχειρήσεις ήδη κλιμακώνονται λόγω της έλλειψης βοήθειας.
<P>
Εμείς στο Κοινοβούλιο θέλουμε δράση - και την θέλουμε τώρα. Δεν μας ενδιαφέρει να περιμένουμε την κατά περίπτωση εξέταση από την Επιτροπή που ίσως συμφωνηθεί κάποια στιγμή στο μέλλον. Απαιτούμε να διατεθούν τώρα προσωρινά πακέτα οικονομικής βοήθειας σε όσους τα δικαιούνται.
<P>
Εν κατακλείδι, οφείλω να ενημερώσω την Επιτροπή και το Συμβούλιο ότι προτίθεμαι να κρατήσω το ζήτημα αυτό πρώτο στην ημερήσια διάταξη και περιμένω τουλάχιστον να υποβληθεί έκθεση προς το Κοινοβούλιο σχετικά με την πρόοδο που έχει συντελεστεί έως τη δεύτερη περίοδο συνόδου του Νοεμβρίου. Ελπίζω ότι οι συνάδελφοι βουλευτές θα στηρίξουν τα σχόλιά μου, γιατί οφείλουμε να θυμόμαστε πως διακυβεύεται η επιβίωση χιλιάδων ανθρώπων. Η απραξία δεν είναι επιλογή, όπως δεν είναι επιλογή και μια διάλεξη για τα περιβαλλοντικά θέματα γιατί, με το ρυθμό που κινούμαστε, στο μέλλον δεν θα έχουμε αερομεταφορές να μας ανησυχούν.
<P>
(Χειροκροτήματα)

<SPEAKER ID=12 NAME="Simpson">
Κυρία Πρόεδρε, σήμερα το πρωΐ έφθασα στην αίθουσα αυτή με μία έτοιμη ομιλία για την κατάσταση στον κλάδο των αερομεταφορών. Ύστερα από όσα άκουσα από την προεδρεύουσα και την Επίτροπο σήμερα το πρωΐ, την άλλαξα ριζικά. Ειλικρινά, αυτά που ακούσαμε είναι εντελώς απαράδεκτα.
<P>
Έχουμε απέναντί μας το κλασικό σενάριο του Συμβουλίου Υπουργών, οι οποίοι αερολογούν σαν σύγχρονοι Νέρωνες ενώ ο κλάδος της πολιτικής αεροπορίας της Ευρωπαϊκής Ένωσης φλέγεται. Κυρία Προεδρεύουσα, βρισκόμαστε σε βαθιά κρίση. Εσείς, περισσότερο από κάθε άλλον, θα έπρεπε να το γνωρίζετε αυτό από το κράτος μέλος από το οποίο προέρχεστε. Κάποιες αεροπορικές εταιρείες χρεωκόπησαν. Αλλες βρίσκονται στα πρόθυρα της χρεωκοπίας - και ποια είναι η απάντηση που μας δίδεται; Μας προτείνεται να συζητήσει η Επιτροπή με τους Αμερικανούς για τη βοήθεια που δίνουν ώστε να προσπαθήσουμε να εξομοιώσουμε τους κανόνες του παιχνιδιού. Ώσπου να γίνει αυτό, δεν θα υπάρχουν πλέον ευρωπαϊκές αερομεταφορές για να επωφεληθούν! Χρειάζεται δράση τώρα. Δεν θέλουμε να ασχολούμαστε με λεπτομέρειες παραβλέποντας την ουσία, θέλουμε άμεση δράση για να μπορέσει να επιβιώσει ο τομέας των αερομεταφορών και να έχει δικό του μέλλον.
<P>
Η απάντηση από τις Ηνωμένες Πολιτείες, μετά τα γεγονότα της 11ης Σεπτεμβρίου, ήταν άμεση και καίρια. Διέθεσαν αμέσως 5 δισ. δολλάρια στις αερογραμμές τους και πρόσφεραν άλλα 10 δισ. δολλάρια υπό μορφή έμμεσης βοήθειας για να τις συνδράμουν σε περίπτωση ενδεχόμενων νέων κρίσεων. Ενώ εμείς τι κάναμε; Ασχολούμασταν με άσχετες λεπτομέρειες παραβλέποντας την ουσία και λέγαμε, "Ίσως κάνουμε αυτό" και, όπως είπε η κ. Foster, "Είπαμε ότι θα μπορούσαν να καταβληθούν αποζημιώσεις για τις χαμένες ημέρες" . Αυτό δεν αρκεί. Χρειάζεται άμεση δράση τώρα.
<P>
Αυτό που μου προξένησε φρίκη σήμερα ήταν ο τόνος της παρέμβασης της Επιτροπής και της Προεδρεύουσας. Είναι σαν να αποδέχονται ότι οι αεροπορικές εταιρείες πρέπει να πέσουν έξω και χιλιάδες θέσεις εργασίας να χαθούν, χωρίς να κάνουν τίποτε για να το σταματήσουν. Μέχρι σήμερα, υποψιαζόμουν ότι τα κράτη μέλη ήθελαν να χρησιμοποιήσουν αυτήν την κρίση για να ενοποιήσουν τον κλάδο, να ξεφορτωθούν μερικές αεροπορικές εταιρείες. Ε λοιπόν, σήμερα η Προεδρεύουσα σχεδόν το παραδέχτηκε. Εάν είναι έτσι, το καταδικάζω.
<P>
Σήμερα, έχουμε μαζί μας στα θεωρεία μέλη των εργατικών σωματείων. Τους λέω το εξής: σας προσφέρω την υποστήριξη της Ομάδας μου στην προσπάθεια να διατηρήσουμε ένα ζωντανό ευρωπαϊκό κλάδο αερομεταφορών. Δυστυχώς, από ό,τι άκουσα σήμερα, το Συμβούλιο Υπουργών απέχει πολύ από το να αναλάβει αντίστοιχη δέσμευση. Αναρωτιέμαι, κυρία Προεδρεύουσα, εάν οι λαοί θα θυμούνται στην ιστορία τη βελγική Προεδρία του 2001 ως την προεδρία που επέβλεψε τη διάλυση του ευρωπαϊκού κλάδου των αερομεταφορών.
<P>
(Χειροκροτήματα)

<SPEAKER ID=13 NAME="Costa, Paolo">
Κυρία Πρόεδρε, πιστεύω ότι πρέπει να διατηρήσουμε γερά νεύρα σε μια κατάσταση σαν αυτή που ζούμε σήμερα. Η Ομάδα μου προσυπέγραψε την πρόταση και είναι διατεθειμένη να συμμετάσχει, με κάθε τρόπο, σε κάθε πράξη που χρησιμεύει στην ταχεία και άμεση - και, ελπίζω, αποτελεσματική - αντιμετώπιση της κατάστασης που ζούμε, ακολουθώντας τρεις γραμμές: υπερασπίζοντας με κάθε τρόπο, από κάθε ενδεχόμενο αθέμιτο ανταγωνισμό των Ηνωμένων Πολιτειών, την ευρωπαϊκή βιομηχανία· επισπεύδοντας την αναδιάρθρωση της ευρωπαϊκής βιομηχανίας αυτής καθαυτής· τηρώντας τις υποχρεώσεις, τις οποίες είχαμε άλλωστε θέσει ήδη πριν από την κρίση, να εξασφαλίσουμε ωστόσο υψηλότερες συνθήκες ασφαλείας και σεβασμού του περιβάλλοντος από ό,τι είχαμε ποτέ μέχρι σήμερα.
<P>
Είναι πολλοί οι στόχοι που η Ευρώπη πρέπει να επιδιώξει ταυτοχρόνως, αν θέλουμε να βγούμε από την κατάσταση στην οποία βρισκόμαστε. Αυτό σημαίνει ασφαλώς ότι είναι ανάγκη να δώσει το Συμβούλιο όσο το δυνατόν συντομότερα στην Επιτροπή εντολή διαπραγμάτευσης, να μπορούμε να μιλάμε με ενιαία φωνή έναντι των ΗΠΑ, να μπορούμε να παρακολουθούμε τι συμβαίνει σ' εκείνο το μέτωπο: με λίγα λόγια, ότι πρέπει να αμυνθούμε ή ότι πρέπει να χρησιμοποιήσουμε τα ίδια όπλα στην κατάσταση που βρισκόμαστε.
<P>
Αυτό, εξάλλου, δεν μπορεί να αποτελέσει δικαιολογία - η άμυνα ενάντια σε μία επίθεση από μια βιομηχανία που αναδιαρθρώθηκε πρώτη, που έγινε πρώτη πιο ανταγωνιστική - για να διατηρηθεί η σημερινή κατάσταση. Πρέπει, λοιπόν, να διατηρήσουμε συνεκτικές τις ενισχύσεις μας, εντός των προαναφερθέντων ορίων των ενισχύσεων για τις επιχειρήσεις που έκλεισαν, του κόστους εξασφάλισης, του πρόσθετου κόστους ασφαλείας, αλλά τίποτα περισσότερο. Πρέπει να διατηρήσουμε με αυτούς τους όρους τις κρατικές ενισχύσεις και πρέπει επίσης να διαχειριστούμε με μεγάλη σύνεση τις φάσεις αναδιάρθρωσης. Είναι βέβαιο ότι η ευρωπαϊκή βιομηχανία θα πρέπει να περάσει από διάφορες, ακόμη και οδυνηρές, μορφές αναδιοργάνωσης, επομένως είναι πιθανό να υπάρξουν και άλλες χρεωκοπίες. Υπάρχουν, όμως, τρόποι και τρόποι διαχείρισής τους. Αυτό είναι θεμελιώδες και ίσως θα θέλαμε να ακούσουμε κάτι περισσότερο για αυτό, και από το Συμβούλιο και από την Επιτροπή, κάποιες περαιτέρω προτάσεις για τη διαχείριση των μεταβάσεων. Δίνω ένα πολύ μικρό παράδειγμα: η πτώχευση της Sabena ή η αναδιάρθρωση της νέας Sabena επιβάλλει σήμερα μια συζήτηση για τα slot στις ευρωπαϊκές αερομεταφορές. Υπάρχουν μικρές, ανταγωνιστικές εταιρείες που είναι σε θέση να δεχτούν, να προσλάβουν άτομα που θα ήταν διατεθειμένα για δραστηριότητες co-sharing μαζί τους. Λοιπόν, δεν πρέπει να περιοριστούμε στις αμυντικές συμπεριφορές, αλλά να ανοιχτούμε και σε αυτές τις δυνατότητες, με λίγα λόγια σε μια αγορά σε μεγαλύτερη εξέλιξη: πρέπει να έχουμε το θάρρος και την ικανότητα να την ακολουθήσουμε, όχι μόνο με αμυντικούς τρόπους, αλλά και με ενεργητικούς. Έτσι πιστεύω ότι θα μπορέσουμε να ανταποκριθούμε πολύ καλά και στις απαιτήσεις των συνδικάτων, στις απαιτήσεις των εργαζομένων, κατανοώντας ότι αυτός είναι ο σωστός τρόπος να εγγυηθούμε, μακροπρόθεσμα, πραγματική εργασία.
<P>
Ένα τελευταίο σημείο: δεν πρόκειται μόνο για πρόβλημα των εταιρειών αερομεταφορών, αλλά και για πρόβλημα ελκυστικότητας, δηλαδή ενός ολοκληρωμένου τουριστικού συνόλου. Αν δεν καταφέρουμε να ξαναεμπνεύσουμε εμπιστοσύνη στους συμπολίτες μας, να τους ξαναφέρουμε στα αεροπλάνα, πολλή δουλειά που κάνουμε θα αποδειχτεί ανώφελη. Αυτό είναι ένα εγχείρημα που δεν έχω ακούσει ακόμη να προσεγγίζεται, αλλά πιστεύω πως είναι το απώτατο καθήκον που όλοι πρέπει να αντιμετωπίσουμε.
<P>
(Χειροκροτήματα)

<SPEAKER ID=14 LANGUAGE="FR" NAME="Jonckheer">
Κυρία Πρόεδρε, κυρία Προεδρεύουσα του Συμβουλίου, κυρία Επίτροπε, η Ομάδα μου υποστηρίζει τους προσανατολισμούς που μόλις ανέπτυξε η Προεδρία του Συμβουλίου και η Επιτροπή. Πιστεύω ότι δεν πρέπει να παρασυρθούμε από την συζήτηση. Όπως αποδείχτηκε, ο κλάδος των εναέριων μεταφορών περνά μια κρίση συγκυριακή και διαρθρωτική, όπως άλλωστε και το σύνολο της ευρωπαϊκής και παγκόσμιας οικονομίας. Η πραγματική απάντηση στο πρόβλημα της απασχόλησης είναι, λοιπόν, να δοθεί μια νέα πνοή στην ανάπτυξη και στην παγκόσμια πολιτική κοινωνικής αλληλεγγύης και δημιουργίας θέσεων απασχόλησης.
<P>
Αναφορικά με τον κλάδο των εναέριων μεταφορών και σε σχέση με την συνεδρίαση που ανήγγειλε η κ. Επίτροπος με θέμα τον κοινωνικό διάλογο, πιστεύω ότι η επιδείνωση των συνθηκών εργασίας και η μείωση των μισθών που πρόκειται να πλήξει τον εν λόγω κλάδο είναι ένα σημείο που χρήζει ιδιαίτερης προσοχής. Εξάλλου, στο πλαίσιο της ευρωπαϊκής Ένωσης, επιθυμούμε την έγκριση της πολιτικής ανταγωνισμού, η οποία όμως δεν πρέπει να εμποδίζει, αλλά αντίθετα πρέπει να επιτρέπει, την αναδιάρθρωση του κλάδου. Από την άλλη πλευρά, επιθυμούμε αυτή η πολιτική μεσοπρόθεσμης αναδιάρθρωσης να είναι συμβατή με τις κατευθυντήριες γραμμές της Λευκής Βίβλου για την πολιτική των μεταφορών, δηλαδή την ανάπτυξη μιας πολύπλευρης πολιτικής μεταφορών, η οποία θα αντανακλά μεσοπρόθεσμα τo πραγματικό κόστος για το σύνολο των κλάδων. Τέλος, και νομίζω ότι πρέπει να επικεντρώσουμε την προσοχή μας σε αυτό το σημείο, η πλειοψηφία του Σώματός μας ήταν πάντα κατά της παροχής πακέτων κρατικών ενισχύσεων. Δεν μπορώ να διανοηθώ ότι η πλειοψηφία αυτού του Σώματος θα δώσει το πράσινο φως για την παροχή πακέτου κρατικών ενισχύσεων σε ένα συγκεκριμένο τομέα.
<P>
Τέλος, αναφορικά με τις Ηνωμένες Πολιτείες, ας είμαστε ειλικρινείς μεταξύ μας. Οι Ηνωμένες Πολιτείες της Αμερικής μας έφεραν ενώπιον τετελεσμέvων γεγονότων. Η πολιτική παροχής οικονομικής ενίσχυσης προς των κλάδο των εναέριων μεταφορών τους είναι απαράδεκτη και αντίθετη με τον διεθνή θεμιτό ανταγωνισμό. Επειδή, ωστόσο, δεν είναι προφανώς δυνατό να υποβάλουμε αυτό το ζήτημα στην κρίση του ΠΟΕ, πρέπει, στα πλαίσια της διεθνούς εταιρικής σχέσης Ηνωμένων Πολιτειών - Ευρώπης, η Ευρωπαϊκή Ένωση να μπορέσει να εδραιώσει τα νόμιμα συμφέροντα, τα οποία στο μέλλον θα ωφελήσουν τόσο τις αμερικανικές όσο και τις ευρωπαϊκές αεροπορικές εταιρίες.

<SPEAKER ID=15 LANGUAGE="DE" NAME="Markov">
. (DE) Κυρία Πρόεδρε, κυρία Επίτροπε, κυρία Πρόεδρε του Συμβουλίου, η οικονομική κατάσταση και η κατάσταση της απασχόλησης στον τομέα των αεροπορικών μεταφορών και στους συναφείς τομείς της βιομηχανίας και των υπηρεσιών είναι κρίσιμη. Αυτή η κατάσταση δεν οφείλεται, ωστόσο, μόνο στα γεγονότα της 11ης Σεπτεμβρίου, αλλά οξύνθηκε δραματικά λόγω αυτών των γεγονότων. Η απώλεια της εμπιστοσύνης των επιβατών και συνεπώς λιγότεροι επιβάτες, οι απώλειες λόγω του κλεισίματος του εναέριου χώρου των Ηνωμένων Πολιτειών και των αεροδρομίων, η μη παροχή ασφαλιστικής κάλυψης, η μείωση των τουριστών από τις ΗΠΑ και την Απω Ανατολή αποτελούν την κύρια αιτία, καθώς και η ακύρωση ή αναβολή των παραγγελιών για νέα αεροσκάφη.
<P>
Οι βασικές αιτίες αυτής της κρίσης είναι όμως διαρθρωτικής φύσεως: καταστροφικός ανταγωνισμός των αεροπορικών εταιριών μεταξύ τους, πλεονάζουσα δυναμικότητα, γενική οικονομική ύφεση, εσφαλμένες αποφάσεις από τις διευθύνσεις των εταιριών. Το παρόν ψήφισμα του Ευρωπαϊκού Κοινοβουλίου αφορά τη λήψη μιας σειράς απαραίτητων μέτρων, για παράδειγμα αποζημίωση για το κλείσιμο του εναέριου χώρου και των αεροδρομίων, οικονομική υποστήριξη ή εγγυήσεις από τα κράτη μέλη ως αποζημίωση για την μη παροχή ασφαλιστικής κάλυψης, την επεξεργασία προτάσεων για την οικονομική υποστήριξη του κλάδου της ευρωπαϊκής πολιτικής αεροπορίας για να επιτευχθούν ίσες ευκαιρίες ανταγωνισμού με τις Ηνωμένες Πολιτείες, επεξεργασία στρατηγικών για τη διατήρηση ή τη δημιουργία θέσεων απασχόλησης. Η Συνομοσπονδιακή Ομάδα της Ευρωπαϊκής Ενωτικής Αριστεράς-Αριστερά των Πρασίνων των Βορείων Χωρών υποστηρίζει αυτό το ψήφισμα, αν και γνωρίζουμε ότι έχει βραχυπρόθεσμο προσανατολισμό και αποτελεί μόνο το πρώτο βήμα, το οποίο όμως πρέπει να γίνει άμεσα.
<P>
Μεσοπρόθεσμα και μακροπρόθεσμα χρειαζόμαστε έναν εναρμονισμένο ευρωπαϊκού εναέριο χώρο, υψηλότερα πρότυπα ποιότητας και ασφαλείας, άριστα εκπαιδευμένο προσωπικό, υψηλά κοινωνικά πρότυπα, και όχι φτηνά εργατικά χέρια. Οι μαζικές απολύσεις που έγιναν στον κλάδο της πολιτικής αεροπορίας ακόμη και πριν από τις 11 Σεπτεμβρίου είναι για μας τελείως απαράδεκτες. Χρειαζόμαστε μια στρατηγική για το συντονισμό των διαφορετικών τρόπων μεταφοράς, δηλαδή μια συνολική ευρωπαϊκή αντίληψη για τις μεταφορές. Το πρόβλημα δεν μπορεί να επιλυθεί μεμονωμένα.

<SPEAKER ID=16 NAME="Poli Bortone">
Κυρία Πρόεδρε, τη στιγμή που, μετά το σοκ της 11ης Σεπτεμβρίου, είχε ήδη εκδηλωθεί δραματικά η κρίση της αεροναυτικής βιομηχανίας και των συναφών της κλάδων, η κατάσταση περιπλέχθηκε περαιτέρω με τα γεγονότα των τελευταίων ημερών, που μας θέτουν ενώπιον ενός προβλήματος: προβλήματος της κρίσης, γενικά, και προβλήματος της ασφάλειας, αν αποδειχθεί τελικά έγκυρη η ερμηνεία του αεροπορικού δυστυχήματος, που θα μας έκανε να σκεφθούμε με μεγαλύτερη προσοχή το πρόβλημα της συντήρησης για τον σκοπό της ασφάλειας των μέσων.
<P>
Αναμφίβολα η εμπόλεμη κατάσταση και η οικονομία του πολέμου επέβαλαν στη συνέχεια μια επίσπευση των γεγονότων σε σχέση με μια πραγματική κρίση των εταιρειών αερομεταφορών, που έχουν ήδη οδηγήσει τη Sabena και τη Swissair σε ακραίες συνέπειες: κρίση που, όπως ειπώθηκε, οφείλεται σε πολλούς και διάφορους λόγους, με διόλου ασήμαντη - βέβαια - μια εμφανή κακοδιαχείριση του τομέα από στρατηγική άποψη, που έκανε τις εταιρείες αερομεταφορών, θα μπορούσαμε να πούμε, υπερβολικά ατομιστικές, ελάχιστα διατεθειμένες να υιοθετήσουν μορφές κοινοπραξίας που θα τους επέτρεπαν να εξορθολογίσουν τους ανθρώπινους, τους διαρθρωτικούς και τους οικονομικούς πόρους· είδαμε εσφαλμένες τιμολογιακές πολιτικές που συχνά απέκλιναν από τους κανόνες περί ανταγωνισμού, αεροδρόμια - αναφέρω τη Malpensa, για να φέρω ως παράδειγμα τη χώρα μου - ελάχιστα αξιόπιστα και από την άποψη της ασφάλειας.
<P>
Σήμερα είναι σαφές ότι, στην παρούσα κατάσταση, το πρόβλημα τίθεται με όρους δραματικά επείγουσας ανάγκης, ενώπιον της απώλειας πάνω από 30 χιλιάδων θέσεων εργασίας στην Ευρώπη και 180 χιλιάδων θέσεων εργασίας στον κόσμο. Στην Ιταλία, η εθνική εταιρεία της χώρας μου έθεσε το πρόβλημα της αύξησης του κεφαλαίου της. Προετοιμάζεται για ένα είδος κούρας λιτότητας με περικοπή άλλων 1 000 θέσεων εργασίας πέρα από τις 2 500 που είχαν ήδη εξαγγελθεί. Η Italiatour, η Eurofly, η μονάδα πληροφορικής Sygmatravel θα συρρικνωθούν δραστικά, αν δεν καταργηθούν. Η αύξηση του κεφαλαίου θα πρέπει να έχει τη συγκατάθεση των Βρυξελλών. Η Επιτροπή είχε ήδη εγκρίνει, στις 17 Οκτωβρίου, την καταβολή δημόσιας επιδότησης 387 εκατομμυρίων ευρώ, αλλά οι ανάγκες της Alitalia ανέρχονται σε 1,5 δισεκατομμύρια ευρώ και δεν ξέρουμε μέχρι ποιο σημείο θα είναι αποτελεσματικές οι ενέργειες στις οποίες προέβη το Υπουργείο Οικονομικών με την έκδοση ομολόγων. Πιθανόν να αποδειχθεί πιο αποτελεσματική, ως διαρθρωτική μεταρρύθμιση, η ενίσχυση των εμπορικών δεσμών με την Air France ή η ένταξη στην κοινοπραξία Skyteam.
<P>
Εν κατακλείδι, δίνοντας τη συγκατάθεσή μας στην κοινή πρόταση ψηφίσματος, μπορούμε να υποστηρίξουμε ότι η κατάσταση επιβάλλει παρεμβάσεις ποικίλης φύσεως από πλευράς της Ευρωπαϊκής Ένωσης, παρεμβάσεις εξαιρετικά επείγουσες που, με την πολύτιμη βοήθεια των ευρωπαίων κοινωνικών εταίρων, καταφέρνουν να αποκρούσουν σήμερα όσο περισσότερο γίνεται την επαπειλούμενη κατάσταση κρίσης. Στη συνέχεια, όμως, θα χρειαστεί να προγραμματιστούν παρεμβάσεις στο επίπεδο του εκσυγχρονισμού και του εξορθολογισμού του τομέα, καθώς και μια έντονη και εμφανής προσπάθεια υπέρ του τουρισμού, ο οποίος, όπως ήδη ειπώθηκε, είναι ένας τομέας για τον οποίο μιλάμε πολύ συχνά, αλλά για τον οποίο αντικειμενικά πολύ λίγα γίνονται ακόμα.
<P>
Ελπίζουμε, τέλος, ότι οι επικείμενοι πλέον προβληματισμοί για τη Λευκή Βίβλο των μεταφορών θα μπορέσουν να οδηγήσουν σε έντονες και βέβαιες δεσμεύσεις, προς υποστήριξη της οικονομίας του τομέα των μεταφορών και του τουρισμού, υπέρ των πολυάριθμων εργαζομένων και προπαντός των οικογενειών τους που δεν μπορούν να υποστούν περαιτέρω ζημίες.

<SPEAKER ID=17 LANGUAGE="NL" NAME="Van Dam">
Κυρία Πρόεδρε, οι τρομοκρατικές επιθέσεις της 11ης Σεπτεμβρίου και η αεροπορική τραγωδία της προηγούμενης Δευτέρας αποτέλεσαν ένα απότομο ξύπνημα για όλους μας. Τόσο όσον αφορά την παροδικότητα της ανθρώπινης ζωής όσο και σχετικά με τη συνοχή της κοινωνίας μας. Μία επίθεση κατά των Ηνωμένων Πολιτειών αποτελεί συγχρόνως επίθεση κατά του υπολοίπου πολιτισμένου κόσμου και αντιστρόφως.
<P>
Σήμερα, τη στιγμή που οι συνέπειες των επιθέσεων καθίστανται όλο και ποιο προφανείς, χρειάζεται να αναζητήσουμε λύσεις σχετικά με τις οικονομικές επιπτώσεις. Πιστεύουμε ότι οι λύσεις που θα πρέπει να βρεθούν θα πρέπει να ευθυγραμμίζονται με την γραμμή που ακολουθεί η Ευρωπαϊκή Ένωση για τον τομέα των μεταφορών. Καταρχάς οι επιχειρήσεις οφείλουν να λειτουργούν χωρίς άμεσες κρατικές ενισχύσεις. Οι αποφάσεις σχετικά με την ενδεχόμενη παροχή παρεκκλίσεων σχετικά με τις κρατικές ενισχύσεις θα πρέπει φυσικά να λαμβάνονται στα σωστά πλαίσια δεδομένου του παγκόσμιου χαρακτήρα της αγοράς αεροπορικών μεταφορών. Θα ήταν απαράδεκτο να κηρύττουν πτώχευση ευρωπαϊκές εταιρίες ελλείψει έκτακτων κρατικών ενισχύσεων, ενώ σε άλλα σημεία του πλανήτη παρέχονται κρατικές ενισχύσεις προκειμένου να κρατηθούν αεροπορικές επιχειρήσεις εν ζωή. Δεδομένων των μέτρων που έλαβαν οι Ηνωμένες Πολιτείες, η Ευρωπαϊκή Ένωση οφείλει να αποκλείσει την μηδενική λύση. Χρειάζεται επομένως να αποφασίσουμε πόσο μακριά μπορούμε, θέλουμε και οφείλουμε να προχωρήσουμε, και μάλιστα το ταχύτερο δυνατόν. Το πρόβλημα δεν περιορίζεται αποκλειστικά στις εναέριες μεταφορές. Εκτός από αυτές πλήττονται σοβαρά κάθε λογής συναφείς τομείς, καθώς και ο τουρισμός. Θα πρέπει συγχρόνως να διακρίνουμε μεταξύ μακροπρόθεσμων και βραχυπρόθεσμων μέτρων.
<P>
Καταρχάς οι ενισχύσεις θα πρέπει να περιορίζονται αποκλειστικά στους πληττόμενους τομείς και στις ζημίες που αποτελούν άμεσες συνέπειες των επιθέσεων της 11ης Σεπτεμβρίου. Η αντιστάθμιση του ασφαλιστικού κόστους αποτελεί μέτρο λογικό και καταρχήν απαιτείται επίσης κάποια αποζημίωση για απολεσθέντα έσοδα, καθώς σε αντίθετη περίπτωση θα επιβιώσουν λίγες μόνο αεροπορικές εταιρίες στην Ευρωπαϊκή Ένωση. Βέβαια, αυτό δεν σημαίνει ότι θα πρέπει να διατηρήσουμε εν ζωή οικονομικά παραπαίουσες επιχειρήσεις υπό το πρόσχημα των αποζημιώσεων.
<P>
Κατόπιν, τα μακροπρόθεσμα μέτρα, κυρία Πρόεδρε: ο παγκόσμιος χαρακτήρας των αεροπορικών μεταφορών και η ανάγκη προσφοράς ανταγωνιστικών υπηρεσιών αναγκάζει τις επιχειρήσεις να επιδιώκουν διαρκώς οικονομίες κλίμακας. Έτσι επιβιώνουν λιγότερες επιχειρήσεις τη στιγμή αυτή στην Ευρωπαϊκή Ένωση, αλλά και εκτός αυτής. Με τον τρόπο αυτόν, ο τομέας των αεροπορικών μεταφορών παγκοσμιοποιείται πραγματικά. Οι εθνικές και διμερείς νομοθεσίες οφείλουν να λάβουν υπόψη την νέα κατάσταση, καθώς επίσης και διάφορα υφιστάμενα δικαιώματα. Αυτά τα δικαιώματα δεν καθορίζονται από εθνικές αξιώσεις, αλλά από την αγορά. Συμφωνώ επομένως με τα μέτρα που προτείνει η Ευρωπαϊκή Επιτροπή, περιμένω δε ότι η Ευρωπαϊκή Ένωση θα μπορέσει να εξασφαλίσει πλεονεκτήματα και για άλλους τομείς.

<SPEAKER ID=18 LANGUAGE="NL" NAME="Vanhecke">
Κύρια Πρόεδρε, η χρεοκοπία της βελγικής αεροπορικής εταιρίας Sabena πριν από λίγες ημέρες δεν αποτελεί μόνο τη σημαντικότερη χρεοκοπία στην βελγική ιστορία, αλλά αποτελεί πρώτα απ' όλα ένα ανθρώπινο και κοινωνικό δράμα για 7 500 έως και 12 000 ίσως εργαζομένους. Αναφέρθηκε ήδη, και είναι εξάλλου προφανές, ότι η Sabena δεν αποτελεί μεμονωμένη περίπτωση. Πάρα πολλές αεροπορικές εταιρίες αντιμετωπίζουν δύσκολους καιρούς, ενώ η κατάσταση δεν βελτιώθηκε με τα γεγονότα της 11ης Σεπτεμβρίου. Το γνωρίζω αυτό, όμως σχετικά με το φάκελο της Sabena η Πρόεδρος του Συμβουλίου, η κ. Durant, αποσιώπησε δύο εξαιρετικά σημαντικά ζητήματα από το Κοινοβούλιο.
<P>
Πρώτο σημαντικό ζήτημα: η Sabena παρουσιάζει εδώ και 40 χρόνια ήδη χωρίς εξαίρεση έλλειμμα, εκτός από ένα και μόνο χρόνο, κατά τον οποίο προφανώς δεν παρουσίασε έλλειμμα εξαιτίας κάποιου λογιστικού τεχνάσματος. Οι φορολογούμενοι αναγκάστηκαν να καταβάλουν κατά τα τελευταία 40 χρόνια 62 δισεκατομμύρια βελγικά φράγκα υπέρ της επιχείρησης αυτής.
<P>
Δεύτερον: οι αιτίες. Η Sabena αποτελούσε βελγική κρατική επιχείρηση με όλα τα χαρακτηριστικά του βελγικού κράτους και του Σοσιαλιστικού Κόμματος. Εννοώ την πολιτική "ρεμούλα" , πολιτικούς διορισμούς αποδεδειγμένα ανίκανων και πολιτικές παρεμβάσεις του βελγικού στέμματος προκειμένου να διατηρηθεί η επιχείρηση σε γαλλόφωνα χέρια. Για τους λόγους αυτούς τορπιλίσθηκε η συμμαχία με την KLM, όπως γνωρίζουν οι πάντες στη χώρα μου. Η Βουλή των Αντιπροσώπων διορίζει την στιγμή αυτή κοινοβουλευτική εξεταστική επιτροπή, προκειμένου να εξετάσει λεπτομερώς τη χρόνια κακοδιαχείριση. Τέτοιες εξεταστικές επιτροπές δεν διορίζονται στη χώρα μου ελαφρά τη καρδία. Ο τομέας των εναέριων μεταφορών περνά δύσκολους καιρούς, ναι, συμφωνούμε, και χρειάζεται να βρούμε λύσεις στην Ευρώπη στη βάση της αρχής "πρώτα η Ευρώπη" , όπως ακριβώς οι Αμερικανοί λένε "America first" . Όμως στο φάκελο της Sabena θα πρέπει πρώτα απ' όλα να αναζητηθούν οι υπεύθυνοι εκεί που βρίσκονται, δηλαδή στον βελγικό βασιλικό οίκο και στις διάφορες βελγικές κυβερνήσεις.

<SPEAKER ID=19 LANGUAGE="NL" NAME="Thyssen">
Κύριε Πρόεδρε, οι αεροπορικές εταιρίες, ο κλάδος της αεροπορικής βιομηχανίας και ο τουρισμός αποτελούν προφανώς τα πρώτα και περισσότερο ορατά θύματα της 11ης Σεπτεμβρίου, όμως ας μην λησμονούμε ότι πέρα από τον τουρισμό διάφορες μικρομεσαίες επιχειρήσεις και οι εργαζόμενοι στον τομέα των υπηρεσιών εδάφους catering καθώς και σε περιοχές κοντά σε αεροδρόμια υφίστανται στο πετσί τους το δράμα αυτό.
<P>
Οι μικρομεσαίες επιχειρήσεις στο Βέλγιο αναμένουν την απώλεια μίας θέσεως εργασίας για κάθε απώλεια θέσεως εργασίας στη Sabena. Πιστεύουμε ότι θα πρέπει να καταβληθούν προσπάθειες ώστε οι κρατικές ενισχύσεις, με οιαδήποτε μορφή αυτές παρασχεθούν, να αποβούν προς όφελος όλων των πληττόμενων τομέων. Ελπίζουμε να μπορέσουμε τα μέτρα, τα οποία είναι σε θέση να λάβει η Επιτροπή, να εφαρμοσθούν γρήγορα και σε μεγάλη κλίμακα. Ζητούμε καταρχάς την πραγματοποίηση κρατικών επενδύσεων στην ασφάλεια των αερομεταφορών, την επίσπευση της εξέτασης των συγκεκριμένων χρηματοδοτικών φακέλων, καθώς και την παράταση, έστω και προσωρινά, της ελαστικής πολιτικής για την διαχείριση των slots αεροδρόμια.
<P>
Η δεινή κατάσταση θα πρέπει να αποτελέσει κίνητρο για την Επιτροπή, προκειμένου να λάβει αυστηρή στάση κατά πρακτικών στρέβλωσης του ανταγωνισμού στις διατλαντικές σχέσεις. Τη στιγμή αυτή εξαρτώμεθα από πολλούς παράγοντες. Εάν όλοι αυτοί κινηθούν αρνητικά συγχρόνως, θα αντιμετωπίσουμε απόλυτο χάος, όπως έδειξε με δραματικό τρόπο το παράδειγμα της Sabena. Ως μέλος του βελγικού κοινοβουλίου, ζητώ να αντιμετωπιστεί η DAT όπως κάθε άλλη αεροπορική εταιρία η οποία αντιμετωπίζει τις συνέπειες της 11ης Σεπτεμβρίου. Θα πρέπει να θεωρηθεί και αυτή ως επιχείρηση η οποία υφίσταται αναδιάρθρωση και δικαιούται της ίδιας αντιμετώπισης όπως και οι άλλες επιχειρήσεις οι οποίες αντιμετωπίζουν την ίδια κατάσταση.
<P>
Τέλος, κύριε Πρόεδρε, θα ήθελα να ευχηθώ καλό κουράγιο στους εργαζόμενους και στις ανεξάρτητες επιχειρήσεις που πλήττονται από αυτή την κατάσταση, ελπίζω δε ότι σύντομα θα μπορέσουμε να τους προσφέρουμε καλύτερες προοπτικές.

<SPEAKER ID=20 LANGUAGE="FR" NAME="Zrihen">
Κύριε Πρόεδρε, ενώπιον της κοινωνικής καταστροφής που αντιπροσωπεύει η πτώχευση της Sabena για το Βέλγιο, θα ήθελα να δώσω μια πνοή ανθρωπιάς σε αυτήν την συνάντηση, αφιερώνοντας τα πρώτα μου λόγια σε όλους εκείνους, οι οποίοι βρέθηκαν από την μια μέρα στην άλλη χωρίς εργασία. Καλώ εκείνους, οι οποίοι ενδεχομένως θα χρησιμοποιήσουν τον συγκεκριμένο φάκελο εναντίον των δημοσίων επιχειρήσεων, να αναλογιστούν καλά τις ευθύνες όλων μας. Ναι, η Ευρώπη φέρει ευθύνη, εφόσον ορισμένα μέλη της Επιτροπής τίθενται υπέρ της βίαιης, απάνθρωπης και εσπευσμένης ελευθέρωσης. Ναι, η Ευρώπη εμφανίζεται σήμερα στα μάτια όλων σαν ο μοναδικός υποκινητής αυτής της διαδικασίας. Οι πολίτες δεν θέλουν όμως μια τέτοια Ευρώπη. Eπιθυμούν σήμερα να οικοδομήσουν, με τη βοήθειά μας, μια Ευρώπη με κοινωνικό χαρακτήρα, με τα χαρακτηριστικά που υπερασπιστήκαμε στη Λισαβόνα, η οποία αξιοποιεί τους δείκτες σύγκλισης για να δημιουργήσει νέες θέσεις εργασίας και να καταπολεμήσει την ανεργία, μια Ευρώπη, τέλος, η οποία αρνείται τον μοιραίο χαρακτήρα της αγοράς. Οι δώδεκα χιλιάδες υπάλληλοι της Sabena που απολύθηκαν στην αρχή του μήνα είναι τα πρώτα θύματα του κύματος ελευθέρωσης που σαρώνει τον κλάδο των εναέριων μεταφορών. Και άλλες εταιρείες ανακοινώνουν ανησυχητικά στοιχεία. Χιλιάδες άτομα φοβούνται μήπως βρεθούν στον δρόμο και δεν καταλαβαίνουν την αδιάλλακτη στάση της Ευρωπαϊκής Επιτροπής ως προς τις προθεσμίες καταβολής βοηθητικής πίστωσης στη βελγική εταιρεία, τη στιγμή που οι Ηνωμένες Πολιτείες επιχορηγούν με δισεκατομμύρια δολάρια τους εθνικούς τους αερομεταφορείς με σκοπό να διατηρήσουν την ευρωπαϊκή πελατεία. Θεωρούν απαράδεκτο το γεγονός ότι η Επιτροπή προτιμά τις ποινές και τις αυταρχικές αποφάσεις, στο όνομα του φιλελευθερισμού και της αγοράς, ενώ, ταυτόχρονα, αυτός ο σκληρός φιλελευθερισμός υπενθυμίζει τα όριά του με τις αλλεπάλληλες παύσεις λειτουργίας εταιρειών στην Ευρώπη. Με την εφαρμογή της διαδικασίας της Λισαβόνας, οι κοινοτικές αρχές και τα κράτη μέλη απέδειξαν ότι μπορούν να υπολογίσουν, τόσο τις εδαφικές συνέπειες, όσο και τις συνέπειες στον ανθρώπινο παράγοντα, της κάθε απόφασης. Η τόσο τυφλή ελευθέρωση δεν θα προωθήσει το ευρωπαϊκό όραμα, την εμπιστοσύνη στα ευρωπαϊκά θεσμικά όργανα, το σχέδιο ειρήνευσης και κοινωνικής προόδου. Θα οδηγήσει αναπόφευκτα τους πολίτες να απορρίψουν το απλοϊκό αυτό ευρωπαϊκό όραμα.
<P>
Η ψηφοφορία για την έκθεση Langen στο Ευρωπαϊκό Κοινοβούλιο, πριν από δύο ημέρες, κυρία Επίτροπε, επιβεβαίωνε το γεγονός ότι δεν πρέπει να ανοιχθούν στον ανταγωνισμό ορισμένοι κλάδοι, μεταξύ των οποίων και οι κλάδοι με τους οποίους ασχολείστε εσείς. Ας είμαστε ειλικρινείς, δεν απορρίπτουμε τις σύγχρονες και αποτελεσματικές δημόσιες επιχειρήσεις, δεν επιθυμούμε όμως να θυσιαστούν και να χλευαστούν. Προσμένουμε ένα επίδοξο σχέδιο οικονομικής ανάπτυξης, ένα σχέδιο ανθρώπινο, ευφυές που θα επιτρέψει την αειφόρο ανάπτυξη. Ελπίζω ότι αυτό το αποτέλεσμα θα έχουμε την 3η Σεπτεμβρίου.

<SPEAKER ID=21 LANGUAGE="NL" NAME="Sterckx">
Κύριε Πρόεδρε, κυρία Πρόεδρε, κυρία Επίτροπε, αυτά που συνέβησαν στην χώρα μου με τη Sabena είναι φοβερά δραματικά και χαίρομαι που η βελγική κυβέρνηση καταβάλλει μία σημαντική προσπάθεια προκειμένου να αντιμετωπίσει τις άμεσες και έμμεσες κοινωνικές συνέπειες των πρόσφατων γεγονότων. Οι συνέπειες αυτές είναι φυσικά αδύνατον να αντιμετωπισθούν στο σύνολό τους όταν έχουμε τέτοια κολοσσιαία χρεοκοπία, είναι όμως όπως και να έχει σημαντικό να καταβληθεί μία έμμεση προσπάθεια στο τομέα της κατάρτισης και της μετεκπαίδευσης. Θα ήθελα επίσης να παρακαλέσω την Επίτροπο να μας πληροφορήσει σύντομα εάν συμβαίνει τίποτα σε ευρωπαϊκό επίπεδο, περί ποίων ποσών πρόκειται και τι είδους προσπάθειες καταβάλλονται στις διάφορες αεροπορικές εταιρίες. Η Sabena αποτέλεσε βέβαια μία θεαματική περίπτωση, όμως και άλλες αεροπορικές εταιρίες αντιμετωπίζουν κοινωνικά δράματα. Για το λόγο αυτό χρειάζεται μία ευρωπαϊκή προσέγγιση και μία ευρωπαϊκή ενίσχυση, έτσι ώστε να δουν οι πολίτες ότι κάτι κάνει η Ευρώπη. Διότι πολύ σωστά ανέφερε μόλις ο συνάδελφος, ότι τη στιγμή αυτή δίνεται μία μονομερής εικόνα για την Ευρώπη και πιστεύω ότι θα πρέπει να αποκατασταθεί η αλήθεια.
<P>
Ένα είναι για μένα σαφές: πιστεύω ότι δεν έχουν πλέον να διαδραματίσουν ξεχωριστό ρόλο τα κράτη μέλη με ξεχωριστή αντιμετώπιση των εναέριων μεταφορών σε κάθε κράτος μέλος. Εδώ και χρόνια υποστηρίζουμε αυτό, παρόλο που υπάρχουν ακόμη κάποιοι στο Κοινοβούλιο, οι οποίοι θεωρούν ότι θα πρέπει να διατηρηθούν οι εθνικές προσεγγίσεις. Πιστεύω ότι η κατάσταση αυτή θα πρέπει επιτέλους να λάβει τέλος. Χρειάζεται να υιοθετήσουμε μία ευρωπαϊκή προσέγγιση. Οι εθνικές κρατικές ενισχύσεις προς τις αεροπορικές εταιρίες δεν έχουν πλέον κανένα νόημα. Οφείλουμε να αποφασίσουμε το ταχύτερο εάν είναι δυνατή η παροχή ευρωπαϊκής ενίσχυσης προς ένα ευρωπαϊκό τομέα - συμφωνώ μαζί σας, συνάδελφε Simpson - και υπό ποίες συνθήκες. Ωστόσο δεν πιστεύω ότι το πρόβλημα μπορεί να επιλυθεί λέγοντας: εντάξει, θα διαθέσουν αυτοί 5 δισεκατομμύρια δολάρια, θα διαθέσουμε και εμείς 5 δισεκατομμύρια ευρώ. Δεν νομίζω ότι μπορεί να επιλυθούν έτσι τα προβλήματα, διότι χρειάζονται συγχρόνως και αναδιαρθρώσεις στον τομέα. Δεν θα είχε κανένα απολύτως νόημα να εξακολουθήσει το βελγικό κράτος, ή ενδεχομένως η Ευρωπαϊκή Ένωση, να υποστηρίζει την Sabena και να την κρατά εν ζωή με ενισχύσεις. Η Sabena χρειαζόταν αναδιάρθρωση, η Sabena έπρεπε να είχε κάνει κάτι και γι' αυτό συνέβησαν οι θλιβερές εξελίξεις. Για πάρα πολύ καιρό τα προβλήματα της Sabena δεν αντιμετωπίστηκαν ορθολογικά. Έτσι τα γεγονότα τέθηκαν εκτός ελέγχου. Κρίμα, ελπίζω όμως να εξαγάγουμε τα αναγκαία συμπεράσματα.
<P>
Το γεγονός ότι η Sabena αποτελεί τον πρώτο εθνικό αερομεταφορέα ο οποίος χάνεται στην Ευρωπαϊκή Ένωση, μιλά από μόνο του. Θέλαμε να έχουμε εθνικούς αερομεταφορείς, όμως - το ανέφεραν αυτό επίσης και αρκετοί προλαλήσαντες - έχει περάσει πλέον αυτός ο καιρός. Χρειαζόμαστε ευρωπαϊκή προσέγγιση, δηλαδή: ελέγχους στην εναέρια κυκλοφορία, μέτρα ασφαλείας και συμφωνίες με τρίτες χώρες. Χαίρομαι, κυρία υπουργέ, που έχετε ανοιχτή στάση για το ζήτημα αυτό, ελπίζω όμως ότι θα μπορέσετε να πείσετε όλους τους συναδέλφους σας, διότι ακριβώς το Συμβούλιο είχε εκφράσει αντιρρήσεις σχετικά. Τα κράτη μέλη δεν θέλουν να εγκαταλείψουν τους εθνικούς τους αερομεταφορείς δεν θέλουν ευρωπαϊκή προσέγγιση και η στάση τους μας κοστίζει τώρα ακριβά, διότι οι Αμερικανοί μπορούν να ακολουθούν μία ενιαία πολιτική, ενώ εμείς όχι. Δεν αντιπροσωπεύεται με ενιαίο τρόπο σε διεθνές επίπεδο ο τομέας των αερομεταφορών. Τα δεκαπέντε κράτη μέλη συνάπτουν συμφωνίες για "ανοικτούς ουρανούς" και λοιπά, και λοιπά, συναγωνιζόμενο το ένα την πολιτική του άλλου. Ελπίζω λοιπόν, κυρία Πρόεδρε του Συμβουλίου, να μπορέσετε να πείσετε τους συναδέλφους σας. Ελπίζω επίσης να πεισθούν όλα τα μέλη του Κοινοβουλίου ότι οφείλουμε επιτέλους να αντιδρούμε ευρωπαϊκά και όχι πλέον εθνικά.

<SPEAKER ID=22 LANGUAGE="FR" NAME="Ainardi">
Κύριε Πρόεδρε, νομίζω ότι, ενώπιον της ύφεσης στον αεροναυπηγικό κλάδο, καθώς και στον κλάδο των εναέριων μεταφορών, έχουμε πράγματι ανάγκη από αποφάσεις ικανές να αποκαταστήσουν την εμπιστοσύνη και να δημιουργήσουν νέες προοπτικές. Προσωπικά, δεν με ικανοποιεί η απάντηση της Επιτροπής που ευνοεί την επίσπευση των αναδιαρθρώσεων στον κλάδο των εναέριων μεταφορών. Τάσσομαι υπέρ μιας ευρωπαϊκής προσέγγισης και πρέπει στην συνέχεια να συζητήσουμε το περιεχόμενο και τον τρόπο εφαρμογής της. Στόχος μας η αποκατάσταση της εμπιστοσύνης· Νομίζω ότι η εμπιστοσύνη είναι συνδεδεμένη με την ασφάλεια. Μια από τις διαστάσεις της ασφάλειας σε αυτόν τον κλάδο, όπως και σε άλλους κλάδους, σχετίζεται με την τεχνογνωσία, τις ικανότητες και τα προσόντα του προσωπικού. Κυρία Επίτροπε, συμφωνώ απόλυτα με το επείγον της ανάπτυξης κοινωνικού διαλόγου. Ωστόσο, δεν πρέπει να αρκούμαστε μόνο στον κοινωνικό διάλογο, τη στιγμή που οι πολίτες είναι αντιμέτωποι με το πρόβλημα των απολύσεων. Ακούμε πράγματι αυτά που έχουν να μας προτείνουν οι εκπρόσωποι των εργαζομένων; Έχουν κι αυτοί να κάνουν παρατηρήσεις, να παρουσιάσουν ιδέες και προτάσεις, και θα μπορούσαμε, ίσως, να θέσουμε γρηγορότερα σε εφαρμογή τις αποφάσεις που μόλις πήραμε περί διαβούλευσης των εργαζομένων. Νομίζω, επίσης, ότι η αποκατάσταση της εμπιστοσύνης έγκειται στο να διδαχτούμε από την σημερινή κρίση και να σταματήσουμε την υπό εξέλιξη διαδικασία της ελευθέρωσης. Ειλικρινά, δεν πιστεύω ότι η ελευθέρωση του εν λόγω κλάδου συνεισέφερε στην ανάπτυξή του, αντίθετα, θα έλεγα ότι ήταν αυτή που προκάλεσε τα προβλήματα. Η αποκατάσταση της εμπιστοσύνης έγκειται, επίσης, σε δεδομένη στιγμή στο να αναλάβουμε την ευθύνη να χορηγήσουμε οικονομικές ενισχύσεις. Νομίζω ότι τα συγκεκριμένα περιορισμένα μέτρα είναι ανεπαρκή για την αντιμετώπιση της κρίσης. Αν και η αμερικανική οικονομική βοήθεια είναι πραγματικά σημαντική, νομίζω ότι είναι αναγκαίες οι αντισταθμιστικές ενισχύσεις στον κλάδο των εναέριων μεταφορών, οι οποίες θα αξιοποιηθούν επίσης για τη διατήρηση των υφιστάμενων θέσεων εργασίας.
<P>
Τέλος, πιστεύω ότι χρειάζεται επίσης να δημιουργήσουμε νέες προοπτικές. Πρέπει να εξετάσουμε τον τρόπο με τον οποίο η Ευρωπαϊκή Ένωση μπορεί να εστιάσει την προσοχή της όχι στις συγχωνεύσεις, αλλά στην ανάπτυξη διεθνών συνεργασιών σε θέματα ασφάλειας και διαχείρισης της εναέριας κυκλοφορίας ανάμεσα στις αεροπορικές εταιρείες και με τους δημόσιους φορείς. Κύριε Πρόεδρε, νομίζω ότι πρέπει επίσης να υποστηρίξουμε τη συνεργασία ανάμεσα στις εναέριες και σιδηροδρομικές μεταφορές, με την ένταξη των αεροδρομίων στα διευρωπαϊκά δίκτυα.

<SPEAKER ID=23 NAME="Collins">
Κύριε Πρόεδρε, οι τρομοκρατικές επιθέσεις του Σεπτεμβρίου διατάραξαν τη λειτουργία πολλών αεροπορικών εταιρειών στην Ευρώπη και οδήγησαν σε απώλειες θέσεων εργασίας στον τομέα των αερομεταφορών και μείωση του αριθμού των αλοδαπών τουριστών που έρχονται στην Ευρώπη. Θέλουμε να διασφαλίσουμε τη διατήρηση ανταγωνιστικών αεροπορικών εταιρειών στην Ευρώπη.
<P>
Συμφωνώ με τις κύριες προτάσεις που συμπεριλαμβάνονται στα συμβιβαστικά ψηφίσματα τα οποία έχουμε μπροστά μας σήμερα. Είναι σημαντικό η Επιτροπή να επεξεργαστεί ένα σύνολο προτάσεων που θα επιτρέψουν στον τομέα των ευρωπαϊκών αερομεταφορών να αντισταθεί στον ανταγωνισμό ο οποίος προέρχεται από την τεράστια βοήθεια που παρέχει στις αμερικανικές αεροπορικές εταιρείες η αμερικανική κυβέρνηση αυτήν την εποχή. Πρέπει να διασφαλίσουμε ότι ο τομέας των ευρωπαϊκών αερομεταφορών χαίρει ίσης μεταχείρισης με τις αμερικανικές ομολόγους του ιδίως όσον αφορά τις υπερατλαντικές συμφωνίες. Για παράδειγμα, από την οπτική της Ιρλανδίας, η Aer Lingus εξαρτάται σε μεγάλο βαθμό από τα υπεραντλαντικά ταξίδια. Αλλες αεροπορικές εταιρείες της ΕΕ προσπορίζονται επίσης σημαντικά κέρδη από τις υπεραντλαντικές πτήσεις τους. Είναι σημαντικό αυτές οι αεροπορικές εταιρείες της ΕΕ να ανταγωνιστούν τις αμερικανικές αεροπορικές εταιρείες οι οποίες έλαβαν πρόσφατα κρατική βοήθεια από την αμερικανική κυβέρνηση.

<SPEAKER ID=24 LANGUAGE="DE" NAME="Jarzembowski">
Κύριε Πρόεδρε, κυρία Πρόεδρε του Συμβουλίου, Κυρία Επίτροπε, θα ήθελα να αναφερθώ μόνο σε δύο πτυχές, την κοινωνικά αποδεκτή και οικονομικά λογική αναδιάρθρωση των αεροπορικών μεταφορών.
<P>
Κυρία Πρόεδρε του Συμβουλίου, ήσασταν εξαιρετικά ήπια στις διατυπώσεις σας προηγουμένως, λέγοντας ότι το Συμβούλιο αντέδρασε ενιαία. Δεν το πιστεύω αυτό, κυρία Πρόεδρε του Συμβουλίου, και σας προτρέπω κατηγορηματικά να φροντίσετε ώστε σε όλα τα κράτη μέλη - είτε πρόκειται για ασφαλιστικές καλύψεις, είτε πρόκειται για την αποζημίωση ή την πιθανή οικονομική ενίσχυση για την αναδιάρθρωση - να παράσχουν τις ίδιες επιδοτήσεις ή καμία απολύτως επιδότηση. Δεν μπορεί σε ένα κράτος μέλος να υποστηρίζεται μια αεροπορική εταιρία με ιδιαίτερο τρόπο από το κράτος και σε άλλο κράτος μέλος όχι, αλλά όλοι θα πρέπει στην εσωτερική αγορά να έχουν ίσες ευκαιρίες ανταγωνισμού. Αυτό δεν μπορεί να λειτουργήσει! Θέλουμε δίκαιες συνθήκες ανταγωνισμού μεταξύ των αεροπορικών εταιριών. Πρέπει να φροντίσετε γι' αυτό ως Πρόεδρος του Συμβουλίου, και, κυρία Επίτροπε, εσείς πρέπει αν χρειαστεί να προσφύγετε στη δικαιοσύνη κατά των κρατών μελών, αν υπάρξουν τέτοιου είδους διαφορές που καταστρέφουν την εσωτερική αγορά.
<P>
Δεύτερον, κυρία Πρόεδρε του Συμβουλίου, αναφέρατε πολύ σωστά ότι χρειαζόμαστε αναδιάρθρωση. Πιθανόν να υπάρξουν μερικοί μεγάλοι, παγκόσμιοι παίκτες και μερικές περιφερειακές αεροπορικές εταιρίες. Αυτό δεν μπορεί να συνδέεται με το ένα ή το άλλο κράτος μέλος. Χρειαζόμαστε μια ευρωπαϊκή και παγκόσμια αγορά αεροπορικών μεταφορών που να λειτουργεί καλά. Κυρία Πρόεδρε του Συμβουλίου, αυτό μπορεί να υπάρξει μόνο αν τα κράτη μέλη παραχωρήσουν την αρμοδιότητά τους για τα δικαιώματα απογείωσης και προσγείωσης και διαχειριστούμε από κοινού αυτά τα δικαιώματα. Μόνο τότε μπορούμε να δώσουμε μια ευκαιρία στις αεροπορικές εταιρίας μας για ίσες ευκαιρίες στον παγκόσμιο ανταγωνισμό.
<P>
Σας παρακαλώ πολύ να επηρεάσετε τις επόμενες εβδομάδες τα κράτη μέλη σε σχέση με αυτά τα δύο σημεία.
<P>
(Χειροκροτήματα)

<SPEAKER ID=25 NAME="De Rossa">
ΕΝ) Κύριε Πρόεδρε, όταν λαμβάνουμε αποφάσεις για τον κλάδο των αερομεταφορών στην Ευρώπη, πρέπει να λαμβάνουμε υπόψη την αλληλεξάρτηση των οικονομιών και των πολιτικών μας στην Ευρώπη, καθώς και παγκοσμίως.
<P>
Είναι γεγονός ότι η Aer Lingus στην Ιρλανδία είχε ήδη πληγεί από την καθοδική πορεία των κλάδων υψηλής τεχνολογίας. Μεγάλο μέρος των κερδοφόρων επιχειρηματικών πτήσεων της Aer Lingus είχε ήδη δεχθεί ισχυρό πλήγμα, επειδή οι επιχειρηματίες απλά δεν διέσχιζαν τον Ατλαντικό. Σαφώς, η 11η Σεπτεμβρίου ουσιαστικά έσβησε αυτήν την επιχειρηματική δραστηριότητα από το χάρτη.
<P>
Ο τουρισμός αποτελεί επίσης σημαντικό άξονα της οικονομίας της Ιρλανδίας. Ο αερομεταφορέας μας αποτελεί σημαντικό κεφάλαιο αυτού του κλάδου. Αν τον αφήσουμε να χαθεί, ποιος θα εξυπηρετήσει την τουριστική οικονομία της Ιρλανδίας;
<P>
Φοβάμαι ότι το Συμβούλιο και η Επιτροπή βρίσκονται σε σύγχυση. Η απάντησή τους στην κρίση του ιρλανδικού αερομεταφορέα είναι μινιμαλιστική και φειδωλή. Έτσι την αντιλαμβάνονται οι εργαζόμενοι της Aer Lingus και ο ιρλανδικός λαός γενικότερα. Η Ευρώπη θα πληρώσει το τίμημα αυτής της εντύπωσης. Είναι σημαντικό να αναγνωρίσουμε ότι ο εθνικός αερομεταφορέας κάθε κράτους μέλους είναι εξίσου σημαντικός με τον εθνικό ύμνο ή την εθνική σημαία. Κουνάτε το κεφάλι, αλλά αυτή είναι η πραγματικότητα. Πρέπει να το λάβουμε υπόψη μας. Μπορεί να μας λυπεί, αλλά πρέπει να το λάβουμε υπόψη μας στον τρόπο που θα χειριστούμε την κρίση.
<P>
Τέλος, θα ζητήσω από την Επιτροπή και το Συμβούλιο να ασχοληθούν με τέσσερα ζητήματα. Υπάρχει επιτακτική ανάγκη να δοθεί απάντηση στο αίτημα της ιρλανδικής κυβέρνησης προς την Επιτροπή να της επιτραπεί να ενισχύσει τον ιρλανδικό αερομεταφορέα με την αποζημίωση που του οφείλεται λόγω των γεγονότων της11ης Σεπτεμβρίου. Υπάρχει επιτακτική ανάγκη μεταρρύθμισης των κανόνων του ανταγωνισμού. Υπάρχει επιτακτική ανάγκη να δοθεί βοήθεια στις εταιρείες για να δημιουργήσουν συμμαχίες σε ευρωπαϊκό επίπεδο, οι οποίες θα διασφαλίσουν ότι δεν θα εκμηδενιστούν οι εθνικοί αερομεταφορείς. Τέλος, χρειαζόμαστε σθεναρές προτάσεις για τη δέσμη του κοινωνικού ταμείου για την οποία συζητούμε εδώ σήμερα. Το Κοινοβούλιο θα πρέπει να συζητήσει αυτές τις προτάσεις στην επόμενη σύνοδό μας στο Στρασβούργο το Δεκέμβριο, όχι τον επόμενο Ιούνιο.

<SPEAKER ID=26 NAME="Κόρακας">
Κύριε Πρόεδρε, είναι αλήθεια ότι και στον τομέα των αερομεταφορών, στα πλαίσια του νόμου της ζούγκλας, της άγριας νεοφιλελεύθερης πολιτικής, έχουμε συγχωνεύσεις, αλλά και χρεωκοπίες εθνικών αεροπορικών εταιρειών που γνώρισαν περιόδους ιδιαίτερης ανάπτυξης. Κραυγαλέο παράδειγμα είναι η χρεωκοπία της Swissair και της Sabena και είναι σίγουρο ότι έπεται συνέχεια. Θα επιβιώσουν τελικά στην Ευρώπη, τουλάχιστον μεσοπρόθεσμα, δυο-τρεις μεγάλες εταιρείες που θα μοιράζονται το φιλέτο με τα αμερικάνικα μεγαθήρια, που φρόντισαν, με συνένοχες τις κυβερνήσεις μας, να διεισδύσουν και να επιβληθούν στην ευρωπαϊκή αγορά. Το τρομοκρατικό κτύπημα της 11ης Σεπτεμβρίου επέτεινε την κρίση και χρησίμευσε ως αφορμή για περικοπές δραστηριότητας και μαζικές απολύσεις. Μέσα σα αυτή την ζοφερή για πολλούς εθνικούς μεταφορείς κατάσταση, η Επιτροπή ήρθε να δώσει την χαριστική βολή, απαγορεύοντας κρατικές ενισχύσεις, την ίδια στιγμή που οι κυβερνήσεις των ΗΠΑ δίνουν μεγάλες ενισχύσεις στα μεγαθήριά τους.
<P>
Είναι βέβαιο ότι η κατάσταση αυτή θα συνεχιστεί και όσο θα προχωράει η συγκέντρωση κεφαλαίου τόσο τα σπασμένα θα πληρώνουν οι εργαζόμενοι, χάνοντας τη δουλειά τους, και οι καταναλωτές, πληρώνοντας όλο και πιο ακριβά εισητήρια. Να γιατί η μόνη λύση είναι η ανάπτυξη του αγώνα για την ανατροπή αυτής της πολιτικής και τον παραμερισμό αυτών που την εφαρμόζουν.

<SPEAKER ID=27 NAME="Atkins">
Κύριε Πρόεδρε, πρέπει να αποκαταστήσουμε την εμπιστοσύνη του κοινού στην πολιτική αεροπορία και να αφήσουμε την αγορά να αποφασίσει τι θα συμβεί στις ίδιες τις εταιρείες. Η αποκατάσταση της εμπιστοσύνης του κοινού σημαίνει σωστό έλεγχο της ασφάλειας και βελτίωση της ποιότητας του προσωπικού, της κατάρτισης, των διαδικασιών των θέσεων εργασίας, των πληρωμών και των όρων εργασίας. Σημαίνει, ίσως, να εξασφαλίσουμε ότι υπάρχει κρατικά ελεγχόμενη ασφάλεια στα αεροδρόμια, η οποία αμείβεται αντίστοιχα. Αυτό μπορεί να δημιουργήσει περισσότερες θέσεις εργασίας.
<P>
Όσον αφορά τις αεροπορικές εταιρείες και την οικονομική τους βιωσιμότητα, δεν θέλουμε κι άλλες παρεμβάσεις, κι άλλη γραφειοκρατία, κι άλλες καθυστερήσεις. Χρειαζόμαστε στοχευμένη ενίσχυση σε τομείς όπως η ασφάλιση και το κόστος της ασφάλειας. Πρέπει να αφήσουμε την αγορά να αποφασίσει ποιο θα είναι το μέλλον του κλάδου των αερομεταφορών.
<P>
Όπως ειπώθηκε νωρίτερα, η Sabena υπήρξε κερδοφόρα μόνο ένα χρόνο στα πολλά χρόνια της ύπαρξής της. Η Aer Lingus, η Alitalia, η Air France και η KLM δεν βρίσκονται και σε πολύ καλύτερη θέση. Γιατί στο καλό να στηρίξουμε την Aer Lingus όταν η Ryanair πραγματοποιεί κέρδη χωρίς καμία απολύτως δυσκολία - όπως και η Easyjet, όπως και η GO, όπως και η Buzz; Όλες αυτές οι αεροπορικές εταιρείες είναι κερδοφόρες σε δύσκολες εποχές. Γιατί λοιπόν να ξελασπώσουμε τις Sabenas και τις Aer Lingus με το πλεονάζον δυναμικό τους, τις πλεονάζουσες πτήσεις, τους ελάχιστους επιβάτες και την περισσή κρατική υπερηφάνεια;
<P>
Θέλω να υποβάλω δύο συγκεκριμένες ερωτήσεις στην Προεδρεύουσα του Συμβουλίου. Πρώτον, πιστεύω ότι υπάρχουν προβλήματα με το διαθέσιμο χρόνο χρήσης αερολιμένων της Sabena που προσφέρθηκε στην British Midland και την British European Airways, στη Βρετανία για παράδειγμα. Μπορούν να τον κρατήσουν για λίγο, αλλά σύμφωνα με το συντονιστή, μπορεί να χαθεί σε έξι μήνες, αν μεταρρυθμιστεί η DAT και ζητήσει την επιστροφή του. Αυτό είναι απαράδεκτο. Εάν η Sabena δεν μπορεί να χρησιμοποιήσει αυτό το διάθεσιμο χρόνο, τότε πρέπει να επιτραπεί σε άλλους να τον χρησιμοποιήσουν.
<P>
Δεύτερον, τι γίνεται για να διασφαλιστεί ότι το προσωπικό στο αεροδρόμιο των Βρυξελλών δεν θα περιορίσει τη χρησιμοποίηση αυτού του διαθέσιμου χρόνου των νέων αεροπορικών εταιρειών λόγω απεργιακών κινητοποιήσεων και καθυστερήσεων στο αεροδρόμιο; Χρειαζόμαστε εγγυήσεις της ελευθερίας κυκλοφορίας στο έδαφος και στον αέρα.

<SPEAKER ID=28 NAME="Fava">
Κύριε Πρόεδρε, κυρία Πρόεδρε του Συμβουλίου, κυρία Επίτροπε, δεν θα θέλαμε αυτή τη δύσκολη στιγμή να περιπέσουν τα ευρωπαϊκά όργανα σε υπερβολικό ζήλο και υπερβολική αγορά ταυτόχρονα: από τη μία πλευρά, να αξιώνουμε απόλυτη αυστηρότητα στο καθεστώς των κρατικών ενισχύσεων απαγορεύοντας οποιαδήποτε παρέμβαση υπέρ των αεροπορικών εταιρειών, στο όνομα μιας τυφλής και κουφής στην προκειμένη περίπτωση ελευθέρωσης· από την άλλη, με τον υπαρκτό κίνδυνο να βρεθούμε - ήδη μετράμε 30 000 ανέργους σε 30 μέρες - με 100 000 ανέργους σε 100 μέρες, σε έναν τομέα που εξασφαλίζεται εξάλλου πολύ λίγο από τους κοινωνικούς αποσβεστήρες.
<P>
Εδώ και δύο μήνες λέμε ότι μετά τις 11 Σεπτεμβρίου έχει αλλάξει ο κόσμος και έχουν αλλάξει τα χαρακτηριστικά της πολιτικής. Δεν θα θέλαμε να σφάλουμε επ' αυτού από μυωπία, επιλέγοντας να μην επανεξετάσουμε την ιεράρχηση των προτεραιοτήτων μας. Σε μια ευρωπαϊκή οικοδόμηση που βασίζεται στην κοινωνική συνοχή, σε μια Ευρώπη που έχει οικοδομηθεί πάνω στη θεμελιώδη αξία της εργασίας, τι προτεραιότητα αποδίδουμε σήμερα στον κίνδυνο ενός ανεξέλεγκτου κύματος ανεργίας; Όλοι γνωρίζουμε ότι αυτή η κρίση έχει παμπάλαιες ρίζες, ότι δεν εξαρτάται μόνο από αυτά που συνέβησαν στις 11 Σεπτεμβρίου, ότι είναι επίσης καρπός ενός υπερβολικού κατατεμαχισμού της αγοράς. Δεν πιστεύουμε, όμως, πως είναι υγιής λύση η αντίθετη υπερβολή, να στραφούμε δηλαδή σε μιαν απελπισμένη συγκέντρωση για να καταφέρουμε να επιβιώσουν τελικά μόνο τρεις εθνικές εταιρείες: η γαλλική, η βρετανική και η γερμανική. Αυτή η υπόθεση δεν είναι άλλωστε τόσο μακρινή, αν σκεφθούμε τι συνέβη στη Sabena, αν σκεφθούμε την τεχνητή πτώση της ονομαστικής αξίας των μετοχών πολλών εταιρειών που κινδυνεύουν να ξεπουληθούν κάτω του κόστους - με χαρακτηριστικό παράδειγμα την Alitalia.
<P>
Τέλος, κύριε Πρόεδρε, είναι ευπρόσδεκτος ο κώδικας συμπεριφοράς με τις εταιρείες των Ηνωμένων Πολιτειών της Αμερικής, για να αποφευχθεί η πειρατεία στην αγορά, αρκεί πίσω από αυτόν τον κώδικα, όπως ειπώθηκε και από άλλους συναδέλφους, να υπάρχει η πραγματική βούληση των ευρωπαϊκών κυβερνήσεων να επιβάλλουν τον σεβασμό του, διαφορετικά θα μείνει μόνο μια νιοστή μελαγχολική συγκεφαλαίωση καλών προθέσεων.

<SPEAKER ID=29 LANGUAGE="NL" NAME="Pronk">
Κύριε Πρόεδρε, η International Transport Agency υπολογίζει ότι οι συνολικές απώλειες θέσεων απασχόλησης στην αεροπορική βιομηχανία διεθνώς ως συνέπεια των επιθέσεων της 11ης Σεπτεμβρίου θα ανέλθουν στις 200 000. Η οργάνωση αυτή υπολογίζει επίσης ότι οι συνολικές ζημίες αυτής της βιομηχανίας θα ανέλθουν εφέτος σε 7 δισεκατομμύρια δολάρια και ότι θα χρειαστούν 12 μήνες μέχρις ότου η βιομηχανία ανακάμψει. Αυτή είναι η κατάσταση που αντιμετωπίζουμε σήμερα, κύριε Πρόεδρε: μία παγκόσμια κρίση με σημαντικές επιπτώσεις για την Ευρώπη. Αυτό είναι το ένα ζήτημα. Το δεύτερο ζήτημα - όπως ανέφεραν ήδη διάφοροι προλαλήσαντες - είναι ότι η βιομηχανία αυτή αντιμετώπιζε τεράστια προβλήματα εδώ και πολύ καιρό.
<P>
Αναγκάζομαι συχνά να ζητώ το λόγο όταν έχουμε να κάνουμε με ένα φοβερό αριθμό απολύσεων·πρόκειται πάντοτε για δραματικές ιστορίες. Και σήμερα επίσης η κατάσταση είναι δραματική. Είναι ωστόσο κάπως ιδιαίτερη. Ορισμένοι από τους υπαίτιους για αυτήν την κατάσταση κάθονται ακριβώς απέναντί μου τη στιγμή αυτή, δηλαδή στο ίδιο το Συμβούλιο. Με το ψήφισμά μας ζητούμε να υπάρξει μία ευρωπαϊκή βιομηχανία για τις εναέριες μεταφορές και μία ευρωπαϊκή πολιτική για τον τομέα. Το Συμβούλιο πρότεινε να υπάρχουν εθνικοί αερομεταφορείς, έτσι ώστε ο καθένας να κοιτά το δικό του και μόνο συμφέρον και να προσπαθεί να συνάπτει ξεχωριστές συμφωνίες με τις Ηνωμένες Πολιτείες. Ο κ. De Rossa ανέφερε ότι οι εθνικοί αερομεταφορείς είναι τόσο ιεροί όσο και ο εθνικός ύμνος. Με τέτοια λογική ποτέ δεν θα μπορέσουμε βέβαια να επιλύσουμε το πρόβλημα. Εάν θεωρούμε ότι ο καθένας θα πρέπει να αντιμετωπίσει την κατάσταση μόνος του, θα είναι αδύνατο να βρεθεί ευρωπαϊκή λύση. Θα υπάρξουν απλώς κάποιες ψυχρές εξυγιάνσεις επιχειρήσεων και υπάρχει ο κίνδυνος να καταλήξουμε απλώς σε μία τέτοια κατάσταση. Νομίζω ότι όλοι συμφωνούμε ότι δεν θα πρέπει να συμβεί κάτι τέτοιο, αλλά θα πρέπει να εγκαταλείψουμε την ιδέα ότι σήμερα, με την εσωτερική αγορά, μπορούμε να διαθέτουμε ακόμα εθνικούς αερομεταφορείς. Δεν μπορεί κανείς να ακολουθεί μία σωστή κοινωνική πολιτική εφόσον η οικονομική κατάσταση είναι απολύτως αρνητική. Το Συμβούλιο δεν έκανε τίποτα προς αυτή την κατεύθυνση. Η Επιτροπή προσπάθησε όσο μπορούσε. Έχουν υποβληθεί πολλές προτάσεις, όμως απορρίφθηκαν όλες από το Συμβούλιο. Το πρώτο που θα έπρεπε να κάνει το Συμβούλιο θα ήταν να αφήσει την Επιτροπή να συζητήσει μόνη της με τις Ηνωμένες Πολιτείες, ειδάλλως θα πρέπει στη συνέχεια να κρατήσει το στόμα του κλειστό για άλλα ζητήματα.

<SPEAKER ID=30 NAME="Nicholson">
Κύριε Πρόεδρε, τα τραγικά γεγονότα της 11ης Σεπτεμβρίου ασφαλώς άλλαξαν το πρόσωπο του κλάδου των αερομεταφορών και πιθανότατα θα έχουν περισσότερες συνέπειες στους επόμενους μήνες. Σήμερα, θέλω να ασχοληθώ με τις επιπτώσεις που έχουν στις περιφερειακές περιοχές της Ευρώπης και όχι τόσο στις μεγάλες πόλεις όπως το Λονδίνο, το Μπέρμινγχαμ και το Παρίσι, επειδή αυτές θα επιβιώσουν και θα λάβουν στήριξη.
<P>
Εμείς, στη Βόρειο Ιρλανδία, παρακολουθήσαμε με ενδιαφέρον την απόσυρση της Sabena και στη συνέχεια, της Aer Lingus, η οποία συνέδεε το Μπέλφαστ με το Σάνον για τις υπερατλαντικές πτήσεις και τη χρησιμοποιούσε πολύς κόσμος στη Βόρειο Ιρλανδία. Η κυβέρνηση της Δημοκρατίας της Ιρλανδίας έλεγε ότι επιθυμούσε μεγαλύτερη συνεργασία με τη Βόρειο Ιρλανδία, αλλά με την πρώτη αναποδιά το βάζει στα πόδια! Αυτό είναι το είδος της συνεργασίας που πρέπει να ανεχόμαστε όσοι επιθυμούμε την επανένωση της Ιρλανδίας!
<P>
Κανείς δεν μπορεί να με πείσει ότι μερικές από αυτές τις μεγάλες εταιρείες δεν χρησιμοποίησαν αυτήν την κατάσταση για να τακτοποιήσουν μερικά από τα προβλήματά τους. Η British Airways παρέμεινε στη Βόρειο Ιρλανδία και στάθηκε στο πλευρό του προσωπικού της μέσα στις βόμβες και τις σφαίρες. Και τώρα τι έκανε; Αποσύρθηκε και από τη Βόρειο Ιρλανδία! Την καταδικάζω γι' αυτό. Ελπίζω, κυρία Επίτροπε, πως θα διασφαλίσετε ότι δεν θα της επιτραπεί να διατηρήσει αυτό το διάθεσιμο χρόνο για το άνοιγμα πιο κερδοφόρων δρομολογίων και ότι εάν άλλες εταιρείες είναι διατεθειμένες να αρχίσουν τις επιχειρήσεις τους από τις περιφέρειες, θα τους δοθεί αυτός ο διαθέσιμος χρόνος χρήσης των αερολιμένων.
<P>
Ασφαλώς, τρέφω πολύ έντονα αισθήματα σχετικά με αυτό το θέμα. Δεν είμαι υπέρ του να δίνονται μεγάλα χρηματικά ποσά για να διασώζονται μη αποδοτικές εταιρείες. Σε κάποιο βαθμό, ο κ. Atkins έχει δίκιο: υπάρχουν άλλες εταιρείες που πραγματοποιούν κέρδη και πρέπει να τις υποστηρίξουμε.
<P>
Λέω στην Επιτροπή και το Συμβούλιο ότι δεν μπορούν να έρχονται εδώ και να μας δίνουν μαθήματα. Θα πρέπει να επιστρέψουν με σθεναρές και θετικές προτάσεις. Είναι ώρα για δράση και για μία δόση ρεαλισμού. Εάν το Συμβούλιο και η Επιτροπή δεν μπορούν να το κάνουν τώρα, θα τους πιέζουμε ώσπου να το κάνουν!

<SPEAKER ID=31 LANGUAGE="FR" NAME="Durant">
, Συμβούλιο. (FR) Κύριε Πρόεδρε, εν συντομία, σχετικά με τη συζήτηση που μόλις είχαμε, νομίζω ότι κανείς εδώ, ούτε το Συμβούλιο, ούτε η Επιτροπή, ούτε κανείς από εμάς, ευθύνεται αποκλειστικά για την αγανάκτηση που προκάλεσαν τα κοινωνικά προβλήματα που πλήττουν σήμερα όλες τις αεροπορικές εταιρείες, και ενδεχομένως κάποιες από αυτές περισσότερο. Είμαι σε θέση να το γνωρίζω πολύ καλά.
<P>
Νομίζω, λοιπόν, ότι το κοινωνικό δράμα που βιώνουν ορισμένοι παράγοντες και εργαζόμενοι του κλάδου εναέριων μεταφορών μας επηρεάζει όλους. Ωστόσο, νομίζω ότι παρά την επίδραση αυτή και την ανάγκη να αντιδράσουμε, το να καταφύγουμε στην πεπατημένη οδό, στην παροχή δηλαδή μαζικής κρατικής ενίσχυσης, σημαίνει ότι αποφεύγουμε ή καλύπτουμε μια κατάσταση προϋπάρχουσα της 11ης Σεπτεμβρίου. Ο συγκεκριμένος κλάδος είναι ευάλωτος, το περιθώριο κέρδους του υπήρξε τα τελευταία χρόνια πολύ χαμηλό. Επομένως, πέρα από αυτήν την αγανάκτηση που αισθανόμαστε όλοι για το κοινωνικό πρόβλημα που παρουσιάστηκε, το να πιστεύουμε ότι η απλή επιστροφή στην παροχή μαζικής και διαρθρωτικής ενίσχυσης θα επιλύσει τα προβλήματα του κλάδου ισοδυναμεί με προσωρινή αποφυγή ενός εμποδίου, το οποίο θα παρουσιαστεί αργότερα και με πιο σοβαρή μορφή.
<P>
Πιστεύω πραγματικά, εξ ονόματος του Συμβουλίου, ακόμη και αν η συζήτηση αυτή μόλις άρχισε στους κόλπους του, ότι δεν θα είναι εύκολη, και αυτό αποδεικνύεται από τις παρεμβάσεις σας. Γνωρίζουμε πράγματι πόσο αφοσιωμένα είναι τα κράτη στις εταιρείες . Σε αυτό το σημείο, μιλάω πλέον εξ ονόματος εμού, και όχι εξ ονόματος του Συμβουλίου, στο πλαίσιο του οποίου θα πρέπει να ξεκινήσουμε αυτήν την συζήτηση. Την ξεκινήσαμε αμέσως, δίνοντας άμεσες και καίριες λύσεις στον κλάδο αυτό. Ναι, παρέχεται βοήθεια. Παρέχεται έγκαιρη και συντονισμένη ενίσχυση για το τετραήμερο κλείσιμο του εναέριου χώρου, καθώς και η δυνατότητα, βάσει αντικειμενικών κριτηρίων, να κάνουμε περισσότερα. Παρέχεται βοήθεια σχετικά με τη δυνατότητα ασφάλισης. Παρέχεται βοήθεια, όχι οικονομικής φύσης, στο θέμα της κατανομής του διαθέσιμου χρόνου, για να μπορέσουν οι εταιρείες να ανακάμψουν ή, εν πάση περιπτώσει, να μην πληγούν περισσότερο. Δόθηκαν λύσεις. Πιστεύω, επίσης, ότι οι ενέργειες που έγιναν σχετικά με θέματα ασφάλειας αφορούσαν ακριβώς στοιχεία που συνέβαλαν ώστε να εδραιωθεί ξανά η εμπιστοσύνης των επιβατών στην ασφάλεια και στην προστασία, στοιχεία τα οποία είναι σίγουρα σημαντικά, προκειμένου να ανακτήσει το επιβατικό κοινό την εμπιστοσύνη του.
<P>
Νομίζω, λοιπόν, ότι οι λύσεις που έδωσαν το Συμβούλιο και η Επιτροπή είναι άμεσες. Είναι αλήθεια ότι το κοινωνικό δράμα που βιώνουν οι διάφορες ευρωπαϊκές εταιρείες, ειδικότερα η βελγική, το οποίο απαιτεί κοινωνικές λύσεις και προϋποθέτει να λάβουμε υπόψη αυτά τα προβλήματα, δεν πρέπει να επισκιάζει την αναγκαιότητα να ξεκινήσουμε αμέσως μια συζήτηση στο Συμβούλιο με θέμα τη διαρθρωτική ενίσχυση του κλάδου. Είναι αναμφίβολα ο μοναδικός τρόπος για να δώσουμε, από διαρθρωτικής άποψης, όχι μόνο τις αναγκαίες για τον κλάδο κοινωνικές λύσεις, αλλά και τις οικονομικές και λοιπές λύσεις που πρόκειται να εγγυηθούν ότι δεν θα αγνοήσουμε - όπως ορισμένοι είπαν - την αναγκαιότητα μιας πολύπλευρης προσέγγισης, την ανάγκη συνδυασμού των αερομεταφορών με τις μεταφορές μικρών αποστάσεων σε ευρωπαϊκό επίπεδο, με την ανάπτυξη των τρένων μεγάλης ταχύτητας, καθώς και με κάθε άλλη εναλλακτική λύση, προκειμένου να δοθούν απαντήσεις στο πλαίσιο μίας κοινής πολιτικής μεταφορών. Πιστεύω, όμως, ότι η επιστροφή στη μαζική κρατική ενίσχυση θα αποτελούσε λάθος χειρισμό, ένα βήμα προς τα πίσω, το οποίο θα έκρυβε κυρίως τον κίνδυνο να μας οδηγήσει αργότερα ενώπιον σοβαρότερων προβλημάτων. Αντίθετα, δώσαμε συγκεκριμένες λύσεις. Υπάρχουν βέβαια και άλλες. Υπάρχει ο κανονισμός "ασφάλεια" στον οποίο ελπίζω να καταλήξουμε στις 7 Δεκεμβρίου. Ελπίζω, επίσης, ότι το Κοινοβούλιο θα έχει την ευκαιρία να αποφανθεί για αυτό το θέμα. Το καθήκον μας εξακολουθεί να είναι μεγάλο. Πιστεύω, ωστόσο, ότι, έπειτα από τις καίριες λύσεις που δόθηκαν και που ήταν βραχυπρόθεσμα αναγκαίες, είναι η κατάλληλη στιγμή να ξεκινήσουμε τη συζήτηση για τη διαρθρωτική ενίσχυση.

<SPEAKER ID=32 NAME="Διαμαντοπούλου">
. Κύριε Πρόεδρε, η συζήτηση ήταν βαθύτατα πολιτική και εξέφρασε αφενός το πρόβλημα που υπάρχει σήμερα σε όλες τις χώρες μέλη, αφετέρου όμως εξέφρασε βαθύτατες διαφορές και προσεγγίσεις οι οποίες δεν αντικατοπτρίζονται μόνο μέσα στο Κοινοβούλιο, αλλά και στο Συμβούλιο. Υπάρχουν δύο μεγάλες κατηγορίες θεμάτων που σηζητήθηκαν.
<P>
Το ένα αφορά την αναδιάρθρωση των αεροπορικών εταιρειών. Το δεύτερο αφορά την ανάγκη κοινωνικής παρέμβασης. Όσον αφορά το πρώτο, θα έλεγα ότι το σημείο συμφωνίας όλων των ομιλητών ήταν η ανάγκη αναδιαρθρώσεων και νέου μοντέλου αεροπορικών επιχειρήσεων στην Ευρώπη. Και εδώ υπάρχουν τρία σημεία: πρώτον, είναι σαφές ότι το υπάρχον παραδοσιακό μοντέλο ιδιοκτησίας και ελέγχου δεν επιτρέπει τις αναδιαρθρώσεις στον βαθμό που τις θέλουμε, στο βαθμό που είναι απαραίτητες. Αρα, υπάρχει ανάγκη νέας προσέγγισης με περισσότερο ευρωπαϊκή διάσταση.
<P>
Το δεύτερο σημείο είναι ότι σααυτό το παγκόσμιο γίγνεσθαι η Ευρώπη δεν διαπραγματεύεται με μια φωνή. Αυτό είναι εις βάρος των ευρωπαϊκών αεροπορικών εταιρειών.
<P>
Το τρίτο σημείο είναι η συζήτηση για τις κρατικές ενισχύσεις.
<P>
Ειπώθηκε ότι συζητάμε για το αν πρέπει ή όχι να ενισχυθούν οι επιχειρήσεις και στο τέλος, όταν αποφασίσουμε θα είναι πολύ αργά γιατί δεν θα υπάρχουν ευρωπαϊκές εταιρείες. Θα έλεγα ότι ο νόμος για τις κρατικές ενισχύσεις δεν είναι το Κοράνι. Ας υποθέσουμε ότι παίρνεται η απόφαση για κρατικές ενισχύσεις. Ποιό είναι το εργαλείο που έχουμε σε επίπεδο Ευρώπης; Μπορεί να αποφασισθεί να δοθούν κρατικές ενισχύσεις στις επιχειρήσεις; Όχι βεβαίως. Αυτό που μπορεί να αποφασισθεί σε ευρωπαϊκό επίπεδο είναι ένα ναι ή όχι και μεταφέρεται σε εθνικό επίπεδο η δυνατότητα κρατικών ενισχύσεων. Αρα έχουμε εθνικές κυβερνήσεις με διαφορετικές δυνατότητες, διαφορετικά πλαίσια και διαφορετικές εταιρείες. Αρα έχουμε πολύ πιθανά μια άμεση διαστρέβλωση και της εσωτερικής αγοράς. Επομένως, το εργαλείο των κρατικών ενισχύσεων είναι πάρα πολύ δύσκολο να χρησιμοποιηθεί, όπως είναι αυτή τη στιγμή η ευρωπαϊκή πραγματικότητα. Επιλέγοντας τρία από τα σημεία του διαλόγου, θα ήθελα απλά να υπογραμμίσω αυτό που ειπώθηκε επανειλημμένα και από βουλευτές, αλλά και από την βελγίδα υπουργό. Ότι περισσότερο από ποτέ υπάρχει άμεση ανάγκη ευρωπαϊκής πολιτικής για τις μεταφορές και όχι εθνικής πολιτικής η οποία αυτή τη στιγμή οδηγεί σε αδιέξοδα.
<P>
Όσον αφορά τον δεύτερο άξονα για την κοινωνική πολιτική, ανέλυσα στην πρώτη ομιλία μου τις δυνατότητες παρέμβασης του Κοινωνικού Ταμείου. Η πολιτική που αφορά τις κοινωνικές επιπτώσεις και την απασχόληση αφορά βεβαίως το τοπικό, το εθνικό και το ευρωπαϊκό επίπεδο. Όσον αφορά την παρέμβαση του Κοινωνικού Ταμείου, επειδή ζητήθηκε άμεσα να καταθέσουμε προτάσεις, θα ήθελα να πω ότι τα κράτη μέλη, ανάλογα με τις ιδιαιτερότητες και τα προβλήματα που έχουν λόγω των απολύσεων, θα πρέπει να υποβάλουν προτάσεις αλλαγής του υπάρχοντος προγράμματός τους για το κοινωνικό πλαίσιο στήριξης, ώστε να υπάρξει η αποδοχή του από την Επιτροπή. Αυτό έχει ήδη γίνει σε άλλους κλάδους με αναδιαρθρώσεις μεγάλων επιχειρήσεων και στη Μεγάλη Βρετανία και στην Γαλλία. Επομένως, εναπόκειται στα κράτη μέλη να αλλάξουν γρήγορα τα προγράμματα που αφορούν το κοινωνικό ταμείο και να τα στρέψουν προς τις κατευθύνσεις αυτές.

<SPEAKER ID=33 NAME="Πρόεδρος">
Σας ευχαριστώ, κυρία Επίτροπε.
<P>
Ανακοινώνω ότι έχω λάβει έξι προτάσεις ψηφίσματος σύμφωνα με το άρθρο 37, παράγραφος 2 του Κανονισμού. 1
<P>
Η συζήτηση έληξε.
<P>
Η ψηφοφορία θα διεξαχθεί σήμερα, στις 12.00.

<CHAPTER ID=3>
Καταπολέμηση του κοινωνικού αποκλεισμού
<SPEAKER ID=34 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0372/2001) της κ. Figueiredo σχετικά με το εγκριθέν από την επιτροπή συνδιαλλαγής κοινό σχέδιο απόφασης του Ευρωπαϊκού Κοινοβουλίου και του Συμβουλίου που αφορά τη θέσπιση κοινοτικού προγράμματος δράσης προς ενθάρρυνση της μεταξύ των κρατών μελών συνεργασίας για την καταπολέμηση του κοινωνικού αποκλεισμού
<P>
(C5-0439/2001 - 2000/0157(COD)).

<SPEAKER ID=35 NAME="Figueiredo">
(ΡΤ) Κύριε Πρόεδρε, κύριοι βουλευτές, κυρία Επίτροπε, κυρία Προεδρεύουσα του Συμβουλίου, όπως είναι γνωστό, και το επιβεβαιώνει η πρόσφατη έκθεση της Επιτροπής για την κοινωνική ένταξη, η φτώχεια συνεχίζει να παραμένει σε εξαιρετικά υψηλά επίπεδα. Τα τελευταία διαθέσιμα δεδομένα σχετικά με το εισόδημα στα κράτη μέλη, αν και δεν συλλαμβάνουν όλο το σύνθετο και πολλαπλό χαρακτήρα των διαστάσεων της φτώχειας και του κοινωνικού αποκλεισμού, δείχνουν ότι το 1997 περίπου το 18% του πληθυσμού της Ευρωπαϊκής Ένωσης, δηλαδή πάνω από 60 εκατομμύρια άτομα, ανήκαν σε οικογένειες όπου το εισόδημα βρισκόταν κάτω από το 60% του μέσου όρου του εθνικού εισοδήματος και περίπου οι μισοί από αυτά τα 60 εκατομμύρια ανθρώπων ζούσαν κάτω από το επίπεδο της σχετικής φτώχειας για τρία συνεχή έτη.
<P>
Η κατάσταση αυτή αποδεικνύει ότι επιβάλλεται άμεσα η εφαρμογή μίας συνολικής στρατηγικής όσον αφορά την καταπολέμηση της φτώχειας και του κοινωνικού αποκλεισμού, την προστασία των ανθρωπίνων δικαιωμάτων σε όλο τον πολυδιάστατο χαρακτήρα τους και ότι το πρόγραμμα αυτό είναι ένα μέσο που πρέπει να εφαρμοστεί επειγόντως. Εδώ και ένα χρόνο, εγκρίναμε εδώ, σε πρώτη ανάγνωση, την έκθεση για το κοινοτικό πρόγραμμα προώθησης της συνεργασίας με τα κράτη μέλη σχετικά με την καταπολέμηση του κοινωνικού αποκλεισμού ως ένα από τα σημαντικά στοιχεία της στρατηγικής για την καταπολέμηση της φτώχειας, στην οποία τόσο πολύ αναφέρθηκε το Συμβούλιο στη Σύνοδο Κορυφής της Λισαβόνας, το Μάρτιο του 2000.
<P>
Αλλά, ταυτόχρονα, τα κράτη μέλη ανέλαβαν νέες δεσμεύσεις, με τον καθορισμό, στη Νίκαια, των στόχων καταπολέμησης της φτώχειας, και στη Στοκχόλμη, όπου ανέλαβαν δεσμεύσεις να προωθήσουν τη αειφόρο ανάπτυξη και την απασχόληση ποιότητας, διαβεβαιώνοντας ότι επιθυμούν να συμβάλουν κατά τρόπο ώστε να μειώσουν τον κίνδυνο της φτώχειας και του κοινωνικού αποκλεισμού. Εξετάστηκαν επίσης εθνικά σχέδια κοινωνικής ένταξης που εντοπίζουν ένα σύνολο παραγόντων οι οποίοι αυξάνουν σημαντικά τον κίνδυνο της φτώχειας και του κοινωνικού αποκλεισμού, όπως η ανεργία, ιδίως η μακρόχρονη ανεργία, το χαμηλό εισόδημα, η απασχόληση χαμηλής ποιότητας, η στέρηση κατοικίας, η επισφαλής υγεία, η μετανάστευση, η πρόωρη εγκατάλειψη του σχολείου, η ανισότητα μεταξύ των φύλων, η άσκηση διακρίσεων και ο ρατσισμός, οι ειδικές ανάγκες, το γήρας, οι οικογενειακές ρήξεις, η εξάρτηση από τα ναρκωτικά και ο αλκοολισμός, πέρα από το γεγονός της διαμονής σε περιοχές οι οποίες πλήττονται από την ύπαρξη πολλαπλών μειονεκτημάτων.
<P>
Ορισμένες φορές αυτοί οι παράγοντες κινδύνου δρουν και συσσωρεύονται με το πέρασμα του χρόνου, και πρέπει να σπάσει ο επαναλαμβανόμενος κύκλος της φτώχειας και να αποτραπούν η διαιώνιση της φτώχειας από γενεά σε γενεά και οι νέες μορφές φτώχειας συμπεριλαμβανομένου και του αποκλεισμού από την πληροφόρηση. Σε αυτό το πλαίσιο το πρόγραμμα αποκτά ιδιαίτερη σημασία ως ένα επιπλέον μέσο καταπολέμησης της φτώχειας και του κοινωνικού αποκλεισμού που όπως βλέπουμε συνεχίζει να αυξάνεται.
<P>
Τέλος, αφού κατανικήσαμε την αδιαλλαξία του Συμβουλίου όσον αφορά πτυχές που το Κοινοβούλιο θεωρούσε πάντοτε βασικές, κυρίως στον τομέα του προϋπολογισμού του προγράμματος, της συμμετοχής και της χρηματοδοτικής στήριξης των ΜΚΟ, του ρόλου του Ευρωπαϊκού Κοινοβουλίου και της προώθησης καινοτόμων τρόπων προσέγγισης, προέκυψε μία μακρά διαδικασία που περιελάμβανε μία δεύτερη ανάγνωση στις 17 Μαΐου του έτους αυτού, πολλές συνεδριάσεις εργασίας με τη βελγική Προεδρία και τη διαβούλευση όπου, τελικά, στις 18 Σεπτεμβρίου, επιτεύχθηκε συναίνεση.
<P>
Από τη συμφωνία που επιτεύχθηκε πρέπει να αναφέρω τις πτυχές που σχετίζονται με τον προϋπολογισμό και την αύξησή του κατά 5 εκατομμύρια ευρώ, προσεγγίζοντας τώρα τα 75 εκατομμύρια για τα πέντε χρόνια του προγράμματος, ποσό που παραμένει ανεπαρκές, αλλά λόγω της αδιαλλαξίας του Συμβουλίου η μη επίτευξη συμφωνίας θα συνεπαγόταν την μη εφαρμογή του προγράμματος στην αρχή του επόμενου έτους. Καθιερώθηκε επίσης η προώθηση καινοτόμων τρόπων προσέγγισης και η χρηματοδοτική στήριξη των δράσεων που αναπτύσσουν οι ΜΚΟ, που αυξήθηκε από το 80% στο 90% σε έκτακτες συνθήκες. Πρέπει ακόμη να υπογραμμίσουμε ότι διασφαλίστηκε η συμμετοχή των ΜΚΟ, του Ευρωπαϊκού Κοινοβουλίου, της Οικονομικής και Κοινωνικής Επιτροπής και της Επιτροπής των Περιφερειών, στην προετοιμασία και υλοποίηση της ετήσιας Στρογγυλής Τράπεζας σχετικά με την εξέλιξη της κατάστασης και την εφαρμογή του προγράμματος. Πρέπει επίσης να αναφέρουμε ότι αναγνωρίστηκε ο ρόλος του Ευρωπαϊκού Κοινοβουλίου, κυρίως όσον αφορά την έγκαιρη αξιολόγηση της συνολικής έκθεσης για το Εαρινό Συμβούλιο, την οποία η Επιτροπή θα εκπονεί σε ετήσια βάση και όπου θα εξετάζεται η συνολική συνεκτικότητα των πολιτικών με την κοινωνική συνοχή, συμπεριλαμβανομένων των προόδων που επιτεύχθηκαν στο πλαίσιο του προγράμματος αυτού.
<P>
Ευχαριστώ, επομένως, κύριε Πρόεδρε, κύριοι βουλευτές, όλες και όλους όσους συμμετείχαν και συνέβαλαν στην υλοποίηση της πρότασης αυτής και στη συναίνεση που επιτεύχθηκε σε επίπεδο Συμβουλίου, Επιτροπής και Ευρωπαϊκού Κοινοβουλίου.

<SPEAKER ID=36 NAME="Κράτσα-Τσαγκαροπούλου">
Κύριε Πρόεδρε, εκ μέρους της πολιτικής μου ομάδας θα ήθελα να εκφράσω την ικανοποίησή μας γιατί είμαστε πλεόν έτοιμοι σε ευρωπαϊκό επίπεδο να εφαρμόσουμε για πρώτη φορά μια κοινοτική στρατηγική για την αντιμετώπιση του κοινωνικού αποκλεισμού. Οι προκλήσεις που έχουμε να αντιμετωπίσουμε είναι επείγουσες. Δεν είναι μόνο απαράδεκτο το γεγονός ότι τόσα εκατομμύρια πολίτες στην Ευρωπαϊκή Ένωση και σε υποψήφιες χώρες ζουν κάτω από το όριο της φτώχειας αλλά, ταυτόχρονα, η κοινωνία της γνώσης την οποία δημιουργούμε και η πολυπολιτισμικότητα που χαρακτηρίζει πλέον όλο και περισσότερο την ευρωπαϊκή κοινωνία ενέχουν νέους κινδύνους αποκλεισμού των πολιτών.
<P>
Θεωρούμε ιδιαίτερα σημαντικό ότι το κοινοτικό αυτό πρόγραμμα θα μας δώσει την ευκαιρία να επεξεργαστούμε τις πολιτικές μας με βάση σύγχρονα επιστημονικά δεδομένα, με βάση στατιστικές έρευνες και με βάση ανταλλαγή καλών πρακτικών με χώρες που βρίσκονται και έξω από την Ευρωπαϊκή Ένωση, όπως είναι αυτές του Ευρωπαϊκού Οικονομικού Χώρου. Αυτό έχει ιδιαίτερη σημασία για χώρες μέλη που δεν έχουν παράδοση στην εφαρμογή μιας στρατηγικής βασισμένης στην κοινωνική έρευνα και αυτές είναι οι χώρες οι οποίες αντιμετωπίζουν σήμερα τα σοβαρότερα κοινωνικά προβλήματα.
<P>
Το Ευρωπαϊκό Κονοβούλιο, όπως ανέφερε μόλις και η εισηγήτρια κ. Figueiredo, είχε εκφράσει υψηλότερες φιλοδοξίες για το κοινοτικό αυτό πρόγραμμα. Παρόλα αυτά, υποστηρίζει το κοινό σχέδιο, αποτέλεσμα της συνδιαλλαγής με το Συμβούλιο, και εκφράζει την ικανοποίησή του για τον εποικοδομητικό ρόλο της Ευρωπαϊκής Επιτροπής. Τα κύρια σημεία αυτής της συνδιαλλαγής αναφέρθηκαν από την εισηγήτρια. Θέλαμε ιδιαίτερα να τονίσουμε τις καινοτόμες προσεγγίσεις που η Ευρωπαϊκή Επιτροπή δεσμεύθηκε να προωθήσει για τη συμμετοχή στην κοινωνία των πολιτών που αντιμετωπίζουν ιδιαίτερες δυσκολίες. Ο δρόμος που έχουμε να διανύσουμε έως το 2010, χρονικό και πολιτικό ορόσημο που τέθηκε στη Λισαβόνα, είναι μακρύς και δύσκολος. Θεωρούμε απαραίτητο το Ευρωπαϊκό Συμβούλιο του Λάκεν να σφραγίσει με αποφασιστική βούληση αυτή την προσπάθεια.
<P>
Την αποφασιστικότητα αυτή την έχουμε ιδιαίτερα ανάγκη την περίοδο αυτή που, όπως τονίστηκε και στην προηγούμενη συζήτηση, στην Ευρώπη αισθανόμαστε όλο και περισσότερο τις οικονομικές και κοινωνικές συνέπειες της κρίσης που προήλθε από το κτύπημα της 11ης Σεπτεμβρίου αλλά, παράλληλα, πρέπει να κινητοποιηθούν και τα κράτη μέλη, προκαλώντας δημόσιο διάλογο και εντάσσοντας τη διάσταση της καταπολέμησης του κοινωνικού αποκλεισμού σε όλες τις πολιτικές τους.

<SPEAKER ID=37 LANGUAGE="FR" NAME="Rocard">
Κύριε Πρόεδρε, κυρία Επίτροπε, η Επιτροπή Απασχόλησης και Κοινωνικών Υποθέσεων έδωσε μεγάλη μάχη για τον φάκελο με θέμα την καταπολέμηση του κοινωνικού αποκλεισμού. Θέλω να υπενθυμίσω ότι είχαμε έναν εξαιρετικό εισηγητή και ότι σχεδόν σε όλη τη διάρκεια της διαδικασίας υπήρξε ομοφωνία.
<P>
Η συνδιαλλαγή, την οποία θεωρούσαμε εύκολη υπόθεση - σε τέτοιο βαθμό συμμεριζόμασταν τα κίνητρα του Συμβουλίου όταν υιοθέτησε την πρόταση της Επιτροπής - αποδείχτηκε προς έκπληξή μας κοπιαστική και δύσκολη υπόθεση. Θέλω, λοιπόν, να υπενθυμίσω εν συντομία τους λόγους για τους οποίους επιμείναμε. Η Επιτροπή Απασχόλησης και Κοινωνικών Υποθέσεων, καθώς και το Κοινοβούλιο στο σύνολό του, αποδέχεται την επιλογή της μεθόδου ανοικτής συνεργασίας. Το έχει αποδείξει. Συμφωνούμε επίσης ότι ο κοινωνικός αποκλεισμός αποτελεί μια διαδικασία περίπλοκη, με πολλαπλές πτυχές, την οποία πρέπει να μελετήσουμε σε βάθος, σε σχέση κυρίως με την φτώχια. Υπάρχουν άτομα που ζουν στο περιθώριο της κοινωνίας, τα οποία δεν είναι φτωχά, όπως επίσης υπάρχουν φτωχοί που δεν είναι κοινωνικά αποκλεισμένοι. Ωστόσο, είναι ευρύ το φάσμα των στοιχείων που χρειάζονται επεξεργασία. Δεν θα μπορούσαμε να διαχωρίσουμε τα δύο προβλήματα. Πάντως, το ισχυρό σημείο της ανοικτής συνεργασίας είναι η ανταλλαγή καλών πρακτικών. Αναφορικά με αυτόν τον τομέα, η Ευρώπη έχει την ευθύνη, το καθήκον, θα έλεγα καλύτερα, να πειραματίζεται και να παραδειγματίζει. Οι υπάρχουσες πληροφορίες επιτρέπουν σίγουρα να προωθήσουμε καινοτόμα προγράμματα και πιλοτικά σχέδια.
<P>
Επιπλέον, κυρία Επίτροπε, είστε, όπως και εμείς, πολιτικός. Μπορείτε να διανοηθείτε ότι θα κατορθώσουμε να ικανοποιήσουμε τους ψηφοφόρους μας λέγοντάς τους, σχετικά με ένα τόσο σοβαρό και υπαρκτό πρόβλημα όπως ο κοινωνικός αποκλεισμός, ότι η Ευρώπη χρηματοδοτεί μόνο μελέτες και δεν κάνει τίποτα συγκεκριμένο; Κάτι τέτοιο είναι καταστροφικό για την εικόνα της Ευρώπης, εξ ου και οι καινοτόμες προσεγγίσεις, τις οποίες τελικά αποδεχτήκατε. Έχετε ευτυχώς και άλλα μέσα, το γνωρίζουμε, όμως δεδομένης της σοβαρότητας του προβλήματος, θα έπρεπε να είχατε συμπεριλάβει και αυτή την ανησυχία. Από τα ανωτέρω απορρέει και η διαμάχη στο πλαίσιο του προϋπολογισμού, μας δώσατε μόνο 5 εκατομμύρια. Επειδή γνωρίζουμε ότι ήσαστε αποφασισμένοι ως προς την εκπόνηση αυτών των μελετών, θέλαμε να μας εγγυηθείτε ότι θα υπάρχουν χρήματα διαθέσιμα για τα καινοτόμα προγράμματα. Ομοίως, πρέπει οι ΜΚΟ να μπορούν να λειτουργήσουν και να μην αναζητούν αβέβαιους εξωτερικούς χορηγούς. Κατορθώσαμε επιτέλους να βελτιώσουμε το κείμενο. Εύχομαι καλή δουλειά στην Επιτροπή.

<SPEAKER ID=38 NAME="Lambert">
Κύριε Πρόεδρε, θα ήθελα να ευχαριστήσω την εισηγήτρια για τη σοβαρότητα και την αφοσίωσή της στο έργο της για αυτό το θέμα και για το έργο της δικής μας επιτροπής, όπως σωστά επεσήμανε ο κ. Rocard.
<P>
Αυτό το πρόγραμμα δράσης είναι ένα πολύ σοβαρό και σημαντικό βήμα προς τα εμπρός για την Ευρωπαϊκή Ένωση. Αποτελεί μέρος της αναγνώρισης του τεράστιου προβλήματος του κοινωνικού αποκλεισμού ο οποίος δεν είναι αποτέλεσμα μόνο της φτώχειας, αν και φυσικά συνδέεται με αυτήν. Μερικοί από τους παράγοντες που συνδέονται με τη φτώχεια επισημαίνονται στην εξαιρετική έκθεση της κ. Lynne που θα συζητήσουμε αργότερα, με θέμα το Ευρωπαϊκό Έτος για τα Ατομα με Ειδικές Ανάγκες και στην έκθεση του κ. Nobilia που αναγνωρίζει τα προβλήματα τα οποία αντιμετωπίζουν οι ηλικιωμένοι ή τα άτομα με ειδικές ανάγκες κατά την άσκηση, για παράδειγμα, της ελευθερίας κυκλοφορίας επειδή τα επιδόματα αναπηρίας δεν συμπεριλαμβάνονται στο συντονισμό των συστημάτων κοινωνικής ασφάλισης.
<P>
Κατά τις συζητήσεις μας γι' αυτό το πρόγραμμα δράσης, το Κοινοβούλιο επέμεινε στην ανάγκη της συμμετοχής της κοινωνίας των πολιτών στο ίδιο το πρόγραμμα και την αξιολόγησή του. Η συμμετοχή αυτή είναι κρίσιμη. Είναι σαφές ότι οι άνωθεν πολιτικές και η ελπίδα ότι η συνολική οικονομική ανάπτυξη θα υπερβεί με κάποιον τρόπο τη φτώχεια και θα βγάλει τους πιο φτωχούς από την κατάστασή τους, δεν έφεραν αποτέλεσμα. Η εποικοδομητική συμμετοχή των ίδιων των ανθρώπων είναι μέρος της λύσης. Γι' αυτό, αναμένουμε ότι η έρευνα και τα προγράματα που χρηματοδοτούνται από αυτήν τη μέτρια αύξηση του ποσού, ένα περιορισμένο φάσμα όπως είπε μόλις ο κ. Rocard, δεν θα επικεντρωθούν μόνον στην πολιτική, αλλά και στη διαδικασία χάραξης της πολιτικής και λήψης αποφάσεων για τη χρηματοδότηση, πράγμα που μπορεί να αποτελέσει αυτό καθεαυτό μία καινοτόμο διάσταση.
<P>
Πρόσφατα, παρακολούθησα ένα συνέδριο της τοπικής αυτοδιοίκησης σχετικά με τα εθνικά σχέδια κοινωνικής ένταξης. Ομιλητές από οργανώσεις και ομάδες που συχνά βιώνουν τον κοινωνικό αποκλεισμό - φτωχοί, άτομα με ειδικές ανάγκες, μέλη εθνοτικών μειονοτήτων, κλπ. ρωτήθηκαν εάν θα προτιμούσαν την υλοποίηση ορισμένων πολιτικών που έχουν πετύχει αλλού ή ένα πλήρες πρόγραμμα πραγματικής διαβούλευσης, ακόμη και αν δεν πετύχαιναν αυτό που ήθελαν. Η απαρέγκλιτη απάντηση ήταν πως επιθυμούσαν τη διαβούλευση, γιατί αυτό σήμαινε σεβασμό της εμπειρίας και των απόψεών τους.
<P>
Τρέφω επίσης την ελπίδα ότι οι δραστηριότητες που χρηματοδοτούνται στο πλαίσιο αυτού του προγράμματος δεν θα επικεντρωθούν απλώς στην εργασία ως απάντηση στον αποκλεισμό. Αυτή δεν είναι λύση, αν η εργασία δεν αμείβεται καλά και οδηγεί στην εκμετάλλευση του εργαζομένου. Όπως και πολλοί άλλοι, προσβλέπω στην ανάγνωση και την αξιολόγηση των αποτελεσμάτων αυτού του προγράμματος και ελπίζω ότι θα σημειώσουν πραγματική πρόοδο στην αντιμετώπιση του κοινωνικού αποκλεισμού.

<SPEAKER ID=39 LANGUAGE="ES" NAME="Gonzαlez Αlvarez">
Κύριε Πρόεδρε, επικροτούμε και εμείς, όπως και η κ. εισηγήτρια, αυτό το σχέδιο δράσης κατά του κοινωνικού αποκλεισμού. Πιστεύουμε ότι έχουν επιτευχθεί ορισμένα πράγματα - όπως πάντα, στις διαδικασίες συνδιαλλαγής δεν επιτυγχάνονται όλα όσα θα θέλαμε - και, παρότι ο προϋπολογισμός εξακολουθεί να είναι χαμηλός, καταφέραμε επίσης να αυξήσουμε τον προϋπολογισμό των ΜΚΟ και να καταστήσουμε τον ρόλο του Ευρωπαϊκού Κοινοβουλίου ιδιαίτερα σημαντικό.
<P>
Πιστεύω ότι στο έγγραφο περιέχονται πολύτιμες φράσεις: θυμίζω το άρθρο 2 - που ζητά υψηλό ποσοστό απασχόλησης και καταπολέμηση της φτώχειας - καθώς και το γεγονός ότι το Συμβούλιο θεωρεί απαράδεκτα τα επίπεδα φτώχειας που υπάρχουν ακόμα στην Ευρωπαϊκή Ένωση· διατρέχουμε, όμως, τον κίνδυνο η εφαρμογή αυτού του σχεδίου δράσης - και επικροτούμε τη θέση του σε εφαρμογή του χρόνου - να είναι σαν να δένουμε ένα τραύμα με μια απλή γάζα, ενώ, από την άλλη, το αφήνουμε να αιμορραγεί.
<P>
Στη συζήτηση που προηγήθηκε έγινε λόγος για τις αρετές της αγοράς για τη στήριξη των αεροπορικών εταιρειών, αλλά δεν γίνεται τόσος λόγος για τους 12 000 εργαζομένους της Sabena. Μπορεί να κινδυνεύσουμε να χάσουμε πολύ αίμα καθώς προσπαθούμε να κλείσουμε την πληγή με έναν επίδεσμο.
<P>
Όμως, εν πάση περιπτώσει, κύριε Πρόεδρε, είναι ευπρόσδεκτο αυτό το σχέδιο για την καταπολέμηση του κοινωνικού αποκλεισμού.

<SPEAKER ID=40 NAME="Διαμαντοπούλου">
. Κύριε Πρόεδρε, θα ήθελα να χαιρετίσω θερμά το τελικό αποτέλεσμα της διαδικασίας συνδιαλλαγής και να συγχαρώ ιδιαίτερα την κ. Figueiredo η οποία, με την πολύ προσεκτική δουλειά και τη σωστή συνεργασία με όλα τα μέρη, κατάφερε τελικά πολύ πιο γρήγορα απα ό,τι περιμέναμε να μας επιτρέψει να έχουμε το εργαλείο αυτό στα χέρια μας.
<P>
Κύριε Πρόεδρε, έγινε σημαντική αναφορά από τους ομιλητές στην ανεπάρκεια και στην περιορισμένη δυνατότητα αυτού του εργαλείου και έτσι είναι. Πρέπει όμως να ξεκινήσουμε από το δεδομένο ότι μιλούμε για ένα τομέα πολιτικής ο οποίος δεν είναι ευρωπαϊκή αρμοδιότητα. Δεν έχουμε αρμοδιότητα άσκησης πολιτικής, αλλά υπάρχει για πρώτη φορά μια κοινή απόφαση συνεργασίας μεταξύ των κρατών μελών. Στα πλαίσια λοιπόν αυτής της κοινής απόφασης συνεργασίας, έγιναν τρία πράγματα. Πρώτον, για πρώτη φορά κατατίθενται εθνικά σχέδια δράσης κατά του αποκλεισμού και της φτώχειας. Δεύτερον, για πρώτη φορά η Επιτροπή Κοινωνικής Προστασίας και η Ευρωπαϊκή Επιτροπή συνεργάζονται για να καταλήξουμε σε κοινά πλαίσια πολιτικής. Σας υπενθυμίζω ότι δεν υπάρχει ούτε κοινός ορισμός της λέξης "φτώχεια" στην Ευρωπαϊκή Ένωση. Τρίτον, είναι το πρόγραμμα αυτό, το οποίο αποτελεί ένα πρώτο αλλά σημαντικό εργαλείο. Είναι σημαντικό ότι κατά την συνδιαλλαγή, πρώτον αυξήθηκε ο προϋπολογισμός του με την πολύ σημαντική πίεση και παρέμβαση του Ευρωπαϊκού Κοινοβουλίου και, δεύτερον, ότι πετύχαμε την κοινή θέση της Επιτροπής και του Κοινοβουλίου για το 90% της συμμετοχής σε οργανώσεις οι οποίες δεν έχουν πράγματι ιδίους πόρους.
<P>
Τί κάνει αυτό το εργαλείο; Θα πω με επτά σημεία ποια είναι τα βασικά στοιχεία αυτού του εργαλείου: πρώτον, υποστηρίζει και βοηθά τις δομές στα κράτη μέλη να συλλέξουν στοιχεία και να κάνουν ανάλυση και έρευνα για την κατάσταση σε όλες τις χώρες μέλη· δεύτερον, βοηθά την συνεργασία για την ανάπτυξη κοινών κοινωνικών δεικτών, για πρώτη φορά· τρίτον, βοηθά τις διαδικασίες παρακολούθησης και υλοποίησης των προγραμμάτων των εθνικών σχεδίων δράσης για την απασχόληση· τέταρτον, βοηθά την ανταλλαγή ορθών πρακτικών και προγραμμάτων· πέμπτον, εμπλέκει όλους τους φορείς, τοπική αυτοδιοίκηση, μη κυβερνητικές οργανώσεις, κυβερνήσεις, ιδρύματα, πανεπιστήμια· έκτον, εμπλέκει ιδιαίτερα, και επιμένουμε σα αυτό, τους φορείς των ατόμων που είναι θύματα της φτώχειας και του αποκλεισμού και, έβδομον, δίνει τη δυνατότητα ευαισθητοποίησης της κοινής γνώμης για το μεγάλο πρόβλημα της φτώχειας, που δεν αντιμετωπίζεται απλά από κυβερνήσεις και με ευρωπαϊκά προγράμματα, αλλά με την κινητοποίηση όλης της κοινωνίας.

<SPEAKER ID=41 NAME="Πρόεδρος">
Σας ευχαριστώ, κυρία Διαμαντοπούλου.
<P>
Η συζήτηση έληξε.
<P>
Η ψηφοφορία θα διεξαχθεί στις 12.00.

<CHAPTER ID=4>
Ανακοίνωση της Προέδρου
<SPEAKER ID=42 NAME="Πρόεδρος">
Καταρχάς, αγαπητοί συνάδελφοι, σας συνιστώ, αν μου επιτρέπετε, να ακούσετε μια πληροφορία. Εφόσον η συνεδρίαση του Παγκόσμιου Οργανισμού Εμπορίου στο Κατάρ διήρκεσε περισσότερο από το προβλεπόμενο, ο κ. Lamy και ο κ. Fischler δεν θα μπορέσουν να παραβρεθούν στην απογευματινή μας συνεδρίαση. Σας προτείνω λοιπόν, να συνεχίσουμε τη συζήτησή μας από τις 15.00 έως τις 16.00, εφόσον ισχύει το προβλεπόμενο ωράριο για τα επίκαιρα, επείγοντα και σημαντικά θέματα, καθώς επίσης και για τις ψηφοφορίες.

<SPEAKER ID=43 NAME="Lynne">
Κυρία Πρόεδρε, πότε θα συζητηθεί η έκθεσή μου - η έκθεση Lynne για την ανακήρυξη του 2003 ως Ευρωπαϊκού Έτους για τα Ατομα με Ειδικές Ανάγκες; Γύρω στις 15.30; Πρόκειται να έλθει ένας διερμηνέας της νοηματικής για τη συζήτηση στις 17.30, διότι έγιναν τόσο πολλές αλλαγές ώστε δεν γνωρίζουμε πότε θα συζητηθεί αυτή η έκθεση. Υπάρχουν κωφοί στο ακροατήριο και έχουμε προβλέψει την παρουσία διερμηνέα της νοηματικής. Μήπως λοιπόν θα μπορούσαμε να τηρήσουμε κάποιο χρονοδιάγραμμα;

<SPEAKER ID=44 NAME="Πρόεδρος">
Κυρία Lynne, κάνατε πολύ καλά που μου γνωστοποιήσατε αυτή την πληροφορία. Πιστεύω ότι μπορούμε άνετα να κρατήσουμε την έκθεσή σας για την προβλεπόμενη ώρα, στις 17.30.

<SPEAKER ID=45 NAME="McNally">
Κύριε Πρόεδρε, κατανοούμε τους λόγους για τους οποίους οι Επίτροποι Lamy και Fischler δεν μπορούν να βρίσκονται μαζί μας σήμερα το απόγευμα. Μπορείτε, ωστόσο, να μας επιβεβαιώσετε ότι θα δοθεί η ευκαιρία στους δύο Επιτρόπους να μας ενημερώσουν για τις σημαντικές διαπραγματεύσεις στη Ντόχα και για το κατά πόσο έγιναν δεκτές ή όχι οι απόψεις της ΕΕ.

<SPEAKER ID=46 NAME="Πρόεδρος">
Φυσικά, κυρία McNally, θα προβούμε σίγουρα σε αυτή τη συζήτηση με την Επιτροπή τον Δεκέμβριο, όμως δεν μπορούμε να κατηγορήσουμε τους Επιτρόπους για το ότι δεν μπόρεσαν να επιστρέψουν νωρίτερα.

<SPEAKER ID=47 NAME="Ribeiro e Castro">
Κυρία Πρόεδρε, μία πολύ σύντομη παρέμβαση, μόνο για μία διευκρίνιση. Χθες, δεν μπόρεσα να συμμετάσχω στη ψηφοφορία της έκθεσης Gaudron και επομένως δεν διόρθωσα ένα λάθος που ήθελα να επισημάνω στους συναδέλφους. Λόγω λάθους των υπηρεσιών της συνεδρίασης, μία πρόταση τροπολογίας που είχαμε υποβάλει στην έκθεση Gaudron σχετικά με το πρόγραμμα έρευνας συμπεριελήφθη κατά λάθος στην έκθεση Euratom. Πρόκειται για την πρόταση τροπολογίας αριθ. 20. Δεν προτίθεμαι να επιμείνω στο θέμα αυτό διότι υπήρχαν άλλες τροπολογίες άλλων συναδέλφων που αναφέρονταν στο ίδιο θέμα, αλλά θα ήθελα να διατυπώσω την παρατήρηση αυτή εφόσον φάνηκε ίσως παράξενη η χωρίς νόημα ένταξη της τροπολογίας στο περιεχόμενο της έκθεσης Euratom.

<SPEAKER ID=48 NAME="Πρόεδρος">
Κύριε Ribeiro e Castro, ευχαρίστως θα το εξετάσουμε και θα προβούμε στην απαραίτητη διόρθωση.

<SPEAKER ID=49 NAME="Foster">
Κυρία Πρόεδρε, σχετικά με ένα διαδικαστικό θέμα. Πριν αρχίσει η ψηφοφορία, βρισκόμουν στο κυλικείο των βουλευτών. Είδα μία αποσκευή επάνω σε μία καρέκλα. Επί 15 λεπτά περίπου, δεν ήλθε κανείς να την πάρει. Πλησίασε ένας άντρας και τον ρώτησα αν η αποσκευή είναι δική του. Του είπα ότι, ενόψει της κατάστασης ασφάλειας, είναι φρόνιμο να κρατάει κανείς τις αποσκευές του μαζί του και ότι, επιπλέον, για να εισέλθει στο κυλικείο των βουλευτών πρέπει να έχει πρόσκληση από βουλευτή. Ήταν πολύ υπερόπτης και ενοχλημένος. Πήρε την αποσκευή του κι έφυγε. Είπε ότι γνώριζε την κ. Muscardini. Μετά ήρθε και αυτή στο κυλικείο, την ρώτησα εάν γνώριζε τον κύριο και της είπα ότι, λόγω των προβλημάτων ασφάλειας, τον ενημέρωσα ευγενικά για την κατάσταση.
<P>
Θα ήθελα να πω στο Σώμα ότι ως βουλευτές του Κοινοβουλίου έχουμε και εμείς ευθύνη. Ζητούμε να ενταθούν τα μέτρα ασφαλείας και, γι' αυτό, πρέπει όλοι να αναλάβουμε τις ευθύνες μας για τα άτομα που φέρνουμε εδώ ή στα οποία επιτρέπουμε να χρησιμοποιούν το όνομά μας.
<P>
Θα σας ζητήσω απλώς, κυρία Πρόεδρε, να υπενθυμίσετε στο Σώμα τις ευθύνες μας για τη μελλοντική ασφάλεια.

<SPEAKER ID=50 NAME="Πρόεδρος">
Κυρία Foster, σας συγχαίρω για την προσοχή που δείξατε την πιο κατάλληλη στιγμή.

<CHAPTER ID=5>
Ψηφοφορίες
<SPEAKER ID=51 LANGUAGE="DA" NAME=" (B5-0707/2001) του κ. Watson, εξ ονόματος της Επιτροπής Ελευθεριών και Δικαιωμάτων των">
ολιτών, Δικαιοσύνης και Εσωτερικών Υποθέσεων, σχετικά με τις ποινικές κυρώσεις και το κοινοτικό δίκαιο.
<P>
(Το Σώμα εγκρίνει την πρόταση σύστασης)
<P>
Έκθεση (A5-0372/2001) της κ. Figueiredo, εξ ονόματος της αντιπροσωπείας του Ευρωπαϊκού Κοινοβουλίου στην επιτροπή συνδιαλλαγής, σχετικά με το εγκριθέν από την επιτροπή συνδιαλλαγής κοινό σχέδιο απόφασης του Ευρωπαϊκού Κοινοβουλίου και του Συμβουλίου που αφορά τη θέσπιση κοινοτικού προγράμματος δράσης προς ενθάρρυνση της μεταξύ των κρατών μελών συνεργασίας για την καταπολέμηση του κοινωνικού αποκλεισμού (C5-0439/2001 - 2000/0157(COD))
<P>
(Το Σώμα εγκρίνει το νομοθετικό ψήφισμα)
<P>
Έκθεση (A5-0357/2001) της κ. Peijs, εξ ονόματος της Επιτροπής Οικονομικής και Νομισματικής Πολιτικής, σχετικά με την πρόταση κανονισμού του Ευρωπαϊκού Κοινοβουλίου και του Συμβουλίου που αφορά τις διασυνοριακές πληρωμές σε ευρώ (COM(2001)439-C5-0379/2001 - 2001/0174(COD))
<P>
(Το Σώμα εγκρίνει το νομοθετικό ψήφισμα)
<P>
Έκθεση (A5-0373/2001) της κ. Riis-Jrgensen, εξ ονόματος της Επιτροπής Οικονομικής και Νομισματικής Πολιτικής, σχετικά με την πρόταση κανονισμού του Συμβουλίου που αφορά προσωρινό αμυντικό μηχανισμό της ναυπηγικής βιομηχανίας (COM(2001)401 - C5-0393/2001 - 2001/0153(CNS))
<P>
Πριν από την ψηφοφορία επί της τροπολογίας9
<P>
Riis-Jψrgensen (ELDR), εισηγήτρια. (DA) Κυρία Πρόεδρε, θα ήθελα να διασαφηνίσω στους συναδέλφους μου στο Κοινοβούλιο ότι εάν η υποβληθείσα από την Ομάδα των Φιλελευθέρων τροπολογία αριθ. 9 ψηφιστεί, το θέμα θα διαβιβαστεί πάλι στην Επιτροπή Οικονομικής και Νομισματικής Πολιτικής. Αυτή θα είναι η σωστή διαδικασία, διότι θα μας δώσει περισσότερο χρόνο για να ερευνήσουμε τις νομικές συνέπειες της παρούσας πρότασης. Έλαβα εχθές μια απάντηση από το Συμβούλιο, όπου τονίζεται ότι δεν θα γνωμοδοτήσει επί της νομικής ισχύος της πρότασης όσον καιρό η πρόταση συζητείται στο Συμβούλιο. Πολύ απλά το βρίσκω λάθος να βιαστούμε να προβούμε σε ψηφοφορία εδώ στο Κοινοβούλιο προτού έχουμε στα χέρια μας μια νομική εκτίμηση. Βρίσκω δε την απάντηση του Συμβουλίου εντελώς απαράδεκτη. Παρακαλώ τους συναδέλφους μου να στηρίξουν την τροπολογία αριθ. 9 ώστε να γίνει νέα συζήτηση της πρότασης στην επιτροπή.
<P>
(Χειροκρότημα)

<SPEAKER ID=52 NAME="Πρόεδρος">
Κυρία Riis-Jψrgensen, σας ευχαριστώ που εξηγήσατε με σαφήνεια το εύρος της εν λόγω τροπολογίας την οποία θέτω αμέσως σε ονομαστική ψηφοφορία.
<P>
(Το Σώμα εγκρίνει το νομοθετικό ψήφισμα)
<P>
Έκθεση (A5-0352/2001) του κ. Κατηφόρη, εξ ονόματος της Επιτροπής Οικονομικής και Νομισματικής Πολιτικής, σχετικά με την πρόταση οδηγίας του Συμβουλίου που αφορά την τροποποίηση της οδηγίας 92/79/ΕΟΚ, της οδηγίας 92/80/ΕΟΚ και της οδηγίας 95/59/ΕΚ όσον αφορά τη δομή και τους συντελεστές των ειδικών φόρων κατανάλωσης που επιβάλλονται στα βιομηχανοποιημένα καπνά (COM(2001)133 - C5-0139/2001 - 2001/0063(CNS))
<P>
Μετά από την απόρριψη της πρότασης της Επιτροπής

<SPEAKER ID=53 NAME="Κατηφόρης">
. Κυρία Πρόεδρε, θα ήθελα στο σημείο αυτό να πω και σε εσάς και στην Επιτροπή ότι νομίζω ότι ισχύει το άρθρο 68 του Κανονισμού και πρέπει να δώσετε τον λόγο βεβαίως στην Επίτροπο και να την ρωτήσετε εάν η Επιτροπή αποσύρει την πρότασή της. Αυτό είναι το πρώτο βήμα.

<SPEAKER ID=54 NAME="Πρόεδρος">
Ναι, είναι ο λόγος για τον οποίο έδωσα τον λόγο στην Επιτροπή. Σας ευχαριστώ, κύριε εισηγητή. Νομίζω ότι ο Επίτροπος Bolkestein επιθυμεί να μιλήσει.

<SPEAKER ID=55 NAME="Bolkestein">
. (ΕΝ) Κυρία Πρόεδρε, καταλαβαίνω ότι η έκθεση Κατηφόρη έγινε δεκτή. Αυτό σημαίνει ότι η πρόταση της Επιτροπής απορρίπτεται. Θα ήθελα, πρώτα απ' όλα, να πω ότι η Επιτροπή λυπάται πάρα πολύ γι' αυτήν την ψηφοφορία, ιδίως γιατί η πρόταση της Επιτροπής είναι αυτό ακριβώς που ζήτησε το Κοινοβούλιο το 1996. Πρόκειται για μία ασυνήθιστη περίπτωση. Το Κοινοβούλιο ζητά κάτι από την Επιτροπή. Η Επιτροπή κάνει ό,τι της ζητήθηκε και το Κοινοβούλιο απορρίπτει αυτό που έκανε η Επιτροπή.
<P>
(Χειροκροτήματα)
<P>
Ωστόσο, θα ανακοινώσω στην Επιτροπή αυτό το λυπηρό αποτέλεσμα την επόμενη εβδομάδα, κατά την επόμενη συνεδρίαση της Επιτροπής και θα διαβουλευτώ με τους συναδέλφους μου και με τον Πρόεδρο Prodi για τα μέτρα που πρέπει να λάβουμε κατ' εφαρμογή των κανόνων της Συνθήκης, οι οποίοι είναι σαφέστατοι.
<P>
(Χειροκροτήματα)

<SPEAKER ID=56 NAME="Posselt">
. (DE) Κυρία Πρόεδρε, θα ήθελα να αναφερθώ εν συντομία σ' αυτό το θέμα. Πρώτον, η πρόταση της Επιτροπής ήταν λανθασμένη, το σημαντικότερο όμως είναι, κύριε Επίτροπε, ότι εν τω μεταξύ διεξήχθησαν εκλογές, και αυτό θα έπρεπε να το λάβει υπόψη η Επιτροπή.
<P>
(Χειροκροτήματα)

<SPEAKER ID=57 NAME="Πρόεδρος">
Δεν μπορούμε να μακρηγορήσουμε κι άλλο επί του συγκεκριμένου ζητήματος.

<SPEAKER ID=58 NAME="Κατηφόρης">
Κυρία Πρόεδρε, βεβαίως είναι λυπηρό και το ότι το Συμβούλιο θέλησε να προκαταλάβει την γνώμη του Κοινοβουλίου με μια πολιτική συμφωνία και δεν είχε την ευγένεια να αφήσει το Κοινοβούλιο να εκφράσει πρώτα την γνώμη του. Αυτά σαν σύντομη απάντηση στα όσα είπε ο κ. Bolkestein.
<P>
Αλλά θα ήθελα να σας πω ότι επί τη βάσει του άρθρου 68 του Κανονισμού, η απάντηση του κ. Bolkestein είναι ελλιπής. Ο Κανονισμός είναι σαφής. Ρωτάμε την Επιτροπή εάν θα αποσύρει την πρότασή της. Ο κ. Bolkestein δεν μας είπε εάν θα την αποσύρει. Μας είπε ότι θα συνεννοηθεί με τους συναδέλφους του για το τι θα κάνει. Στην περίπτωση αυτή, συμπεραίνω ότι αρνείται η Επιτροπή να αποσύρει την πρότασή της. Επομένως, πρέπει να προχωρήσουμε στην τρίτη παράγραφο του άρθρου, η οποία προβλέπει ότι πρέπει να παραπεμφθεί εκ νέου το ζήτημα εις την αρμόδια επιτροπή, χωρίς να ψηφίσουμε επί του σχεδίου νομοθετικού ψηφίσματος. Αυτό σας προτείνω να κάνουμε.

<SPEAKER ID=59 NAME="Πρόεδρος">
Απολύτως, κύριε Κατηφόρη, πιστεύω ότι πρέπει να βλέπουμε τα πράγματα με αυτόν ακριβώς τον τρόπο.

<SPEAKER ID=60 NAME="Heaton-Harris">
Κυρία Πρόεδρε, ο κ. Κατηφόρης έχει δίκιο, αλλά αν το Σώμα ακολουθεί τα προηγούμενα που έχει θέσει, τώρα που το Κοινοβούλιο έκανε μία πρόταση, σε πέντε χρόνια η Επιτροπή θα παρουσιάσει μία ιδέα που θα απορρίψουμε και πάλι.
<P>
(Το Σώμα αποφασίζει να παραπέμψει το θέμα στην αρμόδια επιτροπή)
<P>
Έκθεση (A5-0395/2001) της κ. Miguιlez Ramos, εξ ονόματος της Επιτροπής Αλιείας, σχετικά με την πρόταση κανονισμού του Συμβουλίου που αφορά την προώθηση της μετατροπής μεταφοράς των στόλων οι οποίοι εξαρτώντο, μέχρι το 1999, από την αλιευτική συμφωνία με το Μαρόκο (COM(2001)384 -C5-0407/2001 - 2001/0163(CNS))
<P>
Πριν από την έναρξη της ψηφοφορίας

<SPEAKER ID=61 NAME="Wynn">
. (ΕΝ) Κυρία Πρόεδρε, υποβάλλω μία προφορική τροπολογία για μία νέα αιτιολογική σκέψη 12. Αφορά και το σχέδιο νομοθετικού ψηφίσματος και έχει ως εξής: "Η πρόταση δεν έχει προβλεφθεί στις δημοσιονομικές προοπτικές. Το χρηματοδοτικό κονδύλιο για την πρόταση πρέπει να καλυφθεί από πρόσθετους πόρους" .

<SPEAKER ID=62 LANGUAGE="ES" NAME="Miguιlez Ramos">
. (ES) Κυρία Πρόεδρε, ως εισηγήτρια αυτής της έκθεσης, θέλω να πω δύο πράγματα: πρώτον, ότι η ίδια αυτή τροπολογία που παρουσιάζει προφορικά ο συνάδελφός μου, κ. Wynn, απορρίφθηκε κατά την ψηφοφορία στην Επιτροπή Αλιείας την ημέρα που ψηφίστηκε η έκθεσή μου. Δεύτερον, ότι δεν έχω καμία αντίρρηση να παρουσιαστεί η εν λόγω τροπολογία και να αποφασίσει το Σώμα σχετικά με το περιεχόμενό της.

<SPEAKER ID=63 NAME="Διαμαντοπούλου">
Κυρία Πρόεδρε, είναι σαφές ότι η ψηφοφορία αφορά μόνο το νομοθετικό μέρος της πρότασης και όχι το δημοσιονομικό μέρος;

<SPEAKER ID=64 NAME="Πρόεδρος">
Θα αποφανθούμε σχετικά με την προφορική τροπολογία του κ. Wynn, η οποία έχει φυσικά δημοσιονομικές επιπτώσεις. Θα το έχετε όλοι καταλάβει ασφαλώς.

<SPEAKER ID=65 LANGUAGE="ES" NAME="Varela Suanzes-Carpegna">
Κυρία Πρόεδρε, όσον αφορά την τροπολογία που παρουσιάζει η πρόεδρος της Επιτροπής Προϋπολογισμών, υποστηρίζω την πρόταση που κάνει η εισηγήτριά μας και επίσης - σύμφωνα με την παρέμβαση της Επιτροπής - θέλω να πω ότι εμείς δηλώναμε πάντα υπέρ του να εξεταστεί αυτή η πρόταση από την αλιευτική σκοπιά και δεν ανακατευόμασταν με τις πτυχές του προϋπολογισμού. Ωστόσο, παρότι είναι αλήθεια αυτό που αναφέρει ο κ. Wynn - ότι, όπως ειπώθηκε, η πρόταση δεν προβλεπόταν στις δημοσιονομικές προοπτικές - είναι εξίσου αλήθεια - και γι' αυτό πρέπει επίσης να δώσω αυτή την πληροφορία στο Σώμα - ότι η Επιτροπή έχει ζητήσει την κινητοποίηση του μέσου ευελιξίας, διαθέτοντας για αυτή την πρόταση, όταν την παρουσίασε, 197 εκατομμύρια ευρώ.
<P>
Ως εκ τούτου, είμαστε υπέρ της πρότασης της Επιτροπής Προϋπολογισμών, αλλά υπενθυμίζουμε στους συναδέλφους μας της εν λόγω επιτροπής, καθώς και στο Συμβούλιο, ότι πρέπει να καταλήξουν σε συμφωνία για να κινητοποιηθεί αυτό το μέσο και να χρηματοδοτηθεί η πρόταση με 197 εκατομμύρια ευρώ, τα οποία είναι απαραίτητα προκειμένου οι αλιείς και οι οικογένειες που έχουν πληγεί να μπορέσουν να επιλύσουν το πρόβλημα αυτό.
<P>
(Η Πρόεδρος διαπιστώνει ότι δεν υπάρχει αντίρρηση να ληφθεί υπόψη η προφορική τροπολογία)
<P>
(Το Σώμα εγκρίνει το νομοθετικό ψήφισμα)
<P>
Έκθεση (A5-0384/2001) του κ. Lehne, εξ ονόματος της Επιτροπής Νομικών Θεμάτων και Εσωτερικής Αγοράς, που αφορά την ανακοίνωση της Επιτροπής προς το Συμβούλιο και το Ευρωπαϊκό Κοινοβούλιο σχετικά με την προσέγγιση του αστικού και εμπορικού δικαίου των κρατών μελών (COM(2001) 398 - C5-0471/2001 - 2001/2187 (COS))
<P>
(Το Σώμα εγκρίνει το ψήφισμα)
<P>
Έκθεση (A5-0363/2001) του κ. Chichester, εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με την Πράσινη Βίβλο της Επιτροπής "Προς μια ευρωπαϊκή στρατηγική ασφάλειας του ενεργειακού εφοδιασμού" (COM(2000)769 - C5-145/2001 - 2001/2071(COS))
<P>
Πριν από την έναρξη της ψηφοφορίας

<SPEAKER ID=66 NAME="Αλυσανδράκης">
Κυρία Πρόεδρε, διαπίστωσα ότι δεν είναι κάποια μικρά γλωσσικά σφάλματα. Ολόκληρες παράγραφοι του κειμένου είναι διαφορετικές. Φαίνεται σαν ο μεταφραστής να μετέφρασε άλλο κείμενο. Παρακαλώ να ελεγχθεί και με την ευκαιρία θα ήθελα να πω ότι και σε άλλες περιπτώσεις έχουμε κάποια σφάλματα στις ελληνικές μεταφράσεις. Αν ξέρατε ελληνικά θα καταλαβαίνατε αυτό που θα πω τώρα. Σε ένα θέμα που αφορούσε την φυματίωση και την ελονοσία, αυτό μεταφράστηκε στα ελληνικά ως τουμπερκουλόζη και μαλάρια.

<SPEAKER ID=67 NAME="Πρόεδρος">
Λυπάμαι κύριε Αλυσανδράκη. Δεν μπορώ παρά να δεσμευτώ ότι οι γλωσσικές αποδόσεις θα ελέγχονται και θα επιθεωρούνται με προσοχή. Με διαβεβαιώνουν ότι αυτό θα γίνεται στο εξής και όχι μόνο όσον αφορά την ελληνική απόδοση, καθώς υπάρχουν και άλλες αποδόσεις με τέτοιου είδους λάθη. Θα φροντίσουμε λοιπόν όλα αυτά να διορθωθούν.
<P>
(Το Σώμα εγκρίνει το ψήφισμα)
<P>
Έκθεση (A5-0356/2001) της κ. Schφrling, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με τη Λευκή Βίβλο της Επιτροπής όσον αφορά τη στρατηγική για μία μελλοντική πολιτική για τα χημικά προϊόντα (COM(2001) 88 - C5-0258/2001 - 2001/2118(COS))
<P>
(Το Σώμα εγκρίνει το ψήφισμα)
<P>

<SPEAKER ID=68 LANGUAGE="DA" NAME="Blak">
Κυρία Πρόεδρε, θα ήθελα να σας παρακαλέσω να ερευνήσετε το κόστος που είχε αυτή η ψηφοφορία στους ευρωπαίους φορολογούμενους. Θα ήθελα επίσης να ζητήσω να παράσχετε χρήματα για μια σειρά μαθημάτων μέσα από τα οποία η επιτροπή θα μάθει να συνεργάζεται. Είναι εντελώς απαράδεκτο να καθόμαστε και να ψηφίζουμε επί μία ώρα για κάτι που θα έπρεπε να είχε ξεκαθαριστεί στην επιτροπή. Στο διάολο πια είναι καιρός να σοβαρευτούν. Αυτή η κοροϊδία δεν μπορεί να συνεχιστεί!
<P>
(Χειροκρότημα)

<SPEAKER ID=69 NAME="Πρόεδρος">
Κύριε Blak, νομίζω ότι, εφεξής, θα πρέπει να καταγράφουμε το κόστος κάθε ψηφοφορίας.
<P>
Έκθεση (A5-0341/2001) της κ. Flemming, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την ανακοίνωση της Επιτροπής προς το Συμβούλιο, το Ευρωπαϊκό Κοινοβούλιο και την Οικονομική και Κοινωνική Επιτροπή σχετικά με τη διαμόρφωση πολιτικών τιμολόγησης για την ενίσχυση της αειφορίας των υδάτινων πόρων (COM(2000) 477 - C5-0634/2000 - 2000/2298(COS))
<P>
Πριν από την ψηφοφορία επί του συνόλου της πρότασης ψηφίσματος

<SPEAKER ID=70 NAME="Flemming">
. (DE Κυρία Πρόεδρε, λυπάμαι αφάνταστα που πρέπει να προτείνω στην πολιτική μου ομάδα να απορρίψει την ίδια μου την έκθεση στην τελική ψηφοφορία, γιατί κι' εγώ όπως και η Ομάδα μου δεν θεωρούμε δίκαιο να μεταφέρεται ένα εθνικό πρόβλημα εδώ στο Ευρωπαϊκό Κοινοβούλιο!
<P>
(Χειροκροτήματα)
<P>
(Το Σώμα απορρίπτει την πρόταση ψηφίσματος)

<SPEAKER ID=71 NAME="Ludford">
Κυρία Πρόεδρε, ήθελα απλώς να αναφερθώ στο προηγούμενο διαδικαστικό θέμα και να ρωτήσω εάν θα μπορέσουμε να συζητήσουμε τις προτάσεις της έκθεσης του κ. Corbett - οι οποίες έχουν κολλήσει, από ό,τι κατάλαβα, στην Επιτροπή Συνταγματικών Υποθέσεων - έτσι ώστε να μπορέσει να αλλάξει αυτή η γελοία διαδικασία με έξι σελίδες τροπολογιών μόνο για μία έκθεση στη σύνοδο της ολομέλειας. Θα γίνουμε καταγέλαστοι, εάν δεν αλλάξουμε και δεν βάλουμε τάξη στο Κοινοβούλιό μας.
<P>
(Χειροκροτήματα)
<P>
Έκθεση (A5-0323/2001) της κ. Corbey, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την εφαρμογή της οδηγίας 94/62/ΕΚ του Ευρωπαϊκού Κοινοβουλίου και του Συμβουλίου, της 20ης Δεκεμβρίου 1994, για τις συσκευασίες και τα απορρίμματα συσκευασίας (2000/2319(INI))
<P>
(Το Σώμα εγκρίνει το ψήφισμα)
<P>
Έκθεση (A5-0336/2001) του κ. Salafranca Sαnchez-Neyra, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με μία πλήρη εταιρική σχέση και μία κοινή στρατηγική για τις σχέσεις μεταξύ της Ευρωπαϊκής Ένωσης και της Λατινικής Αμερικής (2000/2249(INI))
<P>
Πριν από την έναρξη της ψηφοφορίας

<SPEAKER ID=72 LANGUAGE="DE" NAME="Posselt">
Κυρία Πρόεδρε, θέλω να πω, ότι στην ημερήσια διάταξη αναφέρεται: ψηφοφορία από 12.00 έως 13.00, συνέχεια στις 18.30. Θα ήταν καλό να τηρούσαμε την ημερήσια διάταξη.
<P>
(Χειροκροτήματα)

<SPEAKER ID=73 NAME="Πρόεδρος">
Σας επισημαίνω, αγαπητοί συνάδελφοι, ότι εχθές ξεπεράσαμε την προβλεπόμενη διάρκεια και, επομένως, πιθανώς να συμβεί το ίδιο και σήμερα.
<P>
Θα συμβουλευτώ, επομένως, το Σώμα: ποιος επιθυμεί να συνεχίσουμε;
<P>
(Το Σώμα αποφασίζει να συνεχίσει τις ψηφοφορίες)
<P>
(Το Σώμα εγκρίνει το ψήφισμα)
<P>
Πρόταση ψηφίσματος (B5-0704/2001), του κ. Brok, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με τις αυθαίρετες συλλήψεις και την πολιτική κατάσταση στο Λάος.
<P>
(Το Σώμα εγκρίνει το ψήφισμα)
<P>
Κοινή πρόταση ψηφίσματος1 σχετικά με τις διαπραγματεύσεις στο πλαίσιο της Σύμβασης για τα βιολογικά και τοξικά όπλα μετά από τις πρόσφατες επιθέσεις με τον ιό του άνθρακα
<P>
Πριν από την ψηφοφορία επί της παραγράφου 2

<SPEAKER ID=74 LANGUAGE="FR" NAME="Morillon">
Λαμβάνοντας υπόψη τις ανακρίβειες όσον αφορά την ακριβή τοποθέτηση του Προέδρου των Ηνωμένων Πολιτειών, προτείνω, για την συγκεκριμένη παράγραφο 2, να αντικατασταθούν, στο δεύτερο μέρος, οι λέξεις "την εγκαθίδρυση αποτελεσματικών διαδικασιών" με τις λέξεις "την έρευνα αποτελεσματικών διαδικασιών».

<SPEAKER ID=75 LANGUAGE="FR" NAME="Παπαγιαννάκης">
Κυρία, λυπάμαι, αλλά υπάρχει ένα πρόβλημα ακρίβειας. Εχθές, ο κ. Busquin μας δήλωσε, με μεγάλη επισημότητα, ότι στις διαπραγματεύσεις μεταξύ της Ευρωπαϊκής Ένωσης και των Ηνωμένων Πολιτειών, δεν υπάρχει καμία αλλαγή στάσης εκ μέρους των Ηνωμένων Πολιτειών όσον αφορά την σύμβαση και το πρωτόκολλο σχετικά με τα βιολογικά όπλα. "Καμία αλλαγή" , μας είπε. Επανέλαβε "στο αντικείμενό μου" .
<P>
Πιστεύω ότι δεν πρέπει να ακούγονται ανακρίβειες στο Κοινοβούλιο. Πρέπει, απλώς, να αποσυρθεί αυτή η παράγραφος, δεν είναι μια πολιτική κίνηση, είναι απλώς μια κίνηση πιστότητας στα γεγονότα.
<P>
(Η Πρόεδρος διαπιστώνει ότι δεν υπάρχει αντίρρηση να ληφθεί υπόψη η προφορική τροπολογία)
<P>
(Το Σώμα εγκρίνει το ψήφισμα)
<P>
Κοινή πρόταση ψηφίσματος2 σχετικά με την οικονομική κατάσταση και την κατάσταση της απασχόλησης στον τομέα των αεροπορικών μεταφορών, και στους συναφείς τομείς της βιομηχανίας και των υπηρεσιών

<SPEAKER ID=76 NAME="Foster">
Κυρία Πρόεδρε, υπάρχει μία σύντομη προφορική τροπολογία για την οποία συμφώνησαν όλοι οι υπογράφοντες το συμβιβαστικό ψήφισμα που έχει ως εξής: στην παράγραφο 2, μετά τη λέξη "τρομοκρατία" , προστίθεται μία νέα πρόταση που λέει: "Ζητά να αναλάβουν οι εθνικές κυβερνήσεις την ευθύνη για το πρόσθετο κόστος ασφάλειας" .

<SPEAKER ID=77 NAME="Πρόεδρος">
- Αν δεν υπάρχουν αντιρρήσεις όσον αφορά αυτήν την προφορική τροπολογία, η πρόταση ψηφίσματος που θέτω σε ψηφοφορία περιλαμβάνει την προφορική τροπολογία που μόλις τώρα διατύπωσε η κ. Foster.
<P>
(Το Σώμα εγκρίνει το ψήφισμα)
<P>

<SPEAKER ID=78 NAME="Corbett">
Κυρία Πρόεδρε, μόλις προεδρεύσατε επί 358 χωριστών ψηφοφοριών. Ελπίζω οι συνάδελφοι να συμφωνήσουν ότι αυτό υπογραμμίζει την ανάγκη μεταρρύθμισης του Κανονισμού μας.

<SPEAKER ID=79 LANGUAGE="DE" NAME="Rόbig">
- Κυρία Πρόεδρε, απ' ότι φαίνεται από την αναγγελία η επόμενη έκθεση είναι η έκθεση Bouwman. Αυτό σημαίνει ότι δεν θα υπάρξει δήλωση για τον ΠΟΕ;

<SPEAKER ID=80 NAME="Πρόεδρος">
Η συζήτηση αυτή, κύριε Rόbig, θα λάβει χώρα τον Δεκέμβριο, γιατί, όπως είπα προ ολίγου, οι κκ. Lamy και Fischer δεν μπορούν να παραβρεθούν στην αίθουσα αυτή τη στιγμή.

<SPEAKER ID=81 NAME="Goodwill">
Φοβάμαι ότι δεν μπορώ να συμφωνήσω με αυτό που είπε ο κ. Corbett για τις ψηφοφορίες σε αυτήν τη σύνοδο της ολομέλειας. Υπάρχουν πολλές επιτροπές σε αυτό το Κοινοβούλιο που δεν έχουν αντιπροσώπους από όλα τα κράτη μέλη. Συνεπώς, οι βουλευτές αυτοί θα καταλήξουν να στερηθούν των δικαιωμάτων τους και το πρόβλημα θα αυξάνεται καθώς διευρύνεται η Ευρωπαϊκή Ένωση. Οι βουλευτές όλων των κρατών μελών πρέπει να έχουν την ευκαιρία να ψηφίζουν επί αυτών των εκθέσεων και σημαντικών τροπολογιών.

<SPEAKER ID=82 NAME="MacCormick">
Κυρία Πρόεδρε, πολλοί συνάδελφοι παρατήρησαν ότι είναι πολύ κακό να έχουμε τόσο πολλές ψηφοφορίες σε αυτές τις περιπτώσεις αλλά εγώ θα ήθελα να σας συγχαρώ που κρατήσατε σταθερό το τιμόνι. Αναρωτιέμαι για ποιο λόγο με ψήφισαν οι εκλογείς μου, αν όχι για να ασκώ τη διακριτική μου ευχέρεια και την κρίση μου αποφασίζοντας τι πρέπει να ψηφίσω. Νομίζω ότι το σημαντικότερο πράγμα που κάνουμε εδώ είναι να ψηφίζουμε υπέρ ή κατά προτάσεων σε αυτό το Σώμα και το να αντιτιτίθεται κανείς σε αυτό είναι πολύ ανόητο. Επιπλέον, εάν δει κανείς τις ψηφοφορίες που διεξήχθησαν σήμερα, ελάχιστες φορές ήταν προκαθορισμένη η έκβαση: σε όλες τις ονομαστικές ψηφοφορίες η έκβαση ήταν αμφιλεγόμενη μέχρι την τελευταία στιγμή και αυτό δείχνει, νομίζω, την ανάγκη να υποβάλλονται τα θέματα αυτά σε ψηφοφορία. Η ιδέα να διεξάγονται λιγότερες ψηφοφορίες μου φαίνεται παράλογη.
<P>
Τούτου λεχθέντος, θα ήθελα να κάνω ένα σχόλιο για την έκθεση Watson. Από τη στιγμή που έχουμε κοινοτικό δίκαιο, σε περίπτωση παραβίασης αυτού του δικαίου, μου φαίνεται απόλυτα προφανές ότι τα εθνικά κράτη - και τα έθνη που δεν είναι κράτη - πρέπει να διαθέτουν ποινικούς κανόνες για την τήρησή του, διαφορετικά τα κράτη ψηφίζουν νόμους που δεν είναι ικανά να εφαρμόσουν και η Κοινότητα γίνεται καταγέλαστη. Βέβαια, αυτό προϋποθέτει πρόσφορα εχέγγυα και δικαιώματα υπεράσπισης. Αυτή την εποχή, μιλάμε για την υπεράσπιση του πολιτισμού μας. Ο πολιτισμός μας έχει να κάνει με την παροχή πρόσφορων δικαιωμάτων υπεράσπισης στους ανθρώπους και λυπάμαι που οι πρόσφατες εξελίξεις στο Ηνωμένο Βασίλειο μοιάζουν να δίνουν τέλος σε αυτά τα δικαιώματα.
<P>

<P>
ΑΙΤΙΟΛΟΓΗΣΕΙΣ ΨΗΦΟΥ Fatuzzo (PPE-DE). (ΙΤ) Κυρία Πρόεδρε, αν και είχα ζητήσει να παρέμβω για δέκα έγγραφα, θα περιοριστώ στις αιτιολογήσεις ψήφου για τις εκθέσεις Figueiredo και Chichester.
<P>
Πρόταση σύστασης Watson (B5-0707/2001)

<SPEAKER ID=83 LANGUAGE="DA" NAME="Krarup">
Η Ομάδα ΕΔΔ καταψήφισε σήμερα τη συγκεκριμένη σύσταση, δεδομένου ότι η πραγματοποίησή της συνεπάγεται αυτόματα ότι ζωτικής και κεφαλαιώδους σημασίας πολιτικοί τομείς - η ποινική νομοθεσία και οι αστυνομικές ρυθμίσεις που διέπουν τις κοινές συνθήκες της ζωής μας - τελικά αφαιρούνται από τα κράτη μέλη και μεταβιβάζονται στην ΕΕ.
<P>
Η σύσταση είναι μια παράλογη ρητορική επίδειξη της έλλειψης επαφής που έχει η πλειοψηφία του Κοινοβουλίου με την πραγματικότητα - με διττή έννοια: πρώτον είναι πολιτικά αδιανόητο - προς το παρόν ακόμη - οι κυβερνήσεις των κρατών μελών να συμφωνήσουν σε μια απόφαση που θα καθιστά εφικτή την ύπαρξη ενός κοινοτικού ποινικού δικαίου και την ίδρυση μιας ομοσπονδιακής αστυνομίας. Δεύτερον η απόφαση είναι άσχετη με την κοινωνική πραγματικότητα, η οποία μας λέει ότι το όνειρο του Κοινοβουλίου για ένα ευρωπαϊκό ομοσπονδιακό κράτος θα αποκαλυφθεί πως είναι εφιάλτης. Δεν υπάρχει μία αλλά δεκαπέντε διαφορετικές δικονομικές νοοτροπίες και συστήματα στην ΕΕ. Ένα κοινοτικό ποινικό δίκαιο και μια κοινοτική αστυνομία στην ευτυχέστερη των περιπτώσεων θα ακρωτηριάσει τη δικονομική παράδοση των κρατών μελών, στη χειρότερη δε θα εγκαθιδρύσει ένα συγκεντρωτικό σύστημα που θα στερείται δημοκρατικού ελέγχου - χωρίς μάλιστα να λύνει τα προβλήματα που αντιμετωπίζουν τα κράτη μέλη. Ο πυρήνας της ευρωπαϊκής συνεργασίας οφείλει να είναι η διαφορετικότητα και ο σεβασμός στην έννομη τάξη των άλλων κρατών.
<P>
Έκθεση Figueiredo (A5-0372/2001)

<SPEAKER ID=84 NAME="Fatuzzo">
Κυρία Πρόεδρε, η έκθεση Figueiredo σχετικά με την επιτροπή συνδιαλλαγής για την καταπολέμηση της κοινωνικής περιθωριοποίησης, έλαβε φυσικά τη θετική μου ψήφο. Πρέπει να πω ότι, στην Ιταλία, η πρωτινή κεντρώα κυβέρνηση, συντασσόμενη με τα κόμματα του ευρωπαϊκού σοσιαλισμού, αύξησε κατά πολύ τις ιταλικές κατώτατες συντάξεις, ανεβάζοντάς τις από 382 σε 490 ευρώ το μήνα· τώρα, η κεντροδεξιά κυβέρνηση του κ. Μπερλουσκόνι τις αύξησε από 382 σε 490 ευρώ για όσους έχουν κλείσει το 70ό τους έτος και διεύρυνε το φάσμα των δικαιούχων. Θα ήθελα να ευχηθώ και να συστήσω στα άλλα 14 κράτη της Ευρωπαϊκής Ένωσης και στα 12 υποψήφια κράτη να ακολουθήσουν αυτό το παράδειγμα όχι μόνο για τους ηλικιωμένους και συνταξιούχους, αλλά και για αυτούς που δεν λαμβάνουν σύνταξη, γιατί όλες οι ηλικίες έχουν δικαίωμα να ζήσουν.

<SPEAKER ID=85 LANGUAGE="DE" NAME="Ebner">
Κύριε Πρόεδρε, ψήφισα υπέρ αυτής της έκθεσης και με την ευκαιρία θέλω να δηλώσω ότι είναι κρίμα που το Ευρωπαϊκό Κοινοβούλιο και τα ευρωπαϊκά όργανα δεν βρίσκουν τη δέουσα αποδοχή από το εκλογικό σώμα, από τους πολίτες της Ευρωπαϊκής Ένωσης, γιατί δεν είμαστε σε θέση να δίνουμε αντίστοιχες και έγκαιρες απαντήσεις στα προβλήματα που προκύπτουν και γνωρίζουμε. Το συναντήσαμε αυτή την εβδομάδα με τη μεταφορά ζώων, το συναντούμε πάλι τώρα με τις διασυνοριακές πληρωμές. Χρόνια ολόκληρα οι πολίτες εξοργίζονταν, υφίσταντο ζημιές, και τώρα βρισκόμαστε σε μια κατάσταση, που προσπαθούμε να προλάβουμε, και ελπίζω να εφαρμοστεί τουλάχιστον τώρα άμεσα αυτή η πρωτοβουλία της συναδέλφου Peijs.
<P>
Τότε είχα αναφέρει αυτό το θέμα ήδη κατά την εισαγωγή του ευρώ στον αρμόδιο Επίτροπο Monti, και παρακάλεσα την Επιτροπή να επιληφθεί του θέματος όσο το δυνατόν συντομότερα. Πέρασαν χρόνια και είναι κρίμα που προκλήθηκαν τόσες πολλές ζημιές. Πιστεύω ότι θα έπρεπε, και θέλω να το τονίσω για ακόμη μια φορά, να λαμβάνουμε περισσότερο υπόψη τους πολίτες, να ακούμε με μεγαλύτερη προσοχή τα προβλήματά τους και να ενεργούμε ανάλογα.
<P>
Θέλω επίσης να προσθέσω ότι είχα προβλέψει την αιτιολόγηση της ψήφου μου για την έκθεση Flemming, αλλά δεν χρειάστηκε βέβαια.

<SPEAKER ID=86 LANGUAGE="FR" NAME="Berthu">
Καταψηφίσαμε την πρόταση κανονισμού για τις διασυνοριακές πληρωμές σε ευρώ, η οποία θέλει να αναγκάσει τις τράπεζες να μην επιβάλλουν κρατήσεις στις πληρωμές, δίνοντας έτσι τη λανθασμένη εντύπωση ότι είναι δωρεάν. Αυτός ο παραλογισμός, προκειμένου να πεισθεί ο κόσμος ότι το ευρώ καταργεί από μόνο του όλες αυτές τις προμήθειες επί των διασυνοριακών πληρωμών, μπορεί να μας στοιχίσει ακριβά προκαλώντας πάσης φύσεως αρνητικές επιπτώσεις.
<P>
Εξάλλου, αυτή η πρόταση είναι νομικά αβάσιμη. Πράγματι, βασίζεται στο άρθρο 95-1 ΣΕΚ, που αφορά την δημιουργία της εσωτερικής αγοράς. Θα έπρεπε, λοιπόν, να εφαρμόζεται με τον ίδιο τρόπο και στα δεκαπέντε μέλη της Ένωσης. Ωστόσο, αυτό δεν ισχύει, εφόσον τρία μέλη της Ένωσης δεν ανήκουν στη ζώνη ευρώ. Υπό αυτές τις συνθήκες, θα ήταν μάλλον πιο σωστό να δώσουμε στον κανονισμό τη νομική βάση του άρθρου 123-4 ΣΕΚ (τελευταία πρόταση) που αφορά τα μέτρα που πρέπει να ληφθούν για την εισαγωγή του ευρώ και που ισχύει επομένως μόνο για τις χώρες που συμμετέχουν στο ενιαίο νόμισμα.
<P>
Όμως, το άρθρο 123-4 απαιτεί ομοφωνία στους κόλπους του Συμβουλίου, ενώ το άρθρο 95 μόνο ειδική πλειοψηφία. Αυτό ήταν μάλλον το στοιχείο που βάρυνε περισσότερο προκειμένου να αποφύγουμε τις επιφυλάξεις ορισμένων χωρών.
<P>
Ωστόσο, δεν είναι δύσκολο να φανταστούμε την πραγματική νομική κατάσταση στις χώρες που δεν είναι μέλη της ζώνης ευρώ, οι οποίες είναι αναγκασμένες να επιδοτούν τα διασυνοριακά εμβάσματα σε ευρώ, ένα νόμισμα το οποίο δεν είναι το δικό τους.
<P>
Σε αυτή την περίεργη κατάσταση προστίθεται και η παντελής απουσία, στον κανονισμό, άρθρων που να αναφέρονται σε τυχόν κυρώσεις που θα μπορούσαν να εφαρμοστούν στα τραπεζικά ιδρύματα τα οποία θα διαφωνούσαν... Λογικό, εφόσον η Κοινότητα δεν έχει καμία αρμοδιότητα σε αυτό το ζήτημα. Το Ευρωπαϊκό Κοινοβούλιο θέλησε να καλύψει αυτό το κενό ψηφίζοντας μια τροπολογία σύμφωνα με την οποία τα κράτη μέλη καλούνται να ορίσουν και να εφαρμόσουν "αποτρεπτικές" κυρώσεις, αλλά αυτού του είδους η προτροπή δεν έχει νομικά δεσμευτικό χαρακτήρα.

<SPEAKER ID=87 NAME="Gallagher">
. (ΕΝ) Απομένουν μόνο 46 ημέρες μέχρι την εισαγωγή των χαρτονομισμάτων και των κερμάτων ευρώ στις δώδεκα χώρες που συμμετέχουν σε αυτό το νέο νομισματικό καθεστώς του ευρώ. Η σταδιακή απόσυρση των εθνικών νομισμάτων και η εισαγωγή του νέου ενιαίου ευρωπαϊκού νομίσματος δεν είναι εύκολη υπόθεση. Πάνω από 290 εκατομμύρια άνθρωποι ζουν στις δώδεκα χώρες της νέας ευρωζώνης και μόνο. Ωστόσο, πιστεύω ότι οι κυβερνήσεις της ΕΕ δραστηριοποιήθηκαν έγκαιρα υλοποιώντας ευρείες εκστρατείες ενημέρωσης για τις επικείμενες πρακτικές αλλαγές.
<P>
Είναι πολύ σημαντικό τόσο για τις μικρές όσον και για τις μεγάλες επιχειρήσεις να έρθουν σε επαφή με τις τοπικές τράπεζες και να εκτιμήσουν πόσα μετρητά απαιτούνται για να διεξάγουν κανονικά τις επιχειρηματικές τους δραστηριότητες από την 1η του επόμενου Ιανουαρίου. Σύμφωνα με έρευνες που έγιναν στο εσωτερικό της ΕΕ, οι τράπεζες είναι βέβαιες ότι όλα τα μηχανήματα αυτόματων συναλλαγών θα διαθέτουν το απαραίτητο απόθεμα σε νέα χαρτονομίσματα ευρώ. Η Ευρωπαϊκή Κεντρική Τράπεζα εκφράζει την πεποίθηση ότι θα διανεμηθεί η απαιτούμενη ποσότητα νέων χαρτονομισμάτων ευρώ στα χρηματοπιστωτικά ιδρύματα των χωρών εκτός της ευρωζώνης.
<P>
Πιστεύω ότι η περίοδος των πέντε εβδομάδων για τη μετάβαση στο νέο καθεστώς είναι επαρκής. Θα ήταν υπερβολικό να ζητήσει κανείς από τις μικρές επιχειρήσεις στην Ευρώπη να χειρίζονται δύο διαφορετικά νομίσματα επί έξι μήνες, όπως είχε προγραμματισθεί αρχικά για τη μετάβαση στο νέο καθεστώς. Χαιρετίζω το γεγονός ότι οι διάφορες ενώσεις καταναλωτών στην Ευρώπη θα επαγρυπνούν κατά τη διάρκεια της μεταβατικής περιόδου για να διασφαλίσουν την προστασία των συμφερόντων των καταναλωτών όσο διαρκεί η μετάβαση στο ευρώ.
<P>
Ασφαλώς υποστηρίζω την ανάγκη εισαγωγής μέτρων που θα μειώσουν το κόστος μεταξύ εγχώριων και διασυνοριακών πληρωμών. Υπάρχει έντονη απαίτηση των καταναλωτών να αλλάξει το σύστημα που ακολουθείται σήμερα. Πρέπει να τονώσουμε την εμπιστοσύνη στις δομές του νέου νομίσματος. Ωστόσο, ο προτεινόμενος κανονισμός που έχουμε σήμερα μπροστά μας δεν κάνει διάκριση μεταξύ αποτελεσματικών και αναποτελεσματικών συστημάτων πληρωμών. Ο κανονισμός αυτός δεν επιλύει ικανοποιητικά τη σχέση μεταξύ του ευρώ και των νομισμάτων των άλλων κρατών μελών εκτός της ευρωζώνης.
<P>
Πιστεύω ότι βάσιμα μπορεί κανείς να πει πως το ευρώ τείνει να προάγει την οικονομική σταθερότητα. Νομίζω ότι αυτό έχει αποδειχθεί σαφώς μετά τις τραγικές τομοκρατικές επιθέσεις που έλαβαν χώρα στην Αμερική τον περασμένο Σεπτέμβριο. Δεν θέλουμε να δώσουμε στους διεθνείς κερδοσκόπους του νομίσματος την ευκαιρία να παίξουν το ένα ευρωπαϊκό νόμισμα σε βάρος του άλλου. Το μόνο στο οποίο θα οδηγούσε αυτό είναι ευρύτερες υποτιμήσεις της ισοτιμίας του ευρώ, όπως ακριβώς το φθινόπωρο του 1992.
<P>
Το ευρώ είναι καλό για τις ευρωπαϊκές επιχειρήσεις. Μειώνει το κόστος των εξαγωγών. Είναι καλό για τους ευρωπαίους ταξιδιώτες και συμβάλλει στη μεσοπρόθεσμη και μακροπρόθεσμη οικονομική σταθερότητα της Ευρωπαϊκής Ένωσης.

<SPEAKER ID=88 LANGUAGE="FR" NAME="Hortefeux">
. (FR) Υπερψήφισα την έκθεση της κ. Peijs και ήθελα να τονίσω την ποιότητα της εργασίας που συντελέστηκε από την εισηγήτριά μας.
<P>
Χαίρομαι που επιτέλους το Σώμα μας αποφαίνεται σχετικά με ένα τόσο σοβαρό θέμα.
<P>
Είναι πασιφανές ότι η υπομονή των ευρωπαίων καταναλωτών έχει φτάσει στα όρια της. Διαπιστώνουμε ότι τα τραπεζικά ιδρύματα έχουν υπερβεί τα όρια πολλαπλασιάζοντας υποσχέσεις που δεν τηρούν, έχοντας πειστεί ότι οι Βρυξέλλες δεν θα τολμούσαν να περιορίσουν την ελευθερία των τιμών. Η Επιτροπή διαπραγματεύεται μαζί τους εδώ και έντεκα χρόνια... μάταια. Οι τράπεζες πάντα αρνούνταν να προβούν στις απαραίτητες επενδύσεις για να κάνουν τα διασυνοριακά εμβάσματα λιγότερο δαπανηρά. Και αυτό, λόγω του γεγονότος ότι το σημερινό σύστημά τους επιτρέπει να συγκεντρώσουν ένα διόλου αμελητέο χρηματικό ποσό.
<P>
Ο καταναλωτής δεν είναι ο μόνος που πληρώνει αυτά τα παράλογα τραπεζικά έξοδα: ιδιαίτερα υποφέρουν οι μικρομεσαίες επιχειρήσεις που ασχολούνται με τις εξαγωγές, αφού η ανταγωνιστικότητά τους επιβαρύνεται χωρίς σαφή λόγο.
<P>
Με την έλευση του ευρώ, την 1η Ιανουαρίου 1999, που παραμένει ακατανόητο για τις μικρομεσαίες επιχειρήσεις και τους καταναλωτές, η κατάσταση μπορεί να γίνει εκρηκτική με τη μετάβαση στα χαρτονομίσματα και τα κέρματα του ευρώ, μέσα σε λιγότερο από δύο μήνες. Πώς να εξηγήσουμε ότι η ζώνη ευρώ αποτελεί ενιαίο χώρο μόνο για τις πληρωμές με χαρτονομίσματα και κέρματα, εφόσον αποθαρρύνονται όλοι οι άλλοι τρόποι πληρωμής λόγω των τεράστιων τραπεζικών κρατήσεων; Πως να εξηγήσουμε ότι ένα έμβασμα από τη Λίλ στη Μπάστια στοιχίζει λιγότερο σε σχέση με το ίδιο έμβασμα μεταξύ Λίλ και Βρυξελλών;
<P>
Παραμένει ένας φόβος: οι τράπεζες να χρησιμοποιήσουν την ελευθερία στις τιμές τους προκειμένου να αυξήσουν τις εσωτερικές τους τιμές για να μπορέσουν να κερδίσουν αυτά που χάνουν στη ζώνη ευρώ. Ωστόσο, όπως δήλωσε ο Επίτροπος Bolkestein, "οι τράπεζες γνωρίζουν καλά ότι η κοινή γνώμη έχει εύλογες προσδοκίες." Πρέπει να ελπίζουμε ότι αυτό, πράγματι, το γνωρίζουν.

<SPEAKER ID=89 LANGUAGE="NL" NAME="Meijer">
. (NL) Η Ευρωπαϊκή Ένωση αποτελείται από κυρίαρχα κράτη, κάθε ένα εκ των οποίων διαθέτει έδρα στα Ηνωμένα Έθνη και, μέχρι τώρα, και το δικό του νόμισμα. Οι τράπεζες αποτελούν μέρος των εθνικών συστημάτων πληρωμών και χρεώνουν υψηλά τέλη για διασυνοριακές πληρωμές και αναλήψεις. Από τον Ιανουάριο του 2002, δώδεκα κράτη μέλη της ΕΕ θα δρουν σαν να ήταν μία χώρα από οικονομικής άποψης. Οι τράπεζες είναι υπέρ αυτής της πολιτικής, εφόσον αυτή αυξάνει τα κέρδη τους, όχι όμως όταν τις εξαναγκάζει να χάνουν τα επιπρόσθετα τέλη που χρεώνουν στους πελάτες τους. Φαίνεται ελκυστική η ιδέα να εξισωθούν τα τέλη για διασυνοριακές και εσωτερικές πληρωμές σε ευρώ. Αυτό επιθυμεί εδώ και καιρό ο Επίτροπος Bolkestein και αυτό ακριβώς προτείνεται με την έκθεση της κ. Peijs. Συμφωνώ με την προσέγγιση αυτή, εφόσον σημαίνει ότι οι τράπεζες δεν θα επιβάλλουν τέλη για διασυνοριακές πληρωμές. Όμως η αιτιολογική σκέψη 5α δεν απαγορεύει την επιβολή νέων τελών στις εσωτερικές πληρωμές ως αντιστάθμιση της απώλειας εισοδήματος των τραπεζών από διασυνοριακές πληρωμές. Αντί να επιβληθούν υψηλά τέλη σε ένα μικρό αριθμό πληρωμών, κυρίως για τις συναλλαγές επιχειρήσεων, επιβάλλονται χαμηλότερα τέλη σε όλες τις πληρωμές. Αυτό σημαίνει ότι η μεγάλη πλειονότητα των πελατών θα πρέπει να καταβάλλει υψηλότερο κόστος. Καταψηφίζω την πρόταση αυτή διότι είναι εις βάρος των απλών πελατών των τραπεζών.
<P>
Έκθεση Chichester (A5-0363/2001)

<SPEAKER ID=90 NAME="Fatuzzo">
Κύριε Πρόεδρε, το έγγραφο που παρουσίασε ο κ. Chichester αναφέρεται στον ενεργειακό εφοδιασμό και περιέχει στοιχεία υπέρ της πυρηνικής ενέργειας. Έχω δηλώσει ήδη επανειλημμένα ότι εγώ προσωπικά και το Κόμμα των Συνταξιούχων είμαστε υπέρ της μέγιστης δυνατής λειτουργίας των πυρηνικών σταθμών των υποψήφιων χωρών. Ως μέλος της μεικτής διακοινοβουλευτικής επιτροπής Βουλγαρίας/ΕΕ, είδα πρόσφατα τον σταθμό του Bohunice στη Σλοβακία και τον σταθμό του Kozloduy στη Βουλγαρία. Τα κράτη αυτά πρέπει να έχουν τη δυνατότητα, αν οι αντιδραστήρες ανταποκρίνονται σε συγκεκριμένες προϋποθέσεις ασφαλείας, να χρησιμοποιούν την πυρηνική ενέργεια, αφού δεν έχουν την οικονομική δυνατότητα να υποστηρίξουν ένα πρόσθετο περιττό κόστος μόνο και μόνο για την αντικατάσταση μιας μορφής ενέργειας με μια άλλη. Όταν οι πυρηνικοί σταθμοί είναι ασφαλείς, πρέπει να επιτρέπεται η λειτουργία τους, ιδίως στις υποψήφιες χώρες.

<SPEAKER ID=91 LANGUAGE="DE" NAME="Schierhuber">
Κύριε Πρόεδρε, χαιρετίζω ιδιαίτερα την υποβολή της Πράσινης Βίβλου της Επιτροπής "προς μια ευρωπαϊκή στρατηγική ασφάλειας του ενεργειακού εφοδιασμού" . Δυστυχώς διαπιστώνω κάθε τόσο ότι εξακολουθούμε να μην δίνουμε τη δέουσα σημασία στις ανανεώσιμες πηγές ενέργειας.
<P>
Τον στόχο του Κυότο θα τον επιτύχουμε μόνο αν δώσουμε προτεραιότητα σ' αυτό το είδος της ενέργειας. Είμαι λοιπόν εξαιρετικά απογοητευμένος από την ψηφοφορία της έκθεσης Chichester, γιατί εξακολουθεί να προτιμάται η πυρηνική ενέργεια στην έκθεση.

<SPEAKER ID=92 NAME="Αλυσανδράκης">
. Η αυξανόμενη κατανάλωση ενέργειας, μαζί με την μείωση των πηγών και των αποθεμάτων ορυκτών καυσίμων, αναδεικνύει το θέμα του ενεργειακού εφοδιασμού σε ένα ιδιαίτερα σημαντικό ζήτημα της εσωτερικής και εξωτερικής πολιτικής της ΕΕ και των κρατών μελών. Η έκθεση Chichester, μολονότι τονίζει την ανάγκη εξοικονόμησης ενέργειας, αύξησης της ενεργειακής απόδοσης, ανάπτυξης πιο αποτελεσματικών συστημάτων μεταφοράς, εναποθέτει τις ελπίδες για την επίλυση του προβλήματος στη φιλελευθεροποίηση της αγοράς και τον ανταγωνισμό από τη μιά μεριά και στον έλεγχο των προμηθευτριών χωρών από την άλλη.
<P>
Αυτή η αντιμετώπιση εξυπηρετεί τα γενικότερα ιμπεριαλιστικά συμφέροντα. Είναι σε βάρος των εργαζομένων και γενικότερα των πολιτών, τόσο των χωρών-προμηθευτών όσο και των χωρών-καταναλωτών, οι οποίοι γίνονται θυσία στο βωμό του κέρδους των πολυεθνικών επιχειρήσεων που δημιουργούν και αξιοποιούν κρίσεις, προκαλούν πολέμους, για να ελέγξουν τις ενεργειακά ενδιαφέρουσες περιοχές της γης. Η ενεργειακή πολιτική από την πλευρά της αξιοποίησης των εγχώριων πηγών ενεργείας υπακούει στις ίδιες επιταγές, με αρνητικά αποτελέσματα για τα λαϊκά συμφέροντα, την ανάπτυξη, την εξασφάλιση ποιοτικής, ασφαλούς και περιβαλλοντικά αποδεκτής ενέργειας σε όλο το πληθυσμό. Το πρόβλημα οξύνεται ακόμα περισσότερο με την απελευθέρωση της ενεργειακής αγοράς και τις ιδιωτικοποιήσεις των παραγωγικών μονάδων και των δικτύων μεταφοράς.
<P>
Θεωρούμε ότι ο στρατηγικός κλάδος της ενέργειας (προμήθεια πρώτων υλών, παραγωγή, δίκτυα μεταφοράς), πρέπει να ανήκει στο δημόσιο τομέα και να υπακούει σε εθνικούς προγραμματισμούς, που θα αναπροσαρμόζονται περιοδικά λαμβάνοντας υπόψη τις εθνικές ανάγκες και τις διεθνείς συνθήκες. Η ενεργειακή πολιτική πρέπει να εξασφαλίζει φτηνή παροχή ενέργειας για τις λαϊκές ανάγκες, να εγγυάται την ασφάλεια των εργαζομένων και των κατοίκων, να φροντίζει για τη προστασία του περιβάλλοντος. Τα παραπάνω πρέπει να είναι κυρίαρχοι στόχοι, πάνω και πέρα από οποιουσδήποτε οικονομικούς συντελεστές.
<P>
Χρειάζεται αναπροσανατολισμός της πολιτικής των μεταφορών στην κατεύθυνση της χρήσης των μαζικών μέσων, ενίσχυση και ενθάρρυνση των ανανεώσιμων πηγών ενέργειας, καθώς και έρευνα για πιο αποδοτικά συστήματα παραγωγής και πιο οικονομικά συστήματα κατανάλωσης, για συστήματα που ρυπαίνουν λιγότερο. Η ανταπόκριση της ΕΕ και των κρατών μελών στις απαιτήσεις προστασίας του περιβάλλοντος είναι απαραίτητη και η αδυναμία μείωσης των εκπομπών στα επίπεδα της συμφωνίας του Κιότο είναι προφάσεις εν αμαρτίαις. Τα μεγάλα προβλήματα του κλίματος, της τρύπας του όζοντος κλπ, δεν μπορούν να λυθούν ούτε σε βάρος της ανάπτυξης των πιο φτωχών χωρών, ούτε σε βάρος των εργαζομένων, ούτε με την μοιρολατρική αποδοχή της καταστροφής του πλανήτη μας.
<P>
Οι εργαζόμενοι στην Ευρώπη και σε όλο τον κόσμο, τα 2 δισεκατομμύρια ανθρώπων που δεν έχουν πρόσβαση στην ηλεκτρική ενέργεια, απαιτούν και αγωνίζονται για μία άλλη ενεργειακή πολιτική, αντίθετη με τα ιμπεριαλιστικά συμφέροντα και επιλογές, ενάντια στο μονοπωλιακό κεφάλαιο που σφετερίζεται τον ενεργειακό κλάδο. Μια πολιτική που θα σέβεται και θα προστατεύει το περιβάλλον, μια πολιτική που θα δημιουργεί το υπόβαθρο για ανθρώπινες συνθήκες διαβίωσης.
<P>
Για τους παραπάνω λόγους, οι Ευρωβουλευτές του ΚΚΕ καταψηφίσαμε την έκθεση Chichester.

<SPEAKER ID=93 LANGUAGE="FR" NAME="Bordes, Cauquil και Laguiller">
. (FR) Επικαλούμενη την ενεργειακή εξάρτηση της Ευρώπης, η έκθεση αποσιωπά το γεγονός ότι δεν εξαρτόμαστε κυρίως από άλλες χώρες αλλά από τα μεγάλα τραστ πετρελαίου που, συχνά, ελέγχουν και τις άλλες πηγές ενέργειας.
<P>
Αυτή την εξάρτηση αναγκάστηκε να πληρώσει πολύ ακριβά η Ευρώπη κατά την διάρκεια της πετρελαϊκής κρίσης, το 1973, όταν αυτά τα τραστ αποφάσισαν να προβούν σε γενική αύξηση της τιμής του πετρελαίου προκειμένου να καταστούν κερδοφόρες οι λιγότερο συμφέρουσες πετρελαιοπηγές τους. Σε αυτή την εξάρτηση από τα τραστ αναφέρεται η έκθεση όταν κάνει λόγο για "σοβαρό κίνδυνο αστάθειας τιμών βραχυπρόθεσμα και έλλειψης πόρων μακροπρόθεσμα" .
<P>
Δεν είναι η άνιση κατανομή των πηγών ενέργειας στον πλανήτη, ένα γεωλογικό δεδομένο, η οποία απειλεί την ορθολογική χρήση αυτών των πόρων με σεβασμό στο φυσικό περιβάλλον, αλλά το γεγονός ότι η διαχείρισή τους γίνεται μέσω μεγάλων ιδιωτικών ομίλων, οι οποίοι ενδιαφέρονται αποκλειστικά για το ποσοστό κέρδους τους, όταν δεν είναι οι ίδιοι θύματα των ακανόνιστων διακυμάνσεων της αγοράς ή ακόμα και της χρηματιστηριακής κερδοσκοπίας.
<P>
Το πρόβλημα υπερβαίνει το ευρωπαϊκό πλαίσιο: οι παγκόσμιοι πόροι δεν θα μπορέσουν να τύχουν ορθολογικής διαχείρισης και να διανεμηθούν σε όλους παρά μόνο αν υπάρξει συλλογική προσπάθεια σε παγκόσμια κλίμακα, πράγμα το οποίο σημαίνει το τέλος του μονοπωλίου αυτών των πόρων από τους ιδιωτικούς ομίλους και μια εντελώς διαφορετική οργάνωση της οικονομίας.

<SPEAKER ID=94 LANGUAGE="FR" NAME="Caudron">
. (FR) Είχα πει, κατά την διάρκεια της συζήτησης στην Ολομέλεια την Τρίτη το βράδυ, ότι υποστηρίζω το "πακέτο Chichester" σχετικά με την ασφάλεια του ενεργειακού εφοδιασμού και αυτό παρά τις απαιτήσεις ελευθέρωσης όσον αφορά τον κλάδο της ενέργειας, τις οποίες μεμονωμένα δεν θα υποστήριζα σε καμία περίπτωση, αλλά που, στην προκείμενη περίπτωση, εντάσσονται σε ένα ολοκληρωμένο "πακέτο" , διαφοροποιημένο και γενναίο, το οποίο συμβάλλει στην πρόοδο της ευρωπαϊκής σκέψης σε αυτόν τον τομέα.
<P>
Για αυτόν τον λόγο ψήφισα το "πακέτο" .
<P>
Παρόλα αυτά, δεν μπορώ να καταλάβω πώς γίνεται να υποστηρίζει κανείς μια ελευθέρωση που έχει ως στόχο τη μείωση των τιμών και που εκδηλώνεται με την προώθηση "φτηνότερων" πηγών ενέργειας και, από την άλλη, να παραπονιέται για την εξωτερική εξάρτηση που μεγαλώνει όσο αυξάνει (ή δεν μειώνεται) η κατανάλωση λόγω του ότι οι τιμές είναι πολύ (ή υπερβολικά) χαμηλές!
<P>
Ελπίζω ότι, κάποια στιγμή, οι "ιδρυτές" της ελευθέρωσης θα μου δώσουν μια σαφή εξήγηση επί του θέματος.

<SPEAKER ID=95 LANGUAGE="FR" NAME="Krivine και Vachetta">
. (FR) Η έκθεση Chichester φιλοδοξεί να παρουσιάσει μια "ευρωπαϊκή στρατηγική" για την ασφάλεια του ενεργειακού εφοδιασμού. Είναι αρκετά δύσκολο, όμως, να διακρίνουμε στο ψήφισμα μια ξεκάθαρη κατευθυντήρια γραμμή. Η έκθεση φάσκει και αντιφάσκει.
<P>
Οι πραγματικές ερωτήσεις που δημιουργούν μια "στρατηγική" αποφεύγονται. Μπορούμε, άραγε, να αναδιαρθρώσουμε τον κλάδο της ενέργειας χωρίς πραγματική δημόσια πολιτική, υποστηριζόμενη και συνεκτική;
<P>
Μπορούμε να εμπιστευτούμε την "αγορά" (δηλαδή τα ιδιωτικά οικονομικά συμφέροντα);
<P>
Η ενέργεια είναι "κοινό αγαθό" ή απλό εμπόρευμα; Γιατί γίνεται αποδεκτός ο κίνδυνος της ατομικής ενέργειας;
<P>
Όλο το ψήφισμα διέπεται από ευσεβείς πόθους. Έτσι, για να καταστεί δυνατή η ανανέωση του συνόλου των πυρηνικών εγκαταστάσεων, ζητεί να υιοθετηθούν "δέοντα μέτρα" που εξασφαλίζουν "την απόρριψη" των ραδιενεργών απορριμμάτων και την "ασφάλεια" των πυρηνικών σταθμών. Είναι σαν να ζητάμε το αδύνατο.
<P>
Πέρα από τη σύγχυσή της, η έκθεση Chichester ανήκει στο πλαίσιο των νεοφιλελεύθερων πολιτικών.
<P>
Η παράγραφος 18 θέλει να "προωθήσει το περαιτέρω άνοιγμα της αγοράς στην ΕΕ" και η παράγραφος 42 κρίνει πως είναι αναγκαία "η ολοκλήρωση της ελευθέρωσης των ενεργειακών αγορών».
<P>
Ενώ μόνο μια πολιτική δημοσίων υπηρεσιών μπορεί να ανταποκριθεί στις κοινωνικές και περιβαλλοντολογικές απαιτήσεις και να εξασφαλίσει τη "βιώσιμη ανάπτυξη" σε αυτό τον οικονομικό κλάδο.
<P>
Καταψηφίζουμε το ψήφισμα.

<SPEAKER ID=96 NAME="Moreira da Silva">
. (ΡΤ) Ορισμένες τροπολογίες που υπέβαλε ο κ. εισηγητής υποδεικνύουν ότι η αύξηση της εγκατεστημένης χωρητικότητας πυρηνικής ενέργειας στην Ευρώπη είναι απαραίτητη για την εκπλήρωση του πρωτοκόλλου του Κυότο.
<P>
Το επιχείρημα αυτό στερείται ορθολογισμού και αντικειμενικότητας. Όλα τα δεδομένα υποδεικνύουν το αντίθετο. Η Ευρωπαϊκή Ένωση μείωσε ήδη κατά 4% τις εκπομπές αερίων θερμοκηπίου, μεταξύ 1990 και 1999, και θα μπορέσει να εκπληρώσει την ποσόστωση μείωσης που απομένει μέχρι το 2012 (4%) με μέτρα χαμηλού κόστους. Σύμφωνα με τα στοιχεία της Ευρωπαϊκής Επιτροπής, είναι δυνατό να τηρηθεί το πρωτόκολλο του Κυότο με την εφαρμογή μέτρων κόστους κάτω των 20 ευρώ ανά τόνο CO2. Μεταξύ των μέτρων αυτών που προτείνονται από την Ευρωπαϊκή Επιτροπή (Ευρωπαϊκό Πρόγραμμα για τις Κλιματικές Αλλαγές και Οδηγία Πλαίσιο για το Εμπόριο Εκπομπών) δεν περιλαμβάνεται η προώθηση της πυρηνικής ενέργειας.

<SPEAKER ID=97 LANGUAGE="FR" NAME="Souchet">
. (FR) Το θέμα του ενεργειακού εφοδιασμού των κρατών μελών αποτελεί θεμελιώδες στοιχείο για την ασφάλειά τους που έχει άμεση σχέση, κατά κύριο λόγο, με την εθνική κυριαρχία των κρατών. Λαμβάνοντας υπόψη, ωστόσο, τις σημαντικές αλληλεπιδράσεις των ενεργειακών επιλογών, είναι ενδιαφέρον, κατά το παράδειγμα της Πράσινης Βίβλου, να υιοθετήσουμε μια μελλοντική προσέγγιση και να εξετάσουμε το θέμα αυτό σε ευρωπαϊκή κλίμακα. Αυτή η εξέταση πρέπει βέβαια να συντελεστεί χωρίς καμία ιδεολογική προκατάληψη με στόχο την απόρριψη ή την εξιδανίκευση της τάδε ή της δείνα πηγής ενέργειας. Αλλιώς, ξεφεύγουμε από τον ορθολογικό διάλογο.
<P>
Αυτή είναι και η επιλογή της έκθεσης Chichester, η οποία τονίζει, όπως η Πράσινη Βίβλος, την ανάγκη των κρατών μελών να διατηρήσουν έναν εξισορροπημένο συνδυασμό μεταξύ των πηγών ενέργειας, ανοίγοντας διάπλατα το δρόμο για την παραγωγή ηλεκτρισμού από την πυρηνική ενέργεια. Είναι ο μόνος τρόπος να μην επιδεινώσουμε την εξάρτηση των ευρωπαϊκών χωρών από τις υπόλοιπες χώρες. Είναι, επίσης, ο μόνος τρόπος για την Ευρωπαϊκή Ένωση να τηρήσει τις διεθνείς της δεσμεύσεις σχετικά με τον περιορισμό των εκπομπών CO2 στην ατμόσφαιρα. Η πυρηνική ενέργεια πρέπει, λοιπόν, να συνεχίσει να αποτελεί αντικείμενο ερευνών και ανάπτυξης έτσι ώστε να αξιοποιήσουμε την επιστημονική και βιομηχανική πρωτοπορία που διαθέτουμε σε αυτόν τον τομέα, να εξασφαλίσουμε στις χώρες μας μέγιστη αυτονομία σε ενεργειακούς πόρους, να προστατεύσουμε το περιβάλλον και να επιτύχουμε την ικανοποιητική απόρριψη των τελικών αποβλήτων.
<P>
Λυπάμαι, όσον αφορά το τελευταίο σημείο, που η έκθεση Caudron δεν έριξε όλο της το βάρος σε αυτόν τον τόσο ουσιώδη τομέα έρευνας. Αν δεν κινηθούμε προς αυτή την κατεύθυνση, η αύξηση της ζήτησης θα τείνει μοιραία προς τις ενέργειες ορυκτής προέλευσης, τόσο μεμπτές σε περιβαλλοντολογικό επίπεδο όσο και προβληματικές σε επίπεδο ασφάλειας του ενεργειακού εφοδιασμού.
<P>
Έκθεση Flemming (A5-0341/2001)

<SPEAKER ID=98 NAME="Stihler">
Κύριε Πρόεδρε, πριν αναφερθώ στην έκθεση Flemming θα ήθελα να αναφερθώ στην έκθεση Κατηφόρη, την οποία απορρίψαμε. Νιώθω έντονα ότι απορρίπτοντας αυτήν την έκθεση δεν κάναμε τίποτε σε αυτό το Κοινοβούλιο σήμερα για την προαγωγή της δημόσιας υγείας. Δεν πρέπει να ξεχνούμε ποτέ ότι ο καπνός αποτελεί τη μεγαλύτερη αιτία ασθενειών που μπορούν να προληφθούν στην ΕΕ και ότι κάθε χρόνο μισό εκατομμύριο πολίτες της ΕΕ πεθαίνουν αναίτια λόγω του καπνού. Η πρόταση της Επιτροπής θα βοηθούσε τον κόσμο να σταματήσει το κάπνισμα και είναι πολύ θλιβερό που δεν την υποστηρίξαμε.
<P>
Ας έλθω, ωστόσο, στο ζήτημα που έχουμε μπροστά μας - την έκθεση Flemming. Αν και η έκθεση απορρίφθηκε, θα ήθελα να εξηγήσω γιατί εγώ και δύο συνάδελφοι από τη Σκωτία υποστηρίξαμε ορισμένες τροπολογίες. Πρώτον, πιστεύουμε ότι, όπως προβλέπει και η τροπολογία αριθ. 3, καμία χώρα δεν μπορεί να δώσει υδάτινους πόρους παρά τη θέλησή της και χωρίς αντάλλαγμα. Η τροπολογία μιλά από μόνη της και γι' αυτό την υποστηρίξαμε.
<P>
Η τροπολογία αριθ. 5 αφορούσε πιο τεχνικά θέματα σχετικά με τις λεκάνες απορροής. Συμφωνούμε ότι οι λεκάνες απορροής δεν αποτελούν την κατάλληλη βάση για την πολιτική τιμιλόγησης των υδάτων σε όλες τις περιοχές. Μεγάλο μέρος των υδάτων της Σκωτίας βρίσκονται σε περιοχές διαχείρισης πολλών λεκανών και έτσι έπρεπε να την υποστηρίξουμε.
<P>
Τρίτον, η απόρριψη της έκθεσης Flemming προφανώς διασφαλίζει ότι ένα τέτοιο εθνικό συμφέρον δεν μπορεί να καπηλευτεί καμία έκθεση. Ελπίζω ότι θα συνεχίσουμε τη συζήτηση για τους υδάτινους πόρους μας, καθώς πάρα πολλοί πολίτες μας ανησυχούν πολύ γι' αυτό το θέμα.

<SPEAKER ID=99 NAME="Αλυσανδράκης">
Η έκθεση υιοθετεί πλήρως την ανακοίνωση της Επιτροπής, η λογική της οποίας είναι η αντιμετώπιση ενός φυσικού πόρου, του νερού, ως εμπόρευμα, αλλά και ως άξονα υλοποίησης και άλλων αρνητικών τομεακών πολιτικών, όπως είναι η αγροτική πολιτική. Η λογική αυτή και οι αρνητικές προτάσεις που την υλοποιούν μας βρίσκουν κατηγορηματικά αντίθετους.
<P>
Κυρίαρχος άξονας της έκθεσης η αναφερόμενη ως "τιμολόγηση για την ενίσχυση της αειφορίας των υδάτινων πόρων" μέσω της ανάκτησης του κόστους των σχετικών με τα νερά υπηρεσιών και του περιορισμού της κατανάλωσης και χρήσης του λόγω ακριβώς της ανόδου της τιμής του. Ταυτόχρονα, η έκθεση εμφορείται από τη γνωστή λογική "ο ρυπαίνων πληρώνει" , η οποία οδηγεί σε νέα κίνητρα και κέρδη για το κεφάλαιο.
<P>
Με το υποκριτικό πρόσχημα της δήθεν εξασφάλισης της αειφορίας των υδάτινων πόρων, αυτοί που στην πραγματικότητα θα πληρώσουν, και μάλιστα πολύ ακριβά τις συνέπειες των προτεινόμενων μέτρων είναι οι καταναλωτές και κύρια οι αγρότες και μάλιστα της νότιας Ευρώπης, αφού τόσο η έκθεση όσο και η σχετική ανακοίνωση της Επιτροπής αναφέρουν ότι αυτοί είναι ο μεγαλύτερος καταναλωτής νερού, ο οποίος μάλιστα πληρώνει λιγότερο από το "πραγματικό κόστος" . Η πολιτική αυτή θα οδηγήσει σε αύξηση του κόστους και στο παραπέρα ξεκλήρισμα της μικρομεσαίας αγροτιάς, η οποία ήδη υφίσταται τις καταστροφικές συνέπειες της Κοινής Αγροτικής Πολιτικής.
<P>
Είναι χαρακτηριστική η αναφορά της έκθεσης σύμφωνα με την οποία χωρίζεται το κόστος σε χρηματικό, περιβαλλοντικό και υδάτινων πόρων, εκτιμώντας ότι μόνο το χρηματικό υπολογιζόταν μέχρι σήμερα. Έτσι για παράδειγμα, σύμφωνα πάντα με την έκθεση, το κόστος κατασκευής και λειτουργίας ενός φράγματος σε ένα ποταμό λόγω της υπεράντλησης (από αγροτική χρήση) "μπορεί να επιρριφθεί στους χρήστες·" ή, ακόμη, αν κριθεί αναγκαία η επεξεργασία υδάτων λόγω ρύπανσης, από λιπάσματα π.χ, τότε το κόστος το πληρώνουν οι αγρότες.
<P>
Αντιτασσόμαστε σε κάθε προσπάθεια αντιμετώπισης του νερού ως "εμπορικού" προϊόντος. Αρνούμαστε κατηγορηματικά στην Επιτροπή να χρισθεί προστάτης των υδάτινων πόρων, που με πρόφαση την "ενθάρρυνση της αειφόρου χρήσης" , "κουβαλά" , για άλλη μια φορά,· "νερό στο μύλο" των ιδιωτικών συμφερόντων, προσφέροντάς τους τη δυνατότητα εισχώρησης και δράσης σε έναν αμιγώς δημόσιο τομέα κοινής ωφέλειας. Η όλη προσπάθεια δεν αποτελεί παρά άλλο ένα ακόμη κεφάλαιο της καταστροφικής κοινοτικής πολιτικής που θα λειτουργήσει σε βάρος των καταναλωτών, των αγροτών, λειτουργώντας ταυτόχρονα ως προμαχώνας για την προώθηση και άλλων πολιτικών, όπως π.χ το ξεκλήρισμα του αγροτικού τομέα. Η προστασία και η ορθή διαχείριση των υδάτινων πόρων δεν επιτυγχάνεται με μηχανισμούς κατασταλτικής τιμολογιακής πολιτικής και εισπρακτικών μέτρων εις βάρος των καταναλωτών. Οι μόνες που θα επωφεληθούν από αυτή την πολιτική είναι κάποιες μεγάλες επιχειρήσεις που, πουλώντας ακριβά το "φιλοπεριβαλλοντικό" προφίλ τους, θα βρουν ακόμη μια καλή ευκαιρία να υπερ-αυξήσουν τα κέρδη τους.

<SPEAKER ID=100 LANGUAGE="FR" NAME="Bordes, Cauquil et Laguiller">
. (FR) Η έκθεση, στο αιτιολογικό της, βεβαιώνει ότι το νερό "δεν είναι εμπορεύσιμο αγαθό όπως τα άλλα" και ότι "η πρόσβαση στο νερό αποτελεί αναπαλλοτρίωτο δικαίωμα του ανθρώπου" . Ωστόσο, αυτή η βεβαίωση δεν έχει και τόσο μεγάλη αξία για τους Vivendi, Suez και τους άλλους μεγάλους ομίλους που οικειοποιούνται την "αγορά" του νερού για να απομυζήσουν τεράστια κέρδη με την ευλογία του κράτους στην υπηρεσία τους. Στην ουσία, μοιάζει με ευσεβή πόθο, αν λάβουμε υπόψη τις βιομηχανίες που μολύνουν και σπαταλούν τους πόρους του πλανήτη προς όφελος των τραπεζικών λογαριασμών των μετόχων τους.
<P>
Στον 21ο αιώνα, τώρα που ο κόσμος διαθέτει περισσότερα τεχνικά μέσα από κάθε άλλη εποχή, η κοινωνική βαρβαρότητα του καπιταλισμού είναι η πρώτη υπεύθυνη για το γεγονός ότι ένα ολόκληρο τμήμα της ανθρωπότητας δεν έχει πρόσβαση σε τρεχούμενο νερό, ούτε καν σε πόσιμο νερό.
<P>
Το πρόβλημα του νερού, ζωτικής σημασίας για εκατοντάδες χιλιάδες ανθρώπους, ξεπερνάει κατά πολύ το γεωγραφικό πλαίσιο της Ευρώπης και η επίλυσή του προϋποθέτει, όπως τόσα άλλα, ότι η ανθρωπότητα θα θέσει τέλος στην δικτατορία της αγοράς, του κέρδους και του ανταγωνισμού. Υποστηρίκτρια αυτού του συστήματος, η εισηγήτρια υποστηρίζει τις πολιτικές τιμολόγησης και φορολόγησης όσον αφορά την "αειφορία των υδάτινων πόρων" . Αυτό σημαίνει, για άλλη μια φορά, ότι αυτοί οι οποίοι διαθέτουν τα μέσα, άτομα ή βιομηχανίες, θα μπορούν να συνεχίσουν να σπαταλούν, ίσως ακόμα και να μολύνουν, ενώ άλλοι, φτωχότεροι, θα συνεχίσουν να στερούνται το αγαθό αυτό.
<P>
Το νερό, αυτό το ζωτικό αγαθό, θα έπρεπε να παρέχεται σε όλους δωρεάν από την κοινωνία και η διαχείρισή του θα έπρεπε να σχεδιάζεται βάσει των πραγματικών αναγκών και να υποβάλλεται στον δημοκρατικό έλεγχο του πληθυσμού. Με άλλα λόγια, η σημερινή οργάνωση της οικονομίας, η οποία βασίζεται στην αναζήτηση του κέρδους, είναι οργανικά ανίκανη να εξασφαλίσει την "αειφορία των υδάτινων πόρων" και, εκτός από αυτό, αποτελεί απειλή για το μέλλον της ανθρωπότητας, όσον αφορά αυτόν τον τομέα όπως και τόσους άλλους.

<SPEAKER ID=101 LANGUAGE="NL" NAME="Meijer">
. (NL) Το ανθρώπινο σώμα αποτελείται σε μεγάλο μέρος από νερό και μεγάλο μέρος των τροφίμων που καταναλώνουμε περιέχει επίσης ένα μεγάλο ποσοστό νερού. Χρειαζόμαστε επίσης έντονα το νερό για την εργασία και το νοικοκυριό. Δεν μπορούμε να ζήσουμε χωρίς διαρκή παροχή νερού. Όποιος λοιπόν έχει τον έλεγχο του νερού, ελέγχει και τους συνανθρώπους του. Για το λόγο αυτό δεν θα πρέπει η παροχή νερού να δοθεί σε ιδιωτικά χέρια. Σωστά κατέληξε στο συμπέρασμα η Επιτροπή Περιβάλλοντος ότι η πρόσβαση στο νερό αποτελεί ανθρώπινο δικαίωμα και επομένως το νερό δεν αποτελεί εμπορικό προϊόν. Τίθεται τώρα το ερώτημα πώς μπορούμε να καταπολεμήσουμε την λειψυδρία και την ρύπανση των υδάτων. Η σωστή αρχή σύμφωνα με την οποία "ο ρυπαίνων πληρώνει" συμβάλλει στο να μην κερδοσκοπούν οι ρυπαίνουσες επιχειρήσεις, όμως δεν αποτελεί βάσιμο επιχείρημα για τη σημαντική αύξηση του κόστους για τα νοικοκυριά. Η αύξηση της διαθέσιμης ποσότητας καθαρού πόσιμου ύδατος μπορεί να πραγματοποιηθεί ευκολότερα μέσω της αφαλάτωσης του θαλασσίου ύδατος και όχι με τις όλο και βαθύτερες γεωτρήσεις για την άντληση υπογείων υδάτων ή με την εκτροπή ποταμών και τη δημιουργία φραγμάτων. Η Σοβιετική Ένωση προσπάθησε να γεμίσει την λίμνη Arale με τα ύδατα ποταμών οι οποίοι έρεαν προς τον Βόρειο Πόλο. Στις μέρες μας η Ισπανία θέλει να αντλήσει το ήμισυ των υδάτων του ποταμού Έβρου προκειμένου να προωθήσει τον τουρισμό στο νότο της χώρας. Αυτό γίνεται εις βάρος της χλωρίδας και της πανίδας, καθώς και των ανθρώπων που ζουν σήμερα κοντά στον ποταμό. Χάρη στις αντιδράσεις που υπήρξαν, η απόφαση αυτή έχει ανασταλεί. Η πολιτική αυτή δείχνει ότι το χρήμα και η δύναμη εξακολουθούν να θεωρούνται σημαντικότερα από την αειφόρο διαχείριση του περιβάλλοντος.

<SPEAKER ID=102 NAME="Moreira da Silva">
, γραπτώς - (ΡΤ) Παρά τις διαμαρτυρίες των πορτογαλικών ΜΚΟ και τη δική μου, η πορτογαλική κυβέρνηση επιμένει στη μαξιμαλιστή προσέγγιση του προγράμματος Alqueva, προετοιμάζοντας μία αύξηση της στάθμης του ύδατος μέχρι τα 152 μ.
<P>
Η ανακοίνωση και η έκθεση αυτή για τη βιώσιμη τιμολόγηση του ύδατος αποδεικνύουν ότι η αύξηση της στάθμης μέχρι τα 139 μ., όπως προτείνω, όχι μόνο θα επιτρέψει να διασωθούν πάνω από 600 000 δένδρα αλλά και βιότοποι μεγάλης σημασίας, και επίσης θα είναι πιο βιώσιμη οικονομικά.
<P>
Υπάρχει κίνδυνος να προκαλέσουμε αποψίλωση αν ανέλθει η στάθμη μέχρι τα 152 μ. και έπειτα, λόγω της τιμής του ύδατος, να διαπιστώσουμε ότι η αύξηση της στάθμης μέχρι τα 139 μ. θα ήταν επαρκής για τις ανάγκες της γεωργίας.

<SPEAKER ID=103 LANGUAGE="NL" NAME="van der Laan">
. (NL) Πριν από λίγες ημέρες, ο βουλευτής του κόμματος GroenLinks (Πράσινοι/Αριστερά) Alexander de Roo υπαινίχθηκε, τόσο εδώ στο Κοινοβούλιο όσο και στα μέσα ενημέρωσης, ότι ο φιλελεύθερος σκιώδης εισηγητής Chris Davies άλλαξε τάχα τη θέση, υπό την πίεση της κυβέρνησης Aznar, σχετικά με την ενδεχόμενη εκλογή του Pat Cox ως ενδεχόμενου Προέδρου του Κοινοβουλίου.
<P>
Οι κατηγορίες αυτές ήταν παράλογες και αβάσιμες. Ο κ. Davies προσπάθησε συνειδητά να συμφιλιώσει την προσωπική του απέχθεια (την οποία συμμερίζομαι και εγώ) για το ισπανικό σχέδιο με τη θέση της πλειοψηφίας της Ομάδας των Φιλελευθέρων, σύμφωνα με την οποία δεν μπορεί να καταδικάζεται μία συγκεκριμένη χώρα σε μία έκθεση γενικού περιεχομένου.
<P>
Στη σημερινή ψηφοφορία είδαμε ότι η Ομάδα μας απείσχε και ότι ο κ. Davies, καθώς και διάφοροι Πράσινοι βουλευτές της Ομάδας των ΦΙΛ, ψήφισαν υπέρ της καταδίκης της Ισπανίας.
<P>
Ψηφίζοντας ωστόσο κατά της τροπολογίας των Φιλελευθέρων (έτσι ώστε στη συνέχεια απορρίφθηκε ολόκληρη η έκθεση), οι Πράσινοι έχασαν μία σημαντική ευκαιρία να αποτραπεί το ισπανικό σχέδιο στη βάση γενικών αρχών. Ήταν ίσως ευγενείς οι προθέσεις της Ομάδας των Πρασίνων, η μέθοδός τους όμως δεν ήταν ούτε αποτελεσματική ούτε βάσιμη. Έτσι λοιπόν το Ευρωπαϊκό Κοινοβούλιο δεν έχει απολύτως καμία θέση γι' αυτό το σημαντικό ζήτημα.
<P>
Έκθεση Riis-Jψrgensen (A5-0373/2001)

<SPEAKER ID=104 LANGUAGE="FR" NAME="Bordes, Cauquil και Laguiller">
. (FR) Η ναυπηγική βιομηχανία επωφελείται εδώ και χρόνια σημαντικών επιδοτήσεων εκ μέρους των εθνικών κρατών όπως και των ευρωπαϊκών θεσμικών οργάνων. Αυτό δεν την εμπόδισε να μειώσει το δυναμικό της, ακόμα και να κλείσει ολόκληρα ναυπηγεία απολύοντας όσους εργάζονταν σε αυτά.
<P>
Τα αφεντικά της ναυπηγικής βιομηχανίας προσπαθούν να πετύχουν την παράταση αυτών των επιδοτήσεων επικαλούμενα τον ανταγωνισμό, τα χρήματα, όμως, των ενδεχόμενων επιχορηγήσεων θα συνέβαλαν μόνο στην περαιτέρω αύξηση του κέρδους αυτών των επιχειρήσεων και στην κατανομή του μεταξύ των μετόχων με κίνδυνο οι τελευταίοι να αποσύρουν τα κεφάλαιά τους μόλις τα ναυπηγεία θα είναι λιγότερο κερδοφόρα και να τα επενδύσουν αλλού, χωρίς να τους απασχολεί τι θα απογίνουν οι εργαζόμενοι.
<P>
Αυτό τους είναι σχετικά εύκολο διότι πάρα πολλά ναυπηγεία εξαρτώνται από βιομηχανικούς ομίλους που, όπως η Alstom, έχουν συμφέροντα σε πολλούς τομείς και προβαίνουν σε απολύσεις σε ορισμένους από αυτούς καθώς τους δίνονται επιδοτήσεις για άλλους.
<P>
Καταψηφίσαμε την έκθεση επειδή δεν έχουμε σκοπό να βοηθήσουμε με κανένα τρόπο τους μετόχους των μεγάλων τραστ της ναυπηγικής βιομηχανίας.
<P>
Αν η ναυπηγική βιομηχανία είναι αναγκαία για την ευρωπαϊκή οικονομία, πρέπει να την κρατικοποιήσουμε, και όχι να επιδοτούμε ματαίως τους ιδιοκτήτες των ιδιωτικών επιχειρήσεων.

<SPEAKER ID=105 LANGUAGE="DE" NAME="Brie">
Η πολιτική ομάδα μου χαιρετίζει την πρόταση της Επιτροπής να τεθεί σε λειτουργία ένας προσωρινός αμυντικός μηχανισμός για τα ευρωπαϊκά ναυπηγεία, μετά από την αποτυχία των διαβουλεύσεων για τον άμεσο τερματισμό του διεθνούς αθέμιτου ανταγωνισμού στη ναυπηγική βιομηχανία. Την κατηγορηματική και πλήρη υποστήριξή μας βρίσκουν και οι τροπολογίες του Κοινοβουλίου που περιέχονται στην έκθεση και ιδιαίτερα η παράταση της διάρκειας ισχύος έως τα τέλη του 2003.
<P>
Η πολιτική ομάδα μου από κοινού με τους συναδέλφους άλλων Ομάδων αναφερθήκαμε πριν από πολύ καιρό στα προβλήματα της ευρωπαϊκής ναυπηγικής βιομηχανίας εν γένει και στη συγκεκριμένη κατάσταση που είναι αποτέλεσμα της διεθνούς κατάστασης ανταγωνισμού. Το Σεπτέμβριο η πολιτική ομάδα ΕΕΑ/ΑρΠρΒΧ ενημερώθηκε επί τόπου για την κατάσταση των ανατολικογερμανικών ναυπηγείων και κάλεσε εκ νέου την Επιτροπή να λάβει μέτρα.
<P>
Θεωρούμε θετικό το γεγονός, ότι υπάρχει επιτέλους η πρόταση της Επιτροπής, η οποία εξασφαλίζει, με άμεσα εφαρμόσιμες λύσεις, βοήθεια στα ναυπηγεία, τα οποία αποδεδειγμένα υπέστησαν σημαντικές ζημιές λόγω των αθέμιτων εμπορικών πρακτικών της Κορέας. Πολλά απ' αυτά τα ναυπηγεία βρίσκονται σε διαρθρωτικά αδύναμες περιοχές με μεγάλα οικονομικά και κοινωνικά προβλήματα και συνιστούν τον πυρήνα της υφιστάμενης οικονομικής διάρθρωσης. Η ύπαρξη και ευημερία τους είναι απαραίτητες για τη διασφάλιση χιλιάδων θέσεων εργασίας και την οικονομική ανάπτυξη αυτών των περιοχών.
<P>
Η θέση της πολιτικής ομάδας μου είναι, ωστόσο, ότι απαιτούνται περαιτέρω μέτρα για να διασφαλιστεί το μέλλον της ευρωπαϊκής ναυπηγικής, η οποία αποτελεί έναν από τους απαραίτητους βιομηχανικούς κλάδους της Ευρώπης. Αυτά τα μέτρα μπορούν να περιλαμβάνουν:
<P>
προγράμματα προώθησης των επενδύσεων με αποτελέσματα που είναι μακροπρόθεσμα, διαρθρωτικά και ενισχύουν την απασχόληση,
<P>
ενίσχυση της ευρωπαϊκής συνεργασίας στην έρευνα και την ανάπτυξη της ναυτιλιακής οικονομίας,
<P>
ανάπτυξη εναρμονισμένης πολιτικής για τις θάλασσες σε ευρωπαϊκό επίπεδο,
<P>
σχεδιασμός και εφαρμογή ευρωπαϊκής κυκλοφοριακής πολιτικής, η οποία θα προωθεί τη μεταφορά εμπορευμάτων και ατόμων μέσω θαλάσσης και όχι οδικώς.
<P>
Καλούμε την Επιτροπή να λάβει θέση το πρώτο εξάμηνο του 2002 για τα βασικά ερωτήματα σχετικά με το μέλλον της ναυπηγικής βιομηχανίας της Ευρώπης και να προτείνει ένα πρόγραμμα δράσης για την επίλυση των μεσοπρόθεσμων και μακροπρόθεσμων προβλημάτων.

<SPEAKER ID=106 NAME="Damiγo">
. (ΡΤ) Υπερψήφισα την πρόταση διότι αποτελεί το μικρότερο κακό. Ωστόσο, η δίνη του αθέμιτου ανταγωνισμού, τώρα με την Κορέα, μετατοπίζει τη δραστηριότητα οριστικά προς την Ανατολή, εξαφανίζοντας κάθε δραστηριότητα, είτε κατασκευής είτε επιδιόρθωσης/μετατροπής πλοίων, στην Ευρωπαϊκή Ένωση.
<P>
Χωρίς ενεργά και σύγχρονα από τεχνολογική άποψη ναυπηγεία, οι στρατηγικές θαλάσσιας ασφάλειας, απασχόλησης και περιφερειακής συνοχής θα κινδυνεύσουν και δύσκολα θα αποκατασταθούν με ημίμετρα.
<P>
Έκθεση Κατηφόρη (Α5-0352/2001)

<SPEAKER ID=107 NAME="Costa, Raffaele">
(ΙΤ) Θεωρώ, όπως πιστεύω όλοι σ' αυτήν την Αίθουσα, την υπεράσπιση και την προστασία της ανθρώπινης υγείας θεμελιώδεις. Πιστεύω, επομένως, ότι είναι ζήτημα προτεραιότητας να υποστηρίξουμε τη θέση που ζητά τόσο την επιβολή ενός ελάχιστου φόρου κατανάλωσης ίσου με 57% όσο και την καταβολή ενός ελάχιστου πάγιου ποσού 70 ευρώ με στόχο την αύξηση της τιμής πώλησης των προϊόντων καπνού. Το μέτρο έχει σημαντική αξία για την αποθάρρυνση της χρήσης του καπνού από τους τακτικούς καπνιστές· έχει, επίσης, προληπτική αξία για την αποθάρρυνση της χρήσης του από εκείνους που τον πλησιάζουν για πρώτη φορά. Όπως υπογράμμισα ήδη σε μια γραπτή μου ερώτηση - την αριθ. P-2140/99 - προς την Ευρωπαϊκή Επιτροπή, βρίσκω αντιφατικό το να διευρύνουμε τις ευρωπαϊκές χρηματοδοτήσεις και συνεισφορές στους καπνοπαραγωγούς και να δηλώνουμε δεσμευμένοι στην καταπολέμηση του καπνίσματος. Ελπίζω, συνεπώς, ότι το Ευρωπαϊκό Κοινοβούλιο, δηλώνοντας υπέρ αυτού του μέτρου, θα συμβάλει στη διασαφήνιση του θέματος. Όλα αυτά, διευκρινίζω, πρέπει να γίνουν υπό τον όρο ότι, παράλληλα, τα κράτη μέλη, όπως και τα κοινοτικά όργανα, θα αυξήσουν τη δράση πρόληψης, ελέγχου και καταστολής της διακίνησης και της παράνομης εμπορίας τσιγάρων.

<SPEAKER ID=108 LANGUAGE="FR" NAME="Lulling">
 - (FR) Η Επιτροπή μάς εξοργίζει με απερίσκεπτες προτάσεις και ακατάλληλες στον τομέα της έμμεσης δημοσιονομικής πολιτικής, κυρίως όσον αφορά τους φόρους κατανάλωσης.
<P>
Σήμερα, οι προτάσεις της αφορούν τον καπνό.
<P>
Ξέρουμε ήδη πως "προετοιμάζει" επίσης μια πρόταση για να αυξήσει τον φόρο κατανάλωσης επί του αλκοόλ και να καταργήσει τον μηδενικό συντελεστή για το κρασί, η οποία είναι εξίσου ακατάλληλη, και ενδέχεται να έχει αντίθετα από τα αναμενόμενα αποτελέσματα.
<P>
Όπως και εμείς, η Οικονομική και Κοινωνική Επιτροπή απέρριψε με συντριπτική πλειοψηφία την πρόταση της Επιτροπής επειδή συνιστά ακατάλληλο εργαλείο που, αντί να μειώσει τη διαφορά ανάμεσα στα ποσοστά των φόρων κατανάλωσης των κρατών μελών, κινδυνεύει ίσως και να την αυξήσει.
<P>
Ο υποτιθέμενος σκοπός, ο οποίος αποβλέπει σε μια μεγαλύτερη εναρμόνιση, ενδεχομένως να μην επιτευχθεί και ο συμβιβασμός που επέτυχε η Προεδρία του Λουξεμβούργου το 1992 μεταξύ των υποστηρικτών της αναλογικής φορολόγησης και αυτών της ειδικής φορολόγησης, αυτή την στιγμή, αμφισβητείται χωρίς λόγο.
<P>
Αυτός ο συμβιβασμός στηριζόταν όντως σε μια ισορροπία όσον αφορά τις θυσίες που έπρεπε να γίνουν για την εναρμόνιση, προκειμένου να λειτουργήσει η ενιαία αγορά το 1993.
<P>
Η εφαρμογή αυτής της αποτυχημένης πρότασης της Ευρωπαϊκής Επιτροπής κινδυνεύει, εξάλλου, να οδηγήσει σε μαζική αύξηση του λαθρεμπορίου στα κράτη μέλη που βρίσκονται στον Νότο της Ευρωπαϊκής Ένωσης και, έπειτα από την διεύρυνση, στην Κεντρική Ευρώπη. Η αύξηση των τιμών των τσιγάρων ενδέχεται να κυμανθεί μεταξύ 200% και 500%, γεγονός που τονίζει ακόμη περισσότερο την έλλειψη ρεαλισμού της πρότασης.
<P>
Τα επιχειρήματα του εισηγητή μας, τα οποία συμμερίζομαι, προκειμένου να απορρίψουμε φυσικά και απλά της πρόταση της Επιτροπής, είναι πειστικά σε αρκετά σημεία. Αναφέρω ενδεικτικά:
<P>
Τεχνικά λάθη στην ανάλυση,
<P>
Διάκριση μεταξύ χωρών,
<P>
Διάλυση των τρεχουσών ισορροπιών,
<P>
Αβεβαιότητα και έλλειψη ρεαλισμού των προτεινόμενων στόχων,
<P>
Επίκληση της απόκλισης όσον αφορά τα φορολογικά έσοδα αντί για σύγκλιση των ποσοστών φορολόγησης,
<P>
Κίνδυνος εξαφάνισης των επιχειρήσεων μεσαίου μεγέθους σε μια αγορά που κυριαρχείται από τεράστιες πολυεθνικές.
<P>
(Η παρέμβαση συντομεύτηκε κατ' εφαρμογή του άρθρου 137 του Κανονισμού)

<SPEAKER ID=109 NAME="Sbarbati">
(ΙΤ) Ψήφισα υπέρ του νομοθετικού ψηφίσματος Κατηφόρη σχετικά με την πρόταση οδηγίας του Συμβουλίου που αφορά την τροποποίηση της οδηγίας 92/79/ΕΟΚ, της οδηγίας 92/80/ΕΟΚ και της οδηγίας 95/59/ΕΚ όσον αφορά τη δομή και τους συντελεστές των ειδικών φόρων κατανάλωσης που επιβάλλονται στα βιομηχανοποιημένα καπνά, με το οποίο καλείται η Επιτροπή να αποσύρει την πρόταση, για μια σειρά συλλογισμούς τους οποίους συμμερίζεται πλήρως όλη η ιταλική ομάδα του ΦΙΛ (Ρεπουμπλικάνοι, Δημοκρατικοί, Ιταλία των Αξιών).
<P>
Η πρόταση αναθεώρησης των τρεχουσών επιδοτήσεων της καλλιέργειας καπνού θα είχε καταστροφικά αποτελέσματα για την οικονομία ολόκληρων αγροτικών ζωνών από τις πιο μειονεκτικές της ΕΕ, όπως προκύπτει από μία πρόσφατη ευρωπαϊκή στατιστική μελέτη της Eurostat.
<P>
Ο αποκλειστικά υγειονομικός τρόπος με τον οποίο αντιμετωπίζει η Επιτροπή το "ζήτημα καπνός" δικαιολογεί την προσπάθεια να τεθούν υπό συζήτηση οι κοινοτικές ενισχύσεις προς τους παραγωγούς και φθάνει μέχρι το σημείο να προτείνει την εσπευσμένη αναθεώρηση της ΚΓΠ για να μειωθούν οι ποσοστώσεις και οι επιδοτήσεις που προορίζονται για τον τομέα.
<P>
Η θέση αυτή μας φαίνεται βιαστική και εσφαλμένη και ευτυχώς διορθώθηκε στη Σύνοδο Κορυφής του Γκέτεμποργκ. Είμαστε πεπεισμένοι ότι δεν μπορεί να τιμωρείται ένας γεωργικός κλάδος στον οποίο βασίζεται μεγάλο μέρος της οικονομίας χωρών σαν την Ελλάδα, την Ιταλία και την Ισπανία.
<P>
Η πρόταση της Επιτροπής, αντί να μειώσει την κατανάλωση τσιγάρων, θα δημιουργούσε μόνο δυσκολίες στους παραγωγούς, οι οποίοι θα αναγκάζονταν να αλλάξουν τις εμπορικές σχέσεις εφοδιασμού από τις τρίτες χώρες, με συνέπεια να αντικατασταθούν οι εθνικές παραγωγές με εισαγωγές λιγότερο εκτιμώμενων ποικιλιών.
<P>
Θεωρούμε, τέλος, αμφιλεγόμενη τη θέση εκείνων που εξαρτούν την καταπολέμηση της κατανάλωσης καπνού από την κατάργηση των ενισχύσεων στους καπνοκαλλιεργητές.
<P>
Περιέργως, πράγματι, τα κράτη μέλη που δεν είναι παραγωγοί, αλλά δεν έχουν απαγορεύσει το κάπνισμα, θα ανακτούσαν ποσά υπέρ της ηπειρωτικής τους γεωργίας, που υποστηρίζεται ήδη επαρκώς, και από πάνω θα συνέχιζαν υποκριτικά να εισπράττουν εκατομμύρια ευρώ σε ειδικούς φόρους και δασμούς κατανάλωσης επί των προϊόντων καπνού.
<P>
Έκθεση Schφrling (A5-0356/2001)

<SPEAKER ID=110 LANGUAGE="FR" NAME="Bordes, Cauquil και Laguiller">
. (FR) Η έκθεση Schφrling πολύ σωστά υπενθυμίζει ότι η "Ευρωπαϊκή Ένωση είναι ο μεγαλύτερος παραγωγός χημικών προϊόντων παγκοσμίως" και ότι "έχει καθυστερήσει η ανάπτυξη μίας νέας στρατηγικής για τον έλεγχο των χημικών προϊόντων" . Γνωρίζουμε, πράγματι, "ότι οι ουσίες, οι οποίες υπάρχουν στην αγορά εδώ και τουλάχιστον 20 χρόνια, στη συντριπτική τους πλειοψηφία δεν έχουν δοκιμαστεί δεόντως" , και διαπιστώνουμε ότι ορισμένες σοβαρές ασθένειες παρουσιάζουν αύξηση και ότι "φαίνεται πιθανό να συνδέονται με την έκθεση σε χημικές ουσίες" .
<P>
Κατά συνέπεια, προβλέπει εξονυχιστικό έλεγχο των χημικών ουσιών που βρίσκονται στην αγορά, δοκιμές που θα γίνονται πριν από οποιαδήποτε κυκλοφορία αυτών των προϊόντων - και την απόσυρση αυτών που δεν πληρούν τις προϋποθέσεις των δοκιμών - καθώς και μια σειρά δεσμευτικών μέτρων για τους βιομηχάνους και εμπορικούς διανομείς που έχει σκοπό να τους αναγκάσει να εξασφαλίζουν ένα ελάχιστο επίπεδο ασφάλειας.
<P>
Αυτή η θέση λαμβάνει υπόψη το συμφέρον του πληθυσμού, αλλά δεν αρέσει στην Ένωση Χημικών Βιομηχανιών, μια γαλλική εργοδοτική οργάνωση η οποία, σε μια επιστολή που απευθυνόταν στους βουλευτές του Ευρωπαϊκού Κοινοβουλίου, εναντιώνεται στις δεσμεύσεις που θέλουμε να επιβάλουμε στις επιχειρήσεις που παράγουν ή εμπορεύονται χημικά προϊόντα.
<P>
Μόνο αυτό το αναίσχυντο λόμπι των εργοδοτών της χημικής βιομηχανίας μάς προτρέπει να υπερψηφίσουμε την έκθεση Schφrling και τα μέτρα τα οποία προτείνει, έστω κι αν η εισηγήτρια αποφαίνεται υπέρ της αγοράς.

<SPEAKER ID=111 NAME="Jackson">
. (ΕΝ) Τόσο η Λευκή Βίβλος της Επιτροπής όσον και η έκθεση που συνέταξε η κ. Schorling περιέχουν σφάλματα, η δεύτερη μάλιστα, βασικά σφάλματα.
<P>
Η έκθεση βασίζεται στη γενική υπόθεση ότι μεγάλος αριθμός χημικών ουσιών αποτελούν απειλή τόσο για την ανθρώπινη υγεία όσον και για το περιβάλλον και αγνοεί τα θετικά οφέλη για την υγεία και το περιβάλλον που απολαμβάνει η κοινωνία από πολλές ανθρωπογενείς χημικές ουσίες.
<P>
Η παράγραφος 16 της έκθεσης αποσκοπεί στην επέκταση του συστήματος REACH για να καλύψει χημικές ουσίες που παράγονται σε ποσότητες κάτω του ενός τόνου ετησίως·αυτό θα οδηγήσει σε μία πιθανώς εικοσαπλάσια αύξηση του αριθμού των χημικών ουσιών για τις οποίες απαιτείται άδεια και σε απίθανο φόρτο εργασίας για αυτούς που θα επιφορτιστούν με την έκδοση αυτής της άδειας. Το πεδίο εφαρμογής θα πρέπει να περιοριστεί στις χημικές ουσίες οι οποίες παράγονται σε ποσότητες που ξεπερνούν τον έναν τόνο, όπως ορίζει η Λευκή Βίβλος.
<P>
Η παράγραφος 38, που ορίζει ποιες ουσίες θα χαρακτηριστούν ως εγείρουσες πολύ μεγάλη ανησυχία, είναι τόσο ευρεία, ώστε καθιστά μη λειτουργικό οποιοδήποτε σύστημα χορήγησης αδειών. Ο ορισμός πρέπει να περιοριστεί στις CMR (κατηγορίες 1 και 2) και τις ουσίες ΑΟΠ, όπως ορίζεται στη Συνθήκη της Στοκχόλμης.
<P>
Οι διατάξεις της έκθεσης θα οδηγήσουν σε απαράδεκτη αύξηση του αριθμού των δοκιμών που διενεργούνται σε ζώα. Σύμφωνα με έκθεση του Ινστιτούτου Περιβαλλοντικής Υγείας του Ηνωμένου Βασιλείου, θα απαιτηθούν 12,8 εκατομμύρια ζώα για τη δοκιμή 30 000 ουσιών. Οι αριθμοί αυτοί επιβεβαιώνονται από πολλές ευρωπαϊκές φιλοζωικές οργανώσεις. Η εισηγήτρια αναγνωρίζει το πρόβλημα, αλλά δείχνει υπερβολικά μεγάλη εμπιστοσύνη στη διαθεσιμότητα και το αποδεκτό των δοκιμών που δεν διενεργούνται σε ζώα.
<P>
Επιπλέον, για να συγκεντρωθούν "βασικές" πληροφορίες απλώς και μόνο για τις χημικές ουσίες που παράγονται σε ποσότητα η οποία υπερβαίνει τον έναν τόνο ετησίως θα χρειαστούν κατά προσέγγιση 36 χρόνια, σύμφωνα με την έκθεση του ΙΠΥ. Το χρονοδιάγραμμα που προβλέπει η έκθεση (2008) είναι τελείως εξωπραγματικό.
<P>
Η διαβούλευση με τον ευρωπαϊκό χημικό κλάδο έγινε πάρα πολύ αργά και οι προσπάθειές του για αυτορρύθμιση (π.χ. η επιστασία προϊόντων, η Πρωτοβουλία Έρευνας Μεγάλου Βεληνεκούς και η "Εμπιστοσύνη στα Χημικά" ) αγνοήθηκαν τελείως από την εισηγήτρια σε αυτήν την έκθεση. Δεδομένου ότι οι προτάσεις της έκθεσης είναι πιθανόν να αυξήσουν το διοικητικό φόρτο του κλάδου (ιδίως των ΜΜΕ) και να μειώσουν την ανταγωνιστικότητά του σε παγκόσμιο επίπεδο, πρόκειται για σοβαρή παράλειψη.

<SPEAKER ID=112 LANGUAGE="DE" NAME="Mann, Thomas">
γραπτώς. (DE) Μόλις καταψήφισα την έκθεση Schφrling. Η πολιτική ομάδα μου ΕΛΚ δεν κατάφερε να πετύχει πλειοψηφία για τις εποικοδομητικές της τροπολογίες. Αυτό που ψηφίστηκε τώρα βαρύνεται εμφανώς από ιδεολογικές επιδράσεις. Το θέμα βέβαι είναι η περιβαλλοντική ασφάλεια. Πρόκειται όμως και για τις ανταγωνιστικές, καινοτόμες θέσεις εργασίας στη χημική βιομηχανία.
<P>
Τις τελευταίες εβδομάδες ενημερώθηκα επί τόπου για τις επιπτώσεις της έκθεσης Schφrling. Επισκέφτηκα εγκαταστάσεις παραγωγής και συζήτησα με τα διευθυντικά στελέχη των εταιριών, τους εργαζομένους και τα συνδικάτα. Από καμία πλευρά δεν αμφισβητούνται οι στόχοι που θέτει η Λευκή Βίβλος της Επιτροπής, οι οποίοι αποσκοπούν στη διασφάλιση της αειφορίας στη χημική βιομηχανία. Από οικολογικής πλευράς χρειαζόμαστε βέβαια την καλύτερη δυνατή προστασία του περιβάλλοντος και των καταναλωτών. Από οικονομικής πλευράς χρειαζόμαστε ένα ενιαίο νομικό πλαίσιο για να διασφαλιστεί ο δίκαιος ανταγωνισμό για τις ΜΜΕ, τους χρήστες και τους μεταποιητές. Από κοινωνικής πλευράς θα πρέπει να έχουμε υψηλό επίπεδο προστασίας στην υγεία και την εργασία.
<P>
Μπορέσαμε πάντως να αποτρέψουμε την λήψη απόφασης για την υποχρέωση καταγραφής ουσιών με ετήσια παραγωγή ενός τόνου. Ακόμη και η σημερινή ταξινόμηση των ουσιών από 10 τόνους και πάνω και η υποχρέωση χαρακτηρισμού τους πριν τεθούν σε κυκλοφορία, αντιμετωπίζεται δύσκολα από τις υπηρεσίες.
<P>
Το ΕΛΚ πέτυχε να μην λάβει την πλειοψηφία ο διπλός έλεγχος όλων των χημικών. Με τον διπλό έλεγχο δεν αυξάνουμε την ασφάλεια, αλλά αντίθετα τον χρόνο και τα έξοδα και είναι τελείως περιττός, αφού οι αρχές εξετάζουν ήδη αυτά τα στοιχεία.
<P>
Θεωρώ απαράδεκτη την υποκατάσταση επικίνδυνων ουσιών και μεθόδων, οι οποίες σε διαφορετική περίπτωση θα έπρεπε να είχαν απαγορευτεί. Ο ορισμός "επικίνδυνο" δεν εξαρτάται από τις ιδιότητες μιας ουσίας, αλλά μόνο από τη χρήση! Είναι όπως με το μαχαίρι: είναι απαραίτητο για την οικιακή χρήση και στην καθημερινή ζωή μας, γίνεται όμως επικίνδυνο όταν χρησιμοποιείται ως όπλο, προκαλώντας σωματικές βλάβες μέχρι και αεροπειρατεία.
<P>
Λυπάμαι επίσης που αποφασίστηκε η δημοσιοποίηση εμπιστευτικών στοιχείων: όταν φτάνουμε στο σημείο να πρέπει να δηλώνονται όλα τα μεγέθη παραγωγής, οι διαδικασίες και οι ειδικές συνθέσεις, που αποτελούν πλεονέκτημα στην αγορά, ας καταργήσουμε λοιπόν και τον ανταγωνισμό. Αυτό θίγει την ίδια την ουσία των επιχειρήσεών μας! Κάθε ανταγωνιστής θα μπορεί να προβεί χωρίς κανένα πρόβλημα στην απομίμηση περίτεχνων συστημάτων. Θα πρέπει να καθοριστεί με σαφήνεια για ποια στοιχεία υπάρχουν δικαιώματα ιδιοκτησίας και για ποια όχι.
<P>
Ελπίζω πριν από τη δεύτερη ανάγνωση στο Κοινοβούλιο να συνεργαστούν οι τρεις συναρμόδιες επιτροπές για την επίτευξη καλύτερης ισορροπίας.

<SPEAKER ID=113 NAME="Moreira da Silva">
. (ΡΤ) Εκφράζω την ικανοποίησή μου όχι μόνο για το περιεχόμενο αλλά επίσης και για τη σημασία (η οποία είναι προφανής στη στρατηγική που ενέκρινε η Ευρωπαϊκή Ένωση για τη Διάσκεψη "Ρίο+10" η οποία θα πραγματοποιηθεί το 2002) που αποδίδει η Ευρωπαϊκή Επιτροπή στη νέα πολιτική για τις χημικές ουσίες. Θεωρώ ιδιαιτέρως θετικά τα ακόλουθα σημεία:
<P>
1) Την πλήρη απαγόρευση, μέσα στο χρονικό διάστημα μίας γενεάς (2020) των εκροών και εκπομπών στο περιβάλλον όλων των επικίνδυνων ουσιών.
<P>
2) Τη δημιουργία ενός ενιαίου συστήματος καταγραφής, αξιολόγησης και χορήγησης άδειας για τις χημικές ουσίες (REACH), σε αντικατάσταση του παρόντος συστήματος που εξετάζει κατά τρόπο διαφορετικό τις νέες και τις υφιστάμενες ουσίες.
<P>
3) Την καθιέρωση της αρχής της πρόληψης, μέσω της αντιστροφής του βάρους της απόδειξης για τις ουσίες που προκαλούν μεγάλη ανησυχία. Θα είναι υποχρέωση του κατασκευαστή να αποδείξει ότι ένα προϊόν δεν είναι επικίνδυνο.
<P>
Όσον αφορά την έκθεση Schφrling, τη θεωρώ πολύ θετική αλλά προτιμώ, όσον αφορά το όριο ποσότητας, τη θέση της Ευρωπαϊκής Επιτροπής. Το σύστημα θα προστατεύει τους πολίτες εάν εφαρμοστεί. Η αξιολόγηση κατά τον ίδιο τρόπο ουσιών που παράγονται σε ποσότητα κατώτερη ή ανώτερη του ενός τόνου ετησίως θα καταστήσει το σύστημα εξαιρετικά δυσκίνητο και, επομένως, αντίθετο από τους καθορισμένους στόχους.

<SPEAKER ID=114 LANGUAGE="FR" NAME="Patrie">
, γραπτώς. (FR) Θα ήθελα να διευκρινίσω τους λόγους για τους οποίους υπερψήφισα την εν λόγω έκθεση, έτσι όπως αυτή τροποποιήθηκε.
<P>
Πρώτον, πιστεύω ότι πρόκειται, αφενός, για μια ισορροπημένη θέση, η οποία βελτιώνει την προστασία του περιβάλλοντος και της υγείας των πολιτών και, αφετέρου, εξασφαλίζει την ανταγωνιστικότητα της χημικής βιομηχανίας και εντάσσεται ταυτόχρονα στο πλαίσιο της στρατηγικής της αειφόρου ανάπτυξης που υιοθετήθηκε στο Γκέτεμποργκ.
<P>
Πρέπει να συνειδητοποιήσουμε ότι μόνο ένα τραγικά αμελητέο ποσοστό χημικών ουσιών (περισσότερες από 100 000 υφιστάμενες χημικές ουσίες) έχει υποβληθεί σε δοκιμές, ενώ, αντίθετα, η παραγωγή τους αυξάνεται ετησίως. Έτσι, μόνο το 14% των χημικών ουσιών που παράγονται σε συνολικές ποσότητες που υπερβαίνουν τον ένα τόνο αποτελεί αντικείμενο ταξινόμησης στο ισχύον σύστημα. Τα δυσάρεστα γεγονότα στην Τουλούζη κατέδειξαν πόσο επείγουσα είναι η ανάγκη να καλύψουμε το κενό αυτό. Ταυτόχρονα, είναι αναγκαίο να δημιουργήσουμε ένα σύστημα καταχώρισης, αξιολόγησης και παροχής αδείας το οποίο θα είναι εύκολο να διαχειριστούν οι δημόσιοι φορείς και το οποίο θα μπορεί να τροφοδοτεί, εν ευθέτω χρόνω, η βιομηχανία με τα απαραίτητα δεδομένα.
<P>
Η προσέγγιση της έκθεσης μου φαίνεται επίσης ισορροπημένη, διότι, παρά τον καθαρά περιβαλλοντικό χαρακτήρα της, λαμβάνει υπόψη ορισμένες κοινωνικές και οικονομικές παραμέτρους της μελλοντικής νομοθεσίας (κυρίως το γεγονός ότι οι εργαζόμενοι στη χημική βιομηχανία εκτίθενται ολοένα και περισσότερο σε χημικές ουσίες ή τα συγκεκριμένα εμπόδια που αφορούν τις μικρομεσαίες επιχειρήσεις). Ομοίως, η έκθεση ευνοεί τη διαφάνεια, σεβόμενη ταυτόχρονα την προστασία των δεδομένων και του βιομηχανικού απορρήτου, γεγονός που, κατά τη γνώμη μου, είναι θετικό. Σαφείς αναφορές στις αρχές της προφύλαξης και της αντικατάστασης προστέθηκαν επίσης στο κείμενο της Επιτροπής.
<P>
Τέλος, ένα από τα σημαντικότερα σημεία αποτελεί, νομίζω, η ανάγκη να καταχωρούνται όλες οι ουσίες (ακόμα και αν αυτή η διαδικασία είναι πολύ απλουστευμένη για κάποιες από αυτές). Πράγματι, έχει αποδειχθεί ότι οι ουσίες που παράγονται σε περιορισμένες ποσότητες είναι οι πλέον επικίνδυνες για την υγεία ή το περιβάλλον. Επίσης, το χρονοδιάγραμμα που προτείνεται στην έκθεση μου φαίνεται εξίσου καλό, επειδή είναι ρεαλιστικό.
<P>
Χαιρετίζω το γεγονός ότι μια σειρά μελλοντικών νομοθετικών προτάσεων της Επιτροπής θα ακολουθήσουν τη Λευκή Βίβλο. Τις αναμένω με μεγάλο ενδιαφέρον.

<SPEAKER ID=115 LANGUAGE="FR" NAME="Ries και Sterckx">
 - (FR) Η ψηφοφορία στην Επιτροπή Περιβάλλοντος της έκθεσης αυτής αποτελεί ρητό μήνυμα προς τις βιομηχανίες και τις εθνικές αρχές για διεξαγωγή εξονυχιστικού ελέγχου των χημικών ουσιών, ο οποίος πρέπει να συνοδεύεται από την κατάργηση των τοξικών και βλαπτικών για την υγεία και το περιβάλλον ουσιών.
<P>
Με αυτό το σκεπτικό, υποστηρίζουμε γενικά την φιλοσοφία αυτής της έκθεσης η οποία βελτιώνει, σε αρκετά σημεία, την πρόταση της Επιτροπής η οποία επίσης είναι φιλόδοξη.
<P>
Ωστόσο, πιστεύουμε ότι για να εισακουστεί το μήνυμά μας, πρέπει να είναι και ισορροπημένο.
<P>
Αυτός είναι ο λόγος για τον οποίο συμφωνούμε ως προς μια ρεαλιστική προσέγγιση και απορρίπτουμε μια σειρά εξωπραγματικών απαιτήσεων οι οποίες επιβαρύνουν σημαντικά την ευρωπαϊκή χημική βιομηχανία. Επιτρέψτε μας να σας υπενθυμίσουμε ότι η εν λόγω βιομηχανία αντιπροσωπεύει τουλάχιστον 5 εκατομμύρια άμεσες και έμμεσες θέσεις εργασίας.
<P>
Η παράγραφος 16, καταρχάς, η οποία απαιτεί την καταχώριση όλων των ουσιών ποσότητας μικρότερης του ενός τόνου: αυτό αφορά 100 000 προϊόντα αντί για τα 30 000 που προτείνει η Επιτροπή, δεκάδες χιλιάδες φάκελοι, μια απίστευτη γραφειοκρατία, η κόλαση για πολλές μικρομεσαίες επιχειρήσεις του κλάδου, και όλα αυτά για προϊόντα τα περισσότερα εκ των οποίων δεν βγαίνουν ποτέ στην αγορά!
<P>
Η επέκταση του πεδίου της διαδικασίας έγκρισης (παράγρ. 38) είναι εξίσου απραγματοποίητη: για να μην φτάσουμε σε μια κατάσταση ανεξέλεγκτη, ζητούμε να εξαιρεθούν από αυτό το πλαίσιο οι ουσίες για τις οποίες δεν υπάρχει καμία απόδειξη τοξικότητας (η 68η τροπολογία μας).
<P>
Εν ολίγοις, αν το μήνυμα πρέπει να είναι δυνατό, πρέπει να είναι και αξιόπιστο. Το να κηρύξουμε πόλεμο στην βιομηχανία, στους εργαζόμενους και στις εθνικές αρχές δεν μας φαίνεται ούτε σωστό, ούτε αποτελεσματικό.

<SPEAKER ID=116 LANGUAGE="SV" NAME="Sacrιdeus">
. (SV) Δεδομένων των κινδύνων που δημιουργούνται από τις χημικές ουσίες στην ανθρώπινη υγεία και το περιβάλλον, εμείς οι Σουηδοί Χριστιανοδημοκράτες θεωρούμε προφανές ότι χημικές ουσίες οι οποίες δεν έχουν υποβληθεί σε συγκεκριμένες δοκιμές, δεν θα μπορούν και να διατίθενται στην αγορά, σύμφωνα με την αρχή "όχι εμπορία εφόσον δεν υπάρχουν στοιχεία (no data, no marketing)».
<P>
Εξάλλου, υποστηρίζουμε την αρχή της αντικατάστασης, η οποία εφαρμόζεται εδώ και χρόνια στη σουηδική πολιτική περί χημικών ουσιών. Επίσης πιστεύουμε, αντιστρόφως, ότι το βάρος απόδειξης θα πρέπει να ισχύει για ουσίες για τις οποίες υπάρχουν βάσιμοι λόγοι ανησυχίας, πράγμα που σημαίνει ότι η βιομηχανία, και όχι οι δημόσιες αρχές, θα οφείλει να αποδεικνύει ότι μία ουσία μπορεί να χρησιμοποιείται με ασφαλή τρόπο.
<P>
Καθώς οι χημικές ουσίες μπορούν να προκαλούν σημαντικούς κινδύνους ακόμα και σε μικρές ποσότητες, θεωρούμε ότι και οι χημικές ουσίες σε ποσότητες μικρότερες του ενός τόνου, οι οποίες εισάγονται ή παρασκευάζονται εντός της ΕΕ, θα πρέπει να καλύπτονται από το νέο σύστημα. Αποκλίνουμε, επομένως, σε αρκετά σημεία από την θέση την οποία υιοθέτησε η Ομάδα του ΕΛΚ-ΕΔ.
<P>
Έκθεση Corbey (A5-0323/2001)

<SPEAKER ID=117 LANGUAGE="NL" NAME="Meijer">
. (NL) Οι υπερβολικές συσκευασίες αποτελούν στις ημέρες μας μία μορφή διαφήμισης, προκειμένου να ελκύσουν αγοραστές. Γίνεται έτσι μεγάλη σπατάλη υλικού. Φαίνεται οικολογική η στάση να κατηγορούνται οι καταναλωτές οι οποίοι αγοράζουν συσκευασμένα τρόφιμα ή καταναλωτικά αγαθά, όμως αυτοί οι ίδιοι δεν παράγουν απορρίμματα, αλλά αναγκάζονται να δέχονται όλο αυτό το υλικό κατά τις αγορές που πραγματοποιούν. Αποτελούν θύματα του μάρκετινγκ, καθώς σήμερα δεν μπορεί πλέον κανείς συχνά να αγοράζει κάτι χωρίς όλες αυτές τις περιττές συσκευασίες. Για το λόγο αυτό, οφείλουμε να καταπολεμήσουμε άμεσα την παραγωγή και την πώληση αυτού του υλικού που θα καταλήξει στα σκουπίδια και όχι να τα βάζουμε με τους καταναλωτές. Σωστά προτείνει η κ. Corbey στην πρόταση ψηφίσματος να θεωρούνται υπεύθυνοι οι παραγωγοί και οι πωλητές για την πρόληψη της δημιουργίας απορριμμάτων από συσκευασίες και διαπιστώνει ότι ελάχιστα εφαρμόστηκε η οδηγία του 1994 για τις συσκευασίες. Η Ευρωπαϊκή Επιτροπή εξακολουθεί να τηρεί παθητική στάση μην υποβάλλοντας νέες προτάσεις, ενώ τα κράτη μέλη μεταφέρουν στη νομοθεσία τους προηγούμενες συμφωνίες για την ανακύκλωση με καθυστέρηση χρόνων. Η πρόταση της εισηγήτριας εξακολουθεί να στηρίζεται υπερβολικά σε δύο ιδέες. Συμφωνώ απολύτως με τις προτάσεις της για την πρόληψη της δημιουργίας απορριμμάτων. Δεν συμφωνώ όμως για την αύξηση του κόστους που αναλαμβάνουν οι καταναλωτές εξαιτίας όλων αυτών των απορριμμάτων. Η εκ νέου χρησιμοποίηση των συσκευασιών είναι μεν χρήσιμη, δεν αποτελεί όμως την αποτελεσματικότερη λύση.
<P>
Έκθεση Salafranca Sαnchez Negra (A5-0336/2001)

<SPEAKER ID=118 LANGUAGE="DA" NAME="Bonde, Krarup, Okking και Sandbζk">
 γραπτώς. (DA) Ψηφίζουμε κατά της έκθεσης παρά τις καλές πρωτοβουλίες που αφορούν την εταιρική σχέση μεταξύ της ΕΕ και των κρατών της Λατινικής Αμερικής, όπως την πρόληψη συγκρούσεων, τη συνεργασία για την ανάπτυξη, την καταπολέμηση της φτώχιας και των ναρκωτικών. Η αντίθεσή μας οφείλεται στο ότι πολλές από τις προτάσεις της έκθεσης θεωρούν δεδομένη στην ΕΕ την υπερεθνική συνεργασία σε τομείς όπως η πολιτική άμυνας, ασφάλειας και εξωτερικών υποθέσεων καθώς και τομείς που αφορούν τις θεσμικές, νομικές και εσωτερικές υποθέσεις. Θεωρούμε ότι η συνεργασία στους προαναφερθέντες τομείς μπορεί να διεξαχθεί πλήρως μέσω μιας διακρατικής συνεργασίας.

<SPEAKER ID=119 LANGUAGE="FR" NAME="Bordes, Cauquil και Laguiller">
. (FR) Οι λίγες προτάσεις της έκθεσης για "την υγεία, την παιδεία και την καταπολέμηση της ακραίας ένδειας" , "την καταπολέμηση των ναρκωτικών" ή "την προστασία του περιβάλλοντος" , ορισμένοι από τους στόχους για τους οποίους υποτίθεται ότι μάχεται η Ευρωπαϊκή Ένωση σε αυτήν την περιοχή του κόσμου, κρύβουν άλλες προθέσεις.
<P>
Προτείνοντας ως "απώτερο στόχο" τη "διμερή, προτιμησιακή, προοδευτική και αμοιβαία απελευθέρωση των συναλλαγών κάθε είδους που αφορούν αγαθά και υπηρεσίες μεταξύ των δυο περιοχών, σύμφωνα με τους κανόνες του ΠΟΕ" , οι χώρες της Ευρωπαϊκής Ένωσης δεν νοιάζονται καθόλου για τη μοίρα των λαών της Λατινικής Αμερικής. Επιθυμούν, πρώτα από όλα, κυρίως, να καλύψουν την καθυστέρησή τους στη διείσδυση των αγορών της Λατινικής Αμερικής, οι οποίες έχουν ήδη λεηλατηθεί από την παρουσία άλλων αρπακτικών, πολύ πιο ισχυρών, όπως οι βόρειο-αμερικάνικες πολυεθνικές.
<P>
Αντί για την ανάπτυξη που είχαμε υποσχεθεί, το άνοιγμα των αγορών στις μεγάλες επιχειρήσεις και στα χρηματοπιστωτικά ιδρύματα βύθισε τη Λατινική Αμερική στη φτώχεια. Τουλάχιστον 224 εκατομμύρια Λατινοαμερικάνοι ζουν στην απόλυτη φτώχεια, δηλαδή περισσότερο από το 40% του πληθυσμού αυτής της περιοχής!
<P>
Και ούτε καν υπάρχει η σκέψη να ακυρωθούν τα χρέη που πνίγουν τις χώρες της περιοχής αυτής.
<P>
Για τους λόγους αυτούς, καταψηφίσαμε την εν λόγω έκθεση.

<SPEAKER ID=120 NAME="Marques">
. (ΡΤ) Η Διάσκεψη Κορυφής του Ρίο στις 28/29 Ιουνίου 1999 σημάδεψε την αρχή ενός νέου σταδίου στις διαπεριφερειακές σχέσεις με σκοπό τη δημιουργία μίας στρατηγικής εταιρικής σχέσης μεταξύ Ευρωπαϊκής Ένωσης, Λατινικής Αμερικής και Καραϊβικής. Η νέα Κοινή Στρατηγική θα πρέπει, σύμφωνα με τις προτεραιότητες που εγκρίθηκαν στο Ρίο, να έχει μία σειρά από βασικούς στόχους στο πολιτικό πλαίσιο (τη διεύρυνση της Διαπεριφερειακής Πολιτικής Ατζέντας, τον εκσυγχρονισμό και αναθεώρηση του υπουργικού πολιτικού διαλόγου, τη δημιουργία Διατλαντικής Συνέλευσης Ευρώπης-Λατινικής Αμερικής), στο οικονομικό, χρηματοδοτικό και εμπορικό πλαίσιο (σύναψη επιμέρους Συμφωνιών Σύνδεσης και δημιουργία Ζώνης Ελεύθερων Συναλλαγών Ευρώπης-Λατινικής Αμερικής που προβλέπεται για το 2010) και στο κοινωνικό και πολιτιστικό πλαίσιο (δημιουργία Ταμείου Διαπεριφερειακής Αλληλεγγύης και ενός Συνολικού Προγράμματος Καταπολέμησης των Ναρκωτικών, μεταξύ άλλων).
<P>
Υποστήριξα πλήρως τη θέση του εισηγητή η οποία επαναλαμβάνει την ανάγκη υλοποίησης της Διαπεριφερειακής Στρατηγικής Συνεργασίας που ενέκρινε η Διάσκεψη Κορυφής του Ρίο και τη σύσταση προς το Ευρωπαϊκό Συμβούλιο με σκοπό την έγκριση της Κοινής Στρατηγικής της ΕΕ σχετικά με τη Λατινική Αμερική και την Καραϊβική, με βάση τους στόχους που καθορίστηκαν στις προτεραιότητες της Διάσκεψης Κορυφής του Ρίο.
<P>
Επισημαίνεται τέλος η ανάγκη ενίσχυσης της συνεργασίας στη βάση μίας βιώσιμης και ολοκληρωμένης εταιρικής σχέσης με σκοπό την προώθηση της ανθρώπινης ανάπτυξης και της ανάπτυξης της κοινωνίας των πολιτών και τη συνεπακόλουθη αναβάθμιση όλων των στρωμάτων του πληθυσμού.
<P>
Πρόταση ψηφίσματος για τις αεροπορικές μεταφορές (B5-0702/2001)

<SPEAKER ID=121 LANGUAGE="FR" NAME="Bordes, Cauquil και Laguiller">
Είναι μεγάλο ψέμα το ότι οι αεροπορικές εταιρείες καταστράφηκαν εξαιτίας των τρομοκρατικών επιθέσεων της 11ης Σεπτεμβρίου στις Ηνωμένες Πολιτείες. Οι δυσκολίες που αντιμετωπίζουν ορισμένες εταιρείες δεν είναι πρόσφατες. Εξάλλου, δεν βρίσκονται όλες στην ίδια δεινή θέση, κάθε άλλο μάλιστα. Η αεροπορική εταιρεία Air France, για παράδειγμα, αύξησε κατά 22% τα μερίσματα των μετόχων, μόλις τρεις ημέρες μετά τις τρομοκρατικές επιθέσεις στη Νέα Υόρκη και την Ουάσινγκτον. Εξαγόρασε την Air Afrique και προσέλκυσε στη σφαίρα επιρροής της την Alitalia και την τσεχική CSA. Επιπλέον, όπως και άλλες ευρωπαϊκές αεροπορικές εταιρείες, επωφελήθηκε από την κήρυξη πτώχευσης των AOM-Air Libertι, Sabena και Swissair.
<P>
Αυτό είναι το παιχνίδι της ελεύθερης αγοράς, το οποίο, σύμφωνα με τους ισχυρισμούς εθνικών και ευρωπαίων ιθυνόντων, πρέπει να καθορίζει τα πάντα, την οικονομία και το μέλλον των εργαζομένων. Τα τελευταία χρόνια, η πολιτική αυτή προκάλεσε στην Ευρώπη την κατάργηση εκατοντάδων χιλιάδων θέσεων εργασίας μόνο στον κλάδο των αεροπορικών μεταφορών και αυτό χωρίς να συγκινήσει στο ελάχιστο τους εθνικούς και ευρωπαίους ιθύνοντες. Αυτό συνέβη, επειδή οι μέτοχοι των αεροπορικών εταιρειών εισέπρατταν τεράστια κέρδη, όπως ο ζάπλουτος βαρόνος Seilliθre, το "αφεντικό των γάλλων αφεντικών" .
<P>
Οι τρομοκρατικές επιθέσεις της 11ης Σεπτεμβρίου αποτέλεσαν μόνο πρόφαση, την οποία εκμεταλλεύθηκαν οι καπιταλιστές του κλάδου των αεροπορικών μεταφορών για να αποσπάσουν νέες επιχορηγήσεις και να συνεχίσουν παράλληλα την επιθετική τακτική σε βάρος των υπάλληλων τους. Το αποτέλεσμα ήταν να λάβουν ενισχύσεις και αποζημιώσεις από διάφορες εθνικές κυβερνήσεις. Η τακτική αυτή είναι ήδη γνωστή, από πρόσφατες κηρύξεις πτώχευσης εταιρειών στη Γαλλία, το Βέλγιο, την Ελβετία: δεκάδες χιλιάδες μισθωτών απολύονται, χωρίς το παραμικρό κόστος για τους βασικούς πρωταγωνιστές και υπευθύνους για τις εν λόγω πτωχεύσεις, όπως ο βαρόνος Seilliθre.
<P>
Καταψηφίσαμε, λοιπόν, αυτό το ψήφισμα, το οποίο επικαλείται με τρόπο κυνικό την απασχόληση, προκειμένου να δικαιολογήσει την καταβολή νέων επιχορηγήσεων στις επιχειρήσεις και στους καπιταλιστές του κλάδου των αεροπορικών μεταφορών, οι οποίοι φέρουν ήδη την ευθύνη για χιλιάδες καταργήσεις θέσεων εργασίας.

<SPEAKER ID=122 LANGUAGE="NL" NAME="Meijer">
. (NL) Ο λόγος για τον οποίο δεν μπορώ να υπερψηφίσω το παρόν ψήφισμα είναι ότι αυτό έχει ως κύρια αφετηρία την προστασία της επέκτασης των εναέριων μεταφορών, η οποία εθεωρείτο προφανής μέχρι πρόσφατα. Η επέκταση αυτή αποτελούσε μέχρι σήμερα μεγάλο πρόβλημα για το περιβάλλον, με όλο και μεγαλύτερες αρνητικές επιπτώσεις σε αυτό, όλο και περισσότερη έλλειψη ασφάλειας, καθώς και διαρκή επέκταση των αεροδρομίων. Εξάλλου, η φορολόγηση των εναέριων μεταφορών ήταν πάντοτε σημαντικά πλεονεκτικότερη από ό,τι η φορολόγηση των σιδηροδρόμων, καθώς η κηροζίνη εξακολουθεί να μην φορολογείται, ενώ φορολογούνται όλες οι μορφές χερσαίων μεταφορών. Ακόμη και πριν από την 11η Σεπτεμβρίου υπήρχε απόλυτη ανάγκη να αναζητηθούν δυνατότητες για την αντιμετώπιση και τον περιορισμό αυτής της επέκτασης. Τώρα που ο αριθμός των επιβατών μειώνεται σημαντικά, δεν θα πρέπει να υπάρχει κανένας λόγος να ενισχύονται ακόμα περισσότερο οι αεροπορικές εταιρίες με ακόμα περισσότερα χρήματα των φορολογουμένων, αλλά αντίθετα, οι πόροι αυτοί θα πρέπει να διατίθενται για την βελτίωση άλλων μορφών μεταφοράς επιβατών στην Ευρώπη. Μία προσαύξηση στις τιμές των αεροπορικών εισιτηρίων, οι οποίες μειώθηκαν σημαντικά κατά τα τελευταία χρόνια εξαιτίας του ανταγωνισμού, μπορεί να καλύψει την έντονη αύξηση των ασφαλίστρων. Δεν υπάρχει κανένας απολύτως λόγος να διατίθενται και άλλα κρατικά κονδύλια υπέρ των εναέριων μεταφορών. Οι πόροι αυτοί είναι ωστόσο απολύτως απαραίτητοι προκειμένου να προστατευθούν οι θέσεις απασχόλησης στις αεροπορικές εταιρίες. Οι εργαζόμενοι σε αυτές πίστευαν για πολλά χρόνια ότι είχαν σταθερές θέσεις απασχόλησης τις οποίες προστάτευαν οι κυβερνήσεις των χωρών τους, και μάλιστα σε ένα αναπτυσσόμενο τομέα, σήμερα όμως οι επιχειρήσεις προβαίνουν σε απολύσεις ή χρεωκοπούν.
<P>
(Η συνεδρίαση διακόπτεται στις 14.00 και συνεχίζεται στις 15.00)

<CHAPTER ID=6>
Προστασία των μισθωτών σε περίπτωση αφερεγγυότητας του εργοδότη
<SPEAKER ID=123 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α5-0348/2001), του κ. Bouwman, εξ ονόματος της Επιτροπής Απασχόλησης και Κοινωνικών Υποθέσεων, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου για τροποποίηση της οδηγίας 80/987/ΕΚ του Συμβουλίου η οποία αφορά την εναρμόνιση των νομοθεσιών των κρατών μελών σχετικά με την προστασία των μισθωτών σε περίπτωση αφερεγγυότητας του εργοδότη (COM(2000) 832 - C5-0017/2001 - 2001/0008(COD)).

<SPEAKER ID=124 LANGUAGE="NL" NAME="Bouwman">
. (NL) Κυρία Πρόεδρε, κύριε Επίτροπε, αγαπητοί συνάδελφοι, πριν αρχίσουμε την συζήτηση της έκθεσής μου, λαμβάνοντας υπόψη και τον χρόνο που διαθέτουμε, θα ήθελα να θίξω ένα ζήτημα που αφορά τον τρόπο με τον οποίον θα αντιμετωπίσουμε στο εξής την έκθεση αυτή. Η έκθεση είχε προγραμματισθεί να συζητηθεί σήμερα το πρωί πριν από τις 12. Έχει περάσει η ώρα αυτή. Γι' αυτό δεν μπορούμε να κάνουμε τίποτα. Είναι συνηθισμένο αυτό το φαινόμενο εδώ. Πρόκειται για μία έκθεση στο πλαίσιο της διαδικασίας συναπόφασης σχετικά με τα δικαιώματα των μισθωτών σε περιπτώσεις αφερεγγυότητας του εργοδότη. Δεν έχω αντίρρηση ως εισηγητής να συζητήσουμε το ζήτημα αυτό τώρα, έχω όμως αντίρρηση να ψηφίσουμε επί του ψηφίσματος στη συνέχεια, το απόγευμα, εν μέσω μίας ασαφούς αλληλουχίας ψηφοφοριών. Θα παρακαλούσα λοιπόν, και έχω συζητήσει το ζήτημα αυτό με τις μεγαλύτερες πολιτικές ομάδες, να συμφωνήσουμε ευθύς εξαρχής ότι θα συζητήσουμε μεν την έκθεση τώρα, όμως θα αναβάλουμε την ψηφοφορία για την μικρή σύνοδο των Βρυξελλών, ενδεχομένως και για ακόμα αργότερα, παρόλο που με κανέναν τρόπο δεν θα ήθελα να αναβληθεί η ψηφοφορία για μετά τις Βρυξέλλες. Έτσι θα έχουμε την ευκαιρία να εξετάσουμε αρκετές τροπολογίες και να πραγματοποιήσουμε τροποποιήσεις στο σύνολο του κειμένου. Φάνηκε ότι η έκθεση αυτή ήταν ιδιαίτερα αμφιλεγόμενη, περιλαμβάνει όμως αναμφίβολα διάφορα σημεία τα οποία θα πρέπει να συζητηθούν λεπτομερέστερα. Για το λόγο αυτό θα παρακαλούσα να αναβληθεί η συζήτηση αυτή για την επόμενη σύνοδο. Μπορείτε να δεχθείτε την πρόταση μου;

<SPEAKER ID=125 NAME="Πρόεδρος">
Σας ευχαριστώ, κύριε Bouwman, άκουσα το αίτημά σας. Μπορεί να λάβει το λόγο ένας ομιλητής υπέρ και ένας κατά της πρότασης. Ποιος θα ήθελε να λάβει το λόγο υπέρ της πρότασης; Η κ. van den Burg. Έχετε διάρκεια ομιλίας ενός λεπτού.

<SPEAKER ID=126 LANGUAGE="NL" NAME="van den Burg">
Υποστηρίζω το αίτημα του εισηγητή, διότι πιστεύω ότι μία έκθεση η οποία συζητάται στο πλαίσιο της διαδικασίας συναπόφασης, δεν μπορεί πραγματικά να ψηφισθεί με τόσο λίγους παρόντες στην αίθουσα. Εξάλλου, θα έχουμε έτσι ίσως περισσότερο χρόνο προκειμένου να εξετάσουμε τη δυνατότητα εξεύρεσης συμβιβαστικών λύσεων για τα επίμαχα σημεία της έκθεσης, καθώς πρόκειται για μία περίπλοκη έκθεση και επικρατούν ασάφειες σχετικά με τις διάφορες τροπολογίες που έχουν υποβληθεί. Υποστηρίζω λοιπόν το αίτημα του εισηγητή.

<SPEAKER ID=127 NAME="Πρόεδρος">
Σας ευχαριστώ, κυρία van den Burg. Ας ακούσουμε τον κ. Gollnisch κατά της πρότασης. Έχετε χρόνο ενός λεπτού.

<SPEAKER ID=128 LANGUAGE="FR" NAME="Gollnisch">
Δεν είναι έτσι κυρία Πρόεδρε, εγώ είχα ζητήσει το λόγο για μια αίτηση επί της διαδικασίας, η οποία, ωστόσο, συμπλέει απόλυτα με τις ανησυχίες του εισηγητού. Θα ήθελα να μάθω εάν είναι εφικτό εκ μέρους της Επιτροπής να μας δώσει ορισμένες διευκρινίσεις για τους λόγους για τους οποίους απέσυρε την ανακοίνωση σχετικά με τον Παγκόσμιο Οργανισμό Εμπορίου, η οποία προβλεπόταν αρχικά στην ημερήσια διάταξη, και ενδεχομένως να μας αναφέρει πότε θα προβεί σε αυτήν τη σημαντική ανακοίνωση.

<SPEAKER ID=129 NAME="Πρόεδρος">
Σας ευχαριστώ κύριε Gollnisch. Θα αναφερθώ σε λίγο στην παράκλησή σας αυτή, όμως ας ολοκληρώσουμε πρώτα το θέμα που συζητούμε, δηλαδή την πρόταση του κ. Bouwman.
<P>
(Το Σώμα αποφασίζει να παραπέμψει την έκθεση στην επιτροπή). Το λόγο έχει στην συνέχεια η κ. Διαμαντοπούλου, για να μας εξηγήσει γιατί αποσύρθηκε από την ημερήσια διάταση η συζήτηση για τον ΠΟΕ.

<SPEAKER ID=130 NAME="Διαμαντοπούλου">
Κυρία Πρόεδρε, θέλω απλώς να πω ότι ήταν αδύνατον για τον κ. Lamy να περευρεθεί, γιατί η συνάντηση του ΠΟΕ διήρκεσε περισσότερο από όσο αναμενόταν. Έτσι, η Επιτροπή θα κάνει οπωσδήποτε κάποια δήλωση στο Κοινοβούλιο σχετικά με τον ΠΟΕ, αλλά δεν μπορώ να σας πω πότε. Ο κ. Lamy θα έλθει όσον το δυνατόν συντομότερα.

<SPEAKER ID=131 NAME="Πρόεδρος">
Σας ευχαριστώ, κυρία Διαμαντοπούλου, επιβεβαιώνω του λόγου το αληθές, καθώς μόλις επέστρεψα από τη Ντόχα και γνωρίζω ότι ήταν σκληρός αυτός ο γύρος διαπραγματεύσεων. Ο κ. Lamy έφτασε μόλις σήμερα στις 6 το πρωί στις Βρυξέλλες, ας δείξουμε λοιπόν κάποια κατανόηση για την καθυστέρησή του. Κύριε Bouwman, έχετε τον λόγο ως εισηγητής, για να παρουσιάσετε την έκθεσή σας εντός πενταλέπτου.

<SPEAKER ID=132 LANGUAGE="NL" NAME="Bouwman">
. (NL) Σας ευχαριστώ και πάλι για την ευρεία υποστήριξη προς τις προτάσεις μου. Ίσως πρόκειται για πύρρειο νίκη, θα δούμε όμως αργότερα. Θα ήθελα να αναφέρω τα εξής: συζητούμε εδώ ένα έγγραφο σχετικά με τα δικαιώματα των μισθωτών σε περίπτωση αφερεγγυότητας του εργοδότη, δηλαδή σε περιπτώσεις κατά τις οποίες επιχειρήσεις δεν μπορούν πλέον να ανταπεξέλθουν στις οικονομικές τους υποχρεώσεις. Πρόκειται για αναθεώρηση της οδηγίας 80/987/ΕΟΚ του Συμβουλίου με διάφορες βελτιώσεις σε σχέση με το προηγούμενο κείμενο. Η οδηγία αυτή αποσκοπεί στην παροχή ενός ελάχιστου επιπέδου προστασίας σε περιπτώσεις αφερεγγυότητας.
<P>
Σχεδόν την ίδια στιγμή που διορίσθηκα εισηγητής για το ζήτημα αυτό, μπήκε στην αίθουσα μία ομάδα εργαζομένων της ισπανικής επιχείρησης Sintel, η οποία είχε αποσχισθεί, για την ακρίβεια εκποιηθεί, από την Telefonica. Οι εργαζόμενοι αυτοί πραγματοποιούσαν εδώ και μήνες εκδηλώσεις διαμαρτυρίας στην Μαδρίτη, διότι είχαν να πληρωθούν μήνες. Δεν χρειαζόμουν λοιπόν πιο ρεαλιστική περιγραφή του προβλήματος, πέρα από ό,τι έβλεπα ήδη μπροστά μου, προκειμένου να συνειδητοποιήσω με τρόπο απτό όλα αυτά που κρύβονται πίσω από την νομική ορολογία περί αφερεγγυότητας. Το παλαιό έγγραφο υιοθετήθηκε ως γνωστόν το 1980. Πολλά έχουν αλλάξει από τότε, ιδιαίτερα στις αγορές εργασίας, σχετικά με τα είδη των μισθωτών και την περιγραφή τους, επικρατεί περισσότερη παγκοσμιοποίηση και διεθνοποίηση στην οικονομία, υπάρχουν περισσότερες επιχειρήσεις οι οποίες λειτουργούν τόσο στο εσωτερικό μίας χώρας όσο και εκτός αυτής. Υπάρχουν επίσης περιπτώσεις κατά τις οποίες δεν είναι σαφές ποια χώρα οφείλει να καταβάλει επιδόματα από τον κρατικό της κορβανά. Υποβλήθηκαν ως γνωστόν διάφορες προσφυγές στο Δικαστήριο των Ευρωπαϊκών Κοινοτήτων και αυτή η κατάσταση ανάγκασε την Επιτροπή να υποβάλει πρόταση τροπολογίας της ισχύουσας οδηγίας. Τα τρία σημαντικότερα προβλήματα τον καιρό εκείνο ήταν: η έννοια της αφερεγγυότητας, ο καθορισμός χρονικών περιορισμών για το σύστημα εγγυήσεων και κυρίως η αφερεγγυότητα με διασυνοριακό χαρακτήρα. Εκτιμώ ιδιαίτερα όσους εκπόνησαν τις προτάσεις της Επιτροπής και όσους, μετά από εμπεριστατωμένες διαβουλεύσεις, υπέβαλαν διάφορες τροπολογίες. Οι τροπολογίες αυτές αφορούν κυρίως τη νέα νομική βάση, μετά από τη θέση σε ισχύ της Συνθήκης του Αμστερνταμ, την αποσαφήνιση του πεδίου εφαρμογής και την ενδεχόμενη διαγραφή των παραρτημάτων, στα οποία αναφερόντουσαν διάφορες ομάδες που θα έπρεπε ενδεχομένως να εξαιρούνται, τον νέο ορισμό της έννοιας της παρέμβασης και κυρίως τις νέες διατάξεις για την δημιουργία του ταμείου εγγυήσεων το οποίο καλύπτει τις διασυνοριακές περιπτώσεις. Θεωρώ σημαντικό να εξετάσουμε άλλη μία φορά το πεδίο εφαρμογής της πρότασης, διότι μπορεί να συζητηθεί ακόμα το ζήτημα των κατηγοριών οι οποίες μπορούν να εξαιρούνται, κυρίως όσον αφορά το οικιακό προσωπικό και τους λεγόμενους share fishermen. Θα προτιμούσα να διαγραφούν αυτές οι κατηγορίες, όπως ανέφερα και κατά τη διάρκεια της συζήτησης. Πιστεύω ότι η Επιτροπή συμφωνεί επίσης μαζί μου, όμως διάφορες χώρες προβλέπουν εξαιρέσεις για ορισμένες κατηγορίες και δεν θέλουμε βέβαια να δημιουργήσουμε υπερβολικά προβλήματα. Ιδιαίτερα σημαντικό θεωρούμε το γεγονός ότι η Επιτροπή έχει περιλάβει μέσω ισχυουσών οδηγιών σε αυτές τις οδηγίες περί παρεμβάσεων διάφορα στοιχεία τα οποία βρισκόντουσαν ήδη εν εξελίξει στην αγορά εργασίας, ιδιαίτερα όσον αφορά εργαζόμενους μερικού χρόνου, εργαζόμενους σε γραφεία εύρεσης εργασίας ή εργαζόμενους με σύμβαση περιορισμένου χρόνου. Καθώς δεν είμαστε ακόμη σίγουροι για τις συνέπειες από τη συμπερίληψη αυτών των κατηγοριών, οφείλουμε να υπογραμμίσουμε, όπως έπραξαν ήδη πολλοί, και αυτό θα συζητηθεί αμέσως, ότι τη στιγμή αυτή υπάρχουν όλο και περισσότερες κατηγορίες αυτοαπασχολουμένων, ημιαυτοαπασχολουμένων, σχεδόν αυτοαπασχολουμένων, όπως τους ονόμασαν ορισμένοι, οι οποίοι δεν απασχολούν προσωπικό ή απασχολούν προσωπικό το οποίο ενδέχεται να καλύπτεται από την πρόταση, και υπάρχουν κατόπιν και εργαζόμενοι χωρίς προσωπικό. Όσοι απασχολούν προσωπικό είναι φυσικά εργοδότες. Κατόπιν έχουμε και άλλες κατηγορίες, όπως οι εργαζόμενοι κατ' οίκον, ελπίζω να μεταφραστεί σωστά ο όρος αυτός, εννοώ δηλαδή κατα λέξη άτομα τα οποία εργάζονται στο σπίτι τους, μία περίπτωση η οποία μπορεί επίσης να συζητηθεί. Θα ήταν πολύ χρήσιμο, στο πλαίσιο των συζητήσεων που διεξάγονται εντός του κοινωνικού διαλόγου σχετικά με τον εκσυγχρονισμό των εργασιακών σχέσεων, αλλά και στο νομοθετικό έργο να πραγματοποιήσουμε ένα βήμα προς τα εμπρός και γι' αυτό τον λόγο υποβάλαμε διάφορες προτάσεις, τις οποίες έχετε μπροστά σας. Καλώ επομένως τους συναδέλφους να υποστηρίξουν τις τροπολογίες οι οποίες αφορούν τους αυτοαπασχολουμένους χωρίς προσωπικό, προκειμένου να ξεκινήσουμε σε κάθε περίπτωση τη συζήτηση με το Συμβούλιο. Θα ήθελα να υπογραμμίσω ότι πρόκειται για διαδικασία συναπόφασης και θα συζητήσουμε με το Συμβούλιο μετά την δεύτερη ανάγνωση προκειμένου να κάνουμε ένα βήμα προς τα εμπρός στον τομέα της κοινωνικής ασφάλειας και της κοινωνικής πολιτικής στην Ευρώπη.

<SPEAKER ID=133 LANGUAGE="NL" NAME="Pronk">
. (NL) Κυρία Πρόεδρε, είναι λίγο περίεργο να λαμβάνω το λόγο τη στιγμή αυτή εξ ονόματος της Επιτροπής Νομικών Θεμάτων, το κάνω όμως αυτό διότι η κ. Oomen-Ruijten, η οποία εκπόνησε την γνωμοδότηση για την έκθεση του κ. Bouwman, για την οποία τον συγχαίρω θερμά, δεν μπορεί να παραστεί τη στιγμή αυτή στη συνεδρίαση εξαιτίας της τροποποίησης της ημερήσιας διάταξης. Όσον αφορά τη γνωμοδότηση, θα μιλήσω σχετικά σύντομα. Η γνωμοδότηση προσπαθεί να υπογραμμίσει κυρίως τις νομικές πτυχές αυτής της οδηγίας. Υιοθετήθηκαν διάφορα σημεία, ενώ άλλα δεν έγιναν δεκτά από την Επιτροπή Απασχόλησης και Κοινωνικών Υποθέσεων. Η Επιτροπή Νομικών Θεμάτων θεωρεί εξαιρετικά σημαντικό να υπάρξει μία ισόρροπη έκθεση. Για το λόγο είναι επίσης σημαντικό να υποβληθεί η έκθεση εκ νέου στην επιτροπή προς συζήτηση, προκειμένου να εξετασθεί ενδελεχώς το περιεχόμενό της. Αυτό ισχύει και, ίσως μάλιστα κυρίως, για την θέση των αυτοαπασχολουμένων. Πιστεύουμε ότι θα ήταν καλό να καλύπτονται από το εφαρμοστικό πεδίο της οδηγίας οι αυτοαπασχολούμενοι, τουλάχιστον εκείνοι, το επάγγελμα των οποίων μπορεί να συγκριθεί με αυτό των εργαζομένων. Αφετέρου δε, υπάρχει φυσικά ο κίνδυνος να πραγματοποιήσουμε ένα τεράστιο άνοιγμα για άτομα τα οποία δεν θα θέλαμε να εμπίπτουν με κανέναν τρόπο σε αυτόν τον ορισμό, έτσι ώστε αυτά να καταστούν προνομιακοί πιστωτές σε περίπτωση αφερεγγυότητας. Δεν γνωρίζω εάν τα κείμενα που έχουμε τη στιγμή αυτή μπροστά μας κάνουν την αναγκαία διάκριση μεταξύ των δύο περιπτώσεων. Το πρόβλημα αυτό θα πρέπει να μελετηθεί λεπτομερέστερα, περιλαμβανομένης και της θέσης των αυτοαπασχολουμένων.

<SPEAKER ID=134 LANGUAGE="ES" NAME="Avilιs Perea">
Κυρία Πρόεδρε, κυρία Επίτροπε, πριν αρχίσω την παρέμβασή μου, θα ήθελα να πω στον κ. Bouwman ότι αναφερόταν στην εταιρία Sintel, η οποία πτώχευσε και άφησε στο δρόμο ένα σημαντικό αριθμό εργαζομένων, αλλά εδώ και αρκετούς μήνες η ισπανική κυβέρνηση ανέλαβε τους καθυστερημένους μισθούς αυτής της επιχείρησης και επανατοποθέτησε και αναζήτησε λύσεις για όλους τους εργαζομένους. Αυτό για να συμπληρώσω τις πληροφορίες σας, κύριε Bouwman.
<P>
Τώρα περνάω στην παρέμβασή μου σχετικά με την εν λόγω έκθεση. Στο έγγραφο που συζητάμε, έχουμε να κάνουμε με μια πρόταση τροποποίησης της οδηγίας 80/987/ΕΟΚ περί προσεγγίσεως των νομοθεσιών των κρατών μελών σχετικά με την προστασία των μισθωτών σε περίπτωση αφερεγγυότητας του εργοδότη. Πράγματι, ο κ. Bouwman έθεσε ένα πολύ σαφές παράδειγμα αυτής της κατάστασης. Με την τροποποίηση επιδιώκεται να ληφθεί υπόψη η εξέλιξη της νομοθεσίας των κρατών μελών περί αφερεγγυότητας και η ανάγκη συνοχής με άλλες κοινοτικές οδηγίες για θέματα εργατικής νομοθεσίας που έχουν ήδη υιοθετηθεί. Όλα αυτά με την πολιτική βούληση να εξασφαλιστεί στους μισθωτούς ένας ελάχιστος βαθμός κοινοτικής προστασίας σε περίπτωση αφερεγγυότητας του εργοδότη τους.
<P>
Οι δυσκολίες επίτευξης του στόχου που προβλέπεται στην εφαρμογή της οδηγίας είναι, κατά τη γνώμη μου, τριών ειδών: πρώτον, η έννοια της αφερεγγυότητας· δεύτερον, ο πολύπλοκος χαρακτήρας των μέτρων που θεσπίσθηκαν για την επιβολή συγκεκριμένου ποσοτικού και χρονικού περιορισμού και, τρίτον, οι περιπτώσεις αφερεγγυότητας με διακρατική διάσταση.
<P>
Προσπαθώντας να διευκρινίσει τα πράγματα, η Ομάδα του Ευρωπαϊκού Λαϊκού Κόμματος επανέλαβε δύο τροπολογίες: την αριθ. 16, που ασχολείται με τις καταστάσεις ανάθεσης δραστηριοτήτων σε τρίτους ή με παρεμφερείς, με συμβάσεις υπεργολαβίας, ψευδοαπασχολούμενους κλπ., οι οποίες θα μπορούσαν να συγκαλύψουν μια πραγματική σύμβαση εργασίας. Κατά τη γνώμη μας, είναι απαραίτητο να αποκαλύπτεται η αλήθεια προτού δοθεί προστασία σε κάποιον: η προστασία αφορά μόνο τον μισθωτό. Στην αντίθετη περίπτωση θα ήταν σαν να ανοίγαμε μια μεγάλη πόρτα που θα εξαντλούσε γρήγορα το αντίστοιχο κεφάλαιο.
<P>
Στην τροπολογία 17 διευκρινίζεται η προστατευόμενη πληρωμή από το αντίστοιχο εθνικό ταμείο και αποφεύγεται η απάτη. Όλα αυτά είναι χαρακτηριστικά της προστατευτικής φύσης της εργατικής νομοθεσίας και υποκινούνται από την επιθυμία να προσδιοριστούν με σαφήνεια οι απαραίτητες έννοιες για να επιτύχει το ταμείο τον στόχο του. Πρόκειται για μια εννοιολογική σαφήνεια η οποία ωθεί προς τη νομική ασφάλεια και την εναρμόνιση.
<P>
Δυστυχώς, πρόκειται για μια περίπτωση η οποία, όπως την είδαμε πρόσφατα και σε μια άλλη βελγική επιχείρηση - παρατηρείται σε μεγάλες επιχειρήσεις, λόγω της αναδιάρθρωσής τους και των σχέσεων που υπάρχουν σήμερα στον κόσμο της οικονομίας.

<SPEAKER ID=135 LANGUAGE="NL" NAME="van den Burg">
Κύρια Πρόεδρε, δεν γνωρίζω εάν για πρώτη φορά προεδρεύετε σήμερα το απόγευμα στο Κοινοβούλιο. Σας συγχαίρω επί τη αναλήψει της προεδρίας. Θα ήθελα να συγχαρώ και τον εισηγητή για την εξαιρετική έκθεση που εκπόνησε, καθώς και για την καλή προετοιμασία της συζήτησης του ζητήματος. Φοβούμαι ότι υπό την παρούσα συγκυρία το ζήτημα αυτό είναι πραγματικά ιδιαίτερα επίκαιρο και θα παραμείνει επίκαιρο και στο μέλλον. Χρειάζεται λοιπόν να φροντίσουμε για την καλή προστασία των εργαζομένων σε περίπτωση αναστολής πληρωμών εξαιτίας αφερεγγυότητας. Αυτός ήταν ο στόχος της προετοιμασίας της παρούσας έκθεσης.
<P>
Χαίρομαι επίσης για το γεγονός ότι η Επιτροπή Κοινωνικών Υποθέσεων και Απασχόλησης κατέληξε σε πολύ μεγάλη ομοφωνία. Παραμένουν ορισμένα ελάσσονος σημασίας εκκρεμούντα ζητήματα, διάφορα σημεία για τα οποία δεν έχουμε ακόμη συμφωνήσει απολύτως μεταξύ μας. Ο κ. Pronk ανέφερε μόλις ότι μπορεί ενδεχομένως να υπάρξουν κάποιες παρανοήσεις σχετικά με ορισμένες τροπολογίες. Έχω κατά νου ιδιαίτερα το ζήτημα που ανέφερε, δηλαδή το γεγονός ότι έχουμε αφενός διαφόρους αυτοαπασχολουμένους, ιδιαίτερα αυτοαπασχολουμένους οι οποίοι μπορούν εύκολα να συγκριθούν με εργαζομένους και θέλουμε να καλύπτονται από την οδηγία, όμως αυτό δεν σημαίνει ότι θα δημιουργήσουμε τη δυνατότητα συμφωνιών εργοδοτών και παρόχων υπηρεσιών προκειμένου να κάνουν και αυτοί χρήση των ενισχύσεων. Συμφωνούμε λοιπόν επ' αυτού του στόχου. Θα πρέπει να χρησιμοποιήσουμε τον χρόνο που διαθέτουμε μέχρι την ψηφοφορία για την έκθεση, προκειμένου να προσπαθήσουμε να διασκεδάσουμε τις παρανοήσεις και να εκφράσουμε αυτή την κοινή πρόθεσή μας σε μία συμβιβαστική τροπολογία.
<P>
Θεωρώ πολύ σημαντικό στο πλαίσιο της έκθεσης που συζητούμε το ζήτημα των αυτοαπασχολουμένων. Το ζήτημα αυτό άπτεται όμως συγχρόνως και άλλων νομικών πράξεων. Για το λόγο αυτό θα ήθελα να επιστήσω την προσοχή της Επιτρόπου στο σημείο αυτό και να την ρωτήσω εάν η Επιτροπή θα μπορούσε να αναπτύξει κάποια πρωτοβουλία ακόμα και για το ζήτημα του ορισμού των κατηγοριών οι οποίες είναι πραγματικά συγκρίσιμες με εργαζομένους. Αυτό δεν αφορά βέβαια μόνο το ζήτημα της αφερεγγυότητας, αλλά και πάρα πολλά άλλα σημεία που αφορούν την προστασία της εργασίας και το εργασιακό δίκαιο. Η ευρωπαϊκή νομοθεσία εξακολουθεί να αφήνει τους ορισμούς αυτούς στα κράτη μέλη. Διαπιστώνουμε για το λόγο αυτό ότι υπάρχουν σημαντικές διαφορές στις διάφορες νομοθεσίες. Όσο περισσότερο επομένως οι εργαζόμενοι εργάζονται διασυνοριακά, φαινόμενο που θα αυξάνει διαρκώς στην Ευρωπαϊκή Ένωση, τόσο περισσότερο θα αντιμετωπίζουμε διαφορετικούς ορισμούς και διαφορετικές ομάδες οι οποίες θα προκαλούν διαταραχή στην αγορά εργασίας. Το ζήτημα αυτό μας ανησυχεί ιδιαίτερα ενόψει της διεύρυνσης, όπως διαπιστώσαμε ήδη στο παρελθόν και διαπιστώνουμε και την στιγμή αυτή στις παραμεθόριες περιοχές της Ευρωπαϊκής Ένωσης. Για το λόγο αυτό θα παρακαλούσα την Επίτροπο να μας αναφέρει ποιες πρωτοβουλίες προτίθεται να αναλάβει για το ζήτημα αυτό και την καλώ με έμφαση να αντιμετωπίσει αυτό το ζήτημα με μεγάλη αποφασιστικότητα.

<SPEAKER ID=136 NAME="Κουκιάδης">
Κυρία Πρόεδρε, μαζί με τα συγχαρητήρια προς τον εισηγητή για την δουλειά του, θα ήθελα να εκφράσω και τις ευχαριστίες μου για τη συνεργασία που επέδειξε προκειμένου να γίνουν δεκτές οι αναγκαίες τροποποιήσεις στο όλο εγχείρημα. Η τροποποίηση της οδηγίας αυτής έρχεται σε συνέχεια της τροποποίησης άλλων δύο οδηγιών που αφορούν τις ομαδικές απολύσεις και την μεταβίβαση επιχειρήσεων και έχουν ως κοινό στόχο την προστασία των συμφερόντων των εργαζομένων στο πλαίσιο των αναδιαρθρώσεων των επιχειρήσεων. Αυτό δεν πρέπει να το ξεχνάμε. Εκ των πραγμάτων λοιπόν θέτουν ένα θέμα συντονισμού των κοινών εννοιών που χρησιμοποιούνται και που νομίζω ότι θα πρέπει να προσεχθούν κατά την τελική επεξεργασία.
<P>
Κατά δεύτερο λόγο, και η οδηγία αυτή αφήνει ανοικτό το θέμα της κοινοτικοποιήσεως της έννοιας του μισθού. Παρά τις δυσκολίες για το εγχείρημα, η αποδοχή από τους δεκαπέντε μιας μίνιμουμ κοινής έννοιας για τον μισθωτό αποτελεί αναγκαία προϋπόθεση για την εφαρμογή της οδηγίας με ενιαίο τρόπο. Διαφορετικά, κάθε χώρα, έχοντας ευρύτερη ή στενότερη αντίληψη γιααυτή, διαφοροποιεί κατά το δοκούν το πεδίο εφαρμογής της οδηγίας. Είναι σημείο που πρέπει να το προσέξουμε.
<P>
Στις τροποποιήσεις που προτείνονται, και που και εγώ τις υποστηρίζω, μεταξύ άλλων είναι η επέκταση του πεδίου εφαρμογής της οδηγίας σε εκείνους τους απασχολουμένους που κατά τις εθνικές νομοθεσίες εξομοιώνονται με τους μισθωτούς, τους λεγόμενους "οιωνεί" μισθωτούς. Αν δεν είμαστε ώριμοι να επεκτείνουμε την οδηγία στους αυταπασχολουμένους, τουλάχιστον θα μπορούσαμε να επεκτείνουμε την εφαρμογή της οδηγίας σε εκείνους τους μισθωτούς που είναι αυταπασχολούμενοι και κατα ειδική νομοθεσία θεωρούνται μισθωτοί. Δεύτερον, η τροποποίηση είναι συμπερίληψη στην έννοια των καλυπτομένων απαιτήσεων και των αποζημιώσεων που καταβάλλονται σε περίπτωση απολύσεων και που προβλέπονται απο την διεθνή σύμβαση 173 και δεν βλέπω γιατί στην Ευρώπη δεν μπορούμε να τους καλύψουμε. Τρίτον, είναι ο σαφέστερος επαναπροσδιορισμός της έννοιας της αφερεγγυότητας ώστε να καλύπτει κάθε διαδικασία συλλογικής αφερεγγυότητας, και όχι μόνο την περίπτωση της κλασικής πτωχευτικής διαδικασίας. Αλλωστε είναι και στους σκοπούς της οδηγίας και δεν έχει προσεγγίσει κάποια διατύπωση.
<P>
Οι τρεις αυτές τροποποιήσεις θα πρέπει να εγκριθούν από την Ολομέλεια.

<SPEAKER ID=137 NAME="Διαμαντοπούλου">
. (ΕΝ) Κυρία Πρόεδρε, χαιρετίζω την ευνοϊκή υποδοχή της οποίας έτυχε η πρόταση της Επιτροπής και θα ήθελα να ευχαριστήσω το Κοινοβούλιο για τη συμβολή του που αποσκοπούσε στην περαιτέρω ενίσχυση της προστασίας των εργαζόμενων από την αφερεγγυότητα του εργοδότη τους.
<P>
Η Οδηγία περί Αφερεγγυότητας αποδείχθηκε πολύτιμο εργαλείο για την προστασία των εργαζόμενων σε περίπτωση οικονομικής κρίσης και θα αποτελέσει καίριο νομοθετικό εργαλείο για να απαντήσουμε στο σημερινό κλίμα των επιχειρήσεων που κλείνουν και των απολύσεων. Αν και η βασική δομή της οδηγίας πρέπει να διατηρηθεί, συγκεκριμένα σημεία της οδηγίας χρήζουν αναθεώρησης.
<P>
Χαιρετίζω την τροπολογία αριθ. 2 που στοχεύει στην εισαγωγή νέων περιορισμών επιπλέον αυτών που ισχύουν σήμερα στα κράτη μέλη, καθώς και την τροπολογία 9 που προτείνει την απαγόρευση θέσπισης κατωτάτων ορίων ως προϋπόθεση του παραδεκτού των απαιτήσεων που εγείρονται σύμφωνα με την οδηγία.
<P>
Υποστηρίζω επίσης την τροπολογία αριθ. 4 που προτείνει την επέκταση της προστασίας των εργαζόμενων από τους εργοδότες σε άλλες περιπτώσεις αφερεγγυότητας πέραν αυτών που καλύπτονται από τον ορισμό της αφερεγγυότητας τον οποίο προτείνει η Επιτροπή. Πρώτον, η διεύρυνση του ορισμού είναι απόλυτα αποδεκτή. Ωστόσο, όσον αφορά την τροπολογία αριθ. 6, η επέκταση σε κάθε άλλη διαδικασία ή ακόμη και σε "de facto" καταστάσεις αφερευγγότητας μπορεί να γίνει δεκτή μόνο ως προαιρετική και όχι ως υποχρεωτική για τα κράτη μέλη.
<P>
Μπορώ επίσης να δεχτώ την τροπολογία αριθ. 11, η οποία προτείνει να προστεθεί η καταβολή αποζημίωσης κατά τη λύση της εργασιακής σχέσης με την προσθήκη του όρου "όπου αρμόζει" . Ο όρος "καταβολή αποζημίωσης" πρέπει να συνεχίσει να ορίζεται σύμφωνα με το εθνικό δίκαιο των κρατών μελών.
<P>
Η τροπολογία αριθ. 14, που προτείνει την κατάργηση του ανωτάτου ορίου δεν γίνεται δεκτή στο σύνολό της, αλλά συμμερίζομαι τις ανησυχίες σας στο σημείο αυτό και θα μπορούσα να δεχτώ έναν όρο που να επιτρέπει ανώτατα όρια συμβατά με τον κοινωνικό σκοπό της οδηγίας, έτσι ώστε να αποφεύγεται ένα απαράδεκτο επίπεδο για τους εργαζόμενους. Είμαι επίσης πρόθυμη να συμπληρώσω αυτήν την διάταξη με μία ρήτρα απαγόρευσης της μείωσης του επιπέδου προστασίας η οποία θα εμποδίζει τα κράτη μέλη να μειώσουν την ήδη παρεχόμενη προστασία κατά την εφαρμογή της τροποποιηθείσας οδηγίας.
<P>
Τέλος, μπορώ να δεχτώ την εκ νέου εισαγωγή του παλαιού άρθρου 5 στην οδηγία - τροπολογία αριθ. 15 - αλλά μόνο με την παλιά μη τροποποιημένη εκδοχή του εν λόγω άρθρου στην οδηγία του 1980.
<P>
Δεν μπορώ να δεχτώ τις υπόλοιπες τροπολογίες, ιδίως την τροπολογία αριθ. 13 που στοχεύει στην αύξηση της ελάχιστης περιόδου καταβολής αποζημίωσης σε έξι μήνες. Μια τέτοια αύξηση θα μείωνε σοβαρά την πιθανότητα υιοθέτησης της οδηγίας και θα πρόσθετε σημαντικό οικονομικό βάρος στο δημόσιο κορβανά και τους εργοδότες, το οποίο θα μπορούσε με τη σειρά του να θέσει εν αμφιβόλω το σύστημα των εγγυήσεων καταβολής αποζημιώσεων στο σύνολό του.
<P>
Δεν μπορώ να δεχτώ την τροπολογία αριθ. 1 που αποσκοπεί να εμποδίσει τη "μετατροπή" των εργαζόμενων σε αυτο-απασχολούμενους·την τροπολογία αριθ. 7 που προτείνει την εισαγωγή ενός κοινοτικού ορισμού για τον όρο "εργαζόμενος" ·ούτε τις τροπολογίες αριθ. 8 και 16 που προτείνουν την προσθήκη κατηγοριών εργαζόμενων οι οποίοι απαγορεύεται να αποκλείονται από το πεδίο εφαρμογής της οδηγίας. Οι προσπάθειες καταπολέμησης της παράνομης "μετατροπής" πρέπει να διεξάγονται σε εθνικό επίπεδο. Ο κοινοτικός ορισμός του εργαζόμενου δεν μπορεί να περιλαμβάνεται σε μία συγκεκριμένη οδηγία, ενώ οι αυτο-απασχολούμενοι δεν μπορούν να καλυφθούν, γιατί δεν έχουν εργοδότη ο οποίος να είναι αφερέγγυος.
<P>
Στο πνεύμα των παρατηρήσεών σας, συμφωνώ ότι υπάρχουν διαφορετικοί τύποι αυτο-απασχολούμενων. Υπάρχουν ορισμένοι αυτο-απασχολούμενοι που είναι οικονομικά εξαρτώμενοι. Το θέμα αυτό τέθηκε το 2000, όταν διαβουλευτήκαμε με τους κοινωνικούς εταίρους. Οι απαντήσεις των κοινωνικών εταίρων τόνισαν την ανάγκη να διασαφηνιστεί και να αναλυθεί η κατάσταση σε όλα τα κράτη μέλη γιατί υπάρχουν ποικίλες καταστάσεις, υπάρχουν πολλοί διαφορετικοί τύποι αυτο-απασχολούμενων. Αυτός ήταν ο λόγος που ήδη ξεκινήσαμε μία μελέτη για την επισκόπιση της φύσης του φαινομένου σε όλη την Ευρωπαϊκή Ένωση. Μόλις έχουμε τα αποτελέσματα της μελέτης, η Επιτροπή θα τα αναλύσει και μετά από διαβούλευση με τους κοινωνικούς εταίρους, θα παρουσιάσουμε τον κατάλληλο τρόπο ρύθμισης του θέματος.
<P>
Οι άλλες κατηγορίες - οι εργαζόμενοι κατ' οίκον και συνεφείς κατηγορίες - καλύπτονται στο μέτρο που θεωρούνται εργαζόμενοι σύμφωνα με το εθνικό δίκαιο. Επομένως, δεν χρειάζεται να αναφέρονται συγκεκριμένα.
<P>
Τέλος, μερικές τροπολογίες πρέπει να απορριφθούν, γιατί δεν βοηθούν στην επίτευξη του υποκείμενου στόχου της οδηγίας.
<P>
Για να συνοψίσω, μπορώ να δεχτώ, υπό την προϋπόθεση ορισμένων ησσόνων φραστικών αλλαγών, τις τροπολογίες αριθ. 2, 4, 6, 9, και 11, και εν μέρει τις τροπολογίες αριθ. 14 και 15. Απορρίπτω τις τροπολογίες αριθ. 1, 3, 5, 7, 8, 10, 12, 13, 16, 17 και 18.
<P>
Θα ήθελα να σας ευχαριστήσω για τη συμβολή σας. Θα ήθελα ιδίως να ευχαριστήσω και να συγχαρώ τον κ. Bouwman για τη συνεισφορά του και για την έκθεση.

<SPEAKER ID=138 NAME="Πρόεδρος">
Η ψηφοφορία μόλις αναβλήθηκε, πριν την έναρξη της συζήτησης. Θα πληροφορηθείτε αργότερα πότε θα λάβει χώρα. Στο σημείο αυτό έληξε η συζήτηση. Σας ευχαριστώ, ά, με συγχωρείτε, κύριε Bouwman.

<SPEAKER ID=139 LANGUAGE="NL" NAME="Bouwman">
. (NL) Θα ήθελα με την ευκαιρία αυτή να συγχαρώ την πρόεδρο αυτής της συνεδρίασης μετά από την συζήτηση της πρώτης έκθεσης υπό την προεδρία της.

<SPEAKER ID=140 NAME="Πρόεδρος">
Σας ευχαριστώ πολύ. Με μεγάλη χαρά συνεργάστηκα ευθύς εξαρχής με ολλανδό εισηγητή. Η ημερήσια διάταξη προβλέπει τη συζήτηση της έκθεσης του κ. Nobilia εξ ονόματος της Επιτροπής Απασχόλησης και Κοινωνικών Υποθέσεων σχετικά με τις νέες ευρωπαϊκές αγορές εργασίας, ανοιχτές και με πρόσβαση από όλους.

<CHAPTER ID=7>
Νέες αγορές εργασίας, ανοιχτές και με πρόσβαση από όλους
<SPEAKER ID=141 NAME="Ribeiro e Castro">
Κυρία Πρόεδρε, εξ ονόματος του συναδέλφου μου κ. Nobilia, ο οποίος δεν είναι παρών, και εξ ονόματος της Ομάδας μου, θα ήθελα να επικαλεστώ το άρθρο 146 και να ζητήσω από το Σώμα να αναβάλει τη συζήτηση για τη σημαντική αυτή έκθεση για τη σύνοδο του Δεκεμβρίου. Ο συνάδελφος μου κ. Nobilia προσπάθησε με άλλους τρόπους να επιτύχει αυτή την αναβολή αλλά, δυστυχώς, λόγω των κανόνων λειτουργίας του Κοινοβουλίου αυτό δεν κατέστη δυνατό και επομένως δεν μας απομένει άλλη λύση παρά να ζητήσουμε από το Σώμα, βάσει του άρθρου 146 όπως ανέφερα, την αναβολή για το Δεκέμβριο τόσο της συζήτησης όσο και της ψηφοφορίας.

<SPEAKER ID=142 NAME="Πρόεδρος">
Κύριε Ribeiro, άκουσα το αίτημά σας. Θα ήθελα να δώσω το λόγο σε ένα ομιλητή, ο οποίος επιθυμεί να μιλήσει πριν από το αίτημα αυτό. Κύριε Pronk έχετε ένα λεπτό στη διάθεσή σας.

<SPEAKER ID=143 LANGUAGE="NL" NAME="Pronk">
Κυρία Πρόεδρε, θα ήθελα με την ευκαιρία να σας συγχαρώ και εγώ για αυτήν την πρώτη συζήτηση υπό την προεδρία σας, συζήτηση στην οποία λαμβάνουν τον λόγο πολλοί ολλανδοί βουλευτές.
<P>
Το CDA, ως η μεγαλύτερη αντιπροσωπεία στην μεγαλύτερη πολιτική ομάδα, υποστηρίζει και αυτό το αίτημα του κ. Ribeiro. Πιστεύουμε ότι πρόκειται για λογικό αίτημα. Το ζήτημα είχε μεταφερθεί. Ο κ. Nobilia δεν είχε ενημερωθεί. Πρόκειται για μία σημαντική έκθεση, και γι' αυτό υποστηρίζω τον κ. Ribeiro. Δεν πιστεύω ότι την στιγμή αυτή και με αυτόν τον τρόπο είμαστε σε θέση να διεξαγάγουμε μία σωστή συζήτηση. Θα πρέπει η συζήτηση αυτή να αναβληθεί. Δεν χρειάζεται σώνει και καλά να πραγματοποιηθεί η ψηφοφορία σήμερα. Για το λόγο αυτό υποστηρίζουμε αυτό το αίτημα.

<SPEAKER ID=144 NAME="Πρόεδρος">
Στη συνέχεια έχει τον λόγο ο κ. Pronk, ο οποίος είναι κατά της πρότασης. Εάν δεν θέλει να λάβει τον λόγο, θέτω το αίτημα σε ψηφοφορία.
<P>
(Το Σώμα αποφασίζει να παραπέμψει την έκθεση εκ νέου στην επιτροπή) Λυπούμαστε για το γεγονός αυτό, διότι αναβάλλονται πολλά ζητήματα και σε λίγο θα τελειώσει το έτος. Πάντως η σημερινή συζήτηση αναβάλλεται πλέον για επόμενη σύνοδο. Έτσι, συνάδελφοι, μπορούμε να διακόψουμε την συνεδρίαση μέχρι τις 16.00, προκειμένου να γίνουν οι συζητήσεις για τα επείγοντα ζητήματα. Σας ευχαριστώ για την παρουσία σας στη συζήτηση. Διακόπτεται η συνεδρίαση μέχρι τις 16.00.
<P>
(Η συνεδρίαση διακόπτεται στις 15.35 και επαναλαμβάνεται στις 16.00)

<CHAPTER ID=8>
Συζήτηση επί επικαίρων θεμάτων
<SPEAKER ID=145 NAME="Πρόεδρος">
Η ημερήσια διάταξη προβλέπει τη συζήτηση επί επικαίρων, επειγόντων και σημαντικών θεμάτων.

<CHAPTER ID=9>
Ατύχημα στη σήραγγα του Γκοτάρ
<SPEAKER ID=146 NAME="Πρόεδρος">
Αρχίζουμε με την κοινή συζήτηση επί των ακολούθων προτάσεων ψηφίσματος:
<P>
B5-0710/2001 των βουλευτών Wallis, Sanders-ten Holte και Caveri, εξ ονόματος της Ομάδας του Ευρωπαϊκού Κόμματος των Φιλελευθέρων, Δημοκρατών και Μεταρρυθμιστών, σχετικά με το ατύχημα στη σήραγγα του Αγίου Γοτθάρδου,
<P>
B5-0718/2001 της βουλευτού Isler Bιguin και άλλων, εξ ονόματος της Ομάδας των Πρασίνων/Ευρωπαϊκής Ελεύθερης Συμμαχίας, σχετικά με το ατύχημα στη σήραγγα του Αγίου Γοτθάρδου,
<P>
B5-0724/2001, των βουλευτών Simpson και Swoboda, εξ ονόματος της Ομάδας του Ευρωπαϊκού Σοσιαλιστικού Κόμματος, σχετικά με το ατύχημα στη σήραγγα του Αγίου Γοτθάρδου,
<P>
B5-0725/2001 της βουλευτού Ainardi και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς/Αριστεράς των Πρασίνων των Βορείων Χωρών, σχετικά με την καταστροφή στη σήραγγα του Αγίου Γοτθάρδου,
<P>
B5-0734/2001 της βουλευτού Muscardini, εξ ονόματος της Ομάδας Ένωση για την Ευρώπη των Εθνών, σχετικά με το ατύχημα στη σήραγγα του Αγίου Γοτθάρδου.

<SPEAKER ID=147 LANGUAGE="FR" NAME="Isler Bιguin">
Κύριε Πρόεδρε, οι πολύ πρόσφατες και επανειλημμένες καταστροφές στη σήραγγα του Λευκού Όρους και στη σήραγγα Γκοτάρ συνιστούν δραματική καταγγελία της πολιτικής που εφαρμόζει σήμερα η Ευρώπη στον τομέα των μεταφορών. Και σε αυτήν την περίπτωση η καταγγελία θα πρέπει να ερμηνευθεί ως καταδίκη.
<P>
Οι οδικές μεταφορές φαίνεται να μην υπακούουν σε κανένα νομικό πλαίσιο, σε κανένα κανόνα ελέγχου. Οι μεταφορικές εταιρείες δεν υποχρεούνται να διαθέτουν άδεια, η άδεια απασχόλησης καθίσταται προαιρετική για τους όλο και συχνότερα εξωκοινοτικούς οδηγούς. Ο χρόνος οδήγησής τους αγγίζει τα ανώτατα όρια που θέτουν οι κανόνες και οι ίδιοι φτάνουν στα πρόθυρα του ύπνου. Πόσα ακόμη Γκοτάρ και πόσα ακόμη Λευκά Όρη θα πρέπει να τυλιχθούν στις φλόγες μέχρι να θεσπιστεί μια αυστηρή νομοθεσία, ένα αποτελεσματικό σύστημα εναρμονισμένου και ευρωπαϊκού ελέγχου; Όσοι ζουν κοντά σε όλες τις ευαίσθητες ή πυκνοκατοικημένες ζώνες καθώς και όλα τα συναφή επαγγέλματα αξιώνουν από την Ευρώπη να ρυθμίσει το ζωτικής σημασίας αυτό θέμα.
<P>
Σήμερα, η κοινή λογική θα απαιτούσε να οργανωθούν σε κάθε σημαντική σήραγγα συνοδείες ασφαλείας για τις πομπές που σχηματίζουν τα βαρέα οχήματα. Όσο αυτό το βασικό μέτρο προστασίας δεν εφαρμόζεται, η επαναλειτουργία των δύο αυτών σηράγγων, όπου έχουν συμβεί τα ατυχήματα, θα εξακολουθεί να θέτει σε κίνδυνο τη ζωή μας. Δεν πρέπει να επιδείξουμε άλλη υπομονή σχετικά με την εναρμόνιση των κανόνων ασφαλείας για τις σήραγγες. Αντίθετα, πρέπει να υποδείξουμε σαφώς, καταγγέλλοντάς την, αυτή την πολιτική δειλία, αυτήν την αποστασιοποίηση των πολιτικών εξουσιών όσον αφορά την αναγκαία αλλά δαπανηρή χωροταξική αναδιαμόρφωση των υπόγειων σηράγγων. Όσο επιβεβλημένη είναι η βελτίωση των πρακτικών του οδικού τομέα, άλλο τόσο αναγκαία είναι και η εις βάθος εκτίμηση της πολιτικής που εφαρμόζουμε στον τομέα των μεταφορών. Τα ατυχήματα που συνέβησαν στις σήραγγες υποδηλώνουν τα πρακτικά και ιδεολογικά αδιέξοδα ολόκληρου του οδικού συστήματος που επιβαρύνει ορισμένους άξονες μεταφοράς, προκαλώντας ασφυξία στο περιβάλλον.
<P>
Ας ανοίξουμε λοιπόν τα μάτια, ας απαλλαχθούμε από τις παρωπίδες της καθημερινότητας των οδικών μεταφορών και ας ανακαλύψουμε επιτέλους όλο αυτό το ευρωπαϊκό δίκτυο των σιδηροδρομικών σταθμών και αξόνων που παραμένει σχεδόν ανεκμετάλλευτο όσον αφορά το μεταφορικό σύστημα των κυλιόμενων οδών. Και τότε θα παρατηρήσουμε ότι λιμένες, όπως της Ιταλίας, έχουν τέτοιες δυνατότητες διαμετακόμισης ώστε μπορούν να αποσυμφορήσουν σε μεγάλο βαθμό την κίνηση στους οδικούς άξονες που χρησιμοποιούνται από το ευρωπαϊκό εμπόριο. Η μνήμη των θυμάτων του Γκοτάρ και του Λευκού Όρους πρέπει να μας ωθήσει να σκεπτόμαστε διαφορετικά, αποδίδοντας περισσότερη προσοχή και σεβασμό στους τρόπους μετακίνησης.

<SPEAKER ID=148 LANGUAGE="DE" NAME="Swoboda">
Κύριε Πρόεδρε, κυρία Επίτροπε, αγαπητοί συνάδελφοι, όπως θυμάστε, την τελευταία εβδομάδα του Στρασβούργου είχαμε ξεκινήσει μια συζήτηση για τον εορτασμό των εγκαινίων της σήραγγας του Λευκού Όρους. Στην πραγματικότητα έπρεπε να συζητήσουμε ήδη από τότε για το θλιβερό γεγονός της σήραγγας Γκοτάρ. Αν συνεχίσουμε να συζητούμε και να μην λαμβάνουμε μέτρα, πρέπει να περιμένουμε ότι θα υπάρξουν και άλλα ατυχήματα σ' αυτές τις κρίσιμες και ευαίσθητες ζώνες και ιδιαίτερα στις Αλπεις. Αυτό είναι κατά την άποψή μου, και βάσει της κατανόησης μου για την πολιτική, απαράδεκτο. Πρέπει λοιπόν να καταβάλουμε κάθε δυνατή προσπάθεια ώστε να εφαρμόσουμε στην πράξη αυτό που η Επιτροπή ορθώς συμπεριέλαβε στη Λευκή Βίβλο.
<P>
Δεν αμφιβάλλω καθόλου ότι απαιτούνται συγκεκριμένα μέτρα ασφαλείας στις σήραγγες. Δεν αμφιβάλλω ότι απαιτείται αυστηρότερος έλεγχος κυρίως σε σχέση με τον χρόνο εργασίας. Ελπίζω ότι σύντομα θα υπάρξει τέλος στη διαδικασία συνδιαλλαγής και κυρίως ότι θα εφαρμοστούν και θα ελεγχθούν τα αντίστοιχα πανευρωπαϊκά μέτρα σε σχέση με τον χρόνο εργασίας. Η ρίζα του κακού βρίσκεται βέβαια στο γεγονός ότι υπάρχει αυξημένη κυκλοφορία βαρέων φορτηγών οχημάτων στους δρόμους που περνούν από τις Αλπεις.
<P>
Στόχος δεν είναι σε καμία περίπτωση, όπως καταλογίζεται λανθασμένα και δημαγωγικά, η παρακώλυση της οικονομικής δραστηριότητας και της συνοχής, αλλά η πραγματοποίηση αυτής της συνοχής, αυτών των οικονομικών δραστηριοτήτων, και του εμπορίου με τρόπο που κατά πρώτον να είναι φιλικός προς το περιβάλλον και κατά δεύτερον να ελαχιστοποιεί τους κινδύνους πρόκλησης ατυχήματος. Δεν μπορούμε να αποφύγουμε τελείως τους κινδύνους, αλλά μπορούμε να τους ελαχιστοποιήσουμε, παρέχοντας μεγαλύτερες ευκαιρίες κυρίως στο σιδηρόδρομο. Κι εγώ ο ίδιος συνέταξα έκθεση σχετικά με το άνοιγμα διεθνών οδών μεταφοράς αγαθών και είμαι υπέρ της ενεργότερης συμμετοχής του σιδηροδρόμου στον ανταγωνισμό. Ταυτόχρονα τάσσομαι, εξ ονόματος της πολιτικής ομάδας μου, υπέρ της πραγματικά άμεσης και χωρίς καμία καθυστέρηση εφαρμογής της συγκοινωνιακής πολιτικής - το αναφέρω για άλλη μια φορά τελειώνοντας - όπως απαιτείται και καθορίζεται στη Λευκή Βίβλο για να μπορέσουν να αποτραπούν όσο το δυνατόν συντομότερα ατυχήματα, όπως αυτά του Γκοτάρ.

<SPEAKER ID=149 LANGUAGE="FR" NAME="Laguiller">
Ποιος θα μπορούσε να είναι αντίθετος με το περιεχόμενο του εν λόγω ψηφίσματος, από τη στιγμή που μια σήραγγα προκάλεσε το θάνατο για μια φορά ακόμη, μετά το δράμα του Λευκού Όρους; Το Κοινοβούλιο θα το εγκρίνει αναμφίβολα. Μετά θα περάσουμε στην ημερήσια διάταξη και η κατάσταση θα παραμείνει όπως ήταν πριν, διότι δεν αρκεί μόνο η μνεία σε ένα ψήφισμα της ολοκληρωμένης πολιτικής μεταφορών για ολόκληρη την αλπική περιοχή, για να εφαρμοστεί η πολιτική αυτή στην πραγματικότητα.
<P>
Αυτό που απαιτείται είναι η πραγματική αναδιοργάνωση της πολιτικής μεταφορών σε πανευρωπαϊκή κλίμακα. Απαιτείται πολιτική βούληση για την καταπολέμηση του λόμπι των οδικών μεταφορών. Αυτό όμως που απαιτείται κυρίως είναι επενδύσεις για την ανάπτυξη των σιδηροδρομικών δικτύων βάσει των αναγκών και όχι του κέρδους. Τούτο όμως θα αξίωνε ριζική ρήξη με την πολιτική των ιδιωτικοποιήσεων και της κατάργησης των δημοσίων υπηρεσιών, την οποία ακολουθείτε.
<P>
Και έπειτα, η οργάνωση της μεταφοράς εμπορευμάτων συνδέεται άρρηκτα με την παγκόσμια οικονομική λειτουργία. Η ανάπτυξη, για παράδειγμα, του συστήματος μηδενικού αποθέματος, ενώ είναι επωφελής για τα ιδιωτικά συμφέροντα, είναι παράλογη από κοινωνικής άποψης διότι συντελεί σε μεγάλο βαθμό στη συμφόρηση των οδών. Συνεπώς, η προτεραιότητα στα ιδιωτικά συμφέροντα αναγκαστικά αντίκειται στο γενικό συμφέρον. Υπό τις συνθήκες αυτές, το εν λόγω ψήφισμα, το οποίο θα εγκρίνουμε, θα συμπεριληφθεί στο μακρύ κατάλογο των ευσεβών πόθων του Ευρωπαϊκού Κοινοβουλίου.

<SPEAKER ID=150 NAME="Santini">
Κύριε Πρόεδρε, μοιάζει μοιραίο, αλλά κατά την προηγούμενη περίοδο συνόδου, την τελευταία ημέρα - ήταν η 24η Οκτωβρίου - ασχολούμασταν με την κατάσταση της σήραγγας του Μον Μπλαν, ενόψει της επανέναρξης της λειτουργίας της. Διαφωνούσαμε κάπως: υπήρχαν εκείνοι που ήταν υπέρ, όπως ο υποφαινόμενος, και εκείνοι που ήθελαν να αναβληθεί η σημαντική αυτή στιγμή. Κατά τη συζήτηση, ξαφνικά, έπεσε η είδηση του τελευταίου ατυχήματος στο Σεν Γκοτάρ, ενός ατυχήματος απρόβλεπτου, παρόμοιου με εκείνο του Μον Μπλαν, αλλά που πιστεύαμε ότι δεν επρόκειτο πια να συμβεί.
<P>
Εκθέτοντας τους λόγους υπέρ της άμεσης επανέναρξης της κυκλοφορίας στη σήραγγα του Μον Μπλαν, εκείνοι που ήταν υπέρ αμφισβητούσαν για άλλη μια φορά τους λόγους της ασφάλειας, βασιζόμενοι προπαντός σε ένα έγγραφο της Εταιρείας Διαχείρισης, που λέει με στόμφο και ίσως δικαιολογημένα, ότι σήμερα η σήραγγα του Μον Μπλαν, μετά το ατύχημα, είναι η πιο ασφαλής του κόσμου.
<P>
Λοιπόν, θυμάμαι δηλώσεις, επίσημες ετικέτες, θα έλεγα, που χαρακτήριζαν το Γκοτάρ σαν την πιο σημαντική σήραγγα, αν όχι του κόσμου, σίγουρα της Ευρώπης. Εκείνη τη στιγμή προφανώς όλες οι ετικέτες κατέρρεαν ενώπιον της εμφάνισης ενός νέου ατυχήματος. Τώρα ξέρουμε ότι αρκούσε, αρκεί και μπορεί να αρκεί και στο μέλλον ένα εντελώς κοινότυπο ατύχημα για να μεταμορφωθούν αυτές οι υπερασφαλείς σήραγγες σε παγίδες για πολλούς ανθρώπους, που πληρώνουν πάντα με τη ζωή τους. Είναι δύσκολο να πάει κανείς να αναζητήσει τις ευθύνες για αυτά τα ατυχήματα και εξάλλου εμάς δεν μας αφορούν. Ένα πράγμα είναι, ωστόσο, δίκαιο να υπογραμμίσουμε εδώ, επειδή περιλαμβάνει αντίθετα και μια δική μας ευθύνη, συγκεκριμένα μια ευθύνη της Επιτροπής. Πράγματι, αν σκεφθούμε ότι τα οχήματα που διασχίζουν το Γκοτάρ είναι πέντε φορές περισσότερα από εκείνα που διασχίζουν κανονικά όλους τους άλλους άξονες, βρισκόμαστε ενώπιον ενός λάθους πολιτικής μεταφορών, και εδώ εμπλέκεται η Ευρώπη, από την άποψη ότι το μεγαλύτερο μέρος των οχημάτων, ιδίως των βαρέων, είναι ευρωπαϊκά.
<P>
Ρωτώ, επομένως, δύο πράγματα την Επιτροπή: πού κατέληξε η οδηγία για την εναρμόνιση των ελάχιστων κανόνων ασφαλείας για τις οδικές και τις σιδηροδρομικές σήραγγες; Πού κατέληξε πάλι - ρωτώ την Επιτροπή - το σχέδιο δράσης για μια ολοκληρωμένη πολιτική των μεταφορών στην αλπική ζώνη; Ας αρχίσουμε να δίνουμε αυτές τις απαντήσεις και μετά να περάσουμε στη συνηθισμένη συζήτηση της σιδηροδρομικής μεταφοράς των αυτοκινήτων.
<P>
Ένα τελευταίο θέμα, Πρόεδρε: δεν συμφωνώ με την απαγόρευση της διαμετακόμισης των βαρέων οχημάτων. Οι οδικοί μεταφορείς έχουν και αυτοί δικαίωμα διέλευσης και εξυπηρέτησης.

<SPEAKER ID=151 NAME="Διαμαντοπούλου">
. Κύριε Πρόεδρε, οι δραματικές συνέπειες του ατυχήματος στο Σεν Γκοτάρ και μάλιστα μετά από τις επίσης τραγικές συνέπειες στις σήραγγες του Μον Μπλαν και του Τορέν, κάνουν ακόμη πιο επείγον το θέμα της ασφάλειας των σηράγγων. Σε ευρωπαϊκό επίπεδο υπάρχει ανάγκη προώθησης δύο πραγμάτων. Το πρώτο είναι οι βελτιωμένες προδιαγραφές για τις σήραγγες και το δεύτερο η ενίσχυση της σιδηροδρομικής μεταφοράς των οδικών οχημάτων μέσω των Αλπεων.
<P>
Στη Λευκή Βίβλο, στην οποία αναφέρθηκαν όλοι σχεδόν οι βουλευτές, η Επιτροπή ανήγγειλε ότι θα προτείνει ευρωπαϊκή κανονιστική ρύθμιση όπου να ορίζονται οι ελάχιστες προδιαγραφές ασφάλειας για τις σήραγγες. Αυτές οι προδιαγραφές αφορούν τον τεχνικό εξοπλισμό, τους κανόνες κυκλοφορίας, την ενημέρωση των χρηστών, τους κανόνες για την εκπαίδευση του προσωπικού που εκμεταλλεύεται τις σήραγγες, αλλά και του προσωπικού που ασχολείται με ατυχήματα σε περίπτωση προβλημάτων, καθώς και τις υπηρεσίες διάσωσης. Είναι ένα πολύπλοκο εγχείρημα που πρέπει να λάβει υπόψη του μια πληθώρα διαφορετικών παραμέτρων αν σκεφθούμε τις μεγάλες διαφορές που υπάρχουν ανάμεσα στις σήραγγες, και λόγω γεωγραφικών χαρακτηριστικών και λόγω διαστάσεων αλλά και λόγω πυκνότητας κυκλοφορίας.
<P>
Η Επιτροπή, επί του παρόντος, με την συνεργασία άριστων εμπειρογνωμόνων, έχει προχωρήσει σε προπαρασκευαστικές εργασίες προκειμένου να υποβάλει στο Κοινοβούλιο μια πρόταση στις αρχές του 2002. Εν τω μεταξύ, θα καλέσει και συνάντηση πολιτικών και οικονομικών παραγόντων από την περιοχές των Αλπεων και των Πυρηναίων. Βεβαίως, οι εύστοχες νομοθετικές προτάσεις δεν μπορούν να φέρουν κανένα αποτέλεσμα αν δεν εγκριθούν και αν δεν εφαρμοστούν. Και, ιδιαίτερα όσον αφορά την ασφάλεια των σηράγγων, θα ήθελα να θυμίσω και άλλες προτάσεις οι οποίες ακόμη δεν έχουν υιοθετηθεί. Θα ήθελα να θυμίσω την πρόταση για την καθιέρωση ψηφιακού ταχογράφου που παρέχει την δυνατότητα ακριβούς ελέγχου της χρονικής διάρκειας οδήγησης των οδηγών φορτηγών, πρόταση με την οποία δεν συμφωνούν πολλά κράτη μέλη. Επίσης, θα πρέπει να επισημανθεί η πρόταση της Επιτροπής για τους όρους εργασίας οδηγών φορτηγών. Ήδη ο κ. Swoboda αναφέρθηκε σα αυτό. Το θέμα της πιστοποίησης των επαγγελματιών οδηγών, το θέμα των μικρών φορτηγών που, ξεπερνώντας συνεχώς το όριο των 90 χιλιομέτρων, έχουν γίνει κινούμενοι κίνδυνοι στους περισσότερους δρόμους στα περισσότερα κράτη μέλη.
<P>
Η πυρκαγιά στη συγκεκριμένη σήραγγα καταδεικνύει επίσης την ανάγκη ενημέρωσης των χρηστών των σηράγγων. Έγινε σαφές ότι, αν είχαν ενημερωθεί οι χρήστες, θα μπορούσαν πολλοί να είχαν σωθεί χρησιμοποιώντας την έξοδο κινδύνου ή βγαίνοντας αμέσως από τα αυτοκίνητά τους. Και, βεβαίως, το συγκεκριμένο ατύχημα φέρνει ξανά στην επιφάνεια το ζήτημα της μεταφοράς εμπορευμάτων στην περιοχή των Αλπεων. Υπάρχει απόλυτη προτεραιότητα, μεσοπρόθεσμα, να δοθούν όσο το δυνατόν συντομότερα στην κυκλοφορία σιδηροδρομικοί άξονες που θα ελαφρύνουν τη μεταφορά εμπορευμάτων με τη σιδηροδρομική μεταφορά οδικών οχημάτων, θέμα το οποίο είναι μια από τις μεγάλες προτεραιότητες της Λευκής Βίβλου.
<P>
Η Ευρωπαϊκή Επιτροπή έχει προχωρήσει και στην χρηματοδότηση, στο διάστημα 1994-2000, μελετών οι οποίες αποσκοπούν στην υλοποίηση της νέας σιδηροδρομικής σύνδεσης Λυών-Τορίνο, που μέχρι στιγμής ανήλθε σε 60 εκατομμύρια και είναι το 50% των συνολικών δαπανών. Το έργο αυτό, στο οποίο η Κοινότητα είναι μέχρι στιγμής ο αδιαφιλονίκητα μεγαλύτερος χρηματοδότης, είναι ένα από τα 14 έργα που ενέκρινε το Ευρωπαϊκό Συμβούλιο στο Έσσεν το 1994 και που, δυστυχώς, δεν θα καταστεί δυνατόν να εκτελεστεί μέχρι το 2010.
<P>
Θα έπρεπε επίσης να τεθεί σε λειτουργία όσο το δυνατόν συντομότερα ο σιδηροδρομικός άξονας του Μπρένερ, σύμφωνα με τις κατευθυντηριες γραμμές του 1996 για το δυτικοευρωπαϊκό δίκτυο μεταφορών. Τι μπορεί να γίνει βραχυπρόθεσμα μετά το πρόβλημα που δημιουργήθηκε με το κλείσιμο της σήραγγας του Σεν Γκοτάρ: θα πρέπει να αξιοποιηθούν αμέσως οι δυνατότητες σιδηροδρομικής μεταφοράς των οδικών οχημάτων στις Αλπεις. Αυτό το ατύχημα, με τις δραματικές επιπτώσεις του, είναι ένας ακόμη λόγος να καταβληθούν όλες οι δυνατές προσπάθειες ώστε να μετακυλισθεί η οδική μεταφορά εμπορευμάτων στους σιδηρόδρομους, μια μέθοδος εκτέλεσης μεταφορών που στην Ευρώπη είναι μόνο το 8%, όταν στις Ηνωμένες Πολιτείες έχει φθάσει το 40% της αγοράς.
<P>
Επίσης, η Ευρωπαϊκή Επιτροπή έχει αναλάβει και νέες πρωτοβουλίες. Τον Ιανουάριο του 2001 πρότεινε στο Συμβούλιο να υπογράψει, εξ ονόματος της Ευρωπαϊκής Επιτροπής, το πρωτόκολλο για τις μεταφορές που επισυνάπτεται στην σύμβαση των Αλπεων, σαν ένα πολιτικό μήνυμα για την αποκατάσταση της ισοκατανομής των διαφόρων τρόπων μεταφοράς. Ενόψει των δυσχερειών χρηματοδότησης αυτών των έργων, στην Λευκή Βίβλο υπάρχει πρόταση για κοινοτική νομοθεσία η οποία θα καθορίζει αρχές δικαιότερης τιμολόγησης, ώστε να λαμβάνονται υπόψη όλες οι δαπάνες που προκύπτουν για κάθε τρόπο μεταφοράς, καθώς και για την ασφάλεια. Αυτή η τιμολόγηση θα καταστήσει δυνατή την χρηματοδότηση έργων σε περιοχές ευαίσθητες, όπως είναι οι Αλπεις και τα Πυρηναία, και θα δώσει τη δυνατότητα να χρηματοδοτηθούν μεγάλα έργα σιδηροδρομικών υποδομών, εφαρμόζοντας έτσι το σύστημα της Ελβετίας. Επιπλέον, η Επιτροπή προτίθεται να εξαρτήσει οποιαδήποτε κοινοτική χρηματοδότηση διευρωπαϊκών δικτύων από την απαρέγκλητη τήρηση των αυστηρότερων προδιαγραφών ασφάλειας.
<P>
Σαν συμπέρασμα, η Επιτροπή έλαβε ή πρόκειται να λάβει διάφορα συγκεκριμένα μέτρα για να επιφέρει λύση στα ειδικά προβλήματα που υπάρχουν στα Πυρηναία, στις Αλπεις και σε άλλες ευαίσθητες περιοχές. Θα ήθελα να σας διαβεβαιώσω ότι θα καταβληθεί κάθε προσπάθεια για να εγγυηθεί στους χρήστες το υψηλότερο επίπεδο ασφάλειας.

<SPEAKER ID=152 NAME="Πρόεδρος">
Ευχαριστώ πολύ, κυρία Επίτροπε.
<P>
Η κοινή συζήτηση έληξε.
<P>
Η ψηφοφορία θα διεξαχθεί στις 18.30.

<CHAPTER ID=10>
Δικαιώματα τoυ Ανθρώπoυ
<SPEAKER ID=153 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακόλουθων προτάσεων ψηφίσματος:
<P>
Σφαγή 200 πολιτών στην Ομοσπονδιακή Δημοκρατία της Νιγηρίας - B5-0711/2001 των βουλευτών Nicholson of Winterbourne και Van den Bos, εξ ονόματος της Ομάδας του Ευρωπαϊκού Κόμματος των Φιλελευθέρων, Δημοκρατών και Μεταρρυθμιστών, σχετικά με την κατάσταση των ανθρωπίνων δικαιωμάτων στη Νιγηρία,
<P>
B5-0712/2001 του κ. Belder, εξ ονόματος της Ομάδας για την Ευρώπη της Δημοκρατίας και της Διαφοράς, σχετικά με την κατάσταση των ανθρωπίνων δικαιωμάτων στη Νιγηρία,
<P>
B5-0713/2001 των βουλευτών Bowis, Maij-Weggen και Deva, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, σχετικά με τα γεγονότα της 22ας Οκτωβρίου στην πολιτεία της Benue, στην Κεντρική Νιγηρία,
<P>
B5-0720/2001 των βουλευτών Swoboda και Sauquillo Pιrez del Arco, εξ ονόματος της Ομάδας του Ευρωπαϊκού Σοσιαλιστικού Κόμματος, σχετικά με τη σφαγή πολιτών στη Νιγηρία,
<P>
B5-0726/2001 της βουλευτού Morgantini και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς/Αριστεράς των Πρασίνων των Βορείων Χωρών, σχετικά με την κατάσταση των ανθρωπίνων δικαιωμάτων στη Νιγηρία,
<P>
B5-0732/2001 των βουλευτών Maes, McKenna και Rod, εξ ονόματος της Ομάδας των Πρασίνων/Ευρωπαϊκής Ελεύθερης Συμμαχίας, σχετικά με την κατάσταση των ανθρωπίνων δικαιωμάτων στη Νιγηρία,
<P>
B5-0735/2001 της κ. Muscardini, εξ ονόματος της Ομάδας Ένωση για την Ευρώπη των Εθνών, σχετικά με τα γεγονότα που συνέβησαν στην πολιτεία της Benue, στη Νιγηρία.

<SPEAKER ID=154 LANGUAGE="NL" NAME="Van den Bos">
Ο αλληλοσεβασμός και η ειρηνική συνύπαρξη μεταξύ ανθρώπων διαφορετικών θρησκειών και φυλών είναι αποφασιστικής σημασίας για την παγκόσμια ειρήνη. Σε όλο και περισσότερα σημεία του πλανήτη τα στοιχεία αυτά λείπουν, γεγονός εξαιρετικά ανησυχητικό. Η Νιγηρία αποτελεί δυστυχώς ένα ανησυχητικό παράδειγμα. Παραμένουν λίγες μόνο από τις ελπίδες που είχε γεννήσει η δημοκρατική εκλογή του νέου προέδρου, ο οποίος διαδέχθηκε το διεφθαρμένο στρατιωτικό καθεστώς. Εθνικές και θρησκευτικές αντεκδικήσεις βρίσκονται τη στιγμή αυτή στην ημερήσια διάταξη σε κάθε σημείο της χώρας. Δεν περνά μήνας χωρίς αιματοχυσίες με εκατοντάδες νεκρούς, ενώ η κατάσταση επιδεινώνεται αντί να βελτιωθεί. Ο απολογισμός του Οκτωβρίου είναι πραγματικά φοβερός. Σημειώθηκαν συμπλοκές μεταξύ Μουσουλμάνων και Χριστιανών στο Jos και ταραχές στο Kano, όπου επιπλέον ξέσπασε και επιδημία χολέρας. Πραγματοποιήθηκαν εθνοτικές ταραχές και δολοφονικές επιθέσεις από τα κυβερνητικά στρατεύματα στο κέντρο της χώρας. Η ίδια η κυβέρνηση σιώπησε για τα γεγονότα. Μόλις μετά από δύο ολόκληρες εβδομάδες, ο Πρόεδρος Obasanjo ανακοίνωσε την σύσταση εξεταστικής των πραγμάτων επιτροπής για τις δολοφονίες. Το μέγα ερώτημα είναι εάν ο Πρόεδρος Obasanjo είναι ακόμα σε θέση να κυβερνά αυτήν την εξαιρετικά ταραγμένη χώρα. Από ό,τι φαίνεται, η θέση του δεν είναι αρκετά ισχυρή προκειμένου να κρατήσει την χώρα ενωμένη και να εξασφαλίσει την ειρηνική συνύπαρξη μεταξύ των διαφόρων ομάδων του πληθυσμού. Η κατάσταση αυτή εμπνέει ανησυχία. Τώρα που σχεδόν ξεφορτωθήκαμε τους Ταλιμπάν, έχουμε ακόμα περιοχές του πλανήτη, όπως η Βόρεια Νιγηρία, όπου επιβάλλεται ο Ισλαμικός Νόμος (Shari'a). Η αυτονομία αυτών των περιοχών δεν θα πρέπει να σημαίνει ότι ο καθένας μπορεί να επιβάλλει τους δικούς του κανόνες, κανόνες οι οποίοι είναι αντίθετοι προς την εθνική νομοθεσία και καταπιέζουν έντονα τον πληθυσμό και ιδιαίτερα τις γυναίκες. Είναι τερατώδες να καταδικάζεται σε θάνατο έγκυος γυναίκα με την κατηγορία των προγαμιαίων σχέσεων! Ερωτώ την Επιτροπή τι μπορεί να πράξει η Ευρωπαϊκή Ένωση. Ο διάλογος με την Νιγηρία οφείλει οπωσδήποτε να ενταθεί. Η Ευρώπη μπορεί ωστόσο να πράξει λίγα, εφόσον ο Πρόεδρος και η κυβέρνηση της χώρας δεν έχουν το θάρρος να αναλάβουν δράση και να καταβάλουν κάθε δυνατή προσπάθεια προκειμένου να εξασφαλισθεί η ειρηνική συνύπαρξη των διαφόρων ομάδων του πληθυσμού της Νιγηρίας.

<SPEAKER ID=155 LANGUAGE="NL" NAME="Belder">
Κύριε Πρόεδρε, πριν από δύο χρόνια, μετά από αδιάβλητες εκλογές στην πολυπληθή και πολυεθνική Νιγηρία, το κοινοβουλευτικό δημοκρατικό πολίτευμα διαδέχθηκε μία στρατιωτική δικτατορία. Ωστόσο ο έμπειρος Πρόεδρος Olusugun Obasanjo αντιμετωπίζει όλο και περισσότερο την δύσκολη πρόκληση να διατηρήσει τον έλεγχο της κατάστασης, η οποία χαρακτηρίζεται από συγκρούσεις μεταξύ των Μουσουλμάνων του βορρά και των Χριστιανών του νότου, συγκρούσεις οι οποίες όχι σπάνια καταλήγουν σε φοβερές αιματοχυσίες.
<P>
Έτσι για παράδειγμα πληροφορηθήκαμε πρόσφατα για άλλη μία φορά φοβερά νέα σχετικά με φριχτά αντίποινα του στρατού στην πολιτεία του Benue. Με ανησυχία διαπιστώνω ότι ο στρατός φαίνεται ότι παίρνει συχνά τον νόμο στα χέρια του. Καταλαβαίνουμε την έντονη δυσπιστία των Tiv από τον νότο της χώρας, οι οποίοι θεωρούσαν ότι ο στρατός βρισκόταν υπό τον έλεγχο των βορείων Jukun, εθνότητα από την οποία προέρχεται ο σημερινός Υπουργός Αμυνας. Είναι εξαιρετικά σημαντικό να λειτουργούν οι ένοπλες δυνάμεις εντός των συνταγματικών πλαισίων και να εγγυώνται την ασφάλεια του συνόλου του πληθυσμού.
<P>
Η κλιμακούμενη ένταση στο κέντρο της χώρας επιβεβαιώνει τις διαρκώς αυξανόμενες ανησυχίες μου για την όλο και ευρύτερη διάδοση προς το κέντρο και το νότο της χώρας των θρησκευτικών αντιθέσεων. Όταν πριν από λιγότερο από δύο εβδομάδες ο Πρόεδρος Obasanja σε προσωπική συνάντηση με τον αμερικανό ομόλογο του, Πρόεδρο Μπους, διαβεβαίωνε τον τελευταίο στην Ουάσινγκτον για την υποστήριξή του προς τη Διεθνή Συμμαχία κατά της τρομοκρατίας, αντιμετώπιζε την ίδια ακριβώς ημέρα, Παρασκευή 2 Νοεμβρίου, την εφαρμογή της απόφασης της πολιτείας της Kaduna να επιβάλει ως δέκατη τρίτη πολιτεία το ισλαμικό ποινικό δίκαιο, την Shari'a. Σίγουρα η απόφαση αυτή δεν θα ενισχύσει την ειρηνική συνύπαρξη των Μουσουλμάνων και της σημαντικής χριστιανικής μειονότητας στην πολιτεία αυτή.
<P>
Εν κατακλείδι, κύριε Πρόεδρε, θα ήθελα από την αίθουσα αυτή να εκφράσω την έντονη υποστήριξή μου προς τις προσπάθειες του Προέδρου της Νιγηρίας και του Ευρωπαϊκού Κοινοβουλίου, προκειμένου να ερευνηθούν οι αιτίες των ακατάπαυστων εθνικών και θρησκευτικών συγκρούσεων, έτσι ώστε αυτές να αντιμετωπισθούν, όπως αναφέρει μεταξύ άλλων και η παράγραφος 4 του ψηφίσματος. Καλώ το Συμβούλιο και την Επιτροπή να συμβάλουν όσο μπορούν στις προσπάθειες αυτές.

<SPEAKER ID=156 NAME="Bowis">
Κύριε Πρόεδρε,, όσοι από εμάς πήγαν στην Abuja και το Kano πέρυσι για τη συνάντηση ΑΚΕ χαιρετίσαμε τη μεταστροφή του Προέδρου Obasanjo από τη στρατιωτική δικτατορία προς τη δημοκρατία. Αντιληφθήκαμε επίσης τη υποφώσκουσα ένταση που επικρατεί στο Βορρά με τα ξεσπάσματα της βίας. Ο νόμος της σαρία, τον οποίο απαιτούν ορισμένοι μουσουλμάνοι και τρέμουν οι περισσότεροι χριστιανοί καθώς και οι οπαδοί άλλων θρησκειών, είναι ένα ισχυρό σύμβολο για τα αίτια αυτής της έντασης, η οποία οφείλεται εν μέρει στο γεγονός ότι η βόρεια Νιγηρία δεν ωφελήθηκε από την ανεξαρτησία και το πετρέλαιο εξίσου με το νότιο τμήμα της χώρας, καθώς και στη δυσφορία για τη διαφθορά που θεωρείται χρόνια κατάσταση στη χώρα. Χιλιάδες άνθρωποι έχασαν τη ζωή τους λόγω της βίας, ιδίως στην Kaduna, και πολλά χριστιανικά σπίτια, εκκλησίες και επιχειρήσεις καταστράφηκαν.
<P>
Η κυβέρνηση της πολιτείας Zanfara έδωσε στις τοπικές πολιτοφυλακές την εξουσία να εφαρμόζουν το νόμο της σαρία. Σαν αντίδραση, δεκαεπτά νότιες πολιτείες ζήτησαν το δικαίωμα να συστήσουν τις δικές τους αστυνομικές δυνάμεις. Οι βόρειοι εγκαταλείπουν το Λάγος μετά από τις ταραχές που οδήγησαν σε θανάτους. Στο Βορρά, δημοσιογράφοι απειλούνται στο Kano με το νόμο της σαρία, αν την παρουσιάζουν με αρνητικό τρόπο.
<P>
Τώρα, στο Benue και στο Taraba, στην ανατολική και κεντρική Νιγηρία, δεν βλέπουμε θρησκευτικούς πολέμους αλλά πολέμους μεταξύ των φυλών. Οι διενέξεις μεταξύ Jukun και Tiv αφορούν τη γη και πανάρχαιες αντιπαλότητες, όχι τη θρησκεία. Δεκαεννέα στρατιώτες που προσπαθούσαν να διατηρήσουν την ειρήνη απήχθησαν και δολοφονήθηκαν. Στη συνέχεια, είχαμε τα τρομερά αντίποινα στο πλαίσιο των οποίων καταστράφηκε η Zakibian, μία πόλη 20 000 κατοίκων, όπου σκοτώθηκαν πάνω από 200 άνθρωποι.
<P>
Ασφαλώς, χαιρετίζουμε την ανακοίνωση του Προέδρου Obasanjo για τη διεξαγωγή έρευνας. Η εθνοτική και θρησκευτική βία στη Νιγηρία πρέπει να σταματήσει. Πρέπει να υπάρχει ισονομία και όχι φόβος και βία. Η διαφθορά, από όποια πηγή και αν προέρχεται, πρέπει να εκριζωθεί. Η Ευρωπαϊκή Ένωση πρέπει να το στηρίξει αυτό. Πρέπει επίσης να προσφέρει ανθρωπιστική βοήθεια στη Νιγηρία, όπου πάνω από 200 άτομα πέθαναν από χολέρα τις τελευταίες εβδομάδες καθώς και βοήθεια στους ανθρώπους που εκτοπίστηκαν κατ' αποτέλεσμα αυτής της βίας.

<SPEAKER ID=157 LANGUAGE="DE" NAME="Junker">
Κύριε Πρόεδρε, κυρίες και κύριοι, τα γεγονότα στο και περί του Αφγανιστάν αποσπούν την προσοχή μας από άλλες εστίες κρίσης σε άλλα μέρη του κόσμου, για παράδειγμα από τη Νιγηρία.
<P>
Η Ευρωπαϊκή Ένωση όμως δεν πρέπει να μένει αδιάφορη σε όσα συμβαίνουν σ' αυτή την πολυπληθέστερη χώρα της Αφρικής. Στις αρχές αυτού του έτους, ο Νιγηριανός Πρόεδρος Obasanjo δήλωσε ότι το 2001 θα ήταν το έτος που ο πληθυσμός της Νιγηρίας θα έδρεπε τους καρπούς του εκδημοκρατισμού. Είχαμε βασιστεί σ' αυτή τη δήλωση, όταν επισκεφτήκαμε υπό την προεδρεία του, την Αμπούτζα για την Συνέλευση Ίσης Εκπροσώπησης ΑΚΕ/ΕΕ. Η εμπιστοσύνη που είχαμε δείξει προκαταβολικά μετατράπηκε όμως σε μεγάλη ανησυχία. Η ρήξη εντός του κυβερνητικού κόμματος της Νιγηρίας, η έλλειψη οικονομικής βελτίωσης και οι συνεχιζόμενες άσχημες συνθήκες ζωής του πληθυσμού έχουν προκαλέσει μεγαλύτερη προθυμία για τη χρήση βίας, παρέχοντας έτσι πρόσφορο έδαφος στους πολιτικούς εξτρεμιστές.
<P>
Για να τους χαλιναγωγήσει, ο Πρόεδρος Obasanjo αναγκάστηκε να χρησιμοποιήσει στρατιώτες σε επτά ομόσπονδα κρατίδια της Νιγηρίας. Εν τω μεταξύ περισσότερα από 3 000 άτομα έχουν χάσει τη ζωή τους, ενώ έχει επιστρέψει ο φόβος να αναλάβει και πάλι την εξουσία ο στρατός. Οι θρησκευτικές και εθνικές εντάσεις αυξάνονται με την καθιέρωση και την εφαρμογή της Σαρία σε ολοένα και περισσότερα ομόσπονδα κρατίδια. Οι εγκληματίες συχνά δεν τιμωρούνται.
<P>
Ο Πρόεδρος και όλες οι δημοκρατικές δυνάμεις της Νιγηρίας καλούνται βάσει του κράτους δικαίου να αντιμετωπίσουν με ανένδοτο τρόπο τους εγκληματίες, να εφαρμόσουν την προστασία των καθολικών βασικών δικαιωμάτων του ανθρώπου, και να προωθήσουν τις οικονομικές μεταρρυθμίσεις προς όφελος όλων των περιοχών της χώρας, αν είναι να τεθεί ένα τέλος σ' αυτή την αθλιότητα.
<P>
Από την Επιτροπή περιμένουμε να στηρίξει έντονα αυτή τη διαδικασία και να κάνει ό,τι είναι δυνατόν για να ξαναγίνει αυτή η εστία κρίσεων στην Αφρική ένας τόπος δημοκρατίας.

<SPEAKER ID=158 LANGUAGE="FR" NAME="Sylla">
Κύριε Πρόεδρε, είμαι βέβαιος ότι, όταν κηρύξατε την έναρξη της συζήτησης σχετικά με την Ομοσπονδιακή Δημοκρατία της Νιγηρίας, όλοι σκέφθηκαν, όπως εγώ, τη διεφθαρμένη, στρατιωτική ολιγαρχία της αφρικανικής αυτής χώρας την οποία υποστηρίζουμε. Η Νιγηρία είναι απόδειξη, κύριε Πρόεδρε, ότι ο πλούτος ενός έθνους και η αξία του συχνά υπολογίζονται βάσει της σημασίας που δίδει στα δικαιώματα του ανθρώπου, και κυρίως στις γυναίκες, στα παιδιά και στους εργαζόμενους.
<P>
Η Νιγηρία είναι η πιο πυκνοκατοικημένη χώρα της Αφρικής. Από την άποψη αυτή, διαθέτει πολύ ανθρώπινο δυναμικό. Η χώρα διαθέτει επίσης μεταλλεύματα και υψηλή παραγωγή πετρελαίου, η οποία θα έπρεπε κανονικά να προστατεύει τον πληθυσμό από κάθε δυστυχία. Επιπλέον, πραγματικό πλεονέκτημα θα μπορούσε να αποτελέσει η μεγάλη της ποικιλομορφία. Αλλά εδώ και δεκαετίες, έχει καλλιεργηθεί ένα κλίμα βίας εις βάρος των δημοκρατικών. Οι κυβερνώντες δεν επέβαλαν ποτέ πραγματικές κυρώσεις για τις δολοφονίες και τα περιστατικά εξωδικαστικής βίας.
<P>
Η στρατιωτική εξουσία, ακριβώς επειδή δεν υιοθέτησε κανένα προληπτικό μέτρο, άφησε να δημιουργηθεί ένα λανθάνον κλίμα εθνοτικής αντιπαράθεσης, και μία από αυτές τις συγκρούσεις, μεταξύ Tiv και Jukun στην Ανατολική Νιγηρία, είχε ως αποτέλεσμα το θάνατο 200 πολιτών, οι οποίοι σφαγιάστηκαν από τους στρατιώτες. Αυτό όμως που θορυβεί περισσότερο, κύριε Πρόεδρε, κυρία Επίτροπε, είναι - όπως βλέπετε - το γεγονός ότι οι αρχές του κράτους προσπαθούν να υποβαθμίσουν την πράξη αυτήν υποστηρίζοντας ότι οι στρατιώτες που εμπλέκονται στη σφαγή προχώρησαν στην πράξη αυτή ως αντίποινα για τη δολοφονία συναδέλφων τους της πολιτοφυλακής.
<P>
Κατά τη γνώμη μου, όπως έχουμε διατυπώσει και στη συνάντηση κορυφής με τις χώρες ΑΚΕ την 1η του τρέχοντος Νοεμβρίου, οφείλουμε να υποχρεώσουμε τις χώρες που ισχυρίζονται ότι συγκαταλέγονται στους νόμιμους συνομιλητές μας και τις οποίες επιλέγουμε ως συνομιλητές μας, και οι οποίες ζητούν χρηματοδοτήσεις, να συμμορφωθούν προς τους κοινούς κανόνες και τις διεθνείς συμβάσεις. Ως προς τη Νιγηρία, αυτό αφορά τον αγώνα ενάντια στην εφαρμογή της ισλαμικής σαρία - ιδιαίτερα από τη στιγμή που, πριν από μερικές εβδομάδες, μια γυναίκα λιθοβολήθηκε μπροστά στις τηλεοπτικές κάμερες, και καμία χώρα δεν αντέδρασε. Αντίστοιχα, όμως, υπάρχει και ένα αναπτυσσόμενο κλίμα ισλαμοφοβίας, τεμένη πυρπολούνται, κι όλα αυτά στο πλαίσιο μιας γενικότερης αδιαφορίας.
<P>
Τέλος επιβάλλεται να διεξαχθεί μια ανεξάρτητη έρευνα σχετικά με τους φόνους που διεπράχθησαν το Νοέμβριο του 1999 και τον Οκτώβριο του 2000. Πρέπει να γνωρίζουμε ότι οι συνάδελφοί μας στο νιγηριανό κοινοβούλιο έχουν χαρακτηρίσει τις δολοφονίες αυτές "εθνική κάθαρση" . Τέλος, θεωρώ ότι έχω θίξει συχνά ενώπιον του Κοινοβουλίου την ακύρωση του χρέους των χωρών του Τρίτου Κόσμου. Ε, λοιπόν θεωρώ ότι αυτή η ακύρωση του χρέους θα πρέπει να πραγματοποιηθεί, κύριε Πρόεδρε, υπό τον όρο ότι οι χώρες αυτές όντως σέβονται τα δικαιώματα του ανθρώπου, τα δικαιώματα των εργαζομένων, τα δικαιώματα των παιδιών και των γυναικών. Δεν πρέπει πια να δεχόμαστε οι χώρες αυτές να αυτοαποκαλούνται δημοκρατικές, υπογράφοντας συμβάσεις τις οποίες εν συνεχεία δεν εφαρμόζουν..

<SPEAKER ID=159 LANGUAGE="FR" NAME="Rod">
Κύριε Πρόεδρε, μεταξύ της 22ας και 24ης του προηγουμένου Οκτωβρίου, νιγηριανοί στρατιώτες προέβησαν σε βιαιοπραγίες σε βάρος του πληθυσμού της επαρχίας Benue. Περισσότεροι από 200 πολίτες σκοτώθηκαν σε αυτή τη σφαγή, ενώ πυρπολήθηκαν σπίτια και καταστήματα.
<P>
Πρέπει να διεξαχθεί ταχεία, αμερόληπτη και ουσιαστική έρευνα σχετικά με τις συγκεκριμένες σφαγές. Η ομοσπονδιακή κυβέρνηση της Νιγηρίας πρέπει να διασφαλίσει πάραυτα την πλήρη τήρηση του Συντάγματος και τον σεβασμό του κράτους δικαίου. Ωστόσο, δεν το πράττει παρά τις ελπίδες που είχαν εναποτεθεί σε αυτήν. Ο νιγηριανός στρατός δεν είναι σε θέση να αποκαταστήσει τη δημόσια τάξη, κι ούτε βεβαίως είναι αυτός ο ρόλος του. Μόνο μια αστυνομία που θα σεβόταν τα δικαιώματα του ανθρώπου θα ήταν ικανή να αποκαταστήσει το κλίμα εμπιστοσύνης ανάμεσα στις διαφορετικές κοινότητες. Το Ευρωπαϊκό Κοινοβούλιο έχει την υποχρέωση να καταδικάσει τις σφαγές αυτές που έρχονται να προστεθούν στη θρησκευτική μισαλλοδοξία και στις δυσλειτουργίες της δικαιοσύνης. Η καταχρηστική ερμηνεία της σαρία, όπως εφαρμόζεται σήμερα στη Νιγηρία, συνιστά παραβίαση των θεμελιωδών δικαιωμάτων του ανθρώπου, και πρώτα-πρώτα των γυναικών. Ούτε η Ευρωπαϊκή Ένωση ούτε τα Ηνωμένα Έθνη έχουν επισημάνει στα ψηφίσματά τους την επίταση των εθνοτικών συγκρούσεων στη Νιγηρία. Πρέπει επειγόντως να παρασχεθεί ανθρωπιστική βοήθεια στα εκτοπισμένα άτομα και στους πρόσφυγες. Τέλος, η Ευρωπαϊκή Ένωση θα πρέπει να εφαρμόσει τη διαδικασία που προβλέπει το άρθρο 96 της Συμφωνίας του Κοτονού.

<SPEAKER ID=160 NAME="Διαμαντοπούλου">
. Κύριε Πρόεδρε, η δολοφονία εκατοντάδων μελών της κοινότητας Μπένουε, αλλά και ο λιθοβολισμός της εγκύου γυναίκας στη Βόρεια Νιγηρία δείχνουν την απελπιστική κατάσταση στην οποία βρίσκεται η χώρα αυτή. Η Ευρωπαϊκή Επιτροπή, στα πλαίσια των αρμοδιοτήτων της και των δυνατοτήτων της, παρακολουθεί από κοντά την κατάσταση. Τον Μάιο του 2001, η Επιτροπή εξέδωσε μια κοινή θέση η οποία προβλέπει την ενίσχυση του πολιτικού διαλόγου με την Νιγηρία. Η βάση αυτής της κοινής θέσης είναι τα ανθρώπινα δικαιώματα και δύο αποστολές με επικεφαλής διπλωματικούς της Ευρωπαϊκής Ένωσης ήρθαν σε επαφή με την κυβέρνηση της Νιγηρίας. Η μια αποστολή αφορούσε την οικονομική κατάσταση και η άλλη τα ανθρώπινα δικαιώματα και τονίστηκε το πρόβλημα των ανθρωπίνων δικαιωμάτων και η ανάγκη παρέμβασης της κυβέρνησης και ανάληψης δράσης εκ μέρους της.
<P>
Η κυβέρνηση παραδέχθηκε τα προβλήματα, τόνισε ότι πρόκειται να συνεχίσει τις προσπάθειές της προς την κατεύθυνση αυτή, αλλά από τους βουλευτές καταγράφηκαν, νομίζω, και τα όρια των δυνατοτήτων παρέμβασης της συγκεκριμένης κυβέρνησης.
<P>
Υπάρχουν δύο σημεία τα οποία αναφέρονται στα ψηφίσματα και στα οποία θα ήθελα να αναφερθώ πολύ επιγραμματικά. Το πρώτο αφορά την εκπαίδευση των δυνάμεων ασφαλείας στον τομέα των ανθρωπίνων δικαιωμάτων. Είναι ένας νέος τομέας για την Κοινότητα μια και μέχρι σήμερα αυτό εντάσσονταν στις στρατιωτικές συνεργασίες. Ωστόσο, η Κοινότητα στηρίζει σήμερα τέτοια προγράμματα στην Αλγερία, τη Γουατεμάλα, την Ουκρανία, τα παλαιστινιακά εδάφη. Η Επιτροπή επανεξετάζει τις δυνατότητες παρέμβασης στη Δυτική Αφρική, τη Λιβερία και την Ακτή του Ελεφαντοστού και, όσον αφορά την Νιγηρία, το Ηνωμένο Βασίλειο, η Γαλλία και οι Ηνωμένες Πολιτείες συμμετέχουν σε τέτοιες δραστηριότητες. Η Επιτροπή παρακολουθεί τα προβλήματα στο συγκεκριμένο πλαίσιο των ανθρωπίνων δικαιωμάτων, αλλά δεν μπορεί να παρέμβει σα αυτόν τον τομέα εκπαίδευσης των δυνάμεων ασφαλείας για τα ανθρώπινα δικαιώματα εάν δεν υπάρξει ανάλογο αίτημα και από την κυβέρνηση της Νιγηρίας.
<P>
Όσον αφορά την ανθρωπιστική βοήθεια, η Ευρωπαϊκή Επιτροπή παρεμβαίνει εκεί όπου οι εθνικές και οι τοπικές αρχές δεν είναι σε θέση να αντιμετωπίσουν φυσικές καταστροφές ή καταστροφές προκαλούμενες από τους ανθρώπους και εφόσον οι χώρες αυτές ζητούν βοήθεια από το εξωτερικό. Μέχρι σήμερα, η Νιγηρία δεν έχει ζητήσει βοήθεια. Οι τοπικές αρχές αντιμετωπίζουν σε μεγαλύτερο ή μικρότερο βαθμό τα προβλήματα που παρουσιάζονται κυρίως από την μετακίνηση πληθυσμών στο εσωτερικό της χώρας, αλλά θα πρέπει να υπογραμμίσουμε, όπως έχει ειπωθεί, ότι τα προβλήματα της Νιγηρίας έχουν βαθύτατα διαρθρωτικό χαρακτήρα. Η βραχυπρόθεσμη αναπτυξιακή βοήθεια δεν φτάνει για την αντιμετώπισή τους. Ωστόσο, η Επιτροπή θεωρεί σημαντική την άμεση και επιτόπου παρακολούθηση των προσφάτων εξελίξεων και για το λόγο αυτό σχεδιάζει αποστολή αντιπροσωπείας της ECHO στη Νιγηρία με στόχο την καταγραφή των κινδύνων που ήδη αναφέρθηκαν.

<SPEAKER ID=161 NAME="Πρόεδρος">
Ευχαριστώ πολύ, κυρία Επίτροπε.
<P>
Η κοινή συζήτηση έληξε.
<P>
Η ψηφοφορία θα διεξαχθεί στις 18.30.

<CHAPTER ID=11>
Φυσικές καταστρoφές
<SPEAKER ID=162 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακόλουθων προτάσεων ψηφίσματος:
<P>
Πέρασμα του κυκλώνα "Michelle" από τη Νικαράγουα, την Κούβα και την Ονδούρα - B5-0714/2001 των βουλευτών Salafranca Sαnchez-Neyra, Garcνa-Margallo y Marfil και Van Velzen, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, σχετικά με τον κυκλώνα "Michelle" ,
<P>
B5-0721/2001 των βουλευτών Kreissl-Dφrfler και άλλων, εξ ονόματος της Ομάδας του Ευρωπαϊκού Σοσιαλιστικού Κόμματος, σχετικά με τον κυκλώνα "Michelle" στην Κεντρική Αμερική και την Κούβα,
<P>
B5-0727/2001 του βουλευτή Di Lello Finuoli και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς/Αριστεράς των Πρασίνων των Βορείων Χωρών, σχετικά με τον κυκλώνα "Michelle" στην Κούβα, τη Νικαράγουα και την Ονδούρα,
<P>
B5-0733/2001 της βουλευτού Muscardini, εξ ονόματος της Ομάδας Ένωση για την Ευρώπη των Εθνών, σχετικά με το πέρασμα του κυκλώνα "Michelle" , στις αρχές Νοεμβρίου 2001, και τις θεομηνίες στην Αλγερία,
<P>
B5-0738/2001 της βουλευτού Frassoni και άλλων, εξ ονόματος της Ομάδας των Πρασίνων/Ευρωπαϊκής Ελεύθερης Συμμαχίας, σχετικά με τον κυκλώνα "Michelle" στην Κούβα,
<P>
Πλημμύρες στην Αλγερία- B5-0715/2001 του βουλευτή Salafranca Sαnchez-Neyra και άλλων, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, σχετικά με τις πλημμύρες στην Αλγερία,
<P>
B5-0722/2001 του βουλευτή Obiols I Germΰ και άλλων, εξ ονόματος της Ομάδας του Ευρωπαϊκού Σοσιαλιστικού Κόμματος, σχετικά με τις πλημμύρες στην Αλγερία,
<P>
B5-0728/2001 του βουλευτού Wurtz, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς/Αριστεράς των Πρασίνων των Βορείων Χωρών, σχετικά με τη σοβαρότητα των πλημμύρων στην Αλγερία,
<P>
B5-0731/2001 της βουλευτού Boumediene-Thiery και άλλων, εξ ονόματος της Ομάδας των Πρασίνων/Ευρωπαϊκής Ελεύθερης Συμμαχίας, σχετικά με τη σοβαρότητα των πλημμύρων στην Αλγερία,
<P>
B5-0737/2001 της βουλευτού Muscardini, εξ ονόματος της Ομάδας Ένωση για την Ευρώπη των Εθνών, σχετικά με τις θεομηνίες στην Αλγερία.
<P>
Πέρασμα του κυκλώνα "Michelle" από τη Νικαράγουα, την Κούβα και την Ονδούρα.

<SPEAKER ID=163 LANGUAGE="ES" NAME="Garcνa-Margallo y Marfil">
Κύριε Πρόεδρε, πριν αρχίσω να καταναλώνω τον χρόνο των δύο λεπτών που έχω στη διάθεσή μου και ως διαδικαστικό ζήτημα, θέλω να επισημάνω στην Προεδρία ότι έχει γίνει ένα λάθος στη μεταγραφή του κειμένου.
<P>
Στην παράγραφο τέσσερα του ψηφίσματος λείπει μια φράση που αναφέρει κατά λέξη "που θα είναι συμβατό με το δόγμα της Ευρωπαϊκής Ένωσης σε θέματα συνεργασίας, σεβασμού των ανθρωπίνων δικαιωμάτων και δημοκρατίας" . Αυτό ήταν το κείμενο που συμφωνήθηκε από όλες τις Ομάδες όπως φαίνεται στο έγγραφο που κατέθεσε στην Προεδρία η σύμβουλος σε θέματα διεθνών σχέσεων της Ομάδας των Πρασίνων.
<P>
Και τώρα, κύριε Πρόεδρε, ξεκινώντας την προβλεπόμενη από τον Κανονισμό παρέμβασή μου, θα ήθελα να επισημάνω ότι αυτό που επιχειρεί να αντιμετωπίσει το παρόν ψήφισμα είναι το πρόβλημα της καταστροφής που προκλήθηκε από τον κυκλώνα Michelle, ο οποίος έπληξε ιδιαίτερα τρεις χώρες: την Ονδούρα, τη Νικαράγουα και την Κούβα. Αυτές οι επιπτώσεις είναι ακόμα πιο δραματικές, καθώς οι τρεις χώρες αγωνίζονται σε μια κατάσταση φτώχειας την οποία θα χαρακτήριζα έσχατη.
<P>
Δεδομένου ότι στο ψήφισμα γίνεται αναφορά στην πρόσφατη επίσκεψη που κάναμε στη Νικαράγουα, θα ήθελα να επισημάνω απλώς, ως επεξηγηματικά στοιχεία για την κατάσταση της χώρας, ότι η Νικαράγουα είναι, αυτή τη στιγμή, η πιο φτωχή χώρα της ηπειρωτικής Αμερικής. Ότι το 50% των κατοίκων της ζουν σε κατάσταση φτώχειας και το 17% σε κατάσταση έσχατης φτώχειας - το να είσαι φτωχός στη Νικαράγουα σημαίνει να ζεις με ένα δολάριο το μήνα.
<P>
Σε μακροοικονομικούς όρους, η Νικαράγουα έχει εξωτερικό χρέος 6 500 εκατομμύρια δολάρια, εξάγει λιγότερο από το ένα τρίτο των εισαγωγών της και ισοσκελίζει το ισοζύγιο πληρωμών της και ζει, σε τελική ανάλυση, από τη διεθνή βοήθεια και από τα εμβάσματα μεταναστών, ιδίως στις Ηνωμένες Πολιτείες και στην Κόστα Ρίκα.
<P>
Όσο για την κατάσταση στην Κούβα, όπως διαπιστώθηκε σε μια άλλη επίσκεψη της αντιπροσωπείας, πιστεύω ότι όλοι θα συμφωνήσουμε πως η κατάσταση της χώρας είναι εξαιρετικά ζοφερή. Η Κούβα, αυτή τη στιγμή, ζει, κατά πρώτο λόγο, από τα εμβάσματα των μεταναστών, και, κατά δεύτερο, από τον τουρισμό, τα οποία αποφέρουν σημαντικότερα έσοδα από όλες τις κουβανέζικες εξαγωγές μαζί.
<P>
Στην κατάσταση αυτή, αυτό που επιδιώκει το παρόν ψήφισμα είναι να δείξει, κατά πρώτο λόγο, την αλληλεγγύη μας με τους λαούς που έχουν πληγεί και με τους ανθρώπους που έχασαν τη ζωή τους εξαιτίας του τυφώνα.
<P>
Κατά δεύτερο λόγο, και απευθύνομαι ιδιαίτερα στην κ. Επίτροπο, θέλω να εκφράσω την ικανοποίηση του Ευρωπαϊκού Κοινοβουλίου για τον τρόπο με τον οποίο έδρασε το Γραφείο Ανθρωπιστικής Βοήθειας.
<P>
Τρίτον, ζητώ στην περίπτωση της Ονδούρας και της Νικαράγουας να συμπεριληφθούν οι εκτιμώμενες ζημιές στο πλαίσιο του προγράμματος ανοικοδόμησης της Κεντρικής Αμερικής.
<P>
Καθώς μιλάμε για τη Νικαράγουα, υπάρχει μια τροπολογία που παρουσιάστηκε από την Ομάδα των Σοσιαλιστών - και απευθύνομαι εδώ στην εισηγήτρια - και αναφέρει ότι, καθώς υπήρξαν καταχρήσεις κεφαλαίων - και η τροπολογία αναφέρεται σε ευρωπαϊκά κεφάλαια -, πρέπει να κάνουμε αυτό και εκείνο. Εγώ μπήκα στον κόπο να απευθυνθώ στην αντιπροσωπεία της Επιτροπής στη Νικαράγουα. Εδώ έχω ένα φαξ στο οποίο μου λέει ότι σε καμία περίπτωση δεν αποδείχτηκε ούτε και έγινε καμία έρευνα πάνω σε αυτά τα κεφάλαια και, ως εκ τούτου, δεν μπορεί να ειπωθεί με βεβαιότητα ότι υπήρξαν καταχρήσεις.
<P>
Στην πρόσφατη επίσκεψη διαπιστώσαμε ότι αυτές οι κατηγορίες είχαν δημιουργηθεί στο πλαίσιο μιας προεκλογικής εκστρατείας, αλλά ότι δεν υπάρχει καμία σχετική δικαστική απόφαση. Ως εκ τούτου, μου φαίνεται εξαιρετικά ριψοκίνδυνο να κάνουμε δηλώσεις για αυτό το θέμα.
<P>
Κύριε Πρόεδρε, σε ό,τι αφορά την Κούβα, η φράση που έχουμε προσθέσει μπορεί να ερμηνευτεί από τις διάφορες πολιτικές δυνάμεις κατά βούληση. Αλλά όταν λέμε ότι θέλουμε να συναφθεί μια συμφωνία συνεργασίας σύμφωνα με το ευρωπαϊκό δόγμα, θέλουμε να πούμε αυτό που ανέφερε η έκθεση Newens και αυτό που ανέφερε η κοινή θέση, ότι θα καταλήξουμε σε μια συμφωνία συνεργασίας όταν το καθεστώς της Κούβας κάνει σημαντικά βήματα προς τον σεβασμό των ανθρώπινων δικαιωμάτων και προχωρήσει προς μια πλουραλιστική δημοκρατία. Αυτό είναι το δόγμα της Ένωσης, που υπονοείται εμμέσως στο παρόν ψήφισμα.

<SPEAKER ID=164 NAME="Πρόεδρος">
Αγαπητέ συνάδελφε, σας επισημαίνω ότι ο χρόνος της εισαγωγής σας είχε αφαιρεθεί, κατά συνέπεια είχατε τον λόγο επί τριάμισι λεπτά. Ωστόσο τα λεγόμενά σας ήταν ενδιαφέροντα, γι' αυτό δεν υπάρχει κανένα πρόβλημα.
<P>
.

<SPEAKER ID=165 LANGUAGE="FR" NAME="De Keyser">
Θα ήθελα απλώς να αναφέρω ότι, τρία χρόνια μετά από τον τυφώνα Mitch, μια νέα τραγωδία έπληξε την Κεντρική Αμερική με τον κυκλώνα Michelle. Έκτοτε, ας μην το ξεχνάμε, η περιοχή επλήγη από σεισμό, ξηρασία και πείνα. Εντούτοις, παρά τις εν λόγω καταστροφές, παρακολουθούμε την αργή αποκατάσταση της δημοκρατίας στις χώρες αυτές, γεγονός για το οποίο συμφωνεί ομόφωνα και η ευρωπαϊκή αντιπροσωπία, στην οποία συμμετείχα, που μόλις ολοκλήρωσε την επίσκεψή της στη Γουατεμάλα, στην Ονδούρα και στη Νικαράγουα. Το ίδιο καταμαρτυρεί και η ομαλή διεξαγωγή των πρόσφατων εκλογών στη Νικαράγουα. Συνεπώς θεωρώ ότι στο πλαίσιο αυτής της δημοκρατικής εξέλιξης, η δράση της ΕΕ ήταν αποφασιστική, γεγονός για το οποίο μπορούμε να είμαστε υπερήφανοι. Γι' αυτό ζητώ δύο πράγματα: πρώτον, να αυξηθεί το ύψος των πιστώσεων που διατίθενται για το σχέδιο ανασυγκρότησης της Κεντρικής Αμερικής, το οποίο ανέρχεται αυτή τη στιγμή σε 250 εκατομμύρια ευρώ για την περίοδο 1999-2002, καθώς οι νέες καταστροφές δεν είχαν ληφθεί υπόψη. Δεύτερον, να επανεξεταστεί η αναχρονιστική στάση της Ευρωπαϊκής Ένωσης απέναντι στην Κούβα. Η Κούβα υπέστη επίσης τεράστιες καταστροφές από το νέο αυτόν κυκλώνα, τον χειρότερο που αντιμετώπισε τα τελευταία πενήντα χρόνια, και αποτελεί σήμερα τη μόνη χώρα της Κεντρικής Αμερικής που δεν έχει συνάψει συμφωνία συνεργασίας με την Ευρωπαϊκή Ένωση και που, παρά την κρίσιμη κατάσταση στην οποία βρίσκεται, δεν μπορεί να υπολογίζει παρά μόνο στην ανθρωπιστική βοήθεια και τη βοήθεια έκτακτης ανάγκης.
<P>
Έτσι, όσον αφορά την Κούβα, θα μπορούσα να χαριτολογήσω ελαφρώς ζητώντας σας να μην είστε πιο θρήσκοι κι από τον Πάπα, καθώς γνωρίζετε ότι ο ίδιος δεν δίστασε στην επιλογή του, ωστόσο η τραγική κατάσταση της χώρας δεν επιτρέπει χαμόγελα. Με πιο σοβαρή διάθεση τώρα όμως θα σας πω το εξής: "ας μην αναγνωρίζουμε λάθος εχθρό" . Ο εχθρός δεν είναι πλέον ο κομμουνισμός αλλά η τρομοκρατία, η οποία γεννιέται μέσα στη δυστυχία. Η δημοκρατία δεν οικοδομείται εκεί που υπάρχει πείνα. Η Κούβα συνιστά σημαντικό, ουσιαστικό μάλιστα, στοιχείο της εν εξελίξει διαδικασίας ολοκλήρωσης και ειρήνευσης στην Κεντρική Αμερική.
<P>
Ζητώ λοιπόν από το Συμβούλιο να δώσει αμέσως εντολή στην Επιτροπή ώστε να ξεκινήσει και πάλι τις δημοκρατικές συζητήσεις συνεργασίας με την Κούβα, στο πλαίσιο όμως του απόλυτου σεβασμού των ευρωπαϊκών δημοκρατικών αξιών που δεν ανέχονται δύο μέτρα και δύο σταθμά.

<SPEAKER ID=166 LANGUAGE="ES" NAME="Gonzαlez Αlvarez">
Κύριε Πρόεδρε, είναι αρκετά λυπηρό το γεγονός ότι αυτά τα απογεύματα της συζήτησης των επειγόντων σχεδόν πάντα πρέπει να ζητάμε και πάλι βοήθεια για καταστροφές που πλήττουν συνήθως τις πιο φτωχές χώρες.
<P>
Τόσο η αντιπροσωπεία που - όπως είπε ο κ. Garcνa Margallo - επισκέφθηκε την Κούβα και το Ελ Σαλβαδόρ όσο και η αντιπροσωπεία που ταξίδεψε αργότερα στην Ονδούρα και τη Νικαράγουα μπόρεσαν να δουν την κατάσταση στην οποία βρίσκονται οι χώρες αυτές. Πρόκειται για μια θλιβερή κατάσταση. Κανείς δεν θα έλεγε ότι η Κούβα βρίσκεται σε θλιβερή κατάσταση· ασφαλώς είναι πολλά τα προβλήματα που πρέπει να επιλύσει, αλλά δεν υπάρχει τίποτα το θλιβερό σε αυτήν και όποιος ταξιδεύει στην Κούβα μπορεί να το διαπιστώσει.
<P>
Εν πάση περιπτώσει, κύριε Πρόεδρε, πιστεύω ότι πρέπει να συγχαρούμε την Ευρωπαϊκή Επιτροπή για τη γρήγορη αντίδρασή της ενώπιον αυτής της καταστροφής. Πρέπει να χαιρετίσουμε επίσης το γεγονός ότι στην Κούβα δεν υπήρχαν τόσα θύματα χάρη στην ταχύτατη και πολύ καλή οργάνωση που επέδειξαν οι αρχές κατά την παροχή βοήθειας στον πληθυσμό, ακόμα και στους τουρίστες. Μερικοί ισπανοί τουρίστες δήλωσαν στην τηλεόραση ότι έτυχαν άριστης μεταχείρισης σε μια κατάσταση έκτακτης ανάγκης σαν αυτή.
<P>
Εγώ ήμουν πολύ ικανοποιημένη για το γεγονός ότι είχε εξαφανιστεί από την παράγραφο 4 η τελευταία φράση, που είναι μια προσθήκη της τελευταίας στιγμής. Επειδή αυτό που καταδικάζουν στην Κούβα οι μη κυβερνητικές οργανώσεις, η εκκλησία και έως και οι αντιπρόσωποι της Ευρωπαϊκής Ένωσης, αυτό που καταδικάζουν ακόμα και οι διαφωνούντες είναι ότι υπάρχει μια κοινή θέση που εμποδίζει μια ομαλή σχέση με την Κούβα σαν αυτή που υπάρχει με τις υπόλοιπες χώρες.
<P>
Είναι αρκετά λυπηρό για την Ευρωπαϊκή Ένωση το γεγονός ότι η Κούβα είναι η μόνη χώρα της Λατινικής Αμερικής που δεν έχει συμφωνία συνεργασίας.
<P>
Γνωρίζουμε ότι όταν εγκρίνεται εδώ ένα ψήφισμα σαν αυτό, πρέπει να αποτελεί αντικείμενο πλειοψηφικής συναίνεσης. Αν είναι αλήθεια ότι υπήρξε συμφωνία να συμπεριληφθεί αυτή η φράση, καλώς· αλλά, ασφαλώς, αυτό για το οποίο πρέπει να λυπόμαστε είναι που δεν υπάρχει συμφωνία συνεργασίας με την Κούβα, γιατί από τη χώρα αυτή πρέπει να απαιτούμε τα ίδια που απαιτούμε από τις υπόλοιπες χώρες.
<P>
Χθες συζητήθηκε εδώ αυτό το ζήτημα και φάνηκε ότι ούτε από την Τουρκία ούτε από το Μαρόκο ούτε από ένα σημαντικό μέρος των χωρών της Λατινικής Αμερικής ζητάμε να λάβουν μέτρα πριν καταλήξουμε σε συμφωνία. Το ζητάμε μόνο από την Κούβα. Αυτή είναι η διαφορά. Και αυτό μπόρεσε να διαπιστωθεί εδώ, κύριε Πρόεδρε. Για το λόγο αυτό, αν όντως πρέπει να συμπεριληφθεί η φράση, ας συμπεριληφθεί, αλλά είναι λυπηρό που η Κούβα είναι η μόνη χώρα από την οποία ζητείται η τήρηση αυτών των όρων.

<SPEAKER ID=167 LANGUAGE="FR" NAME="Isler Bιguin">
Κύριε Πρόεδρε, κυρία Επίτροπε, εξ ονόματος της Ομάδας των Πρασίνων/Ευρωπαϊκής Ελεύθερης Συμμαχίας, θα ήθελα επίσης να εκφράσω την αλληλεγγύη μας προς τους λαούς της Ονδούρας, της Νικαράγουα και της Κούβας οι οποίοι επλήγησαν σοβαρά από το πέρασμα του καταστροφικού κυκλώνα Michelle. Μετά τον τυφώνα Iris στις 8 Οκτωβρίου, ή τον τυφώνα Mitch, που είναι ακόμη χαραγμένος στη μνήμη μας, ο τυφώνας αυτός συνιστά μέρος του μεγάλου καταλόγου φυσικών καταστροφών που πλήττουν τακτικά κάποιες ήδη ευάλωτες ζώνες προσθέτοντας στη φτώχεια την απόγνωση. Οι καταστροφές αυτές, που έχουν χαρακτηριστεί φυσικές, μας υπενθυμίζουν για μια ακόμη φορά ότι οι κλιματικές αλλαγές και η μη αειφόρος ανάπτυξη οξύνουν και θα οξύνουν ακόμη περισσότερο στο μέλλον τις ήδη σημαντικές καταστροφικές συνέπειες.
<P>
Αν και η Ευρωπαϊκή Ένωση μπορεί να εκφράζει την ικανοποίησή της για τη βοήθεια που παρέχει στην Ονδούρα και τη Νικαράγουα, θα πρέπει επίσης να διαπιστώσει ότι η Κούβα παραμένει εντελώς αποκλεισμένη από αυτή την ένδειξη αλληλεγγύης. Η Κούβα, η οποία αντιμετώπισε τη μεγαλύτερη θεομηνία των τελευταίων πενήντα ετών, δεν μπορεί να επωφεληθεί από τη βοήθειά μας διότι είναι η μόνη χώρα της Κεντρικής Λατινικής Αμερικής που εξαιρείται από τη συμφωνία συνεργασίας με την Ένωση. Το θέμα αυτό δεν είναι πλέον επίκαιρο, και εναπόκειται σε εμάς να διατυπώσουμε εκ νέου την αναγκαιότητα να συνάψουμε τάχιστα μια συμφωνία συνεργασίας με την Κούβα, στη βάση μιας βιώσιμης οικολογικής ανάπτυξης, αλλά και να αναθεωρήσουμε τη θέση της Ευρωπαϊκής Ένωσης.
<P>
Εμείς υποστηρίζουμε την ίση αντιμετώπιση όλων των χωρών, κανόνα από τον οποίο η Κούβα εξαιρείται εντελώς. Επιπλέον, εξαιτίας του εμπορικού αποκλεισμού που έχει επιβάλει η Αμερική, η νήσος δεν μπορεί να αγοράσει τα τρόφιμα και τα φάρμακα που χρειάζεται απαραιτήτως ο λαός της Κούβας. Τα φαρμακεία είναι άδεια και τα νοσοκομεία αντιμετωπίζουν γενική έλλειψη. Δεν θα μπορούσαμε να ανεχθούμε μια κατάσταση που στερεί από έναν ολόκληρο λαό τη βοήθεια την οποία - αντιθέτως - λαμβάνουν οι λαοί των όμορων χωρών που έχουν πληγεί από τις ίδιες καταστροφές. Προκειμένου να αλλάξει αυτή η κατάσταση, θα πρέπει επίσης να υποστηρίξουμε την αίτηση άρσης του εμπορικού αποκλεισμού της Κούβας.

<SPEAKER ID=168 LANGUAGE="ES" NAME="Martνnez Martνnez">
Κύριε Πρόεδρε, η πρώτη μας αντίδραση είναι τα ειλικρινή μας συλλυπητήρια προς τις οικογένειες και τα χωριά των θυμάτων, αλλά αμέσως μετά πρέπει να επαναλάβουμε την υπόσχεσή μας για αλληλεγγύη με τις χώρες που επλήγησαν, φροντίζοντας αυτή η αλληλεγγύη να μεταφραστεί σε άμεσες, γενναιόδωρες και αποτελεσματικές δράσεις.
<P>
Τον πρώτο λόγο τον είχε το Ευρωπαϊκό Γραφείο Ανθρωπιστικής μας Βοήθειας και φαίνεται ότι η Επιτροπή ενήργησε με την απαραίτητη ταχύτητα μέσω του εν λόγω Γραφείου. Δεν θα πρέπει, όμως, να σταματήσει εδώ η δράση της Ευρωπαϊκής Ένωσης, αλλά η συμμετοχή μας θα πρέπει να είναι σημαντική στην ανοικοδόμηση όλων αυτών που καταστράφηκαν ή υπέστησαν ζημιές από τον κυκλώνα Michelle.
<P>
Μεγάλο μέρος των προσπαθειών μας θα ενταχθεί στο σχέδιο ανοικοδόμησης της Κεντρικής Αμερικής, καθώς και στο πλαίσιο των συμφωνιών που διατηρεί η Ευρωπαϊκή Ένωση με την Ονδούρα και τη Νικαράγουα. Και εδώ ακριβώς σκοντάφτουμε στη θλιβερή απουσία μιας παρόμοιας συμφωνίας με τη Δημοκρατία της Κούβας. Πρόκειται για κάτι που έχουμε καταδικάσει επανειλημμένως. Δεν είναι λογικό που η Κούβα, η οποία, μεταξύ άλλων, έχει τα κράτη μέλη της Ευρωπαϊκής Ένωσης ως βασικό οικονομικό, εμπορικό, τουριστικό και άλλο συνομιλητή της, είναι η μόνη χώρα της Λατινικής Αμερικής με την οποία η Ένωση δεν έχει συνάψει συμφωνία συνεργασίας. Για το λόγο αυτό, στη σημερινή περίσταση η Ευρωπαϊκή Ένωση περιορίζεται να δράσει σχεδόν αποκλειστικά στο πλαίσιο της ανθρωπιστικής βοήθειας και της βοήθειας έκτακτης ανάγκης.
<P>
Από το βήμα αυτό ζητάμε από την Επιτροπή να επιδείξει μεγάλη ευελιξία κατά την ερμηνεία της καταλληλότητας των σχεδίων τα οποία, μαζί με αυτό το είδος βοήθειας, συμβάλλουν επίσης στην αντιμετώπιση των ζημιών και στην ανοικοδόμηση των κλάδων που έχουν πληγεί περισσότερο στο νησί εξαιτίας των επιπτώσεων του κυκλώνα.
<P>
Επείγει να αναμορφωθεί η - σήμερα απηρχαιωμένη, έως και αντιπαραγωγική - κοινή θέση της Ευρωπαϊκής Ένωσης για την Κούβα σε σχέση με τους στόχους που επιθυμούσε να επιδιώξει όταν θεσπίστηκε το 1996, δηλαδή την πρόοδο και την ευημερία του κουβανέζικου λαού. Θα επιθυμούσα και εγώ η παράγραφος που προστέθηκε από την Ομάδα του Ευρωπαϊκού Λαϊκού Κόμματος να είχε σκοπό να ζητήσει από την Κούβα ό,τι ζητείται και από τις υπόλοιπες χώρες με τις οποίες συνεργάζεται η Ευρωπαϊκή Ένωση. Εν πάση περιπτώσει, δεν πιστεύω ότι η θλιβερή κατάσταση οφείλεται τόσο στην κατάσταση που επικρατεί στην Κούβα όσο στον τρόπο με τον οποίο επιλέγουν κάποιοι να βλέπουν αποκλειστικά την Κούβα.
<P>
Κύριε Πρόεδρε, ελπίζουμε ότι ο χωρίς προϋποθέσεις και χωρίς αποκλεισμό κανενός θέματος από την ημερήσια διάταξη διάλογος, ο οποίος φαίνεται ότι έχει αρχίσει πάλι με τη συνάντηση αυτής της Δευτέρας στη Νέα Υόρκη μεταξύ του Προέδρου του Συμβουλίου και του κουβανού Καγκελάριου, θα αποφέρει σύντομα τους καρπούς του και θα οδηγήσει στην υπογραφή μιας συμφωνίας συνεργασίας, η οποία να ωφελεί την Κούβα και να επιτρέπει στην Ευρωπαϊκή Ένωση να δρα φυσιολογικά, με μεγαλύτερη αποτελεσματικότητα, αλλά και με μεγαλύτερη επιρροή στις σχέσεις της με τη χώρα αυτή.
<P>
Πλημμύρες στην Αλγερία

<SPEAKER ID=169 NAME="Bowis">
Κύριε Πρόεδρε, η Αλγερία υπήρξε μία ταραγμένη χώρα για πολλά χρόνια. Η φήμη και η εικόνα της στο εξωτερικό αμαυρώθηκαν από τη βία, τις σφαγές και τις καταπατήσεις των ανθρωπίνων δικαιωμάτων, αλλά αυτό δεν είναι τίποτε μπροστά στον πόνο και τα βάσανα του ίδιου του λαού της. Ένα εκατομμύριο άνθρωποι έχασαν τη ζωή τους στον αγώνα για την ανεξαρτησία και άλλοι 100 000 στις σημερινές συγκρούσεις μεταξύ ισλαμιστών μαχητών και στρατιωτικών για την απόκτηση της εξουσίας, καθώς και στους κόλπους της μειονοτικής κοινότητας των Βερβέρων που αναζητά την πολιτική και πολιτιστική της αναγνώριση.
<P>
Τώρα, στη χώρα αυτή, τα τέσσερα πέμπτα της οποίας - κατά ειρωνία της τύχης - ανήκουν στην έρημο της Σαχάρας, έχουμε την καταστροφική πλημμύρα στο Αλγέρι με τον αριθμό των θανάτων να ανέρχεται στους 1 000, καθώς συνεχίζεται το θλιβερό έργο αναζήτησης στη λάσπη και τα μπάζα. Η θεομηνία αυτή δεν ήταν η πρώτη. Το 1994, 30 000 άνθρωποι έμειναν άστεγοι στην περιοχή Tindouf, αλλά η διαφορά είναι ότι σε εκείνη την περίπτωση χάθηκαν επτά ζωές, ενώ αυτήν τη φορά 693 άνθρωποι πέθαναν ήδη και πάνω από 300 αγνοούνται, ενώ υπολογίζεται ότι περίπου 20 000 άνθρωποι δεν έχουν πια στέγη.
<P>
Είναι επείγον η Ευρωπαϊκή Ένωση να παίξει το ρόλο της παρέχοντας ανθρωπιστική βοήθεια. Υπάρχει σαφής ανάγκη για καταλύματα, τροφή, ιατρικές προμήθειες και ασφαλώς εκφράζω την ικανοποίησή μου για τα 750 000 ευρώ που δόθηκαν για το σκοπό αυτό στο πλαίσιο του ECHO, αλλά και την υπόσχεση να χορηγηθούν άλλα 225 εκατομμύρια ευρώ από την Ευρωπαϊκή Τράπεζα Επενδύσεων για το δίκτυο παροχής πόσιμου νερού.
<P>
Είναι επίσης απαραίτητος ο κατάλληλος βαρύς εξοπλισμός για την αντιμετώπιση ανάλογων καταστάσεων και, από ό,τι φαίνεται, ακόμη και τα φτυάρια και οι αξίνες δεν επαρκούν. Σίγουρα, από ό,τι φαίνεται, δεν υπάρχουν διαθέσιμα εκπαιδευμένα σκυλιά. Δεδομένης της θέσης της Αλγερίας σε σεισμογενή περιοχή, ασφαλώς θα ήταν φρόνιμο να υπάρχουν όλα αυτά για το μέλλον. Θέλω να ακούσω τις προτάσεις της Επιτροπής για να αντιμετωπιστεί αυτή η κατάσταση. Επίσης, είναι ανάγκη να εξεταστεί η πολιτική σφράγισης των αγωγών ομβρίων υδάτων ώστε να μην χρησιμοποιούνται για τρομοκρατικές δραστηριότητες που στην περίπτωση αυτή επιδείνωσε σαφώς την κατάσταση.

<SPEAKER ID=170 LANGUAGE="DE" NAME="Swoboda">
Κύριε Πρόεδρε, είμαστε κατάπληκτοι από τον μεγάλο αριθμό θυμάτων αυτής της πλημμύρας, και πιστεύω ότι είναι υποχρέωση της Ευρωπαϊκής Ένωσης, των μεμονωμένων κρατών μελών, της Επιτροπής να καταβάλει κάθε δυνατή προσπάθεια για να βοηθήσει τους πλημμυροπαθείς να αντιμετωπίσουν αυτή τη δύσκολη κατάσταση. Παρά το γεγονός ότι η Αλγερία βρίσκεται αρκετά νότια από τις δικές μας περιοχές, γνωρίζουμε ότι το χειμώνα κάνει κρύο και υπάρχουν πολλές βροχοπτώσεις. Είναι λοιπόν απαραίτητη η βοήθεια και πρέπει να καταβάλουμε κάθε δυνατή προσπάθεια για να απαλύνουμε τον πόνο τους και μάλιστα άνευ όρων. Αυτό δεν σημαίνει ότι δεν θα συνδέσουμε αυτή τη φοβερή καταστροφή και τη βοήθειά μας με την ελπίδα ότι η Αλγερία θα βρει έναν τρόπο να ενισχύσει πραγματικά τον διάλογο, που χρειάζεται, τον διάλογο δηλαδή μεταξύ όσων θέλουν την ειρήνη και την ελευθερία σ' αυτή τη χώρα. Ο αριθμός των θυμάτων που υπάρχουν στην Αλγερία, όχι μόνο κατά τη διάρκεια του πολέμου κατά των αποικιοκρατών, αλλά και τα τελευταία χρόνια και μήνες είναι τεράστιος. Οι πράξεις είναι τρομερές και είναι καιρός η κυβέρνηση και ο πρόεδρος αυτής της χώρας να βρουν έναν τρόπο να βγουν από την κρίση.
<P>
Πολλές ελπίδες έφερε η εκλογή του Bouteflika ως προέδρου, υπήρξαν ωστόσο και πολλές απογοητεύσεις τους τελευταίους μήνες, απογοήτευση για το γεγονός ότι υπάρχουν πολλά λόγια και λιγότερες πράξεις, απογοήτευση για το γεγονός ότι μιλούν από καθέδρας στο λαό και όχι με τους πολίτες. Τα τραγικά γεγονότα του Kabylei - μια επιτροπή στην Αλγερία τα εξέτασε και αποκάλυψε κυρίως τις αιτίες τους - πρέπει να είναι η αφορμή να αλλάξουν οι συνθήκες του διαλόγου, οι πολιτικές συνθήκες στην Αλγερία. Σε σχέση με τις αναταραχές στο Kabylei, οι οποίες επεκτάθηκαν και σ' ολόκληρη τη χώρα ή σε μεγάλο μέρος της χώρας, δεν είναι αλήθεια ότι αυτά τα πράγματα τα ξεκίνησαν κάποιοι αναρχικοί και άτομα που κατευθύνονταν από το εξωτερικό, αλλά η ίδια η αλγερινή επιτροπή διαπίστωσε ότι αιτία ήταν κυρίως η λανθασμένη συμπεριφορά των δυνάμεων ασφαλείας. Συνεπώς πρέπει να πάρουμε τα τραγικά γεγονότα των τελευταίων ημερών ως αφορμή για να καταβληθεί προσπάθεια στην Αλγερία να υπάρξει διαφορετική πολιτική, μια πολιτική η οποία προσανατολίζεται στην παροχή περισσότερων δυνατοτήτων, ευκαιριών και περισσότερων οικονομικών και κοινωνικών ευκαιριών στους πολίτες.
<P>
(Χειροκροτήματα)

<SPEAKER ID=171 LANGUAGE="ES" NAME="Gonzαlez Αlvarez">
Κύριε Πρόεδρε, όπως είπε ο κ. Swoboda, η Αλγερία είχε τιμωρηθεί ήδη αρκετά με τους θανάτους που υπάρχουν συνεχώς, κυρίως αθώων ανθρώπων, καθώς και με τη φτώχεια που πλήττει ένα τμήμα του πληθυσμού της. Για το λόγο αυτό, η καταστροφή αυτή έρχεται να επιδεινώσει την εν λόγω κατάσταση, με πάνω από 600 θύματα, όπως ειπώθηκε, και με πάνω από 20 000 άτομα που έχασαν κάθε μορφή στέγης.
<P>
Και σε αυτή την περίπτωση συγχαίρουμε στο ψήφισμα την Ευρωπαϊκή Επιτροπή για την άμεση αντίδρασή της, αλλά πιθανόν να ήταν απαραίτητη μια ειδική βοήθεια έκτακτης ανάγκης.
<P>
Είναι αλήθεια ότι το Ευρωπαϊκό Κοινοβούλιο συννομοθετεί όσον αφορά τον προϋπολογισμό με το Συμβούλιο και, ως εκ τούτου, το αποτέλεσμα είναι αυτό που καταφέραμε όλοι, το ξέρω, αλλά θλίβομαι βαθύτατα - κυρίως τα απογεύματα που δυστυχώς πρέπει να μιλάμε για τόσες καταστροφές - που δεν έχουμε ένα επαρκές κονδύλι για να καλύψει αυτές τις καταστροφές. Επειδή πάντα βρισκόμαστε στην ανάγκη να ζητιανεύουμε, να διεκδικούμε κάποια χρήματα για να τις αντιμετωπίσουμε.
<P>
Στη συγκεκριμένη περίπτωση του ψηφίσματος, ζητείται επίσης από την Ευρωπαϊκή Επιτροπή να στείλει εμπειρογνώμονες και τεχνικούς, οι οποίοι θα βοηθήσουν στην εκτίμηση των ζημιών και θα προσδιορίσουν τον τρόπο αποκατάστασης των καταστροφών.
<P>
Γνωρίζω ότι ζητάμε πολλά από την Ευρωπαϊκή Επιτροπή, αλλά είναι επίσης αλήθεια ότι το Ευρωπαϊκό Κοινοβούλιο είναι πολύ ευαίσθητο τόσο έναντι της κατάστασης των χωρών της Κεντρικής Αμερικής - όπως είπαμε και πριν - όσο και έναντι της κατάστασης των χωρών της Μεσογείου.
<P>
Θα πρέπει να ζητήσουμε - και από εμάς τους ίδιους - όπως ειπώθηκε τις προάλλες στην Επιτροπή Ανάπτυξης κατά τη συζήτηση για την ανοικοδόμηση του Αφγανιστάν (... αφού το καταστρέψαμε πρώτα...) η εν λόγω ανοικοδόμηση να μην σημαίνει μείωση πόρων για τις χώρες της Μεσογείου, της Λατινικής Αμερικής και της Αφρικής, που τόσο τους έχουν ανάγκη.

<SPEAKER ID=172 LANGUAGE="FR" NAME="Rod">
Κύριε Πρόεδρε, καταρχάς θα ήθελα να εκφράσω την αμέριστη αλληλεγγύη μου καθώς και την αλληλεγγύη της Ομάδας μου στο λαό της Αλγερίας, ο οποίος επλήγη και πάλι από μια μεγάλη δυστυχία. Εμείς, ως φίλοι του αλγερινού λαού, κυρίως στον αγώνα του για την ανεξαρτησία, λυπηθήκαμε για τις τραγικές συνέπειες των πλημμύρων στην Αλγερία.
<P>
Οι υλικές ζημιές, αλλά κυρίως οι ανθρώπινες απώλειες, θέτουν σε κίνδυνο την ανάπτυξη της χώρας και καταδεικνύουν τόσο τις διαρθρωτικές όσο και τις πολιτικές παραλείψεις από τις οποίες η χώρα υποφέρει τόσο!
<P>
Η καταστροφή αυτή φέρνει ακόμη μια φορά στο φως την ανικανότητα της αλγερινής κυβέρνησης: η κατασκευή κατοικιών και οδικών υποδομών σε ζώνες που πλημμυρίζουν και το εκούσιο κλείσιμο των υπονόμων, δήθεν για λόγους ασφαλείας, καταδεικνύουν την ουσιαστική ανευθυνότητα των διοικούντων. Σε αυτήν προστίθενται περιστατικά διαφθοράς και πιστώσεων που παραμένουν αναξιοποίητες εν γνώσει των αρμοδίων.
<P>
Η κυβέρνηση απέτυχε στην πρώτη της αποστολή: στην ικανοποίηση του γενικού συμφέροντος. Οι ανάγκες και η ασφάλεια του λαού δεν διασφαλίστηκαν σε καμία περίπτωση. Συνεπώς, είναι χρέος μας να καλέσουμε τις αλγερινές αρχές να διορθώσουν γρήγορα τα λάθη που διέπραξαν κατά το παρελθόν. Η κατάσταση αυτή δεν πρέπει σε καμία περίπτωση να επαναληφθεί, ούτε στην Αλγερία ούτε αλλού. Πρέπει να πάψουμε πια να ανεχόμαστε συμπεριφορές ανεύθυνες, κερδοσκοπικές ή ένοχες οι οποίες θέτουν σε κίνδυνο τη ζωή των πολιτών.

<SPEAKER ID=173 LANGUAGE="DE" NAME="Posselt">
Κύριε Πρόεδρε, κάποιοι μπορεί να αναρωτιούνται γιατί ασχολούμαστε με τις πλημμύρες στην Αλγερία, όσο μεγάλη έκταση και αν έχουν. Πραγματικά αυτή τη στιγμή υπάρχει έντονη συζήτηση για ζητήματα ευαισθησίας. Πρόσφατα σε μια μεγάλη εκδήλωση στη Νυρεμβέργη ένας από τους εξέχοντες γερμανούς επιστήμονες ανατολικών σπουδών παραπονιόταν ότι σε κάποιες περιοχές του ισλαμικού κόσμου υπήρχε αδιαφορία για τα τρομερά γεγονότα της Νέας Υόρκης. Του απάντησα τότε ότι και εμείς δείξαμε αδιαφορία στα γεγονότα της Τσετσενίας, όπου δολοφονήθηκαν πάνω από 100 000 άτομα, ή του Ιράκ, όπου πέθαναν από πείνα πάνω από 100 000 άτομα και κυρίως παιδιά. Στην πράξη υπάρχει κάτι σαν μερική ευαισθησία που διαχωρίζεται ανάλογα με την κουλτούρα και τις περιοχές του κόσμου.
<P>
Συνεπώς πρέπει να φροντίσουμε να συμπάσχουμε με τους μουσουλμάνους και άραβες εταίρους, όταν πλήττονται από τέτοιες καταστροφές, για να μην μπορούν οι τρομοκράτες - όπως ήταν ο στόχος της 11ης Σεπτεμβρίου - να στρέφουν τον ένα πολιτισμό κατά του άλλου και να δημιουργούν πράγματι αντιπαράθεση πολιτισμών. Οι νεκροί της Αλγερίας είναι και αυτοί δικοί μας νεκροί. Οι άστεγοι της Αλγερίας είναι και αυτοί δικοί μας άστεγοι. Όταν μιλούμε στην οικονομία για το παγκόσμιο χωριό, πρέπει να μιλούμε και για ένα παγκόσμιο χωριό της συμπόνιας και της αλληλεγγύης.
<P>
Είναι λοιπόν καθήκον της Ευρωπαϊκής Ένωσης να παρέχουμε μαζική ανθρωπιστική βοήθεια σε όσους βρίσκονται μπροστά στην πόρτα μας, στους εταίρους μας στη Μεσόγειο, στον αραβικό κόσμο, με τον οποίο πρέπει να συνεργαστούμε στενότερα από ποτέ, και να φροντίσουμε να ωθηθεί η Αλγερία προς μια ισχυρότερη θέση από την οποία θα μπορέσει να βοηθήσει τον εαυτό της πρισσότερο απαό,τι μέχρι σήμερα. Πρωταρχικός στόχος μας πρέπει να είναι η αρωγή για την αυτοβοήθεια, εκτός αυτού όμως στόχος μας πρέπει να είναι να βοηθήσουμε τώρα άμεσα και συγκεκριμένα τα θύματα αυτής της καταστροφής, όχι μόνο οικονομικά, ούτε μόνο με μια μεγάλη επιταγή, αλλά και καθιστώντας τους σαφές ότι το πεπρωμένο τους είναι ένα πεπρωμένο που βρίσκεται κοντά στις καρδιές των Ευρωπαίων και μας αφορά σαν να ήταν δικό μας.

<SPEAKER ID=174 NAME="Διαμαντοπούλου">
Κύριε Πρόεδρε, θα ήθελα να ευχαριστήσω τα μέλη του Κοινοβουλίου για τα ευγενικά τους λόγια σχετικά με το ECHO και θα μεταφέρω τα συγχαρητήριά τους στον κ. Nielson, τον αρμόδιο Επίτροπο.
<P>
Πρώτον, όσον αφορά τον τυφώνα Michelle, η Επιτροπή παρακολουθεί από κοντά τις επιπτώσεις του στην Κεντρική Αμερική, στην περιοχή της Καραϊβικής, από την έναρξη της κρίσης, σε συνεργασία με τους εμπειρογνώμονες και τους εταίρους μας σε αυτόν τον τομέα. Ο τυφώνας Michelle άρχισε στις 29 Οκτωβρίου ως τροπική καταιγίδα στη βόρεια ακτή της Νικαράγουας και της Ονδούρας, όπου προξένησε σοβαρές πλημμύρες. Τα συστήματα επικοινωνίας απέδειξαν την αποτελεσματικότητά τους, καθώς ήταν τα μόνα συστήματα εν λειτουργία που επέτρεψαν μία γρήγορη εκτίμηση της κατάστασης σε περιοχές με δύσκολη πρόσβαση όπως η Moskita. Την 1η Νοεμβρίου, το ECHO ξεκίνησε συζητήσεις με τις ΜΚΟ που βρίσκονται επί τόπου για την οργάνωση συστημάτων έκτακτης ανάγκης, ιδίως στην περιοχή Moskita στην Ονδούρα και στη Νικαράγουα - τις περιοχές που δέχτηκαν το ισχυρότερο πλήγμα.
<P>
Στις 4 Noεμβρίου, η Michelle μεταβλήθηκε σε τυφώνα ο οποίος διέσχισε την Κούβα και άγγιξε την Τζαμάικα. Ευτυχώς, οι τοπικές αρχές είχαν λάβει έγκαιρα μέτρα εκκένωσης. Οι υπηρεσίες του ECHO αποφάσισαν να παράσχουν χρηματοδότηση μετά την ολοκλήρωση μιας αρχικής εκτίμησης των ζημιών που προκλήθηκαν από τον τυφώνα στην Κούβα.
<P>
Η απόφαση αυτή για τη χορήγηση 1 050 000 ευρώ θα πρέπει να εγκριθεί έως το τέλος αυτής της εβδομάδας και θα καλύψει την περιοχή Moskita στην Ονδούρα και τη Νικαράγουα, την Κούβα και την Τζαμάικα. Η απόφαση θα αφορά κυρίως την απομάκρυνση όσων κινδυνεύουν, την παροχή βοήθειας σε τρόφιμα για την Ονδούρα, παροχή προσωρινών καταλυμάτων στην Τζαμάικα και τη διανομή νερού, πακέτων υγιεινής και υγείας σε όλες τις χώρες.
<P>
Ορισμένοι βουλευτές έθεσαν δύο κύρια ζητήματα. Το ένα αφορά τη Νικαράγουα. Θα ήθελα να σας διαβεβαιώσω ότι όλοι οι διανεμόμενοι πόροι παρακολουθούνται τακτικά και δεν έχουν διαπιστωθεί παρατυπίες μέχρι στιγμής. Αυτή ήταν η εκτίμηση της αντιπροσωπείας του Κοινοβουλίου που επισκέφθηκε τη Νικαράγουα.
<P>
Το δεύτερο σχόλιο αφορούσε την Κούβα. Μερικοί επιθυμούσαν την αναθεώρηση της Κοινής Θέσης της ΕΕ για την Κούβα, που ανακοινώθηκε στις 25 Ιουνίου 2001. Εξακολουθεί, όμως, να λέγεται ότι η Κούβα δεν έχει λάβει καθόλου ανθρωπιστική βοήθεια μέχρι τώρα. Στην πραγματικότητα, η Κούβα έλαβε περίπου 125 περίπου εκατομμύρια ευρώ σε βοήθεια από το 1993, κυρίως ανθρωπιστικής μορφής, ενώ επωφελήθηκε και από το πρόγραμμα επισιτιστικής ασφάλειας και από μερικά κονδύλια του προϋπολογισμού για την παροχή βοήθειας. Προς το παρόν, όμως, η γραμμή που ακολουθεί η Επιτροπή είναι εκείνη που προτάθηκε στην τελευταία Κοινή Θέση της Ευρωπαϊκής Ένωσης στην οποία αναφέρθηκα ήδη.
<P>
Όσον αφορά την Αλγερία, η κατάσταση σε αυτή τη χώρα είναι πολύ περίπλοκη. Υπάρχουν πολλά προβλήματα, αλλά θα αναφερθώ μόνο στο πρόβλημα των πλημμυρών του περασμένου Σαββατοκύριακου.
<P>
Η Ευρωπαϊκή Επιτροπή παρακολουθεί την κατάσταση με μεγάλη προσοχή και ανησυχία. Ο Πρόεδρος Prodi απέστειλε μήνυμα στον Πρόεδρο Bouteflika για να εκφράσει την αλληλεγγύη της Ευρωπαϊκής Ένωσης προς τα θύματα των πλημμυρών στη χώρα. Έτσι, η Επιτροπή, κινήθηκε γρήγορα μέσω του γραφείου ανθρωπιστικής βοήθειας ανταποκρινόμενη στις πλημμύρες.
<P>
Ελήφθη μία απόφαση χορήγησης 758 800 ευρώ για ανθρωπιστική βοήθεια σύμφωνα με την πρωτοβάθμια διαδικασία κατεπείγοντος για να συμβάλουμε στην αντιμετώπιση των επειγουσών αναγκών των θυμάτων. Οι πόροι χρησιμοποιούνται ήδη για ένα φάσμα μέτρων υποστήριξης που συμπεριλαμβάνουν προσωρινά καταλύματα, κλίνες, ρούχα και κουβέρτες, νερό, υγιεινή και ιατρική βοήθεια. Οι ανθρωπιστικές επιχειρήσεις που χρηματοδοτούνται σύμφωνα με αυτήν την απόφαση θα υλοποιηθούν από τη Διεθνή Ομοσπονδία των Εταιρειών Ερυθρού Σταυρού και Ερυθράς Ημισελήνου και δύο ΜΚΟ - τους Γιατρούς του Κόσμου και τους Γιατρούς Χωρίς Σύνορα.
<P>
Με αυτές τις αποφάσεις για τον τυφώνα Michelle και τις πλημμύρες στην Αλγερία, η Επιτροπή υπογραμμίζει την αποφασιστικότητά της να καλύπτει τις ανάγκες των θυμάτων ανθρωπιστικών καταστροφών, όποτε συμβαίνουν.

<SPEAKER ID=175 NAME="Πρόεδρος">
Ευχαριστώ πολύ, κυρία Επίτροπε.
<P>
Η κοινή συζήτηση έληξε.
<P>
Η ψηφοφορία θα διεξαχθεί στις 18.30.

<CHAPTER ID=12>
Εμπόριο ελαφρών όπλων
<SPEAKER ID=176 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακολούθων προτάσεων ψηφίσματος:
<P>
B5-0723/2001 του βουλευτού Swoboda, εξ ονόματος της Ομάδας του Ευρωπαϊκού Σοσιαλιστικού Κόμματος, σχετικά με τα φορητά όπλα,
<P>
B5-0729/2001 των βουλευτών Morgantini και Brie, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς/Αριστεράς των Πρασίνων των Βορείων Χωρών, σχετικά με τον έλεγχο των διεθνών μεταφορών όπλων και της μεσιτείας όπλων.
<P>
B5-0730/2001 των βουλευτών Maes, McKenna και Schroedter, εξ ονόματος της Ομάδας των Πρασίνων/Ευρωπαϊκής Ελεύθερης Συμμαχίας, σχετικά με τον έλεγχο των διεθνών μεταφορών όπλων και της μεσιτείας όπλων.

<SPEAKER ID=177 LANGUAGE="FR" NAME="Isler Bιguin">
Κυρία Επίτροπε, κύριε Πρόεδρε, όπως ακριβώς υπάρχουν κάποιες εστίες συγκρούσεων μικρής γεωγραφικής έκτασης και τηλεοπτικής εμβέλειας, έτσι υπάρχουν και ορισμένες κατηγορίες όπλων, τα αποκαλούμενα "ελαφρά όπλα" , οι οποίες επίσης χαρακτηρίζονται από "μικρό νομοθετικό και οικονομικό εύρος" , δηλαδή καλύπτονται ανεπαρκώς από τη νομοθεσία και κοστίζουν λίγο. Πώς είναι δυνατόν λοιπόν να μας προκαλεί έκπληξη το γεγονός ότι τα όπλα αυτής της κατηγορίας εξακολουθούν να συντηρούν τη φλόγα στις ξεχασμένες εστίες συγκρούσεων; Κι όμως, ακόμη κι αν δεν υπήρχε η φτώχεια να μας τις κρύβει, και μόνο ο αριθμός των θυμάτων τους θα έπρεπε να μας ανησυχήσει.
<P>
Ωστόσο, το πρόγραμμα δράσης των Ηνωμένων Εθνών καλλιέργησε μια διεθνή συνείδηση όσον αφορά τη συγκράτηση και τη ρύθμιση της μεταφοράς, της διακίνησης, καλύτερα, αυτών των ελαφρών όπλων που είναι υπεύθυνα για βαρύτατες ανθρώπινες απώλειες. Το ισχύον διεθνές πλαίσιο, με τη στρατιωτική συμμαχία στο Αφγανιστάν και τη διεθνή καταπολέμηση της τρομοκρατίας, ενισχύει περαιτέρω την ανάγκη να συμμεριστούμε και να στηρίξουμε αυτό το εθελοντικό και πρωτοποριακό βήμα των Ηνωμένων Εθνών.
<P>
Η Ευρώπη της άμυνας, των εθνικών επιτελείων, δεν θα μπορούσε να συνιστά τη μόνη στρατιωτική έκφανση καταπολέμησης της μάστιγας αυτής. Η εν λόγω καταπολέμηση θα πρέπει να εδράζεται σε μια Ευρώπη της πρόληψης και του ελέγχου του εμπορίου όπλων, με οπλοστάσιο ένα δεσμευτικό νομοθετικό πλαίσιο το οποίο να στοχεύει όλες τις βαθμίδες αυτής της βιομηχανίας. Η μεσιτεία όπλων, οι άδειες εξαγωγής και κατοχής, όπως και οι αστυνομικές διαδικασίες έκδοσης και συνεργασίας, πρέπει να βρίσκονται στο στόχαστρο της νομοθεσίας μας και να αποτελούν αντικείμενο μιας κοινοτικής διαδικασίας εναρμόνισης.
<P>
Αντί να προσπαθούμε να παρέμβουμε στις συρράξεις που πυροδοτούνται, δεν θα ήταν καλύτερο να τις προλαμβάνουμε; Η νομοθετική δομή της σημερινής Ένωσης επιτρέπει ακόμη κάτι τέτοιο, όσο η στρατιωτική της πτυχή βρίσκεται υπό διαμόρφωση. Ας αδράξει λοιπόν η Ευρώπη την ευκαιρία στο θέμα αυτό.

<SPEAKER ID=178 LANGUAGE="EN" NAME="Van Orden">
Κύριε Πρόεδρε, μάλλον δικαιολογημένα ανησυχούμε για τη διάδοση φορητών όπλων και ελαφρού οπλισμού, ιδιαίτερα για το παράνομο εμπόριο και την ανεξέλεγκτη διακίνηση αυτών των όπλων. Δεν είμαι βέβαιος για ποιό λόγο αποφάσισε το Κοινοβούλιο να προωθήσει ένα επείγον ψήφισμα τη συγκεκριμένη χρονική στιγμή, εκτός αν επιθυμεί να συμβάλει με χρήσιμο τρόπο στο πλαίσιο της σημερινής διεθνούς κρίσης, της συνεχούς απειλής που θέτουν τα όπλα τα οποία βρίσκονται στην κατοχή τρομοκρατών ή των συνεπειών της μεγάλης συσσώρευσης όπλων στα χέρια των Ταλιμπάν στο Αφγανιστάν. Τα θέματα αυτά μνημονεύονται εν παρόδω στην πρόταση ψηφίσματος που περιέχει πολλά χρήσιμα στοιχεία.
<P>
Για πολλά χρόνια, εργάστηκα για να ξεπεραστεί το πρόβλημα των ναρκών κατά προσωπικού, αλλά πάντα προσπαθούσα να επικεντρώσω την προσοχή στους πραγματικούς ενόχους που χρησιμοποιούν τέτοια όπλα αδιακρίτως και ανεύθυνα. Συνήθως, επρόκειτο για ένοπλες ανταρτικές ομάδες σε αναπτυσσόμενες χώρες που δεν ενδιαφερόταν για την ανθρώπινη ζωή και οι προμηθευτές τους ήταν μη δυτικές χώρες.
<P>
Είναι σημαντικό, επομένως, όταν εξετάζουμε το θέμα των ελαφρών όπλων, να προσέχουμε ώστε να μην μας γίνονται υπερβολικά έμμονη ιδέα οι δικές μας αρχές ή η βιομηχανία: αυτοί είναι οι εύκολοι στόχοι. Αντααυτού, πρέπει να εστιάζουμε την προσοχή μας σε τρομοκρατικές ομάδες και άλλα εγκληματικά στοιχεία που έχουν στη διάθεσή τους αποθέματα όπλων ή συνεχίζουν να τα προμηθεύονται από διάφορες πηγές. Είναι σκανδαλώδες, για παράδειγμα, ότι υπήρξε για τόσο μεγάλο χρονικό διάστημα ανοχή για τα μεγάλα αποθέματα όπλων που βρίσκονταν στην κατοχή τρομοκρατικών οργανώσεων, όπως ο IRA σε ένα κράτος μέλος της ΕΕ, με σκοπό να μπορεί να απειλεί ή να πραγματοποιεί επιθέσεις εναντίον άλλου κράτους.
<P>
Σχετικά με το Αφγανιστάν, ευελπιστούμε ότι θα εγκατασταθεί εκεί πολύ σύντομα μία νόμιμη κυβέρνηση με δημοκρατικές βλέψεις που θα επιθυμεί να εμπλακεί θετικά στον πραγματικό κόσμο και να ξεκινήσει την ανάπτυξη μίας βιώσιμης οικονομίας και μίας καλύτερης ζωής για ολόκληρο το λαό της. Πρέπει, επίσης, να καταβληθούν προσπάθειες για να αφαιρεθούν τα όπλα από τα χέρια των Ταλιμπάν και να ενταχθούν ξανά οι πρώην πολεμιστές σε κάποιο είδος αποδεκτής κοινωνίας. Αυτό δεν ισχύει για τους τρομοκράτες.
<P>
Έχουν επιτευχθεί πολλά. Το ενδιαφέρον μας στο μέλλον σχετικά με τα ελαφρά όπλα πρέπει να εστιαστεί στην επισήμανση και την καταστροφή των όπλων που βρίσκονται στη διάθεση ανταρτών, τρομοκρατών και εγκληματιών, και στη διακοπή των γραμμών εφοδιασμού τους. Αυτός είναι ο τομέας στον οποίο πρέπει να επικεντρώσουμε τις προσπάθειες μας κατά τους επόμενους μήνες και τα επόμενα έτη.

<SPEAKER ID=179 LANGUAGE="EN" NAME="Newton Dunn">
Κύριε Πρόεδρε, πριν από δέκα χρόνια περίπου, στις αρχές της δεκαετίας του 1990, ταξίδεψα μέσω του περάσματος Khyber, ένα ταξίδι που μπορώ να συστήσω ανεπιφύλακτα σε όλους τους συναδέλφους - ίσως όχι αυτήν τη χρονική περίοδο. Στην κορυφή, υπάρχει ένα μικρό χωριό όπου μπορεί κανείς να αγοράσει φαγητό, νερό και "αναμνηστικά" . Τα "αναμνηστικά" είναι ναρκωτικά, Καλάσνικοφ και εκτοξευτές πυραύλων εδάφους-αέρος, όλα εγχώριας κατασκευής. Με τα χρήματα που είχα επάνω μου, υπολόγισα ότι μπορούσα να αγοράσω δέκα Καλάσνικοφ ή τρεις εκτοξευτές πυραύλων. Το μοναδικό πρόβλημα ήταν πώς θα τα περνούσα από το τελωνείο κατά την επιστροφή μου και έτσι δεν τα αγόρασα!
<P>
Προχωρώντας στις 10 Οκτωβρίου του τρέχοντος έτους, ο αμερικανός Αναπληρωτής Γραμματέας για τον Έλεγχο των Εξοπλισμών εκφώνησε ομιλία στα Ηνωμένα Έθνη στη Νέα Υόρκη. Χρησιμοποίησε προτάσεις που ηχούσαν υπέροχα, όπως "πρέπει να διπλασιάσουμε τις προσπάθειές μας για τη μη διάδοση και τον έλεγχο των εξοπλισμών" , "ολόκληρη η υφήλιος αντιμετωπίζει μία πρόκληση ασφάλειας!" Όμως, δεν είχε καμία πρόταση για τον έλεγχο των ελαφρών όπλων. Γιατί; Επειδή η εξαιρετικά ισχυρή και πλούσια οργάνωση που ονομάζεται Εθνική Ένωση Όπλων - ΕΕΟ - βοήθησε στην εκλογή της σημερινής διοίκησης που, επομένως, δεν θα αντιπαρατεθεί με αυτή.
<P>
Με τα γεγονότα της 11ης Σεπτεμβρίου και το μεγάλο ποσοστό δολοφονιών στις Ηνωμένες Πολιτείες Αμερικής, αναρωτιέμαι απλώς τι θα κοστίσει στην Αμερική η συνεργασία με τον υπόλοιπο κόσμο για αυτό το πρόβλημα. Η Ομάδα μου υποστηρίζει την πρόταση, επειδή αποτελεί ένα μικρό βήμα προς τη σωστή κατεύθυνση.

<SPEAKER ID=180 NAME="Ribeiro e Castro">
Κύριε Πρόεδρε, κυρία Επίτροπε, αγαπητοί συνάδελφοι, πρόκειται για ένα από τα πιο τρομακτικά προβλήματα που αντιμετωπίζουμε, σήμερα, στον κόσμο.
<P>
Η πρώτη παρατήρηση που θα ήθελα να κάνω είναι ότι η έκφραση "ελαφρά όπλα" είναι λανθασμένη διότι τα ελαφρά όπλα περιλαμβάνουν: βαριά μυδραλιοβόλα, εκτοξευτές κατευθυνόμενων βλημάτων, φορητούς εκτοξευτές οπλοβομβίδων, όλμους διαμετρήματος κάτω των 100 χιλιοστών. Μιλάμε επομένως για ένα τρομακτικό οπλισμό.
<P>
Και για να παραθέσω τα λόγια του Γενικού Γραμματέα των Ηνωμένων Εθνών, του Κόφι Ανάν, στη Διάσκεψη του πραγματοποιήθηκε τον περασμένο Ιούλιο, πρέπει να έχουμε πλήρη συνείδηση των ολέθριων αποτελεσμάτων που προκαλεί το σημερινό εμπόριο όπλων. Υπολογίζεται ότι υπάρχουν 500 εκατομμύρια όπλα στον κόσμο και, καθημερινά, τα όπλα αυτά σκοτώνουν κατά μέσο όρο πάνω από δέκα άτομα.
<P>
Είναι, επομένως, ένα ζήτημα που πρέπει να εξεταστεί σοβαρά από τα κράτη. Πιστεύω ότι πρόκειται για έναν τομέα όπου χαράζονται πιο καθαρά τα όρια της σοβαρότητας και της υποκρισίας. Εδώ και πολλά χρόνια υποστηρίζω ότι τα ζητήματα εξοπλισμών στη βιομηχανία και στο εμπόριο πρέπει να υπάγονται αποκλειστικά στην αρμοδιότητα του κράτους. Η οικονομία της αγοράς που εφαρμόζεται στον τομέα αυτό έχει τρομακτικές συνέπειες και όταν εκφράζουμε τη λύπη μας για το εμπόριο και τη μεσιτεία είναι αναγκαίο να λαμβάνουμε πιο σταθερά μέτρα όσον αφορά τον κρατικό έλεγχο της παραγωγής και του εμπορίου των εξοπλισμών αυτών.
<P>
Αλλά, δυστυχώς, και οι κυβερνήσεις δεν είναι πάντα αθώες. Σήμερα, στην Πορτογαλία, διεξάγεται μία εκστρατεία που προωθούν οι ιεραποστολικές καθολικές οργανώσεις και υποστηρίζεται από το πορτογαλικό τμήμα της Διεθνούς Αμνηστίας, η οποία εφιστά την προσοχή στη μάστιγα αυτή. Και γιατί οι ιεραποστολικές οργανώσεις; Διότι οι ιεραπόστολοι, κυρίως στην Αφρική, είναι εκείνοι που συχνά έρχονται περισσότερο σε επαφή με τις τρομακτικές συνέπειες αυτής της πραγματικότητας.
<P>
Δυστυχώς και η χώρα μου έχει διαπράξει σφάλματα στο θέμα αυτό - και όχι μόνο η Γαλλία, το Ηνωμένο Βασίλειο και χώρες της Ένωσης που αναφέρονται πολύ συχνά. Σύμφωνα με τα στοιχεία που ήρθαν στη δημοσιότητα, η Πορτογαλία πώλησε τη χρονιά που υπεγράφη ο κώδικας δεοντολογίας της Ευρωπαϊκής Ένωσης, το 1998, οπλισμό αξίας περίπου 9 εκατομμυρίων ευρώ, σε χώρες που έπρεπε να απαγορεύονται οι πωλήσεις όπλων. Όπως, για παράδειγμα, η Αγκόλα, η Αλγερία, η Κολομβία, το Ισραήλ, η Ιορδανία, το Κουβέιτ, η Σρι Λάνκα και η Τουρκία. Πώλησε οπλισμό αξίας περίπου 5 εκατομμυρίων ευρώ σε πάνω από έντεκα χώρες που θα έπρεπε, τουλάχιστο, να βρίσκονται υπό στενή παρακολούθηση.
<P>
Υποστηρίζουμε το ψήφισμα που υποβλήθηκε. Είναι ένα θέμα στο οποίο έχουν γίνει ορισμένα βήματα, αλλά πρέπει να πραγματοποιηθούν πιο αποφασιστικές πρόοδοι. Και είναι κυρίως απαραίτητο η Ευρωπαϊκή Ένωση να δώσει το παράδειγμα στον τομέα αυτό. Δεν μπορούμε να αφιερώνουμε την Πέμπτη μας χύνοντας "κροκοδείλια δάκρυα" για συγκρούσεις που το νόμιμο ή παράνομο εμπόριο αυτών των όπλων τροφοδοτεί συνεχώς.

<SPEAKER ID=181 NAME="Διαμαντοπούλου">
. Κύριε Πρόεδρε, η συσσώρευση αυτών των μικρών όπλων σε πολλά σημεία του πλανήτη δημιουργεί συνθήκες αποσταθεροποίησης και κρίσης και η Ευρωπαϊκή Ένωση έχει δεσμευθεί, στα πλαίσια των δυνατοτήτων της, να καταπολεμήσει αυτό το φαινόμενο. Στο πλαίσιο της κοινής δράσης της Ευρωπαϊκής Ένωσης για τα μικρά όπλα και τον ελαφρύ οπλισμό, προτείνεται η θέσπιση μιας σειράς μέτρων οικοδόμησης εμπιστοσύνης στα οποία συγκαταλέγονται και μέτρα για την βελτίωση της διαφάνειας. Η Ένωση υπόσχεται την παροχή χρηματοδοτικής και τεχνικής βοήθειας σε κράτη, διεθνείς οργανισμούς και μη κυβερνητικούς οργανισμούς που ζητούν στήριξη για τους σκοπούς αυτούς.
<P>
Η Ευρωπαϊκή Ένωση χαιρετίζει τα αποτελέσματα κατά την Διάσκεψη των Ηνωμένων Εθνών για το παράνομο εμπόριο μικρών όπλων και βεβαίως αναγνωρίζει, όπως ειπώθηκε και από τους κυρίους βουλευτές, ότι θα μπορούσαν τα αποτελέσματα να ήτανε πιο συγκεκριμένα, πιο σαφή. Πιστεύουμε όμως ότι και μόνο η διεξαγωγή αυτής της πρώτης διάσκεψης αποτελεί ένα σημαντικό βήμα. Χαιρετίζουμε ιδιαίτερα την απόφαση για τη διοργάνωση νέας διάσκεψης πριν από το 2006 ώστε μέχρι την ημερομηνία εκείνη να γίνει η εξέταση και αποτίμηση της προόδου που θα έχει επιτευχθεί.

<SPEAKER ID=182 NAME="Πρόεδρος">
Ευχαριστώ πολύ, κυρία Επίτροπε.
<P>
Η κοινή συζήτηση έληξε.
<P>
Η ψηφοφορία θα διεξαχθεί στις 18.30.
<P>
Όπως φαίνεται και στον φωτεινό μας πίνακα, ακολουθεί η έκθεση της κ. Lynne, την οποία η ημερήσια διάταξη προβλέπει για τις 17.30. Κηρύσσω λοιπόν τη διακοπή της συνεδρίασης για μερικά λεπτά.
<P>
(Η συνεδρίαση διακόπτεται στις 17.20 και συνεχίζεται στις 17.30)

<CHAPTER ID=13>
Ανακoίνωση του Πρoέδρoυ
<SPEAKER ID=183 NAME="Πρόεδρος">
Θα ήθελα να αναφέρω κάτι πολύ συγκεκριμένο: σήμερα, για πρώτη φορά, εάν δεν κάνω λάθος και εάν δεν απατάται το Σώμα, θα έχουμε την ευκαιρία να υπάρχουν στη διάθεσή μας δώδεκα καμπίνες, διότι λαμβάνοντας υπόψη την έκθεση αυτή και με την πρόσκληση που απηύθυνε η κ. εισηγήτρια, σήμερα θα έχουμε διερμηνεία στη νοηματική, που βρίσκεται εδώ δεξιά μου, όπως βλέπω, γεγονός που αποτελεί πράγματι ένα μικρό φόρο τιμής στην επικοινωνία μεταξύ του Κοινοβουλίου και των πολιτών της Ευρώπης, όποιοι και αν είναι.

<CHAPTER ID=14>
2003, Ευρωπαϊκό αΕτος των Ατόμων με Ειδικές Ανάγκες
<SPEAKER ID=184 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0377/2001) της κ. Lynne, εξ ονόματος της Επιτροπής Απασχόλησης και Κοινωνικών Υποθέσεων, για την πρόταση απόφασης του Συμβουλίου σχετικά με το 2003-Ευρωπαϊκό Έτος των Ατόμων με Ειδικές Ανάγκες (COM(2001) 271 - C5-0306/2001 - 2001/0116(CNS)).

<SPEAKER ID=185 LANGUAGE="EN" NAME="Lynne">
. (EN) Κύριε Πρόεδρε, καλωσορίζω το διερμηνέα της νοηματικής γλώσσας. Μακάρι να διαθέταμε διερμηνεία στη νοηματική σε όλες τις συζητήσεις μας, έτσι ώστε να διασφαλίζεται η δυνατότητα πρόσβασης όλων των ανθρώπων σε όλες τις εκθέσεις. Ο χρόνος κατά τον οποίο διεξάγεται αυτή η συζήτηση δεν είναι ο καταλληλότερος, καθώς τόσο λίγοι βουλευτές είναι παρόντες στην αίθουσα και, ακόμα σημαντικότερο, τόσο λίγοι θα ψηφίσουν αργότερα. Είναι πολύ σημαντικό να αποδεικνύουμε τη δέσμευσή μας απέναντι στα άτομα με ειδικές ανάγκες. Ο προγραμματισμός αυτής της έκθεσης στο τέλος της ημερήσιας διάταξης του Στρασβούργου δεν αποδεικνύει καμία δέσμευση.
<P>
Ανεξαρτήτως αυτού, ευχαριστώ την Επιτροπή για τη συνεργασία της κατά την εκπόνηση της έκθεσής μου και όλα τα υπόλοιπα μέλη της Επιτροπής Απασχόλησης και Κοινωνικών Υποθέσεων του Ευρωπαϊκού Κοινοβουλίου. Κατάφερα να ενσωματώσω κάποιες από τις τροπολογίες τους. Πιστεύω ότι αυτός είναι ένας από κύριους λόγους για τους οποίους δεν υπάρχουν νέες τροπολογίες σήμερα.
<P>
Το Ευρωπαϊκό Έτος των Ατόμων με Ειδικές Ανάγκες 2003 δεν πρέπει να αρκεστεί σε μεγαλοστομίες σχετικά με τα προβλήματα που αντιμετωπίζουν τα άτομα με ειδικές ανάγκες. Πρέπει να έχουμε συγκεκριμένα αποτελέσματα. Κατ' αρχάς, πρέπει πραγματικά να αποκολληθούμε από το ιατρικό πρότυπο της αναπηρίας και να προσεγγίσουμε το κοινωνικό της πρότυπο που βασίζεται στην ύπαρξη δικαιωμάτων. Πρέπει να διασφαλίσουμε την ένταξη των ατόμων με ειδικές ανάγκες στην κοινωνία, πρέπει να διασφαλίσουμε ότι ολόκληρη η νομοθεσία θα λάβει υπόψη τις ειδικές ανάγκες των ατόμων αυτών, είτε πρόκειται για άτομα σε αναπηρικές καρέκλες, για άτομα με διαταραχές όρασης, για άτομα με διαταραχές ακοής, για άτομα με μαθησιακές δυσκολίες, είτε πρόκειται για άτομα με ψυχικά προβλήματα. Όλοι οι πολίτες της ΕΕ θα έπρεπε να έχουν ίσα δικαιώματα. Ελπίζω ότι το 2003 - αν όχι νωρίτερα - θα εξασφαλίσουμε την πρόσβαση των ατόμων με ειδικές ανάγκες σε όλα τα κτίρια του Κοινοβουλίου - κάτι που αυτήν τη στιγμή δεν ισχύει - και την ευαισθητοποίηση όλων των κρατών μελών της ΕΕ σχετικά με τα προβλήματα που αντιμετωπίζουν τα άτομα με ειδικές ανάγκες.
<P>
Θα σας διηγηθώ μία ιστορία σχετικά με αυτό που συνέβη στη Jenny, η οποία προέρχεται από την εκλογική μου περιφέρεια και είναι η συντονίστρια του Χάρτη Πρόσβασης. Την προσκάλεσα στις ακροάσεις για το άρθρο 13 εναντίον των διακρίσεων. Χρησιμοποιεί αναπηρική καρέκλα. Καταρχάς, δεν μπορούσε να μπει στα κτίρια του Κοινοβουλίου στις Βρυξέλλες, χωρίς να περάσει από τις περιστρεφόμενες πόρτες, καθώς αρνήθηκαν να ανοίξουν τις διπλές πόρτες. Διαμαρτυρήθηκα. Ξεκλείδωσαν τις διπλές πόρτες, έβγαλαν το σχοινί που τις έδενε και 20 λεπτά αργότερα οι πόρτες ήταν κλειδωμένες και δεμένες ξανά.
<P>
Της κλείσαμε δωμάτιο σε ξενοδοχείο που παρείχε πρόσβαση σε άτομα με ειδικές ανάγκες. Κάποιος είχε τοποθετήσει ένα κρεβάτι κατά πλάτος της πόρτας του μπάνιου και έτσι δεν μπορούσε να μπει μέσα. Αναγκάστηκε να αλλάξει ξενοδοχείο. Στη συνέχεια, βγήκε το βράδυ έξω με τους συναδέλφους της για να φάει κάτι - μην ξεχνάτε ότι χρησιμοποιούσε αναπηρική καρέκλα. Κανένα ταξί στις Βρυξέλλες δεν σταματούσε για να την πάρει. Κατάφερε να φτάσει σε ένα εστιατόριο. Τότε, ο υπεύθυνος βγήκε έξω και είπε: "Δεν μπορείτε να μπείτε εδώ. Η εμφάνισή σας θα ενοχλήσει τους υπόλοιπους πελάτες" . Όταν έφτασε στο αεροδρόμιο, υποβλήθηκε σε εξονυχιστικό σωματικό έλεγχο. Διαμαρτυρήθηκε στο προσωπικό ασφάλειας. Κάποιος από αυτούς είπε: "Καλό ταξίδι. Ελπίζω το αεροπλάνο σας να συντριβεί." !
<P>
Αυτό αποδεικνύει τα προβλήματα που αντιμετωπίζουν τα άτομα με ειδικές ανάγκες και την πραγματική αναγκαιότητα μίας οδηγίας για τα άτομα αυτά. Ευελπιστώ ότι κάτι τέτοιο θα αναγγελθεί το 2003. Χρειαζόμαστε χρηματοδότηση για ευρεία έρευνα σχετικά με το καθεστώς των ατόμων με ειδικές ανάγκες. Χρειαζόμαστε μία μελέτη σχετικά με την κατάσταση που αντιμετωπίζουν τα άτομα με ειδικές ανάγκες, ιδιαίτερα στα θεσμικά όργανα. Έχει πρωταρχική σημασία οι περιφερειακές και τοπικές αρχές να μετάσχουν στην προετοιμασία και την οργάνωση του Ευρωπαϊκού Έτους, αλλά είναι ακόμη πιο σημαντικό να μετάσχουν σ' αυτό το έτος οι οργανώσεις που εκπροσωπούν τα άτομα με ειδικές ανάγκες.
<P>
Έχω ζητήσει συγκεκριμένα την αύξηση της χρηματοδότησης από 12 εκατομμύρια ευρώ σε 15 εκατομμύρια ευρώ σε χρονικό διάστημα δύο ετών. Ειδικότερα η διερμηνεία στη νοηματική γλώσσα, η προσωπική βοήθεια, οι προσπελάσιμες αίθουσες συνεδριάσεων, ξενοδοχεία, κλπ, συνεπάγονται πρόσθετο κόστος επιπλέον, η χρηματοδότηση ευρωπαϊκών ΜΚΟ που ασχολούνται ειδικά με τα άτομα με ειδικές ανάγκες προβλέπεται μόνο για το έτος 2002 και όχι για το Ευρωπαϊκό Έτος των Ατόμων με Ειδικές Ανάγκες 2003.
<P>
Επίσης, σε εφαρμογή του άρθρου 13 του προγράμματος δράσης για την καταπολέμηση των διακρίσεων, έχω υποστηρίξει την αύξηση από "80% κατ' ανώτατο όριο" σε "90% κατ' ανώτατο όριο" . Πρέπει, επίσης, να υπάρξει σωστή αξιολόγηση του έτους σε απλή και κατανοητή γλώσσα και σε προσιτά μορφότυπα. Η έκθεσή μου είναι διαθέσιμη σε όλα τα προσιτά μορφότυπα με προσωπική δαπάνη. Όμως, θα ήθελα στο μέλλον η Επιτροπή να προβλέψει έτσι ώστε όλες οι εκθέσεις σε οποιοδήποτε στάδιο να μπορούν να διατεθούν μετά από αίτηση σε προσιτά μορφότυπα.
<P>
Τέλος, το Ευρωπαϊκό Έτος πρέπει να αποτελέσει ορόσημο προς τη σωστή κατεύθυνση για την εξάλειψη των διακρίσεων. Αλλά ακόμη πιο σημαντικό είναι ότι πρέπει να αποτελέσει την ευκαιρία για να εξαρθεί η συμβολή των ατόμων με ειδικές ανάγκες στην κοινωνία.
<P>
(Χειροκροτήματα)

<SPEAKER ID=186 NAME="Ribeiro e Castro">
Κύριε Πρόεδρε, θα ήθελα απλώς να πω ότι αντικαθιστώ τον συνάδελφό μου, τον κ. Andrews, και είναι μεγάλη μου τιμή λόγω των σημαντικών θεμάτων που περιλαμβάνει η εξαιρετική έκθεση της κ. Lynne.
<P>
Ο σκοπός του Ευρωπαϊκού Έτους είναι να εξασφαλίσει μία συντονισμένη προσπάθεια για την αλλαγή συμπεριφοράς, να προωθήσει την απαλλαγή από κοινωνικά και περιβαλλοντικά εμπόδια για ισότητα και να βοηθήσει την ανάπτυξη νομικών εργαλείων και πολιτικών. Αυτό σημαίνει ότι θα δοθεί αξία στη διαφορετικότητα και ότι η διαφορετικότητα θα εξαρθεί. Περιλαμβάνει, επίσης, την ευαισθητοποίησή μας για θέματα σχετικά με τις πολλαπλές διακρίσεις.
<P>
Θέλω να υπογραμμίσω την πλήρη υποστήριξή μας για τον ορισμό του 2003 ως Ευρωπαϊκό Έτος των Ατόμων με Ειδικές Ανάγκες. Γνωρίζω ότι η Επιτροπή Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων υποστηρίζει, επίσης, τους στόχους του έτους, δεδομένου ότι τα μέλη της ομόφωνα υποστήριξαν τη γνωμοδότηση του συναδέλφου μου.
<P>
Υπάρχουν περίπου 38 εκατομμύρια άτομα στην Ευρωπαϊκή Ένωση που έχουν κάποια αναπηρία. Αντιμετωπίζουν ένα ευρύ φάσμα εμποδίων, συμπεριλαμβανομένων διαφόρων μορφών διακρίσεων. Τα άτομα με σωματικές και αισθητήριες αναπηρίες είναι εξίσου μέλη της κοινωνίας μας, όπως και τα αρτιμελή άτομα. Πολύ συχνά, ωστόσο, παρεμποδίζεται η συμμετοχή τους στην κοινωνία μας. Αυτό που κάνει την κατάσταση ακόμη χειρότερη, όπως δηλώνει στη γνωμοδότησή του ο κ. Andrews, είναι ότι δεν παρεμποδίζονται από τις ειδικές ανάγκες τους, αλλά από το περιβάλλον τους και τις συμπεριφορές που αντιμετωπίζουν. Υφίστανται πολλαπλές διακρίσεις. Αυτό πρέπει να αλλάξει.
<P>
Ορισμένα από τα προβλήματα περιλαμβάνουν τις δημόσιες μεταφορές και την πρόσβαση σε κτίρια, κλιμακοστάσια και πόρτες που δεν διαθέτουν αρκετό πλάτος ώστε να επιτρέπουν τη πρόσβαση σε αναπηρικές καρέκλες. Μελέτες καταδεικνύουν ότι οι διανοητικές ικανότητες των ατόμων με σωματικές αναπηρίες υποτιμώνται πολύ συχνά. Υπόκεινται σε διακρίσεις όταν ζητούν να προσληφθούν σε θέσεις εργασίας. Ο κοινωνικός αποκλεισμός των ατόμων με ειδικές ανάγκες όχι μόνον αποτελεί άρνηση των θεμελιωδών δικαιωμάτων τους, αλλά επίσης στερεί την κοινωνία από την ποικιλομορφία και την ενσωμάτωση. Τα άτομα με ειδικές ανάγκες μπορούν να προσφέρουν θετικά στην κοινωνία. Οι εμπειρίες τους μπορούν να ενθαρρύνουν σε μεγαλύτερη ανοχή, κατανόηση και συνειδητοποίηση των αναγκών των άλλων, πέραν των δικών τους ικανοτήτων και δυνατοτήτων. Στόχος μας πρέπει να είναι ο τερματισμός των διακρίσεων και η διασφάλιση των δικαιωμάτων τους. Είναι σημαντικό να αντιμετωπιστούν οι διακρίσεις κατά των ατόμων με ειδικές ανάγκες ως σημαντικό θέμα.
<P>
Οι τέσσερις τροπολογίες που παρουσιάστηκαν από τον συνάδελφό μου, τον κ. Andrews, υποστηρίχτηκαν πλήρως από την εισηγήτρια, την κ. Lynne, και προσυπογράφηκαν από την Επιτροπή Απασχόλησης και Κοινωνικών Υποθέσεων. Σας έχουν υποβληθεί ως τροπολογίες αριθ. 20,45,47 και 48. Δεν έχω τίποτε άλλο να προσθέσω, παρά μόνο να συγχαρώ την κ. Lynne για την εξαιρετική έκθεσή της και την πολύ συγκινητική αγόρευσή της κατά την παρουσίαση της έκθεσης.

<SPEAKER ID=187 NAME="Santini">
Κύριε Πρόεδρε, κυρίες και κύριοι συνάδελφοι, κύριε διερμηνέα στη νοηματική, παρουσιάζω μερικές σκέψεις για το Παγκόσμιο Έτος των Ατόμων με Ειδικές Ανάγκες, εξ ονόματος και του συναδέλφου Mario Mantovani, ο οποίος είναι ιδιαίτερα ευαίσθητος απέναντι σ' αυτά τα θέματα και ο οποίος σήμερα δεν μπόρεσε να είναι εδώ μαζί μας.
<P>
Είναι ένα πρόβλημα πραγματικά πολύ ευρύ. Αρκεί να δούμε μερικούς αριθμούς: σήμερα, στην Ευρωπαϊκή Ένωση, υπάρχουν περίπου 38 εκατομμύρια άτομα με ειδικές ανάγκες. Αυτό σημαίνει πως ένας Ευρωπαίος στους δέκα συναντά εμπόδια, όχι μόνο στο πεδίο της εργασίας, αλλά και στην πρόσβαση στις δημόσιες συγκοινωνίες, στα κτίρια, στις ιδιωτικές υπηρεσίες, στην εκπαίδευση, στην κατάρτιση, γενικά σε όλες τις εκδηλώσεις της καθημερινής ζωής. Υπάρχουν όμως και άλλα εμπόδια, ίσως λιγότερο ορατά, αλλά εξίσου ανυπέρβλητα, που περιορίζουν την ελευθερία των ευρωπαίων πολιτών με ειδικές ανάγκες: για παράδειγμα, τα εμπόδια στις μετακινήσεις στο εσωτερικό της Ένωσης, στις επιλογές να μετεγκατασταθούν σε άλλο κράτος μέλος.
<P>
Όλα αυτά τα εμπόδια απαγορεύουν πάρα πολύ συχνά στα άτομα με ειδικές ανάγκες να διαδραματίσουν στην κοινωνία, στην εργασία, στο σχολείο, στις καθημερινές δραστηριότητες εκείνο τον ενεργό ρόλο που φιλοδοξούν να έχουν. Χρειάζεται μια πολύπλευρη στρατηγική για την εξασφάλιση ίσων ευκαιριών για αυτά τα άτομα με πλήρη σεβασμό του Χάρτη των Θεμελιωδών Δικαιωμάτων των ευρωπαίων πολιτών.
<P>
Υπάρχει, ωστόσο, ένα δικαίωμα που ξεχωρίζει από τα άλλα: το δικαίωμα στην ιδιότητα του ευρωπαίου πολίτη. Γι' αυτό, η Ομάδα μας, το ΕΛΚ, θα ψηφίσει με πεποίθηση την πρόταση απόφασης του Συμβουλίου που αφορά το Έτος Ατόμων με Ειδικές Ανάγκες 2003 ή - όπως λέγαμε επίσης άλλοτε - με ίδιες ικανότητες. Γι' αυτό ευχαριστώ την εισηγήτρια, κ. Lynne, για το καλό έργο που επιτέλεσε και γιατί δέχτηκε τις 17 τροπολογίες που παρουσιάστηκαν στην επιτροπή. Εμείς παρουσιάσαμε τρεις από αυτές, στις οποίες επιμένουμε ιδιαιτέρως, επειδή σ' αυτές διατυπώνονται τρεις έννοιες: πρώτον, η αναγνώριση του ρόλου της οικογένειας σε όλες τις πτυχές της ζωής του ατόμου με ειδικές ανάγκες· δεύτερον, η προαγωγή μιας ιδεολογίας της κοινωνικής αλληλεγγύης, που νοείται ως κατανόηση του γεγονότος ότι η αξία του ατόμου με ειδικές ανάγκες δεν εκφράζεται μόνον από αυτό που κάνει ή που μπορεί να κάνει, αλλά πρωτίστως από αυτό που αντιπροσωπεύει ως ανθρώπινο ον με πλήρη δικαιώματα· τέλος, τρίτο και τελευταίο, η εμβάθυνση της έννοιας της ποιότητας ζωής του ατόμου με ειδικές ανάγκες, που νοείται ως πρακτική συμμετοχή όχι μόνο στην απασχόληση ή την κατάρτιση, αλλά και στην καθημερινή δραστηριότητα σε όλες τις άλλες της εκφάνσεις, μαζί με την οικογένεια, εντός και εν μέσω της κοινωνίας, αλλά να υπάρχει πραγματικά εξαίρετη ποιότητα ζωής και για αυτούς.

<SPEAKER ID=188 LANGUAGE="DE" NAME="Karas">
Κύριε Πρόεδρε, κυρία Επίτροπε, κυρία εισηγήτρια, κυρίες και κύριοι, πιστεύω πως είναι καλή σύμπτωση που μπορούμε να δούμε αυτή την εβδομάδα, μερικά μέτρα από την αίθουσα της ολομέλειας, την έκθεση που οργανώνει ο Bernd Posselt με τον υπέρτιτλο "Δεσμοί Κατανόησης" . Αυτή η έκθεση δείχνει χέρια, χέρια που βοηθούν, συνδεόμενα χέρια, χέρια που προσφέρουν δύναμη και είναι αφιερωμένη στα άτομα με ειδικές ανάγκες και στη δουλειά των ανθρώπων αυτών. Θα ήθελα λοιπόν σ' αυτό το σημείο να ευχαριστήσω όλους τους ανθρώπους που προσφέρουν χρόνο, υπομονή, δύναμη, αγάπη και θυσία σε ανθρώπους που χρειάζονται τη βοήθειά τους. Πρόκειται για τις οικογένειες των ατόμων με ειδικές ανάγκες, και πέρα απ' αυτές, για πολλούς άλλους. Και αυτούς δεν πρέπει να τους ξεχάσουμε το έτος για άτομα με ειδικές ανάγκες.
<P>
Δεύτερη σκέψη: χαίρομαι για το Έτος των Ατόμων με Ειδικές Ανάγκες 2003, ιδιαίτερα αυτή τη χρονική στιγμή, γιατί κατά τη γνώμη μου δείχνει, ότι το Σύμφωνο Σταθερότητας και Ανάπτυξης και η επιθετική πολιτική για τα άτομα με ειδικές ανάγκες όχι μόνο δεν έρχονται μεταξύ τους σε αντίθεση, αλλά ούτε αλληλοαποκλείονται, αν πάρουμε στα σοβαρά το ευρωπαϊκό κοινωνικό μοντέλο, τον σεβασμό της αξιοπρέπειας κάθε ατόμου και των ανθρωπίνων δικαιωμάτων, για τα οποία θεωρούμε ότι είμαστε υποχρεωμένοι.
<P>
Πρέπει να κάνουμε όμως ακόμη πολλά. Πρέπει να εξασφαλιστούν ακόμη περισσότερο τα ίσα δικαιώματα. Καταρχάς πρέπει να εφαρμόσουμε πραγματικά όλους τους όρους του συντάγματος. Πρέπει να περάσουμε από τις αρχές στην πρακτική. Δεύτερον, χρειαζόμαστε μια ευρύτερη ενσωμάτωση. Η ενσωμάτωση δεν πρέπει να σταματά στις πόρτες των σχολείων, αλλά πρέπει να περιλαμβάνει την επαγγελματική και κοινωνική ζωή. Τρίτον, χρειαζόμαστε το δικαίωμα στήριξης της αυτοδιάθεσης στη ζωή. Τα άτομα με ειδικές ανάγκες πρέπει να μπορούν να καθορίζουν οι ίδιοι τον τρόπο ζωής τους. Τέταρτον, πρέπει να αλλάξουμε την εικόνα που έχουμε, δηλαδή την εικόνα των ατόμων με ειδικές ανάγκες που ασχολούνται με την χειροτεχνία. Μεγάλη βοήθεια μπορούν να προσφέρουν σ' αυτό ο Η/Υ, το Διαδίκτυο, η ενσωμάτωση μέσω των νέων ΜΜΕ. Υπό την έννοια αυτή χαιρόμαστε για το Έτος για τα Ατομα με Ειδικές Ανάγκες, γιατί ελπίζουμε ότι θα οξύνει πάλι τη ματιά μας και θα καταβάλλουμε περισσότερες προσπάθειες για να εξαλείψουμε αδικίες και εμπόδια που υπάρχουν στην κοινωνία μας.
<P>
(Χειροκροτήματα)

<SPEAKER ID=189 NAME="Διαμαντοπούλου">
. Κύριε Πρόεδρε, πρώτα απα όλα θα ήθελα να συγχαρώ την κ. Lynne όχι μόνο για την συγκεκριμένη έκθεση, αλλά και για την διαρκή της πίστη και τον αγώνα της στις πολιτικές των ατόμων με ειδικές ανάγκες. Θα ήθελα να ευχαριστήσω ιδιαίτερα το Κοινοβούλιο για την υποστήριξη και την θέρμη με την οποία έκανε δεκτή την πρόταση για το 2003. Το 2003 θα πρέπει να γίνει ένα έτος που θα δώσει με σαφήνεια το μήνυμα ότι οι πολιτικές για τα άτομα με ειδικές ανάγκες δεν είναι απλά πολιτικές αλληλεγγύης. Δεν είναι απλά πολιτικές ανθρωπιάς και φιλανθρωπίας. Είναι πολιτικές που βασίζονται στα θεμελιώδη ανθρώπινα δικαιώματα, στα δικαιώματα του πολίτη. Το δεύτερο σημαντικό είναι ότι το 2003 θα πρέπει να υπάρξει κινητοποίηση όχι απλά των κυβερνήσεων. Θα πρέπει να υπάρξει κινητοποίηση των κοινωνιών αλλά και του επιχειρηματικού κόσμου και της επιστημονικής κοινότητας.
<P>
Οι κυβερνήσεις θα πρέπει οι ίδιες πια να προχωρήσουν σε σχέδια δράσης που αφορούν ένα σύνολο πολιτικών. Τις μεταφορές, την αρχιτεκτονική των πόλεων, τις ειδικές πολιτικές για την αγορά εργασίας, την εκπαίδευση. Η κοινωνία θα πρέπει με πιο έντονο τρόπο, ιδιαίτερα μέσα από την κοινωνία των πολιτών και τις μη κυβερνητικές οργανώσεις, να προχωρήσει σε συνεργασίες αλλά και σε πρωτοβουλίες με καινοτομικό χαρακτήρα που θα μπορέσουν να χρησιμεύσουν σαν βάση νέων προτάσεων για την Ευρωπαϊκή Ένωση. Ο επιχειρηματικός κόσμος μπορεί να παίξει σημαντικό ρόλο. Η υποστήριξη της έρευνας, της τεχνολογίας των νέων προϊόντων μπορεί να αποδώσει εξαιρετικά νέα προϊόντα στα άτομα με ειδικές ανάγκες, ενώ τα νέα προϊόντα της τεχνολογίας μπορούν να προσαρμοστούν στις ιδιαίτερες ανάγκες των διαφορετικών μορφών αναπηρίας.
<P>
Επειδή αναφέρθηκε η κ. Lynne στα έντυπα της Επιτροπής, θα ήθελα να σας ενημερώσω ότι μόλις χθες έθεσα σε λειτουργία την νέα σελίδα μου στο web, η οποία είναι αναγνώσιμη από την γλώσσα των τυφλών. Το 2003 θα πρέπει να γίνει αποδεκτό σαν ένα έτος που θα πρέπει ταυτόχρονα να προωθήσουμε τις ευρωπαϊκές προτεραιότητες, όπως αυτές έχουν οριστεί στην ανακοίνωση της Επιτροπής για μια "Ευρώπη χωρίς εμπόδια" και, ταυτόχρονα, θα πρέπει να μπορούν τα επί μέρους κράτη μέλη να προωθήσουν τους εθνικούς τους στόχους, γιατί είναι διαφορετικοί σε κάθε χώρα, καθώς υπάρχει διαφορετικό επίπεδο ανάπτυξης πολιτικών για τα άτομα με ειδικές ανάγκες.
<P>
Θα πρέπει να πω ότι αποδέχομαι την πλειονότητα των τροπολογιών σας, κατά πνεύμα ή κατά γράμμα. Θα ήθελα να τονίσω ιδιαίτερα τα εξής σημεία: πρώτον, ότι συμφωνώ απολύτως για την ανάγκη να τονιστεί περισσότερο η ευαισθητοποίηση όσον αφορά την πολυμορφία των ειδικών αναγκών και το γεγονός ότι υπάρχουν άτομα με πολύ βαριές αναπηρίες, τα οποία πλήττονται από πολλαπλές διακρίσεις και, βεβαίως, είναι και οι περιπτώσεις των ατόμων που βρίσκονται σε ιδρύματα. Το δεύτερο σημαντικό στοιχείο είναι οι ειδικές πολιτικές για την εκπαίδευση και την απασχόληση. Η προϋπόθεση πρόσβασης στην αγορά εργασίας είναι η εκπαίδευση και εκεί θα πρέπει να δώσουμε βάρος. Το τρίτο σημαντικό σημείο είναι η ανάγκη συνεργασίας όλων των εμπλεκομένων φορέων. Δεν μπορεί να προτείνουμε και να υλοποιούμε πολιτικές για τα άτομα με ειδικές ανάγκες. Χρειάζεται να δουλεύουμε με τις οργανώσεις τους ώστε να παρουσιάζουμε πολιτικές στις οποίες οι ίδιοι συμμετέχουν.
<P>
Πιστεύουμε ότι το 2003 θα είναι η αρχή μιας νέας μορφής συνεργασιών, μιας νέας μορφής καινοτόμων πολιτικών σε ευρωπαϊκό επίπεδο για τα άτομα με ειδικές ανάγκες. Ο προϋπολογισμός, που είναι 12 εκατομμύρια ευρώ, είναι μικρός αλλά πρέπει να τονίσουμε ότι δεν αφορά την υλοποίηση πολιτικών αλλά την ενίσχυση εκδηλώσεων συγκεκριμένων γεγονότων τοπικής ή εθνικής σημασίας που θα λειτουργήσουν περισσότερο ως στοιχεία κινητοποίησης των κοινωνιών και των οργανώσεων. Θα πρέπει δε να πω ότι πιστεύουμε πως είναι λογικό να αφεθεί το ποσοστό χρηματοδότησης 50% για δραστηριότητες σε εθνικό επίπεδο γιατί θα δώσει τη δυνατότητα περισσότερων γεγονότων, αλλά ταυτόχρονα και την δυνατότητα των κυβερνήσεων να λειτουργήσουν συμπληρωματικά σε ένα φάσμα πολιτικών.
<P>
Θα ήθελα ακόμη μια φορά να συγχαρώ ιδιαίτερα για την προσωπική της στάση την κ. Lynne και να σας πω ότι η τελική απόφαση από το Συμβούλιο θα παρθεί στις 3 Δεκεμβρίου του 2001, που συμπίπτει και με την ημέρα εορτασμού των ατόμων με ειδικές ανάγκες.

<SPEAKER ID=190 NAME="Πρόεδρος">
Ευχαριστώ πολύ, Επίτροπε κυρία Αννα Διαμαντοπούλου.
<P>
Η συζήτηση έληξε.
<P>
Η ψηφοφορία θα διεξαχθεί σήμερα, στις 18.30.
<P>
(Η συνεδρίαση διακόπτεται στις 17.55 και συνεχίζεται στις 18.30)1

<SPEAKER ID=191 LANGUAGE="DE" NAME="Posselt">
Κύριε Πρόεδρε, έχω μόνο ένα ερώτημα: την Τρίτη το πρωί αποφασίσαμε για τον επείγοντα χαρακτήρα της οικονομικής βοήθειας για μια σειρά από βαλκανικές χώρες, και λυπούμαι που συζητείται όπως φαίνεται πρώτα στη μικρή ολομέλεια, γιατί σήμερα το απόγευμα - είχαμε δύο διακοπές συνεδρίασης - θα είχαμε αρκετό χρόνο να ασχοληθούμε με το θέμα. Στο παρελθόν, αυτό που υπάρχει στην ημερήσια διάταξη για την Τρίτη το πρωί το συζητούσαμε πάντα την Παρασκευή. Ελπίζω σύντομα να μπορέσουμε και πάλι να έχουμε την Παρασκευή, δράττομαι όμως της ευκαιρίας να ρωτήσω πότε θα συζητηθούν αυτά τα θέματα στη συνεδρίαση των Βρυξελλών, επειδή δεν το ανακοινώσατε τώρα.

<SPEAKER ID=192 NAME="Πρόεδρος">
Κύριε Posselt, η πληροφόρηση που έλαβα είναι ότι θα εγκριθούν την Τετάρτη, στις 28, ότι θα ενταχθούν στην ημερήσια διάταξη της Τετάρτης, στις 28. Όσον αφορά τις υπόλοιπες εκτιμήσεις σας, κύριε Posselt, έχετε απολύτως το δικαίωμα να τις διατυπώσετε, αλλά ελπίζω ότι η Διάσκεψη των Προέδρων θα εξετάσει το περιεχόμενο των παρατηρήσεων σας, που έχουν κάποια βάση, οφείλω να σας το πω.

<CHAPTER ID=15>
Ψηφοφορίες
<SPEAKER ID=193 NAME="Fatuzzo">
Κύριε Πρόεδρε, ψήφισα υπέρ της έκθεσης για το Ευρωπαϊκό Έτος των Ατόμων με Ειδικές Ανάγκες, αλλά, κύριε Επίτροπε, κύριοι συνάδελφοι, υπάρχουν και κράτη που έχουν στους νόμους τους κανόνες που κάνουν διακρίσεις εις βάρος αυτών των ατόμων. Λυπάμαι που το λέω, αλλά και η Ιταλία έχει ένα νόμο που κάνει διάκριση εις βάρος τους βάσει της ηλικίας, άρα παραβιάζει διπλά το άρθρο 13 της Συνθήκης του Αμστερνταμ: ορίζει, για την ακρίβεια, ότι τα άτομα με ειδικές ανάγκες που είναι άνω των 65 ετών δεν έχουν δικαίωμα στο επίδομα των 350 ευρώ, το οποίο δικαιούνται αντίθετα τα άτομα με ειδικές ανάγκες που αρρωσταίνουν πριν από τα 65 τους χρόνια. Ζητώ, συνεπώς, από την Επιτροπή να παρουσιάσει την πρόταση εφαρμογής του άρθρου 13 και εκτός του εργασιακού περιβάλλοντος και να υποχρεώσει επιτέλους να την εφαρμόσουν τα κράτη που δεν το κάνουν ακόμα: αναφέρομαι ιδιαίτερα στην Ιταλία και ελπίζω η κυβέρνηση Μπερλουσκόνι να ακούσει αυτό που λέω και να ακυρώσει τους νόμους που υπάρχουν κατά των ατόμων με ειδικές ανάγκες στην Ιταλία, όπως δυστυχώς και σε άλλα μέρη της Ευρώπης μας.

<SPEAKER ID=194 LANGUAGE="DE" NAME="Posselt">
Κύριε Πρόεδρε, στο πλαίσιο αυτής της αιτιολόγησης ψήφου θα ήθελα να ευχαριστήσω τη συνάδελφο Lynne για την εξαιρετική έκθεσή της, αλλά και τον συνάδελφο Karas που ανέφερε την έκθεσή μου, καθώς και την κ. Petter, η οποία φρόντισε για την πραγματοποίηση της έκθεσης. Πρόκειται για μια εξαιρετική πρωτοβουλία για παιδιά με ειδικές ανάγκες και ψυχικά τραύματα που περιθάλπονται στο Κέντρο Παιδιού του Μονάχου. Αυτή η πρωτοβουλία συνεχίζεται τώρα στην Ιταλία και τη Γαλλία από μια σειρά συναδέλφων. Η συνάδελφος Lynne δήλωσε αυθόρμητα την προθυμία της να συνεχίσει αυτή την προσπάθεια και στην Αγγλία. Ευχαριστώ πολύ! Είναι μια καλή αρχή για την προπαρασκευαστική εργασία για το Έτος των Ατόμων με Ειδικές Ανάγκες. Ευχαριστώ λοιπόν όλους τους συναδέλφους που στηρίζουν αυτή την εξαιρετική πρωτοβουλία από τη Βαυαρία!
<P>
(Χειροκροτήματα)

<SPEAKER ID=195 NAME="Αλυσανδράκης">
. Παρά τις καλές προθέσεις της εισηγήτριάς μας, φοβόμαστε ότι με αφορμή το έτος αναπήρων (2003), πολλά λεφτά θα ξοδευτούν, πολλές εκδηλώσεις θα γίνουν, αλλά η κατάσταση των αναπήρων, κυρίως αυτών που προέρχονται από τα φτωχά λαϊκά στρώματα, δεν θ' αλλάξει. Το φοβόμαστε επειδή διαπιστώνουμε ότι είναιυποκριτικό όλο αυτό το ενδιαφέρον για τους ανάπηρους και τα άτομα με ειδικές ανάγκες που εκφράζεται από τα διάφορα όργανα της ΕΕ, αφού υπεύθυνη για την κατάσταση αυτών των ατόμων είναι η ίδια η πολιτική της ΕΕ, με τις καπιταλιστικές αναδιαρθρώσεις, την ιδιωτικοποίηση της υγείας, της πρόνοιας, της παιδείας, το χτύπημα των κατακτήσεων των εργαζομένων και της κοινωνικής ασφάλισης.
<P>
Τα πρώτα δραματικά θύματα αυτής της πολιτικής είναι οι ανάπηροι και τα άτομα με ειδικές ανάγκες. Υποκριτικά ισχυρίζονται ότι προωθούν "τις ίσες ευκαιρίες και την καταπολέμηση των διακρίσεων" . Έχει όμως ίσες ευκαιρίες, πρώτα απ' όλα στην πρόληψη της αναπηρίας, ο νέος ή το παιδί που προέρχεται από τα φτωχά λαϊκά στρώματα, που είναι εκτεθειμένο σε νοσογόνους παράγοντες και ατυχήματα, με το παιδί ή τον νέο από την αστική τάξη; Έχει ίσες ευκαιρίες το παιδί ενός στελέχους μιας πολυεθνικής, με το παιδί ενός ανέργου στο να βρει δουλειά;
<P>
Είναι αδύνατο καταπολεμηθούν οι επιμέρους διακρίσεις, που αναπτύσσονται στην καπιταλιστική κοινωνία, όταν υπάρχει και κυριαρχεί η μεγάλη διάκριση σε εκμεταλλευόμενους και εκμεταλλευτές. Για ποια καταπολέμηση των διακρίσεων μιλάνε, όταν με την πολιτική τους σπέρνουν την εξαθλίωση, την ανεργία, τον αναλφαβητισμό; Από τα 38 εκ. ανάπηρους στην ΕΕ, τα 7,5 εκ. είναι μαθητικής ηλικίας. Πόσα απ' αυτά τα παιδιά έχουν το ειδικό σχολείο ή την ειδική τάξη και τα ειδικά μέσα για να εκπαιδευτούν; Στην Ελλάδα μόνο το 7% των ανάπηρων παιδιών έχει κάποιο ειδικό σχολείο για να πάει, ενώ 185 000 παιδιά με ειδικές ανάγκες είναι εκτός εκπαιδευτικής διαδικασίας.
<P>
Σε κανένα όμωςκείμενο της ΕΕ, ούτε σε αυτό που συζητάμε, δεν γίνεται λόγος για δωρεάν και δημόσια υγεία, πρόνοια και ειδική αγωγή, έστω και μόνον για αυτά τα άτομα. Πουθενά δεν μιλάει για δωρεάν παροχή των απαραίτητων τεχνικών βοηθημάτων, για την εκπαίδευση, την επαγγελματική αποκατάσταση, την καθημερινή ζωή.
<P>
Η κατάσταση θα αλλάξει όταν οι λαοί, οι εργαζόμενοι, αλλά και οι ανάπηροι, με τον αγώνα τους βάλουν εμπόδια στην πολιτική του "ελεύθερου ανταγωνισμού και των νόμων της αγοράς" , μέχρι την ανατροπή της.
<P>
Υπέρ αυτού του αγώνα δίνει ψήφο το ΚΚΕ.

<SPEAKER ID=196 LANGUAGE="FR" NAME="Bordes, Cauquil και Laguiller">
. (FR) Παρόλο που γνωρίζουμε ότι ένα τέτοιο διάβημα, κατά το πρότυπο της ημέρας της γυναίκας ή της ημέρας για το AIDS, αποσκοπεί κυρίως να καθησυχάσει τη συνείδηση των πιο ειλικρινών εξ αυτών που έλαβαν την πρωτοβουλία αλλά και να αποκρύψει την διάθεση για απραξία που διακρίνει τους πιο κυνικούς από εκείνους, εμείς υπερψηφίσαμε την έκθεση σχετικά με την πρόταση απόφασης του Συμβουλίου περί του Ευρωπαϊκού Έτους των Ατόμων με Ειδικές Ανάγκες, επειδή αυτή είναι η επιθυμία των ενώσεων ατόμων με ειδικές ανάγκες, οι οποίες ελπίζουν ότι οι δράσεις που αναλαμβάνονται στο συγκεκριμένο πλαίσιο θα τις βοηθήσουν να προσελκύσουν την προσοχή της κοινής γνώμης, και να προωθήσουν, με την ίδια ευκαιρία, τις δίκαιες διεκδικήσεις τους.
<P>
Αυτό σημαίνει ότι καταδικάζουμε την υποκρισία όλων εκείνων οι οποίοι είναι σε θέση να λαμβάνουν αποφάσεις, στο Ευρωπαϊκό Κοινοβούλιο, στα άλλα θεσμικά όργανα της Ευρωπαϊκής Ένωσης ή στα κράτη μέλη, οι οποίοι διακηρύσσουν εντόνως το σεβασμό τους στα δικαιώματα του ανθρώπου, στην καταπολέμηση των διακρίσεων, στην ισότητα, και οι οποίοι όμως στην πράξη αρνούνται να προβούν σε πράξεις και να υιοθετήσουν δεσμευτικά μέτρα προκειμένου να αναγκάσουν, για παράδειγμα, τις επιχειρήσεις να προσλαμβάνουν άτομα με ειδικές ανάγκες ή να βελτιώσουν τα μέσα μεταφοράς. Και όλα αυτά επειδή προτάσσουν το δικαίωμα της κερδοφορίας έναντι εκείνου της ικανοποίησης των θεμελιωδών αναγκών του ανθρώπου. Μάλιστα, πράττουν κατ' αυτόν τον τρόπο παρόλο που η κοινωνία διαθέτει τα συναφή μέσα.

<SPEAKER ID=197 NAME="Πρόεδρος">
Η περίοδος των ψηφοφοριών έληξε.1

<CHAPTER ID=16>
Διακoπή της συνσδoυ
<SPEAKER ID=198 NAME="Πρόεδρος">
Κηρύσσω τη διακοπή της συνόδου του Ευρωπαϊκού Κοινοβουλίου.
<P>
(Η συνεδρίαση λήγει στις 18.50)

