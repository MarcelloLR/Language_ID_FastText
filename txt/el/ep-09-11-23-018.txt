<CHAPTER ID="018">
Ευρωπαϊκό Δίκτυο Πρόληψης του Εγκλήματος (EUCPN) - Κανόνες περί εμπιστευτικότητος των πληροφοριών της Europol - Κανόνες εφαρμογής που διέπουν τις σχέσεις της Europol με τους εταίρους της, περιλαμβανομένης της ανταλλαγής δεδομένων προσωπικού χαρακτήρα και διαβαθμισμένων πληροφοριών - Κατάλογος τρίτων κρατών και οργανισμών με τους οποίους η Europol συνάπτει συμφωνίες - Εκτελεστικοί κανόνες για τα αρχεία δεδομένων εργασίας προς ανάλυση της Europol - Διαπίστευση των εργασιών εργαστηρίου ανακριτικής (συζήτηση)
<SPEAKER ID="098" NAME="Πρόεδρος">
Το επόμενο σημείο είναι η κοινή συζήτηση σχετικά με
<P>
την έκθεση του Timothy Kirkhope, εξ ονόματος της Επιτροπής Πολιτικών Ελευθεριών, Δικαιοσύνης και Εσωτερικών Υποθέσεων σχετικά με το σχέδιο απόφασης του Συμβουλίου που αφορά την έκδοση των κανόνων περί εμπιστευτικότητος των πληροφοριών της Europol [11943/2009 - C7-0105/2009 -,
<P>
την έκθεση της Sophia in 't Veld, εξ ονόματος της Επιτροπής Πολιτικών Ελευθεριών, Δικαιοσύνης και Εσωτερικών Υποθέσεων σχετικά με το σχέδιο απόφασης του Συμβουλίου για τη θέσπιση κανόνων εφαρμογής που διέπουν τις σχέσεις της Europol με τους εταίρους της, περιλαμβανομένης της ανταλλαγής δεδομένων προσωπικού χαρακτήρα και διαβαθμισμένων πληροφοριών [11944/2009 - C7-0106/2009 -,
<P>
την έκθεση του Jan Philipp Albrecht, εξ ονόματος της Επιτροπής Πολιτικών Ελευθεριών, Δικαιοσύνης και Εσωτερικών Υποθέσεων σχετικά με το σχέδιο απόφασης του Συμβουλίου για τον καθορισμό του καταλόγου τρίτων κρατών και οργανισμών με τους οποίους η Europol συνάπτει συμφωνίες [11946/2009 - C7-0107/2009 -,
<P>
την έκθεση του Agustín Díaz de Mera García Consuegra, εξ ονόματος της Επιτροπής Πολιτικών Ελευθεριών, Δικαιοσύνης και Εσωτερικών Υποθέσεων σχετικά με σχέδιο απόφασης του Συμβουλίου για την έκδοση εκτελεστικών κανόνων για τα αρχεία δεδομένων εργασίας προς ανάλυση της Europol [11947/2009 - C7-0108/2009 -,
<P>
την έκθεση της Sonia Alfano, εξ ονόματος της Επιτροπής Πολιτικών Ελευθεριών, Δικαιοσύνης και Εσωτερικών Υποθέσεων σχετικά με την πρωτοβουλία του Βασιλείου του Βελγίου, της Τσεχικής Δημοκρατίας, της Ομοσπονδιακής Δημοκρατίας της Γερμανίας, του Βασιλείου της Ισπανίας, της Γαλλικής Δημοκρατίας, της Δημοκρατίας της Ουγγαρίας, του Βασιλείου των Κάτω Χωρών, της Δημοκρατίας της Σλοβακίας, της Δημοκρατίας της Φινλανδίας, του Βασιλείου της Σουηδίας και του "νωμένου Βασιλείου της Μεγάλης Βρετανίας και Βορείου Ιρλανδίας για την έγκριση απόφασης του Συμβουλίου σχετικά με τη δημιουργία Ευρωπαϊκού Δικτύου Πρόληψης του Εγκλήματος (EUCPN) και την κατάργηση της απόφασης 2001/427/ΔΕΥ(EUCPN) και για την κατάργηση της απόφασης 2001/427/ΔΕΥ [11421/2009 - C7-0109/2009 -, και
<P>
την έκθεση του Timothy Kirkhope, εξ ονόματος της Επιτροπής Πολιτικών Ελευθεριών, Δικαιοσύνης και Εσωτερικών Υποθέσεων σχετικά με την πρωτοβουλία του Βασιλείου της Σουηδίας και του Βασιλείου της Ισπανίας για την έκδοση απόφασης πλαίσιο του Συμβουλίου σχετικά με τη διαπίστευση των εργασιών εργαστηρίου ανακριτικής [11419/2009 - C7-0100/2009 -
<SPEAKER ID="099" NAME="James Nicholson" LANGUAGE="EN">
Κύριε Πρόεδρε, πρώτη φορά είναι τόσο καλός ο συγχρονισμός μου! Επιτρέψτε μου να χρησιμοποιήσω την ευκαιρία αυτή για να ζητήσω καταρχάς συγγνώμη εξ ονόματος του συναδέλφου μου, του κ. Timothy Kirkhope, ο οποίος δεν κατέστη δυνατό να παραστεί στο Σώμα. Εκείνο που θα κάνω στη συνέχεια είναι να διαβάσω τα σοφά λόγια τα οποία σκέφτηκε και μετέφερε στο χαρτί. Θα διαβάσω τις απόψεις του σαν να ήμουν εγώ ο εισηγητής. Είναι ο εισηγητής των δύο εκθέσεων της Επιτροπής Πολιτικών Ελευθεριών, Δικαιοσύνης και Εσωτερικών Υποθέσεων.
<P>
Καταρχάς, θα εστιάσω την προσοχή μου στην έκθεση του Timothy σχετικά με το σχέδιο απόφασης του Συμβουλίου που αφορά την έκδοση των κανόνων περί εμπιστευτικότητας των πληροφοριών της Europol. Οι κανόνες που θεσπίζονται αφορούν την εφαρμογή μέτρων ασφαλείας για όλες τις πληροφορίες τις οποίες επεξεργάζεται η Europol, ή οι οποίες της διαβιβάζονται: με άλλα λόγια, αφορούν τη θέσπιση κοινού προτύπου προστασίας των πληροφοριών που διέρχονται από διαύλους επικοινωνίας μεταξύ της Europol και των εθνικών μονάδων των κρατών μελών.
<P>
Μαζί με τους συνεισηγητές του που επεξεργάστηκαν τη δέσμη μέτρων για την Europol, χρειάστηκε να υπομείνουν μια επίπονη διαδικασία διαπραγμάτευσης των χρονοδιαγραμμάτων και της νομιμότητας των σχεδίων αποφάσεων του Συμβουλίου. Μετά την υπογραφή της Συνθήκης της Λισαβόνας από τον Πρόεδρο Klaus, η οποία αποτελεί επομένως πραγματικότητα, οι διαπραγματεύσεις με το Συμβούλιο και την Επιτροπή έχουν καταστεί περιττές. Στην έκθεση αυτή, όπως και στις εκθέσεις των συναδέλφων του, ζητείται η απόρριψη του κειμένου του Συμβουλίου.
<P>
Επιθυμεί να διευκρινιστεί ότι υποστηρίζει τον στόχο της απόφασης του Συμβουλίου, καθόσον τασσόμαστε υπέρ της καλύτερης ανταλλαγής πληροφοριών, ενώ αναγνωρίζουμε τα οφέλη που προσφέρει η Europol στα κράτη μέλη όσον αφορά την επιβολή του νόμου και την καταπολέμηση του εγκλήματος.
<P>
Επιθυμούμε να διατηρηθούν οι αρμοδιότητες και το πεδίο δράσης της Europol σε περιορισμένο και πολύ συγκεκριμένο πλαίσιο, έτσι ώστε η εν λόγω υπηρεσία να είναι όσο το δυνατόν πιο αποτελεσματική και αποδοτική. Πρέπει επίσης να αναγνωριστεί ότι τα κυρίαρχα κράτη διαδραματίζουν σημαντικό ρόλο, καθόσον ελέγχουν τις εθνικές τους αστυνομικές δυνάμεις και υπηρεσίες πληροφοριών. Ωστόσο, με την επιφύλαξη της συνολικής στήριξης της Ευρωπαϊκής Αστυνομικής Υπηρεσίας, ενόψει της θέσης σε ισχύ της Συνθήκης της Λισαβόνας και των συνεπειών της για την αστυνομική συνεργασία, ο εισηγητής και οι συνεισηγητές του στην Επιτροπή Πολιτικών Ελευθεριών εκτιμούν ότι δεν πρέπει να τροποποιηθούν τα μέτρα εφαρμογής της απόφασης για την Europol έως ότου καταστεί δυνατή η υιοθέτηση παρόμοιων μέτρων βάσει του νέου νομικού πλαισίου που θα δημιουργήσει η Συνθήκη της Λισαβόνας.
<P>
Ως εκ τούτου, καλούμε το Συμβούλιο να αποσύρει την πρότασή του και, όπως αναφέρεται στην έκθεση, καλούμε επίσης την Επιτροπή ή το Συμβούλιο να προβούν σε δήλωση ενώπιον της Ολομέλειας ενόψει της κατάρτισης νέας πρότασης απόφασης για την Europol, η οποία πρέπει να υποβληθεί έξι μήνες μετά τη θέση σε εφαρμογή της Συνθήκης της Λισαβόνας.
<P>
Επιτρέψτε μου τώρα να αναφερθώ στη δεύτερη έκθεση σχετικά με την πρωτοβουλία του Βασιλείου της Σουηδίας και του Βασιλείου της Ισπανίας για την έκδοση απόφασης πλαίσιο του Συμβουλίου σχετικά με τη διαπίστευση των εργασιών εργαστηρίου ανακριτικής. Πρόκειται για μια πρωτοβουλία της Σουηδίας και της Ισπανίας που αποβλέπει στο να διασφαλισθεί ότι οι εργασίες που εκτελούνται σε εργαστήρια θα λαμβάνουν διαπίστευση από τον αρμόδιο οργανισμό διαπίστευσης, προκειμένου να καταπολεμηθεί η εγκληματικότητα στο πλαίσιο της συνεργασίας μεταξύ των αρχών επιβολής του νόμου των κρατών μελών. Τα τελευταία δύο χρόνια, η ανταλλαγή πληροφοριών στον τομέα της δικαστικής και αστυνομικής συνεργασίας έχει καταστεί ύψιστη προτεραιότητα της Ευρωπαϊκής Ένωσης και των κρατών μελών της όσον αφορά τις δυνατότητες πρόληψης και καταπολέμησης του εγκλήματος.
<P>
Σκοπός αυτού του σχεδίου απόφασης πλαισίου είναι να διασφαλισθεί ότι τα αποτελέσματα των εργασιών που έχουν εκτελεστεί στα εργαστήρια ενός κράτους μέλους θα αναγνωρίζονται ως ισοδύναμα των αποτελεσμάτων εργασιών που έχουν εκτελεστεί σε άλλα κράτη μέλη, παρέχοντας έτσι ασφάλεια δικαίου στους υπόπτους και βελτιώνοντας τη δικαστική συνεργασία, δεδομένου ότι τα στοιχεία που συλλέγονται σε ένα κράτος μέλος θα μπορούν να χρησιμοποιηθούν και στα δικαστήρια των υπολοίπων κρατών μελών.
<P>
Ο στόχος αυτός επιτυγχάνεται μέσω της διαπίστευσης των εργασιών των εργαστηρίων από τον οργανισμό διαπίστευσης, η οποία θα εγγυάται ότι συμμορφώνονται με τα διεθνή πρότυπα. " απόφαση πλαίσιο θα εφαρμοστεί στις εργασίες εργαστηρίων που αφορούν το DNA και τα δακτυλικά αποτυπώματα, ενώ κάθε κράτος μέλος πρέπει να μεριμνά ώστε τα αποτελέσματα των διαπιστευμένων εργασιών εργαστηρίων που εκτελούνται σε άλλα κράτη μέλη να αναγνωρίζονται ως ισοδύναμα των αποτελεσμάτων αντίστοιχων εγχώριων εργαστηρίων. Ωστόσο, όπως είναι φυσικό, δεν πρόκειται να πάψει να αποτελεί καθήκον κάθε δικαστικής αρχής να αξιολογεί τα διαθέσιμα στοιχεία, είτε αυτά προέρχονται από εργαστήρια ανακριτικής είτε όχι, σύμφωνα με το ισχύον εθνικό δίκαιο.
<P>
Επαναλαμβάνω και σε αυτό το σημείο ότι υποστηρίζουμε τους στόχους που θέτει η απόφαση πλαίσιο του Συμβουλίου. Ωστόσο, αυτό δεν σημαίνει ότι δεν υπάρχουν προβλήματα ως προς τη νομική βάση αυτής της πρωτοβουλίας ενόψει της θέσης σε ισχύ της Συνθήκης της Λισαβόνας. Ως εκ τούτου, στο κείμενο της έκθεσης ζητείται η απόρριψη της πρωτοβουλίας του Βασιλείου της Σουηδίας και του Βασιλείου της Ισπανίας. " νομική σαφήνεια όσον αφορά τις εκθέσεις της Επιτροπής Πολιτικών Ελευθεριών παραμένει αβέβαιη ενόψει της κύρωσης της Συνθήκης της Λισαβόνας. " έκθεση αυτή θα υποβληθεί σε μεταγενέστερο χρόνο, οπότε και θα υφίσταται σαφής νομική βάση. Εκτιμούμε ότι κάτι τέτοιο θα μας έδινε τη δυνατότητα να εξετάσουμε λεπτομερέστερα το σημαντικό αυτό θέμα, καθόσον το προταθέν χρονοδιάγραμμα ήταν πολύ περιορισμένο και δεν παρείχε στο Κοινοβούλιο τα επιθυμητά χρονικά περιθώρια ώστε να εξετάσει με άνεση ένα τόσο σημαντικό ζήτημα.
<SPEAKER ID="101" NAME="Sophia in 't Veld" LANGUAGE="EN">
Κύριε Πρόεδρε, θα είμαι πολύ σύντομη, έτσι ώστε να αντισταθμίσω την καθυστέρηση του κ. Nicholson και να αποφευχθεί η υπερβολική παράταση της συνεδρίασής μας.
<P>
" Συνθήκη της Λισαβόνας θα τεθεί σε ισχύ -αν υπολογίζω σωστά- σε επτά ημέρες και πέντε ώρες. Ενόψει αυτού, οφείλω να πω ότι προκαλεί απορία η σπουδή με την οποία επιχειρεί το Συμβούλιο να επιτύχει την έγκριση μιας ολόκληρης σειράς αποφάσεων. Απορία επίσης μου προκαλεί το γεγονός ότι σε αυτό το Σώμα υπάρχει ένα αδειανό έδρανο, στο οποίο ήλπιζα να δω κάποιον εκπρόσωπο του Συμβουλίου, έτσι ώστε να μπορέσουμε να ανταλλάξουμε απόψεις επί της ουσίας.
<P>
Κατά βάση, συμφωνώ με τις προτάσεις τις οποίες μας εξέθεσε ο προηγούμενος ομιλητής. Ασφαλώς, υποστηρίζουμε την ανάπτυξη της Europol. Επιθυμούμε μια ισχυρή Europol. Θέλουμε μια Europol η οποία θα είναι σε θέση να συνεργάζεται και να καταπολεμά το έγκλημα, αλλά θέλουμε επίσης μια Europol η οποία θα υπόκειται σε δημοκρατικό έλεγχο. Επομένως, συνυπογράφω την πρόταση του προηγούμενου ομιλητή να ζητηθεί από το Συμβούλιο να αποσύρει τις προτάσεις για τη Europol και να παρουσιάσει νέα πρόταση εντός χρονικού διαστήματος που δεν θα υπερβαίνει τους έξι μήνες -κατά προτίμηση νωρίτερα- βάσει της Συνθήκης της Λισαβόνας.
<P>
Τέλος, όσον αφορά το επιμέρους θέμα για το οποίο είμαι εισηγήτρια -η Europol και η διαβίβαση προσωπικών δεδομένων και διαβαθμισμένων εγγράφων σε τρίτους- ήθελα να μας εξηγήσει το Συμβούλιο -το οποίο, όμως, απουσιάζει- τις θέσεις του σχετικά με την ανάλυση της Νομικής Υπηρεσίας του Ευρωπαϊκού Κοινοβουλίου σύμφωνα με την οποία η νομική βάση που επελέγη για τη συγκεκριμένη πρόταση είναι εσφαλμένη. Δεν γνωρίζω ποιος είναι υπεύθυνος να απαντήσει εξ ονόματος του Συμβουλίου, ίσως όμως το εν λόγω όργανο να μπορέσει να επανέλθει στο θέμα και να μας στείλει κάποιον που να μπορεί να μας απαντήσει επ' αυτού.
<SPEAKER ID="102" NAME="Jan Philipp Albrecht">
εισηγητής. - (DE) Κύριε Πρόεδρε, μπορώ να συμφωνήσω με τους προηγούμενους ομιλητές καθόσον εκτιμώ ότι θα ήταν λογικό να ξαναπαρουσιάσει το Συμβούλιο τις προτάσεις του σχετικά με τη Europol στο Ευρωπαϊκό Κοινοβούλιο με βάση τη Συνθήκη της Λισαβόνας.
<P>
Είναι ορθό και αναγκαίο να συζητείται και να συναποφασίζεται με το Κοινοβούλιο η δικαστική και αστυνομική συνεργασία στην Ευρώπη. Μόνον έτσι μπορεί το έργο της Europol να απολαμβάνει ικανοποιητικό επίπεδο νομιμοποίησης. " κοινή και αποφασιστική απόρριψη από το Ευρωπαϊκό Κοινοβούλιο των διατάξεων τις οποίες προτείνει το Συμβούλιο, όσον αφορά τη δραστηριότητα της Europol, αποτελεί σαφές μήνυμα ότι πρέπει να εφαρμοστούν πλέον οι τροποποιήσεις της νομικής βάσης.
<P>
Άλλωστε, έχουμε κάθε λόγο να επιδιώκουμε κάτι τέτοιο. Για υπερβολικά μεγάλο χρονικό διάστημα, η εφαρμογή της ευρωπαϊκής εσωτερικής πολιτικής και πολιτικής ασφάλειας ελέγχεται αποκλειστικά από την εκτελεστική αρχή, ενώ διεξάγεται κεκλεισμένων των θυρών. Ιδίως στο πλαίσιο των μέτρων κατά της τρομοκρατίας που ελήφθησαν μετά τις επιθέσεις της 11ης Σεπτεμβρίου 2001, εγκρίθηκαν πολυάριθμα νομοθετήματα για την ασφάλεια, η αναγκαιότητα, η αποτελεσματικότητα και η καταλληλότητα των οποίων, σε πολλές περιπτώσεις, δεν είχε αξιολογηθεί επαρκώς, ενώ άλλοτε δεν είχε καν συζητηθεί. " πολιτική απομόνωση του τρίτου πυλώνα της Ευρωπαϊκής Ένωσης επέτρεψε στις κυβερνήσεις να επιβάλουν εξαιρετικά αμφιλεγόμενους περιορισμούς των θεμελιωδών δικαιωμάτων των πολιτών.
<P>
Αυτό δημιούργησε μια πολύ επικίνδυνη κατάσταση ανισορροπίας κυρίως σε έναν τομέα. Ενώ τώρα υπάρχει στενότερη συνεργασία μεταξύ των δυνάμεων ασφαλείας ανά τον κόσμο, δεν έχει επιτευχθεί συναίνεση σε διεθνές επίπεδο σχετικά με ελάχιστα πρότυπα προστασίας των θεμελιωδών δικαιωμάτων και νομικής προστασίας. Αυτό το χάσμα μεταξύ κυβερνητικών εξουσιών και πολιτικών δικαιωμάτων καθίσταται όλο και πιο έντονο, ιδίως σε σχέση με την ανταλλαγή δεδομένων προσωπικού χαρακτήρα μεταξύ της ΕΕ και τρίτων χωρών. Ευρωπαϊκές υπηρεσίες ασφαλείας όπως η Europol, η Eurojust και η Frontex, καθώς και συστήματα πληροφοριών όπως το Σένγκεν, το Eurodac ή η βάση δεδομένων για τα τελωνεία και τις θεωρήσεις, χρησιμοποιούνται για την αποθήκευση όλο και μεγαλύτερου όγκου προσωπικών δεδομένων, ενώ η διασύνδεση και ανάλυση των δεδομένων αυτών, για διάφορους σκοπούς, εξελίσσεται ραγδαία. Ακόμη και στο εσωτερικό της Ευρώπης, καθίσταται διαρκώς λιγότερο σαφές ποιος επιτρέπεται να συλλέγει, να κατέχει, να αναλύει ή να διαβιβάζει δεδομένα, και τι είδους δεδομένα, καθώς και υπό ποιες προϋποθέσεις δικαιούνται να το πράττουν. Κατά συνέπεια, το θέμα της νομικής προστασίας συχνά παραμερίζεται, υπό το πρίσμα των αρχών που διέπουν το υφιστάμενο σύστημα.
<P>
Τι θα συνέβαινε, όμως, αν όλα αυτά τα δεδομένα διαβιβάζονταν αποκλειστικά και μόνον σε τρίτες χώρες; Δεν μιλάμε απλώς για χώρες όπως η Νορβηγία ή η Ελβετία, αλλά και για τις "νωμένες Πολιτείες Αμερικής, τη Ρωσία, ακόμη και το Μαρόκο ή την Κίνα. Αναρωτιέμαι αν θα μπορούσε κανείς να εγγυηθεί την προστασία αυτών των δεδομένων από καταχρήσεις και αυθαιρεσίες εκ μέρους των κρατών στον ίδιο βαθμό που ισχύει έως σήμερα. Το Κοινοβούλιο έχει σήμερα το δικαίωμα και την υποχρέωση να χρησιμοποιήσει τη νέα νομική βάση που του παρέχει η Συνθήκη για να ξεκινήσει μια διαδικασία που θα αποβλέπει στην προστασία των θεμελιωδών δικαιωμάτων των ευρωπαίων πολιτών, χωρίς κανέναν περιορισμό, μεταξύ άλλων στο πλαίσιο της διεθνούς συνεργασίας στον τομέα της καταπολέμησης του εγκλήματος και της τρομοκρατίας. Πρέπει να τεθούν σε εφαρμογή κοινά ελάχιστα πρότυπα, ιδίως όσον αφορά την προστασία των προσωπικών δεδομένων, προτού υπογράψουμε, ως Ευρωπαϊκή Ένωση, περαιτέρω συμφωνίες για την ανταλλαγή δεδομένων με τρίτες χώρες.
<P>
Αυτό ισχύει για τις πληροφορίες τις οποίες αποκτά η Europol, καθώς και για τα τραπεζικά δεδομένα SWIFT και τα δεδομένα των επιβατών αεροπορικών πτήσεων, τα οποία ανταλλάσσονται με τις αρχές των "ΠΑ. Τα σαφή πρότυπα προστασίας, η εμπεριστατωμένη αξιολόγηση της αναλογικότητας και η αποτελεσματική νομική προστασία των πολιτών είναι καίριας σημασίας προϋποθέσεις για κάθε νέο μέτρο.
<P>
Χαίρομαι διότι καταφέραμε να εξασφαλίσουμε τέτοιο βαθμό συμφωνίας σε ολόκληρο το πολιτικό φάσμα ως προς τη νομοθεσία για τη Europol, και εκτιμώ ότι αυτό αποτελεί θετικό προμήνυμα για την επικείμενη συζήτηση σχετικά με τη συνολική προστασία των θεμελιωδών δικαιωμάτων στην Ευρώπη. Αυτό ακριβώς αναμένουν άλλωστε τώρα οι πολίτες της ΕΕ από εμάς.
<SPEAKER ID="103" NAME="Agustín Díaz de Mera García Consuegra" LANGUAGE="ES">
Κύριε Πρόεδρε, κύριε Αντιπρόεδρε της Επιτροπής, η δέσμη μέτρων για την Europol απαρτίζεται από τέσσερα σχέδια αποφάσεων με τα οποία επιδιώκεται η εφαρμογή της απόφασης του Συμβουλίου της 6ης Απριλίου 2009.
<P>
Πρώτον, κύριε Πρόεδρε, θα ήθελα να εκφράσω τη συμφωνία μου με τους συναδέλφους μου και να ζητήσω την απόσυρση της πρότασης του Συμβουλίου. Θέλουμε ένα Κοινοβούλιο που θα είναι πολύ πιο ορατό, καθώς και τη διαμόρφωση των αποφάσεων ως προς τη δέσμη μέτρων για την Europol σύμφωνα με τη Συνθήκη της Λισαβόνας. Επιθυμούμε το Κοινοβούλιο και το Συμβούλιο να διαθέτουν ισότιμο κύρος και να βρίσκονται σε ισορροπία μεταξύ τους.
<P>
Προκειμένου να γίνουν καλύτερα κατανοητοί οι λόγοι για τους οποίους απορρίπτω την πρόταση, θα πω λίγα λόγια σχετικά με το θέμα της έκθεσής μου. Ένα από τα κύρια καθήκοντα που έχουν ανατεθεί στην Ευρωπαϊκή Αστυνομική Υπηρεσία είναι η συλλογή, αποθήκευση, επεξεργασία, ανάλυση και ανταλλαγή πληροφοριών και δεδομένων. Για να μπορεί να επιτελεί αυτό το σημαντικό έργο, οι αρμόδιες αρχές των κρατών μελών πρέπει να διαβιβάζουν στην Europol λεπτομερείς, ενημερωμένες και ακριβείς πληροφορίες. Μόνον έτσι μπορεί η Europol να εκμεταλλευτεί πλήρως τις δυνατότητές της ως προς την ανάλυση των δεδομένων.
<P>
Το πεδίο εφαρμογής του σχεδίου απόφασης του Συμβουλίου περιορίζεται, όπως αναφέρει το άρθρο 2, στην επεξεργασία δεδομένων με σκοπό την ανάλυση, σύμφωνα με την εντολή που παρέχει το άρθρο 14, παράγραφος 1, της απόφασης. Στο πλαίσιο αυτό, η Europol διαθέτει επί του παρόντος 19 τύπους αρχείων δεδομένων εργασίας με σκοπό την ανάλυση. Κάθε αρχείο δεδομένων εργασίας αποτελεί ξεχωριστή βάση δεδομένων, καθεμία εκ των οποίων συνδέεται με ιδιαίτερο τύπο εγκληματικής δραστηριότητας. Αυτό σημαίνει ότι κάθε βάση δεδομένων συνδέεται στενά με τον συγκεκριμένο τύπο επιχειρησιακής στήριξης που μπορεί να προσφέρει η Europol βάσει των αρμοδιοτήτων που της έχουν εκχωρηθεί.
<P>
Επί του παρόντος, τα αρχεία δεδομένων εργασίας είναι το μόνο διαθέσιμο νομικό μέσο σε ευρωπαϊκό επίπεδο για την αποθήκευση, επεξεργασία και ανάλυση πληροφοριών, είτε είναι πληροφορίες πεδίου είτε έχουν συγκεντρωθεί από υπηρεσίες πληροφοριών, περιλαμβανομένων δεδομένων προσωπικού χαρακτήρα.
<P>
" πρόταση περιλαμβάνει επίσης κανόνες και γενικές αρχές σχετικά τόσο με τα τεχνικά μέτρα όσο και με τους κανόνες χρήσης τους. " ανάγκη συλλογής και επεξεργασίας πληροφοριών συνεπάγεται ότι πρέπει να δημιουργηθεί ένα νομικό μέσο που να εγγυάται τον πλήρη σεβασμό των θεμελιωδών δικαιωμάτων. Επισημαίνω ότι αυτό σημαίνει πλήρη σεβασμό των θεμελιωδών δικαιωμάτων των ευρωπαίων πολιτών. Συγχρόνως, ένα τέτοιο μέσο πρέπει να εγγυάται τη δυνατότητα της Europol να εκτελεί πλήρως τις εργασίες που της έχουν ανατεθεί. Από αυτήν την άποψη, συμφωνώντας με τα όσα ανέφερε η κ. in 't Veld, αναρωτιέμαι αν είναι ορθή ή όχι η νομική βάση που σχεδιάζεται να εφαρμοστεί.
<P>
Σε αυτόν τον τομέα, κύριε Πρόεδρε, ο ρόλος του Ευρωπαϊκού Κοινοβουλίου ως οργάνου εκπροσώπησης των πολιτών είναι αναπαλλοτρίωτος. Ο υποχρεωτικός έλεγχος από το Ευρωπαϊκό Κοινοβούλιο είναι αδιαπραγμάτευτος. Για τον λόγο αυτόν, έχει ζωτική σημασία, ενόψει της επικείμενης θέσης σε ισχύ της Συνθήκης της Λισαβόνας, να συμμετάσχει το Κοινοβούλιο στη νομοθετική διαδικασία υπό καθεστώς ισότιμο με του Συμβουλίου. Κανένας ισχυρισμός περί κατεπείγουσας αναγκαιότητας δεν μπορεί να είναι σημαντικότερος από την ανάγκη υπεράσπισης των πολιτικών ελευθεριών και της ασφάλειας των Ευρωπαίων.
<P>
Απευθύνω, επομένως, έκκληση στους συναδέλφους μου βουλευτές να απορρίψουν μαζί μου τα προτεινόμενα μέσα, χωρίς να μειώνουμε τη στήριξή μας προς την Ευρωπαϊκή Αστυνομική Υπηρεσία -την οποία πράγματι στηρίζουμε- μέχρις ότου το Συμβούλιο επιτρέψει στο Κοινοβούλιο να συμμετάσχει στη διαδικασία λήψης των σχετικών αποφάσεων. Προτείνω δε να καλέσουμε την Επιτροπή και το Συμβούλιο να αποσύρουν την πρόταση και να καταθέσουν νέα πρόταση, η οποία να συνάδει με τις αρμοδιότητες που παρέχει η Συνθήκη της Λισαβόνας.
<P>
Κύριε Πρόεδρε, όταν λάβω εκ νέου τον λόγο, θα παρουσιάσω τη θέση μου με πιο πειστικό και σαφή τρόπο. Αυτά είχα να πω προς το παρόν.
<SPEAKER ID="104" NAME="Sonia Alfano" LANGUAGE="IT">
Κύριε Πρόεδρε, κυρίες και κύριοι, θα μιλήσω σχετικά με το ευρωπαϊκό δίκτυο πρόληψης του εγκλήματος.
<P>
Το εν λόγω δίκτυο συστήθηκε το 2001 με την απόφαση 2001/427/ΔΕΥ του Συμβουλίου. Στόχοι του ήταν η διευκόλυνση της συνεργασίας και των ανταλλαγών πληροφοριών και εμπειριών σε εθνικό και ευρωπαϊκό επίπεδο, η συλλογή και ανάλυση συναφών πληροφοριών με ιδιαίτερη έμφαση στην ανταλλαγή βέλτιστων πρακτικών, η διοργάνωση συνεδρίων, σεμιναρίων, συναντήσεων και πρωτοβουλιών με σκοπό τη διευκόλυνση της ανταλλαγής εμπειριών και βέλτιστων πρακτικών, και η παροχή εμπειρογνωμοσύνης στο Συμβούλιο και την Επιτροπή σχετικά με την πρόληψη του εγκλήματος.
<P>
" απόφαση προέβλεπε ότι ο εν λόγω μηχανισμός θα στηριζόταν σε σημεία επαφής τα οποία θα καθόριζαν η Επιτροπή και τα κράτη μέλη· αυτά τα σημεία επαφής θα περιλάμβαναν τουλάχιστον έναν εκπρόσωπο των εθνικών αρχών, ενώ τα υπόλοιπα καθορισμένα σημεία επαφής θα μπορούσαν να είναι ερευνητές ή πανεπιστημιακοί με ειδίκευση σε αυτό το πεδίο. Τα κράτη μέλη όφειλαν, σε κάθε περίπτωση, να επιδιώξουν τη συμμετοχή ερευνητών, πανεπιστημιακών, μη κυβερνητικών οργανώσεων και εκπροσώπων της κοινωνίας των πολιτών. Ακόμη και η Europol και το Ευρωπαϊκό Κέντρο Παρακολούθησης Ναρκωτικών και Τοξικομανίας συμμετείχαν σε αυτήν την προσπάθεια ως φορείς εμπειρογνωμοσύνης.
<P>
Το 2005, το δίκτυο υποβλήθηκε στην πρώτη εσωτερική διαρθρωτική μεταρρύθμιση. Αυτό προέβλεπε τη μόνιμη δημιουργία δύο επιτροπών -μία για το πρόγραμμα εργασίας και μία για την έρευνα- ενώ η διαχείριση του ιστοτόπου ανατέθηκε από την Ευρωπαϊκή Επιτροπή στο "νωμένο Βασίλειο, το οποίο συνεχίζει να τον ενημερώνει.
<P>
Το 2007 πραγματοποιήθηκε νέα αναθεώρηση, στο πλαίσιο της οποίας αναγνωρίστηκε η ιδιαίτερη ανάγκη ενίσχυσης της γραμματείας, ενώ υπογραμμίστηκε η ανάγκη επίλυσης του προβλήματος των πόρων για τις μόνιμες επιτροπές και τους εθνικούς αντιπροσώπους.
<P>
Τον Μάρτιο του 2009 δημοσιεύθηκε εξωτερική αξιολόγηση, η οποία αφορούσε τη λειτουργία του δικτύου. " αξιολόγηση αυτή εστιαζόταν στη σπουδαιότητα των στόχων για την επίτευξη των οποίων δημιουργήθηκε το δίκτυο, συγχρόνως όμως υπογράμμιζε, δυστυχώς, την οργανωτική αποτυχία η οποία εμπόδιζε την υλοποίηση των σημαντικών στόχων για τους οποίους μιλήσαμε νωρίτερα.
<P>
Έτσι, τα προβλήματα που ήρθαν στο φως, τα οποία έχουν οδηγήσει σε ουσιαστική κατάρρευση του δικτύου, περιλάμβαναν την έλλειψη κατάλληλων πόρων, την αναποτελεσματικότητα της γραμματείας, την έλλειψη ενδιαφέροντος από μέρους των εθνικών αντιπροσώπων, καθώς και ένα πολύ κακό πρόγραμμα εργασίας.
<P>
Στο πλαίσιο της αξιολόγησης εξετάστηκε επίσης το ενδεχόμενο διάλυσης του δικτύου. Κατά συνέπεια, το δίκτυο διόρισε μια ομάδα εργασίας προκειμένου να εξετάσει τις συστάσεις που διατυπώθηκαν τον Μάρτιο του 2009, και υιοθέτησε την άποψη ότι απαιτούνταν ορισμένες τροποποιήσεις στην πράξη βάσει της οποίας δημιουργήθηκε το δίκτυο. Ειδικότερα, προτάθηκε η δημιουργία μιας εξωτερικής γραμματείας που να χρηματοδοτείται από πόρους των κοινοτικών προγραμμάτων.
<P>
Αν και ορισμένα κράτη μέλη επανέφεραν την ιδέα της διάλυσης του δικτύου, άλλα πρότειναν τη μεταρρύθμισή του. " σουηδική Προεδρία του Ευρωπαϊκού Συμβουλίου συμφώνησε με την πρόταση αυτή, καθιστώντας την μάλιστα προτεραιότητα της εξάμηνης θητείας της. Στο σημείο αυτό, οφείλω να υπογραμμίσω την τρομερή αμηχανία που αισθάνομαι όταν βλέπω αυτά τα αδειανά έδρανα, δεδομένου ότι οι προτάσεις αυτές υποβλήθηκαν από την ίδια τη σουηδική Προεδρία.
<P>
Στην πρόταση προβλέπεται ότι το δίκτυο πρέπει να αποτελείται από μια γραμματεία, από σημεία επαφής τα οποία θα καθορίζονται από τα επιμέρους κράτη μέλη, και από ένα διοικητικό συμβούλιο. Το εν λόγω διοικητικό συμβούλιο πρέπει να απαρτίζεται από εθνικούς αντιπροσώπους, τους οποίους διορίζουν τα κράτη μέλη, και να διαθέτει πρόεδρο ο οποίος θα είναι επικεφαλής μιας εκτελεστικής επιτροπής.
<P>
Νομίζω ότι υπάρχει επίσης κάποια σύγχυση ως προς το θέμα αυτό μεταξύ σημείων επαφής και εθνικών αντιπροσώπων. " κοινωνία των πολιτών, ο ακαδημαϊκός κόσμος, ο κόσμος της πρακτικής πείρας και, ως εκ τούτου, των εμπειρογνωμόνων, εξαιρούνται εντελώς από το δίκτυο. " πτυχή αυτή είναι πολύ σοβαρή. Οι διαρθρωτικοί σύνδεσμοι μεταξύ του δικτύου και των άλλων κοινοτικών οργάνων και υπηρεσιών που ασχολούνται με το έγκλημα και την πρόληψή του έχουν επίσης αποκοπεί εντελώς.
<P>
" απόφαση δεν προβλέπει καμία μορφή συνεργασίας με το Ευρωπαϊκό Κοινοβούλιο, ενώ έχει παραλειφθεί η απαίτηση για γλωσσικές γνώσεις, παρότι είχε διατυπωθεί παρόμοιο αίτημα στο παρελθόν.
<P>
Μιλώντας ως εισηγήτρια, φρονώ ότι η πρόταση αυτή είναι άκρως αναποτελεσματική και αδυνατεί για πολλούς λόγους να ανταποκριθεί στις απαιτήσεις της καταπολέμησης του εγκλήματος. Πρώτον, δεν κατέστη δυνατή η υλοποίηση των στόχων για τους οποίους δημιουργήθηκε· δεύτερον, δεν υπήρξε καμία συνεργασία μεταξύ της Επιτροπής, του Συμβουλίου και των κρατών μελών, και νομίζω ότι αυτό πρέπει να θεωρηθεί ότι αποτελεί ένα είδος υπονόμευσης του ιδίου του δικτύου.
<P>
" πρόληψη του εγκλήματος δεν μπορεί να περιορίζεται στην ανταλλαγή βέλτιστων πρακτικών. Δυστυχώς, διαπιστώσαμε συμπεριφορές οι οποίες δίνουν την εντύπωση ενός είδους τουρισμού διαφόρων αξιωματούχων, οι οποίοι επισκέπτονταν διάφορες χώρες και συχνά αδυνατούσαν ακόμα και να συνεννοηθούν μεταξύ τους επειδή δεν υπήρχαν διερμηνείς. " μη συμμετοχή της κοινωνίας των πολιτών και ΜΚΟ, ή το γεγονός ότι δεν δημιουργήθηκε υλικό σχετικά με την πρόληψη, όπως βιβλία που να μπορούν να σταλθούν σε σχολεία, έχουν ως συνέπεια να είναι εντελώς αναποτελεσματικό το συγκεκριμένο δίκτυο. Για να γίνει λειτουργικό το δίκτυο, εκτιμώ ότι πρέπει να ενισχύσουμε τις αρμοδιότητές του, και επιπλέον να συμπεριλάβουμε σε αυτό την καταπολέμηση της εγκληματικότητας και την πρόληψη του οργανωμένου εγκλήματος.
<P>
Προτείνω επομένως να απορρίψουμε αυτήν την πρόταση, η οποία θα μπορούσε να γίνει δεκτή μόνον εάν το Συμβούλιο είχε παρουσιάσει μια πραγματικά φιλόδοξη πρόταση. Δυστυχώς, κάτι τέτοιο δεν συνέβη.
<SPEAKER ID="105" NAME="Jacques Barrot" LANGUAGE="FR">
Κύριε Πρόεδρε, παρακολούθησα με μεγάλο ενδιαφέρον τις ομιλίες του κ. Nicholson, της κ. in 't Veld, του κ. Albrecht και της κ. Alfano. Αυτή η συζήτηση έχει αναδείξει προβλήματα τόσο σε επίπεδο διαδικασιών όσο και σε επίπεδο ουσίας.
<P>
Ως προς τα διαδικαστικά θέματα, κατανοώ πλήρως τη θέση του Κοινοβουλίου. " Συνθήκη της Λισαβόνας πρόκειται να τεθεί σε ισχύ πολύ σύντομα. Κατανοώ λοιπόν απολύτως τον προβληματισμό που ενδέχεται να προκαλούν στο Κοινοβούλιο ορισμένες από τις αποφάσεις του Συμβουλίου. Είναι επίσης αλήθεια ότι η Επιτροπή είναι κάπως απογοητευμένη από την κατάσταση αυτή. Παρ' όλα αυτά, θέλω τώρα να διαφωτίσω ορισμένες πτυχές αυτών των τριών φακέλων χάριν του Κοινοβουλίου.
<P>
Όπως όλοι γνωρίζετε, η Europol -μέσω απόφασης του Συμβουλίου η οποία αντικαθιστά τη διακυβερνητική σύμβαση- πρόκειται να υπαχθεί σε νέο νομικό πλαίσιο και να μετατραπεί σε ευρωπαϊκή υπηρεσία από 1ης Ιανουαρίου 2010. " έγκριση της απόφασης αυτής από το Συμβούλιο υπήρξε αποτέλεσμα μακρών διαπραγματεύσεων, ενώ οι προετοιμασίες για την εφαρμογή της βρίσκονται σε εξέλιξη.
<P>
Κατανοώ τις ανησυχίες του Κοινοβουλίου, αναμένω άλλωστε και εγώ την εφαρμογή του νέου θεσμικού πλαισίου, δεδομένου ότι θα δημιουργήσει τις προϋποθέσεις για μεγαλύτερο δημοκρατικό έλεγχο της Ευρωπαϊκής Αστυνομικής Υπηρεσίας. Πρέπει να αντλήσουμε διδάγματα από την αρχική εφαρμογή της υφιστάμενης απόφασης του Συμβουλίου, έτσι ώστε να αποκτήσουμε μια σταθερή βάση για να χτίσουμε πάνω της τη μελλοντική νομοθεσία. Προς τον σκοπό αυτόν, θα είναι χρήσιμο να συμμετέχει το Κοινοβούλιο και άλλοι ενδιαφερόμενοι στην κατάρτιση των μελλοντικών κανονισμών λειτουργίας της Europol, ιδίως ως προς τους όρους υπό τους οποίους το Ευρωπαϊκό Κοινοβούλιο και τα εθνικά κοινοβούλια θα ασκούν έλεγχο επί των δραστηριοτήτων της Europol.
<P>
Εντούτοις, κύριε Πρόεδρε, με λυπεί η απόρριψη των σχεδίων απόφασης του Συμβουλίου από το Κοινοβούλιο. Πρόκειται για διατάξεις εφαρμογής που διέπουν σημαντικές πτυχές της δραστηριότητας της Europol, χωρίς τις οποίες η Europol δεν μπορεί να λειτουργήσει.
<P>
Έρχομαι τώρα στο θέμα των εργαστηρίων ανακριτικής. Για μια ακόμη φορά, κατανοώ το γεγονός ότι το Κοινοβούλιο επιθυμεί μια διαφορετική βάση γι' αυτήν την απόφαση πλαίσιο σχετικά με τη διαπίστευση των εργασιών εργαστηρίου ανακριτικής. " Επιτροπή τάσσεται υπέρ της εφαρμογής του συστήματος διαπίστευσης, διότι ενθαρρύνει την υψηλότερη ποιότητα των εργασιών αυτών των εργαστηρίων, ιδίως σε σχέση με ευαίσθητες τεχνικές ανάλυσης δακτυλικών αποτυπωμάτων και δειγμάτων DNA. " αυστηρότερη διαπίστευση αυτών των εργαστηρίων θα οδηγήσει σε ενίσχυση της εμπιστοσύνης του κοινού.
<P>
Και σε αυτό το θέμα, γνωρίζω τα προβλήματα που σχετίζονται με τη νομική βάση. Όπως και το Κοινοβούλιο, η Επιτροπή πιστεύει ότι η απόφαση πλαίσιο, στον βαθμό που αναφέρεται σε υπηρεσίες δυνάμει του άρθρου 50 της Συνθήκης για την ίδρυση της Ευρωπαϊκής Κοινότητας, πρέπει να χρησιμοποιεί ως νομική βάση της το άρθρο 50. " Επιτροπή έχει προβεί σε δήλωση η οποία περιλαμβάνεται στα πρακτικά της συνεδρίασης του Συμβουλίου ΔΕΥ της 23ης Οκτωβρίου 2009. Στη δήλωση αυτή, η Επιτροπή επιφυλάσσεται του δικαιώματός της να λάβει τα μέτρα που θα κρίνει ενδεδειγμένα στο μέλλον.
<P>
Επιτρέψτε μου δε να προσθέσω ότι, σύμφωνα με τις διατάξεις του δημοσιονομικού κανονισμού, η Επιτροπή είναι διατεθειμένη να παράσχει οικονομική στήριξη για τις δραστηριότητες των κρατών μελών που θα επιτρέψουν τη διαπίστευση των επιστημονικών αστυνομικών εργαστηρίων. Τέλος, η Επιτροπή είναι πρόθυμη να αξιολογήσει την υλοποίηση και εφαρμογή αυτού του μέσου την 1η Ιουλίου 2018, όπως ορίζεται στο άρθρο 7, παράγραφος 4 (νέο).
<P>
Σχετικά με αυτήν τη διαπίστευση, αν και κατανοώ τη θέση του Κοινοβουλίου, πιστεύω επίσης ότι κινείται κυρίως προς τη σωστή κατεύθυνση και σέβεται όλες τις απόψεις που έχουν εκφραστεί στο Σώμα.
<P>
Θα προχωρήσω τώρα στο θέμα του ευρωπαϊκού δικτύου πρόληψης του εγκλήματος. Όπως είναι φυσικό, θεωρούμε ότι το έγκλημα πρέπει να προλαμβάνεται. Τα μέτρα καταναγκαστικού χαρακτήρα δεν είναι αρκετά για να μειώσουν την εγκληματικότητα και το οργανωμένο έγκλημα. " πρόληψη έχει ζωτική σημασία, τόσο σε τοπικό όσο και σε διασυνοριακό επίπεδο. Εξάλλου, στις προτάσεις που υπέβαλα προσφάτως σχετικά με την εμπορία ανθρώπων και την παιδική πορνογραφία, προβλέπονται και προληπτικά μέτρα.
<P>
Κυρία Alfano, στην παρέμβασή σας επισημάνατε τις αδυναμίες του δικτύου. Γνωρίζω ότι, σύμφωνα με μια πρόσφατη αξιολόγηση, είναι πραγματικά αναγκαία η ευρωπαϊκή συνεργασία για την καταπολέμηση του οργανωμένου εγκλήματος, ενώ γνωρίζω επίσης ότι πολλοί δημόσιοι φορείς, οργανώσεις αλλά και ο ιδιωτικός τομέας επιθυμούν μια διεπιστημονική προσέγγιση με στόχο την ανταλλαγή εμπειριών, μεθόδων και μέσων στο εσωτερικό της Ευρώπης.
<P>
Αναμφίβολα, το ευρωπαϊκό δίκτυο πρόληψης του εγκλήματος έχει αντιμετωπίσει στρατηγικά, πολιτικά και οργανωτικά προβλήματα. " Επιτροπή είναι ενήμερη για όλα αυτά. Ως βραχυπρόθεσμο μέτρο, έχουμε αυξήσει τη χρηματοδοτική στήριξη της γραμματείας του δικτύου.
<P>
Στο πρόγραμμα της Στοκχόλμης, δώσαμε προτεραιότητα στην αστυνομική συνεργασία καθώς και στην ανάγκη διαχείρισής της σε κοινοτικό επίπεδο, σύμφωνα με τις διατάξεις της Συνθήκης της Λισαβόνας. Είναι αλήθεια ότι το δίκτυο αυτό μπορεί να επιτελέσει μια σειρά καθηκόντων στα οποία αναφερθήκατε, και μπορεί να αναλάβει καθήκοντα σχετικά με τα οποία προτείνατε μερικά ενδιαφέροντα παραδείγματα.
<P>
Μπορούμε επίσης να προσβλέπουμε στην υλοποίηση κοινών προγραμμάτων μεταξύ κοινωνικών και εκπαιδευτικών ιδρυμάτων, όπως σχολεία, κέντρα συνεχούς κατάρτισης και πανεπιστημιακά ιδρύματα. Είναι ξεκάθαρο ότι βρισκόμαστε στα αρχικά στάδια εφαρμογής μιας σημαντικής νέας πολιτικής για την πρόληψη του εγκλήματος.
<P>
Είναι προφανές ότι ο ρόλος της κοινωνίας των πολιτών και του Κοινοβουλίου πρέπει να ενισχυθεί. Άλλωστε, η αστυνομική συνεργασία υπάγεται πλέον στη διαδικασία της συναπόφασης. Φρονώ συνεπώς ότι μπορούμε να συνεργαστούμε όσο το δυνατόν στενότερα εντός του πλαισίου της νέας νομικής βάσης. Αυτό θα είναι προς το συμφέρον όλων των πολιτών για τους οποίους τα θέματα ασφάλειας διαδραματίζουν κάποιο ρόλο στην καθημερινή τους ζωή.
<P>
Βεβαίως, με λυπούν κάπως ορισμένες πτυχές αυτής της συζήτησης, η οποία επικεντρώθηκε τόσο στη διαδικασία που πρέπει να ακολουθηθεί όσο και στην ουσία των θεμάτων. Ωστόσο, εκτιμώ ότι μπορούμε να φανούμε πολύ πιο αποτελεσματικοί στο εξής, αφού τεθεί σε ισχύ η Συνθήκη της Λισαβόνας αλλά και σύμφωνα με τα προβλεπόμενα στο πρόγραμμα της Στοκχόλμης. Το Κοινοβούλιο θα μπορέσει να διαδραματίσει πλήρως τον ρόλο που του αναλογεί σε αυτήν τη νέα στρατηγική κατά του οργανωμένου εγκλήματος, αλλά και κάθε εγκληματικής δραστηριότητας.
<SPEAKER ID="106" NAME="Wim van de Camp">
εξ ονόματος της Ομάδας PPE. - (NL) Θέλω να ευχαριστήσω τον Αντιπρόεδρο της Επιτροπής, κ. Barrot, για τις απαντήσεις που μας έδωσε και για τις απόψεις που εξέφρασε σχετικά με τα επιμέρους θέματα της σημερινής συζήτησης.
<P>
" δικαστική συνεργασία στην Ευρωπαϊκή Ένωση είναι θέμα μείζονος σημασίας. Όταν μιλάμε για μια Ευρώπη των πολιτών, αναφερόμαστε ειδικότερα στη δικαστική συνεργασία. Από αυτήν την άποψη, η καταπολέμηση του εγκλήματος είναι η βασική μας προτεραιότητα, κυρίως επειδή το έγκλημα αποκτά ολοένα και περισσότερο διασυνοριακό χαρακτήρα. Το διασυνοριακό έγκλημα μεγάλης κλίμακας είναι συχνά το μείζον πρόβλημα, σε σύγκριση με το οποίο το εθνικό έγκλημα μοιάζει σχεδόν με ασήμαντο χουλιγκανισμό.
<P>
Σε αυτό το πλαίσιο, η Ομάδα του Ευρωπαϊκού Λαϊκού Κόμματος τάσσεται έντονα υπέρ της ενίσχυσης όχι μόνον της θέσης της Europol, αλλά και της θέσης του Eurodac. Αναφέρομαι εν προκειμένω στο ρυθμιστικό μας πλαίσιο για τα εργαστήρια ανακριτικής.
<P>
Μια σημαντική πτυχή της καταπολέμησης του οργανωμένου εγκλήματος είναι ο δημοκρατικός έλεγχος των υπηρεσιών που είναι επιφορτισμένες με την καταπολέμηση του εγκλήματος. Δεν θέλω, φυσικά, να υποβαθμίσω καθόλου αυτήν την πτυχή, θέλω όμως να σας ζητήσω να λάβετε υπόψη και τη θέση του θύματος, και να συνεχίσετε να την λαμβάνετε υπόψη κατά τη συζήτηση αυτών των προτάσεων τους προσεχείς μήνες. " καταπολέμηση του εγκλήματος συχνά μας επιβάλλει να λαμβάνουμε υπόψη τα δικαιώματα των υπόπτων, πράγμα απολύτως εύλογο, καθότι η προστασία της ιδιωτικής ζωής και η θέση του υπόπτου στις ποινικές διαδικασίες έχουν τεράστια σημασία. Ωστόσο, κατά την προσεχή πενταετία, θα ήθελα να μεριμνήσουμε περισσότερο για τη θέση του θύματος. Κύριε Πρόεδρε, τα θεμελιώδη δικαιώματα δεν είναι απόλυτα· πρέπει πάντοτε να ασκούνται λαμβάνοντας υπόψη το ευρύτερο πλαίσιο. Ή, όπως διατυπώνεται στο Σύνταγμα των Κάτω Χωρών: "υπό τις προϋποθέσεις που ορίζει η νομοθεσία". Αυτό ισχύει εξίσου για υπόπτους και θύματα.
<P>
Αντιλαμβάνομαι, και συμφωνώ με την άποψη, ότι στην προκειμένη περίπτωση το Κοινοβούλιο οφείλει να πει: "Μισό λεπτό!" ως προς την εξέταση αυτών των τεσσάρων φακέλων. Ας περιμένουμε ώς την 1η Δεκεμβρίου, οπότε θα έχουμε στη διάθεσή μας νέες προτάσεις, και τότε θα κληθούμε να ανταποκριθούμε στα πραγματικά δεδομένα: και τα δεδομένα αυτά επιβάλλουν την ουσιαστική συμμετοχή του Ευρωπαϊκού Κοινοβουλίου.
<SPEAKER ID="107" NAME="Ramón Jáuregui Atondo" LANGUAGE="ES">
Κύριε Πρόεδρε, αντιμετωπίζουμε πρόβλημα, διότι ολόκληρο το Σώμα ζητεί από την Επιτροπή να αναθεωρήσει τη δέσμη νομοθετικών μέτρων για τα υπό εξέταση ζητήματα, ενώ ο κ. Barrot μας είπε, με τον συνήθη γοητευτικό του τρόπο, ότι τα ζητήματα αυτά έχουν μακρά ιστορία, ότι έχουν συζητηθεί επί μακρόν και ότι, την 1η Ιανουαρίου, θα ξεκινήσει η λειτουργία του νέου μηχανισμού. Αυτή είναι η πραγματικότητα: αντιμετωπίζουμε πρόβλημα.
<P>
Μπορώ να σας πω από τώρα, κύριε Barrot, ότι πρέπει να πείτε στη διάδοχό σας, μιας και αντιλαμβάνομαι ότι δεν μπορείτε να μας απαντήσετε σχετικά με αυτό το θέμα, ότι στις ακροάσεις της ενώπιον του Κοινοβουλίου θα την ρωτήσουμε αν σκοπεύει να καταρτίσει δέσμη νομοθετικών μέτρων σε αυτόν τον τομέα, καθόσον αυτό είναι αίτημα ολόκληρου του Σώματος και δεν οφείλεται σε υπερβολικό ζήλο για τη θέσπιση νέας νομοθεσίας.
<P>
Το θέμα δεν είναι ότι το Κοινοβούλιο απαιτεί να συμμετάσχει στη διαδικασία· είναι επιβεβλημένο να συμμετάσχει. Πρέπει να συμμετάσχει επειδή θα διαθέτει αυτόν τον νομοθετικό ρόλο εντός ολίγων ημερών, και επειδή τώρα δεν τίθεται απλώς θέμα κοινοβουλευτικού ελέγχου, καθώς επιθυμούμε να καταθέσουμε περαιτέρω προτάσεις. Για παράδειγμα, σε πολλές από τις οδηγίες και αποφάσεις που έρχονται προς έγκριση στο Σώμα, διαπιστώνω πολλά κενά, πολλές αδυναμίες και τεράστιες ελλείψεις ως προς την ασφάλεια δικαίου. Θέλουμε να μεταρρυθμίσουμε αυτές τις διατάξεις.
<P>
Νομίζω ότι είναι καλό για την Europol να εργάζεται βάσει αυτών των διατάξεων. Αντιλαμβάνομαι ότι η Europol εργάζεται ήδη κατ' αυτόν τον τρόπο, και θέλω να συνεχίσει να το πράττει, επειδή επιθυμώ να προοδεύσει. Απαιτώ επίσης να σέβεστε το δικαίωμα αυτού του Σώματος να λέει ό,τι πιστεύει για τις συγκεκριμένες διατάξεις, καθότι αυτό επιβάλλει ο νομοθετικός του ρόλος, και θέλουμε να ασκούμε ελεύθερα αυτόν τον ρόλο.
<P>
Θέλω επομένως να σας πληροφορήσω τώρα πως, όταν η επόμενη Επίτροπος εμφανιστεί ενώπιόν μας, θα την ρωτήσουμε αν δεσμεύεται να καταρτίσει νομοθετικές προτάσεις γι' αυτό το ζήτημα, έτσι ώστε να δοθεί η δυνατότητα στο Κοινοβούλιο να νομοθετήσει σχετικά. Αυτά είχα να πω, και τίποτε περισσότερο.
<SPEAKER ID="108" NAME="Nathalie Griesbeck" LANGUAGE="FR">
Κύριε Πρόεδρε, κύριε Επίτροπε, κυρίες και κύριοι, η παρέμβασή μου θα είναι σύντομη. Αφορά καταρχάς την ουσία και δευτερευόντως τη διαδικασία, ενώ θα επαναλάβω ορισμένα από τα στοιχεία που παρουσίασαν με πολύ ικανοποιητικό τρόπο όλες οι πολιτικές ομάδες.
<P>
Ενώ η δημιουργία ενός χώρου ασφάλειας, δικαιοσύνης και ελευθερίας στο εσωτερικό της Ευρωπαϊκής Ένωσης έχει ζωτική σημασία για όλους μας, και οπωσδήποτε αποτελεί παράδειγμα του ευρωπαϊκού δημοκρατικού μοντέλου που οικοδομούμε, και ενώ πολλοί από εμάς θεωρούμε ότι η Europol είναι ένα μέσο που μπορεί να προσαρμοστεί, όλοι συμφωνούμε ως προς το ότι η συνδυασμένη χρήση των πόρων που έχουμε στη διάθεσή μας -ιδίως ανθρώπινων πόρων αλλά και τεχνικών πόρων για την καταπολέμηση του οργανωμένου εγκλήματος και κάθε είδους εμπορίας- πρέπει να ελέγχεται αυστηρά και να διασφαλίζεται στον μέγιστο δυνατό βαθμό η ασφάλεια δικαίου, καθότι τα μέτρα που λαμβάνουμε αφορούν τον πυρήνα των αρμοδιοτήτων μας: τα δικαιώματα και τις ελευθερίες των ευρωπαίων πολιτών.
<P>
Επί της διαδικασίας, και με κίνδυνο να θεωρηθεί ότι επαναλαμβάνομαι, θέλω να διαβεβαιώσω τον κ. Επίτροπο, εξ ονόματος της Ομάδας της Συμμαχίας Φιλελευθέρων και Δημοκρατών για την Ευρώπη, ότι δεν υπήρξαν μάταιες όλες οι προσπάθειες που έχουν έως τώρα καταβληθεί. Εντούτοις, οι πολίτες μας δεν θα κατανοήσουν και θα παρερμηνεύσουν τελείως την κατάσταση αν, παρότι περιμέναμε τόσο πολύ για να θέσουμε σε λειτουργία τα μέσα που συνδέονται με τη Συνθήκη της Λισαβόνας, δεν είχαμε την υπομονή να περιμένουμε λίγες ακόμη ώρες ή ημέρες για να ασκήσουμε τις αρμοδιότητές μας ως συννομοθέτες, τις οποίες θεωρούμε άλλωστε τόσο σημαντικές.
<P>
Αυτήν τη φορά, έχει ζωτική σημασία να περιμένουμε λίγες εβδομάδες ακόμη στην Ευρώπη, προκειμένου να εξασφαλίσουμε ένα κείμενο το οποίο θα είναι σύμφωνο με το διαδικαστικό μας πλαίσιο, ενώ, όπως και η κ. in 't Veld, λυπούμαι που δεν παρίσταται σήμερα στο Σώμα το Συμβούλιο, καθότι το θέμα αυτό αφορά πρωτίστως το ίδιο το Συμβούλιο. Εξ ονόματος της επιτροπής μου, θεωρώ επομένως ότι απαιτείται να κατατεθεί νέα νομοθετική πρόταση.
<SPEAKER ID="109" NAME="Raül Romeva i Rueda" LANGUAGE="FR">
Κύριε Πρόεδρε, για να συνεχίσω στο ίδιο πνεύμα, λαμβάνω τον λόγο ως συντονιστής της Ομάδας των Πρασίνων/Ευρωπαϊκής Ελεύθερης Συμμαχίας για θέματα ελευθερίας, και αυτό ακριβώς είναι το θέμα που θα αναπτύξω.
<P>
Θα ήταν ακατανόητο αν, δοθείσης της ευκαιρίας να συνδιαμορφώσει το Ευρωπαϊκό Κοινοβούλιο τα υπό συζήτηση θέματα ως συννομοθέτης, δεν επιλέγαμε αυτήν τη διαδικασία. Επομένως, συμφωνούμε ως προς αυτήν την πτυχή. Εν πάση περιπτώσει, θα χρειαστεί να περιμένουμε για να δούμε πώς θα εξελιχθούν τα πράγματα· ωστόσο, θα δημιουργούνταν σαφές πρόβλημα αν δεν μπορούσαμε να συμμετάσχουμε στη διαδικασία όπως πολύ εύλογα ζητούμε.
<P>
Ήθελα επίσης να θίξω εν συντομία ένα ακόμη ζήτημα, που αφορά την έκθεση για τα εργαστήρια ανακριτικής -μιας και αυτό είναι το ζήτημα που παρακολουθώ- και να δηλώσω με τη μεγαλύτερη δυνατή σαφήνεια ότι, όταν μιλούμε για ανάγκη συντονισμού, πρέπει συγχρόνως να λαμβάνουμε πολύ σοβαρά υπόψη το ζήτημα της αποκέντρωσης. Δεν πρέπει να λησμονούμε ότι, σε ορισμένα κράτη μέλη, υπάρχουν περισσότερα από ένα κέντρα εγκληματολογικών ερευνών, τα οποία σχετίζονται με την κατανομή των περιφερειών και των υφιστάμενων αστυνομικών και νομικών συστημάτων. Αυτό ισχύει, λόγου χάρη, στην Ισπανία. Είναι σημαντικό να το λάβουμε υπόψη αυτό, διότι, αν θέλουμε να συντονίσουμε με επιτυχία το έργο μας, πρέπει να έχουμε υπόψη ότι δεν επιδιώκουμε απλώς συντονισμό μεταξύ κρατών μελών, αλλά και μεταξύ περιφερειών στις οποίες επικρατούν διαφορετικές συνθήκες, οι οποίες ενδέχεται να μην ισχύουν σε εθνικό επίπεδο.
<SPEAKER ID="110" NAME="Marie-Christine Vergiat" LANGUAGE="FR">
Κύριε Πρόεδρε, κυρίες και κύριοι, θα επαναλάβω κάτι που ανέφεραν ήδη αρκετοί συνάδελφοι.
<P>
Προτού τεθεί σε ισχύ η Συνθήκη της Λισαβόνας, το Ευρωπαϊκό Κοινοβούλιο κλήθηκε, στο πλαίσιο της διαδικασίας του κατεπείγοντος, να εξετάσει τέσσερα κείμενα που αφορούν την Europol και το ζήτημα της προστασίας του εμπιστευτικού χαρακτήρα των δεδομένων τα οποία διαβιβάζει η Europol, μεταξύ άλλων και σε τρίτες χώρες. Εδώ, στο Κοινοβούλιο, καταδικάζουμε ομοφώνως τον τρόπο με τον οποίο μας ζητήθηκε να εξετάσουμε τα κείμενα αυτά τη στιγμή που αφορούν ζητήματα τα οποία θα αποτελέσουν οπωσδήποτε αντικείμενο συναπόφασης όταν τεθεί σε ισχύ η Συνθήκη της Λισαβόνας.
<P>
Πολλοί εξ ημών πιστεύουμε ότι οι πολίτες μας έχουν δικαίωμα στην ασφάλεια και ότι η καταπολέμηση της τρομοκρατίας αποτελεί προτεραιότητα. Πρέπει να ληφθούν όλα τα αναγκαία μέτρα έτσι ώστε οι πολίτες μας να μην ζουν υπό καθεστώς διαρκούς φόβου ότι θα πέσουν θύματα τρομοκρατικών επιθέσεων. Είναι, ως εκ τούτου, σημαντικό να καταβάλουμε κάθε δυνατή προσπάθεια ώστε να ενισχύσουμε την αστυνομική συνεργασία, όμως αυτό δεν μπορεί να γίνει με κάθε τίμημα, και ασφαλώς όχι εις βάρος του θεμελιώδους δικαιώματος προστασίας της ιδιωτικής ζωής, της ελεύθερης κυκλοφορίας των προσώπων και της ελεύθερης έκφρασης.
<P>
Επιτρέψτε μου δε να προσθέσω ότι η πρόληψη του εγκλήματος δεν πρέπει να συνεπάγεται περισσότερα -και μόνον περισσότερα- μέτρα καταναγκασμού. Οι δημοκρατίες μας έχουν το προνόμιο να προστατεύουν την ελευθερία μας πάντοτε, και να μην την υπονομεύουν αν αυτό δεν είναι απολύτως αναγκαίο. " αστυνομική συνεργασία πρέπει επομένως να πραγματοποιείται βάσει συγκεκριμένου νομικού πλαισίου το οποίο να διασφαλίζει την εμπιστευτικότητα των διαβιβαζόμενων πληροφοριών και την κατάλληλη ισορροπία μεταξύ της ενημέρωσης και των προαναφερθέντων στόχων στο πεδίο της ασφάλειας.
<P>
" Ομάδα GUE/NGL, μαζί με τις υπόλοιπες πολιτικές ομάδες, καλεί συνεπώς το Συμβούλιο και την Επιτροπή να αποσύρουν τις προτάσεις τους. Επιπλέον, θέλω να εκφράσω και εγώ τη λύπη μου για την απουσία του Συμβουλίου από τη σημερινή συζήτηση.
<SPEAKER ID="111" NAME="Gerard Batten" LANGUAGE="EN">
Κύριε Πρόεδρε, οι εκθέσεις αυτές περιγράφουν τους κανόνες που πρέπει να διέπουν τη συλλογή και ανταλλαγή πληροφοριών μεταξύ των κρατών μελών της ΕΕ -αλλά και με τρίτες κρατικές οντότητες- μέσω της Europol, οι οποίες αφορούν πολύ προσωπικά δεδομένα των πολιτών της ΕΕ.
<P>
Έχει σημασία το γεγονός ότι αναφέρουν ότι η μη εγκεκριμένη κοινοποίηση τέτοιων πληροφοριών δεν πρέπει να υπονομεύει, να βλάπτει ή να επηρεάζει τα θεμελιώδη συμφέροντα της Europol. Δεν γίνεται πουθενά λόγος για την προστασία των συμφερόντων του ατυχούς, αθώου πολίτη που μπορεί να βρεθεί στο επίκεντρο του εφιάλτη μιας έρευνας της Europol.
<P>
Μπορούν να συλλέγονται πληροφορίες για εξαιρετικά ευαίσθητα προσωπικά δεδομένα, περιλαμβανομένων των σεξουαλικών προτιμήσεων και των στοιχείων τραπεζικών λογαριασμών. Τα στοιχεία αυτά μπορούν μάλιστα να ανταλλάσσονται με τρίτες χώρες, περιλαμβανομένων χωρών με τα εξαιρετικά δημοκρατικά εχέγγυα της Αλβανίας, του Περού ή της Ρωσικής Ομοσπονδίας.
<P>
Αν εξετάσουμε το θέμα αντικειμενικά, η Europol είναι παντελώς άχρηστη από κάθε άποψη, όμως η υποκειμενική άποψη της ΕΕ είναι ότι πρέπει πάση θυσία να αποκτήσει ένα ακόμη από τα χαρακτηριστικά ενός κράτους: το δικό της αστυνομικό σώμα.
<P>
Πόσοι από τους απρόθυμους πολίτες της ΕΕ γνωρίζουν ότι οι αξιωματούχοι της Europol απολαμβάνουν ασυλία από διώξεις για οτιδήποτε πράξουν ή πουν κατά την άσκηση των καθηκόντων τους; Όσοι από τους παρευρισκόμενους ζούσατε μέχρι πολύ πρόσφατα σε αστυνομοκρατούμενα καθεστώτα, ίσως να μην το θεωρείτε πολύ σημαντικό, όμως μια τέτοια μορφή ασυλίας των αστυνομικών οργάνων είναι έννοια ξένη προς το βρετανικό δίκαιο.
<P>
Καθώς η ΕΕ δημιουργεί το δικό της δικαστικό σύστημα με μέσα όπως το ευρωπαϊκό ένταλμα σύλληψης και οι δίκες ερήμην, και τώρα αποκτά δικό της αστυνομικό σώμα, εμείς στη Βρετανία παρακολουθούμε να καταστρέφονται οι πλέον βασικές και προσφιλείς μας ελευθερίες, οι οποίες μας προστάτευαν στο παρελθόν.
<P>
Όλοι οι εισηγητές είχαν τουλάχιστον την εντιμότητα να δηλώσουν ότι οι προτάσεις αυτές πρέπει να απορριφθούν μέχρις ότου τεθεί και τυπικά σε ισχύ η Συνθήκη της Λισαβόνας. Αν η ΕΕ διέθετε στοιχειώδη έστω εντιμότητα, θα είχαν διεξαχθεί δημοψηφίσματα για τη Συνθήκη της Λισαβόνας, οπότε καμία από τις διατάξεις της δεν θα μπορούσε ποτέ να τεθεί σε εφαρμογή.
<SPEAKER ID="112" NAME="Andreas Mölzer" AFFILIATION="NI">
(DE) Κύριε Πρόεδρε, αν, στο πρόσφατο παρελθόν, οι ενέργειες της Europol είχαν ως αποτέλεσμα, για μια ακόμη φορά, να τεθεί τέρμα στη δράση συμμοριών εμπορίας ανθρώπων οι οποίες εισάγουν παράνομους μετανάστες στην Ευρώπη, τότε η υπηρεσία αυτή είναι αξιέπαινη. Στο μέλλον, θα είναι εξίσου αξιέπαινη η συμμετοχή της Europol στην καταπολέμηση διαφόρων τύπων σοβαρής, διεθνούς εγκληματικότητας. Ασφαλώς, η συνεργασία μεταξύ των διαφόρων αρχών για την καταπολέμηση του εγκλήματος είναι, καταρχήν, θετική.
<P>
Ωστόσο, το θέμα της προστασίας των δεδομένων δεν έχει επιλυθεί όσον αφορά τα σχέδια παροχής σε όλες τις αρχές απεριόριστης πρόσβασης στα δεδομένα. Μας φενακίζουν με υποσχέσεις για έναν Επόπτη Προστασίας Δεδομένων, όταν δεν έχει ξεκαθαριστεί καν τι είδους αρμοδιότητες θα μπορεί να ασκήσει. Οι εθνικές αρχές προστασίας δεδομένων διαπιστώνουν ήδη με γοργούς ρυθμούς τα όρια του πεδίου δράσης τους, διαθέτουν ελάχιστα περιθώρια παρεμβάσεων και οι ενέργειές τους προσφέρουν ελάχιστα πρακτικά αποτελέσματα. Κατά πάσα πιθανότητα, το ίδιο θα συμβεί και σε επίπεδο ΕΕ.
<P>
Την τελευταία δεκαετία, τα πολιτικά δικαιώματα και ελευθερίες υφίστανται προοδευτικό περιορισμό στο όνομα της καταπολέμησης της τρομοκρατίας. Εάν, ιδίως τώρα, προτού η Συνθήκη της Λισαβόνας προσφέρει στο Ευρωπαϊκό Κοινοβούλιο αυτά τα δικαιώματα συναπόφασης, οι υπουργοί Δικαιοσύνης και Εσωτερικών Υποθέσεων επιδιώξουν να επιβάλουν με κατεπείγουσες διαδικασίες μια συμφωνία για τις χρηματοπιστωτικές συναλλαγές, θα το πράξουν μόνο και μόνο επειδή γνωρίζουν ότι μια τέτοια συμφωνία συνδέεται με σοβαρότατα ζητήματα προστασίας δεδομένων και ότι δεν θα κατάφερναν να βγουν αλώβητοι από την υπόθεση της συμφωνίας SWIFT. Δεδομένου ότι ακόμη και οι εθνικές αρχές επιβολής του νόμου δεν διαθέτουν αυτό το δικαίωμα στην επικράτεια στην οποία δρουν, γιατί πρέπει λοιπόν η Europol και, με τη διαμεσολάβηση της ΕΕ, οι "νωμένες Πολιτείες, ειδικότερα, να αποκτήσουν τέτοια απεριόριστα δικαιώματα; Κατά τη γνώμη μου, πρέπει να θέσουμε τέρμα σε αυτήν την επίθεση κατά της προστασίας των δεδομένων.
<SPEAKER ID="113" NAME="Simon Busuttil" AFFILIATION="PPE">
(FR) Κύριε Πρόεδρε, επιτρέψτε μου καταρχάς να απευθύνω τα συγχαρητήρια και τις ευχαριστίες μου στον Αντιπρόεδρο της Επιτροπής για όλα όσα έχει πράξει ως αρμόδιος Επίτροπος σε αυτόν τον τομέα.
<P>
Ευελπιστώ ότι τα δύο μέλη της Επιτροπής που θα σας αντικαταστήσουν -όχι ένα αλλά δύο μέλη της Επιτροπής- θα εμπνευστούν από το πολιτικό όραμα, την αφοσίωση και το έργο σας. Σας ευχαριστώ, κύριε Αντιπρόεδρε.
<P>
(MT) Επιτρέψτε μου τώρα να αναφερθώ επί της ουσίας στην εξαιρετική ευκαιρία που μου δόθηκε προσφάτως να επισκεφθώ την υπηρεσία της χώρας μου που είναι αρμόδια για την Europol, για τις σχέσεις με την Europol καθώς και για τη ζώνη Σένγκεν. " εν λόγω υπηρεσία απασχολεί μια σειρά αξιωματικών της αστυνομίας οι οποίοι επιτελούν εξαιρετικό έργο σε αυτόν τον τομέα σε συνεργασία με αστυνομικούς άλλων κρατών μελών της ΕΕ. Επικροτώ τις προσπάθειές τους, θέλω δε να προσθέσω ότι αυτή η επίσκεψη μου επέτρεψε να εκτιμήσω την τεράστια σημασία της Europol. Μου δόθηκε η ευκαιρία να εκτιμήσω από πρώτο χέρι τη σπουδαιότητά της για την καταπολέμηση της εγκληματικότητας, δεδομένου ιδίως ότι ζούμε πλέον σε έναν χώρο ελευθερίας, ελεύθερης κυκλοφορίας στο εσωτερικό της Ευρωπαϊκής Ένωσης καθώς και στο εσωτερικό πολλών κρατών της Ευρωπαϊκής Ένωσης.
<P>
Προφανώς, δεν θα καταψηφίσουμε αυτές τις προτάσεις επειδή είμαστε δυσαρεστημένοι από τη Europol, αλλά επειδή, ως Ευρωπαϊκό Κοινοβούλιο, θέλουμε να συμβάλουμε στην ενδυνάμωση αυτής της υπηρεσίας, η οποία από το προσεχές έτος θα γίνει οργανισμός, έτσι ώστε να μπορεί να ανταποκριθεί στην αποστολή της για την καταπολέμηση της εγκληματικότητας κατά τρόπο πραγματικά αποτελεσματικό.
<SPEAKER ID="115" NAME="Rosario Crocetta" AFFILIATION="S&amp;D">
(IT) Κύριε Πρόεδρε, κυρίες και κύριοι, όσον αφορά το αίτημα του Συμβουλίου να εγκρίνουμε την πρόταση σχετικά με την ανταλλαγή πληροφοριών μεταξύ της Europol και των εταίρων της, περιλαμβανομένων τρίτων χωρών, είναι εύκολο να διαπιστώσει κανείς πού θα οδηγούσε κάτι τέτοιο: αν εγκρινόταν, η πρόταση αυτή θα δημιουργούσε μια παράλογη κατάσταση που θα συνίστατο στη ρύθμιση, μεταξύ άλλων, της ανταλλαγής πληροφοριών μεταξύ της Europol και τρίτων χωρών, χωρίς το Κοινοβούλιο να έχει ακόμη εγκρίνει κανέναν τέτοιο κατάλογο χωρών.
<P>
Αυτή η πρόταση, όσον αφορά τον τρόπο παρουσίασης της διαχείρισης των προσωπικών δεδομένων, φαίνεται να δημιουργεί τις προϋποθέσεις για τη συγκρότηση μιας πραγματικά απεριόριστης βάσης δεδομένων η οποία θα μπορεί να τεθεί στη διάθεση ακόμη και τρίτων η ταυτότητα των οποίων δεν έχει ακόμη καθοριστεί από το Κοινοβούλιο.
<P>
Στο άρθρο 15, παράγραφος 2, της πρότασης του Συμβουλίου αναφέρεται ότι σε περιπτώσεις απόλυτης ανάγκης, ακόμη και όταν δεν υπάρχουν ενδείξεις τέλεσης εγκλήματος, είναι δυνατή η διαβίβαση δεδομένων τα οποία αποκαλύπτουν τη φυλή ενός ατόμου, την εθνοτική του καταγωγή, τις πολιτικές του προτιμήσεις, τις θρησκευτικές και φιλοσοφικές του πεποιθήσεις, τη συμμετοχή του σε συνδικαλιστικά σωματεία κ.ο.κ., χωρίς να προσδιορίζεται τι ακριβώς σημαίνει η φράση "απόλυτη ανάγκη" και, ακόμη χειρότερα, υιοθετώντας την αντίληψη ότι υφίσταται κατηγοριοποίηση των ανθρώπων σε φυλετικές ομάδες.
<P>
Θα ήταν ενδιαφέρον να μας διευκρινίσει το Συμβούλιο πώς ακριβώς ορίζει την έννοια της φυλετικής ομάδας και ποιες φυλετικές ομάδες υπάρχουν. Σε ό,τι πάντως με αφορά, νομίζω ότι υπάρχει μόνο μία φυλή - η ανθρώπινη φυλή.
<P>
Για τους λόγους αυτούς, αλλά και προκειμένου να προστατευτεί η ανεξαρτησία του Κοινοβουλίου, το οποίο πρέπει να μπορεί να εργαστεί εντός των απαιτούμενων χρονικών περιθωρίων, φρονώ ότι η πρόταση του Συμβουλίου στην παρούσα της μορφή πρέπει να απορριφθεί έως τη ζητηθείσα προθεσμία της 30ής Νοεμβρίου.
<SPEAKER ID="116" NAME="Alexander Alvaro" AFFILIATION="ALDE">
(DE) Κύριε Πρόεδρε θέλω και εγώ, όπως προηγουμένως ο κ. Busuttil, να ευχαριστήσω τον Αντιπρόεδρο της Επιτροπής, κ. Barrot, για το έργο που έχει επιτελέσει. Είναι σίγουρο ότι ο νομοθετικός φάκελος τον οποίον ανέλαβε δεν ήταν καθόλου εύκολος, ενώ συχνά χρειάστηκε να αγωνιστεί ενάντια σε αντίξοες συνθήκες, πιστέψτε με όμως, κύριε Αντιπρόεδρε, ότι θα είχατε βρει εξαιρετικό καταφύγιο στην Ομάδα της Συμμαχίας των Φιλελευθέρων και Δημοκρατών για την Ευρώπη, στην οποία θα μπορούσατε να υπολογίζετε σε τέτοιου είδους καταστάσεις. Εν πάση περιπτώσει, έχουν λεχθεί αρκετά για τη Europol, οπότε δεν νομίζω ότι χρειάζεται να επαναλάβω τα όσα ανέφεραν ήδη προηγούμενοι συνάδελφοί μου, ιδίως ως προς την έκπληξη την οποία προκαλεί το γεγονός ότι, πριν από την 30ή Νοεμβρίου, δηλαδή πριν τεθεί σε ισχύ η Συνθήκη της Λισαβόνας, μας ζητείται ακόμη να εγκρίνουμε αυτό το μέτρο στο Κοινοβούλιο. Ως εκ τούτου, είναι φυσική η αντίδραση του Κοινοβουλίου να απορρίψει αυτές τις προτάσεις.
<P>
Είναι επίσης κρίμα που το Συμβούλιο δεν μπορεί να μας τιμήσει με την παρουσία του σήμερα, έτσι ώστε να λάβει και το ίδιο υπόψη αυτά τα σχόλια. Είμαι βέβαιος πάντως ότι θα ληφθούν υπόψη. Ήθελα, πάνω από όλα, να σχολιάσω την έκθεση του κ. Kirkhope σχετικά με τα εγκληματολογικά εργαστήρια και πρότυπα, επισημαίνοντας ότι συχνά χρειάζεται να εξετάζουμε κατά πόσον πρέπει να ξεκινήσουμε από τις λεπτομέρειες του θέματος, με άλλα λόγια από το ποια δεδομένα θα διαβιβάζονται και πώς, και κατά πόσον τα δεδομένα αυτά είναι πραγματικά συγκρίσιμα, ιδίως στην περίπτωση των εγκληματολογικών εργαστηρίων. Εάν τα δεδομένα σχετικά με το DNA λαμβάνονται με διαφορετικούς τρόπους και στη συνέχεια διαβιβάζονται χωρίς να είναι δυνατή η ταύτισή τους, το ενδιαφερόμενο πρόσωπο ζημιώνεται μάλλον παρά βοηθείται. Είναι ίσως σκόπιμο να ληφθούν υπόψη αυτές οι σκέψεις.
<SPEAKER ID="117" NAME="Ernst Strasser" AFFILIATION="PPE">
(DE) Κύριε Πρόεδρε, Αντιπρόεδρε Barrot, σας ευχαριστώ για την κατανόηση που δείχνετε για τη σαφή στάση του Κοινοβουλίου ως προς τα θέματα διαδικασίας. Δεν απορρίπτουμε τις προτάσεις του Συμβουλίου και της Επιτροπής. Αντιθέτως, θέλουμε να λάβουμε μέρος στη διαδικασία λήψης αποφάσεων. Αυτό είναι το κρίσιμο στοιχείο που καθορίζει την ψήφο μας.
<P>
Είναι σαφές ότι η Europol είναι ένα από τα επιτυχημένα εγχειρήματα της Ευρωπαϊκής Ένωσης. Ιδίως στους τομείς της καταπολέμησης των εγκλημάτων που σχετίζονται με ναρκωτικά, της εμπορίας ανθρώπων, της χρηματοδότησης της τρομοκρατίας και της εκτύπωσης πλαστών νομισμάτων, η Europol διαδραματίζει καίριο ρόλο ως προς την ανταλλαγή πληροφοριών και αποτελεί σημείο εστίασης της δράσης των υφιστάμενων δικτύων αστυνομικής συνεργασίας. Είναι απολύτως αναγκαίο να διευρυνθούν περαιτέρω οι αρμοδιότητές της. Γι' αυτό άλλωστε πρέπει να χαιρετίσουμε το γεγονός ότι η εν λόγω υπηρεσία θα αποκτήσει νέα νομική βάση. Σε αυτό το πεδίο θα χρειαστούμε ανταλλαγή δεδομένων και δημιουργία εσωτερικών συνδέσμων μεταξύ των αστυνομικών δυνάμεων στην Ευρωπαϊκή Ένωση. Τα στοιχεία αυτά είναι απαραίτητα για την αποτελεσματική καταπολέμηση της τρομοκρατίας και του εγκλήματος. Είναι επίσης απαραίτητα -και αυτό πρέπει να καταστεί εξίσου σαφές- προκειμένου να προστατευθούν τα δικαιώματα των ευρωπαίων πολιτών.
<P>
Τα θέματα αυτά άπτονται μιας ευρωπαϊκής στάσης, καθώς και σαφών ευρωπαϊκών αξιών, τις οποίες ενίσχυσε άλλωστε η ευρεία πλειοψηφία των μελών του Σώματος στο πλαίσιο της απόφασης για τους κωδικούς SWIFT στα μέσα Σεπτεμβρίου. Πρέπει να απαιτήσουμε τα ακόλουθα από το Συμβούλιο και την Επιτροπή: αυτή θεμελιώδης αρχή, και αυτές οι κατευθυντήριες γραμμές, πρέπει να εφαρμοστούν πλέον και στις διαπραγματεύσεις με τις "νωμένες Πολιτείες της Αμερικής. Αυτό είναι απαραίτητο, αν θέλουμε να προστατέψουμε την ασφάλεια των ευρωπαίων πολιτών.
<SPEAKER ID="118" NAME="Kinga Göncz" AFFILIATION="S&amp;D">
(HU) Χαίρομαι και εγώ για τη δέσμευση του Συμβουλίου να αναπτύξει περαιτέρω και να μεταρρυθμίσει το ευρωπαϊκό δίκτυο πρόληψης του εγκλήματος. Ως εκ τούτου, είναι πραγματικά λυπηρό -όπως άλλωστε ανέφεραν ήδη προηγούμενοι ομιλητές- το γεγονός ότι οι εκπρόσωποι του Συμβουλίου δεν είναι πλέον παρόντες σε αυτήν τη συζήτηση.
<P>
Θέλω και εγώ να διαχωρίσω τα σχόλιά μου επί της διαδικασίας από τον επί της ουσίας σχολιασμό. " απόφαση σύμφωνα με την οποία ήταν αναγκαία η ύπαρξη αυτού του δικτύου ελήφθη πριν από 10 χρόνια. " τρέχουσα αξιολόγηση κατέδειξε ότι το δίκτυο δεν εκμεταλλεύτηκε κατά τον βέλτιστο τρόπο τις ευκαιρίες που του είχαν ενδεχομένως δοθεί. Ωστόσο, κατέστη επίσης σαφές ότι χρειαζόμαστε ένα τέτοιο δίκτυο, και πρέπει να το αναπτύξουμε περαιτέρω, να επιδιώξουμε τη συμμετοχή πολιτών και ερευνητών, και να συνεργαστούμε με τις υπηρεσίες επιβολής του νόμου. Θέλω και εγώ να διευκρινίσω ότι η Ομάδα της Προοδευτικής Συμμαχίας των Σοσιαλιστών και Δημοκρατών στο Ευρωπαϊκό Κοινοβούλιο θεωρεί σημαντικά τον ρόλο και την περαιτέρω ανάπτυξη αυτού του δικτύου. " σημερινή απόρριψη αυτής της πρωτοβουλίας από το Ευρωπαϊκό Κοινοβούλιο οφείλεται ακριβώς στην επιθυμία του να προσδώσει ακόμη μεγαλύτερη νομιμοποίηση στο μέτρο βάσει της Συνθήκης της Λισαβόνας, και να επιτύχει την πιο ενεργό συμμετοχή του σε αυτό.
<SPEAKER ID="119" NAME="Cecilia Wikström" AFFILIATION="ALDE">
(SV) Κύριε Πρόεδρε, η μεγαλύτερη αποτυχία της Ευρώπης σήμερα είναι ότι δεν καταφέραμε ακόμη να εξαλείψουμε το φαινόμενο της εμπορίας ανθρώπων το οποίο εξελίσσεται μπροστά στα ίδια μας τα μάτια. Γυναίκες και παιδιά πωλούνται σαν να είναι αντικείμενα σε όλα τα κράτη μέλη μας. Σύμφωνα με μια μετριοπαθή εκτίμηση της Europol, το 2009 θα αγοραστούν και θα πουληθούν στην Ευρώπη μισό εκατομμύριο γυναίκες. Πρόκειται για ένα φαινόμενο το οποίο οφείλουμε να συζητήσουμε ανοικτά και να σχεδιάσουμε στρατηγικές για την εξάλειψή του.
<P>
Υπάρχουν όργανα στο εσωτερικό της ΕΕ σκοπός των οποίων είναι η καταπολέμηση της εμπορίας ανθρώπων και του οργανωμένου εγκλήματος, όπως έχουν όμως τώρα τα πράγματα, τα εν λόγω όργανα παρουσιάζουν πολλές αδυναμίες. " συνεργασία μεταξύ κρατών μελών, Επιτροπής, Συμβουλίου και Κοινοβουλίου πρέπει να βελτιωθεί δραστικά αν θέλουμε να έχουμε πιθανότητες εξάλειψης της σοβαρής εγκληματικότητας άπαξ διά παντός. Αυτό περιλαμβάνει το οργανωμένο έγκλημα, τις δραστηριότητες της μαφίας καθώς και την εμπορία ανθρώπων.
<P>
Σε λίγες μόνον ημέρες, θα τεθεί πλήρως σε εφαρμογή η Συνθήκη της Λισαβόνας. Εκτιμώ ότι τότε θα μπορέσουμε να αναπνεύσουμε κάπως καλύτερα, καθότι θα έχουμε επιτέλους ελπίδες για στενότερη συνεργασία με σκοπό την προστασία της ασφάλειας των πολιτών μας σε όλα τα κράτη μέλη. Σύντομα, θα καταστεί δυνατή η ενίσχυση της Europol, ενώ θα υπάρξει αποτελεσματική συνεργασία μεταξύ Europol και Eurojust. Τότε θα μπορέσουμε επιτέλους να καταπολεμήσουμε σοβαρά το οργανωμένο έγκλημα στην Ευρώπη, περιλαμβανομένης της εμπορίας ανθρώπων και των εγκληματικών συνδικάτων μαφιόζικου τύπου. Ας ελπίσουμε ότι, το 2009, θα διακηρύξουμε άπαξ διά παντός ότι η εμπορία ανθρώπων είναι αδιανόητη στη σύγχρονη Ευρώπη.
<SPEAKER ID="120" NAME="Birgit Sippel" AFFILIATION="S&amp;D">
(DE) Κύριε Πρόεδρε, κυρίες και κύριοι, πρέπει να σχολιάσουμε τη σημερινή συζήτηση, και κυρίως τις αποφάσεις που έπονται της συζήτησης, όχι σε επίπεδο τυπικών διαδικασιών αλλά σε καθαρά πολιτικό επίπεδο.
<P>
" εφαρμογή ενιαίων προτύπων στις εργασίες των εργαστηρίων είναι, φυσικά, σημαντική και για τη συνεργασία μεταξύ της αστυνομίας και των δικαστικών αρχών με βάση την εμπιστοσύνη. Ωστόσο, υπάρχουν πολλές πτυχές αυτού του θέματος τις οποίες ο διαθέσιμος χρόνος δεν μας επιτρέπει να καλύψουμε. Καταρχήν, πάντως, το επίμαχο ζήτημα είναι εντελώς διαφορετικό, αφορά με άλλα λόγια το πόσο σοβαρά αντιμετωπίζουν οι πολιτικοί δρώντες τη Συνθήκη της Λισαβόνας, τα δικαιώματα του Κοινοβουλίου και των πολιτών, καθώς και την ειλικρινή συνεργασία του Συμβουλίου και του Κοινοβουλίου.
<P>
Επιτρέψτε μου να αναφέρω τρία παραδείγματα: η Συνθήκη της Λισαβόνας περιγράφει τον Ύπατο Εκπρόσωπο ως την ισχυρή φωνή της Ευρώπης, και είναι πραγματικά λυπηρό το γεγονός ότι, προφανώς, τα κράτη μέλη εφάρμοσαν διαφορετικά κριτήρια και σε αυτήν την υπόθεση. " συμφωνία για τους κωδικούς SWIFT, η οποία είναι αμφιλεγόμενη από πολλές απόψεις, θα μπορούσε και πάλι να υποβληθεί στον εξονυχιστικό έλεγχο του Ευρωπαϊκού Κοινοβουλίου την προσεχή Δευτέρα. Αντ' αυτού, πρόκειται να διεκπεραιωθεί με συνοπτικές διαδικασίες λίγες ώρες πριν από την υπογραφή με τις "νωμένες Πολιτείες.
<P>
Την ίδια κατάσταση αντιμετωπίζουμε όσον αφορά τα θέματα της σημερινής συζήτησης. Ελάχιστο διάστημα πριν από τη θέση σε ισχύ της Συνθήκης της Λισαβόνας, καλούμαστε να εγκρίνουμε εσπευσμένα αποφάσεις στις οποίες περιλαμβάνονται διατάξεις οι οποίες θα ισχύσουν στο μέλλον και θα περιορίσουν τη δυνατότητά μας να λαμβάνουμε αποφάσεις, ή τουλάχιστον θα τη μειώσουν σημαντικά. Πρέπει να αναρωτηθούμε γιατί συμβαίνει αυτό, δεδομένου ότι ήταν σίγουρα δυνατό να υποβληθούν νέες προτάσεις και για άλλα θέματα.
<P>
" στάση του Συμβουλίου και της Επιτροπής είχε ως αποτέλεσμα να χάσουν την ευκαιρία να στείλουν ένα σαφές μήνυμα στον λαό της Ευρώπης, ένα μήνυμα προσήλωσης στην εφαρμογή της Συνθήκης, ένα μήνυμα που να δείχνει στους πολίτες το δημοκρατικό πρόσωπο της Ευρώπης. Εδώ, στο Ευρωπαϊκό Κοινοβούλιο, έχουμε μία και μόνη επιλογή: πρέπει να απορρίψουμε αυτές τις προτάσεις, καθότι επιθυμούμε τη διεξαγωγή ευρέος δημοσίου διαλόγου, θέλουμε δε να χρησιμοποιήσουμε τα ενισχυμένα μας δικαιώματα προκειμένου να προστατέψουμε τους πολίτες τώρα, και όχι στο εγγύς ή απώτερο μέλλον.
<SPEAKER ID="121" NAME="Luigi de Magistris" AFFILIATION="ALDE">
(IT) Κύριε Πρόεδρε, κυρίες και κύριοι, η αποψινή πολύ ενδιαφέρουσα συζήτηση μας βοήθησε να καταλάβουμε ορισμένα πολύ σημαντικά πράγματα, ιδίως όσον αφορά το ευρωπαϊκό δίκτυο πρόληψης του εγκλήματος.
<P>
Πρώτον, τώρα που έχουμε στη διάθεσή μας τη Συνθήκη της Λισαβόνας, πρέπει να ενισχύσουμε προοδευτικά τον ρόλο του Κοινοβουλίου στο πλαίσιο της διαδικασίας συναπόφασης, και μάλιστα προς δύο κατευθύνσεις. Πρώτον, όσον αφορά τις νοοτροπίες: το οργανωμένο έγκλημα και οι μαφιόζικες οργανώσεις μπορούν να εξαλειφθούν κυρίως μέσω ενημέρωσης και ευαισθητοποίησης. Ένας σπουδαίος ιταλός δικαστής, ο Giovanni Falcone, ο οποίος δολοφονήθηκε από τη μαφία, συνήθιζε να λέει ότι η μαφία είναι φαινόμενο το οποίο έχει αρχή και τέλος. Το τέλος πρέπει να συνίσταται στην τεράστια κινητοποίηση σε επίπεδο νοοτροπίας, η δε αρχή πρέπει να γίνει στην Ευρώπη και το Κοινοβούλιο.
<P>
Ένα δεύτερο ζήτημα είναι ότι το οργανωμένο έγκλημα πρέπει να καταπολεμηθεί αποτελεσματικότερα, κυρίως, με τη θέσπιση της ευρωπαϊκής εισαγγελικής υπηρεσίας, και ενδεχομένως επίσης με τη συμπερίληψη ορισμένων πολύ σοβαρών εγκλημάτων, τα οποία προβλέπονται μόνον σε ορισμένα κράτη μέλη. Αναφέρομαι, λόγου χάρη, στα εγκλήματα της μαφίας.
<P>
Πρέπει να κατανοήσουμε ότι η κρίση την οποία δημιουργεί το φαινόμενο της μαφίας αφορά ολόκληρη την Ευρώπη, δεδομένου ότι οι οργανώσεις αυτού του είδους έχουν τη δυνατότητα να διεισδύουν ακόμη και στις δημόσιες αρχές. Υπάρχει πολύ στενή σχέση μεταξύ των οργανώσεων της μαφίας και της διαφθοράς, όπως έχει υπογραμμιστεί άλλωστε σε πρόσφατες εκθέσεις, καθώς και της απάτης στην Ευρωπαϊκή Ένωση, όπως μας πληροφόρησε προσφάτως το Ευρωπαϊκό Ελεγκτικό Συνέδριο.
<SPEAKER ID="122" NAME="Debora Serracchiani" AFFILIATION="S&amp;D">
(IT) Κύριε Πρόεδρε, κυρίες και κύριοι, ως σκιώδης εισηγήτρια για έναν από τους φακέλους που αφορούν την Europol, δεν μπορώ παρά να επιβεβαιώσω τα όσα ανέφεραν ήδη οι συνάδελφοι που μίλησαν πριν από εμένα.
<P>
Χάρη στον ρόλο που διαδραματίζει ως προς τη συλλογή, ανάλυση και ανταλλαγή πληροφοριών, η Europol διευκολύνει τις έρευνες στα κράτη μέλη, και ως εκ τούτου αποτελεί σημαντικό εργαλείο στον αγώνα κατά του εγκλήματος.
<P>
Πρέπει να καταπολεμούμε αποτελεσματικότερα το έγκλημα, συγχρόνως όμως πρέπει να υπερασπιζόμαστε με αποφασιστικότητα το κύρος του Ευρωπαϊκού Κοινοβουλίου.
<P>
Το Συμβούλιο αποφάσισε να εγκρίνει, σε κάθε περίπτωση, τα κείμενα της δέσμης μέτρων για τη Europol στις 30 Νοεμβρίου, χωρίς να περιμένει να αποκτήσει το Κοινοβούλιο αρμοδιότητα συναπόφασης σε αυτόν τον τομέα όταν τεθεί σε ισχύ η Συνθήκη της Λισαβόνας την 1η Δεκεμβρίου.
<P>
" απόρριψη αυτών των προτάσεων δεν έχει στόχο να εμποδιστεί η Europol να αναλάβει τα νέα της καθήκοντα ως ευρωπαϊκός οργανισμός, αλλά να διευρυνθούν οι αρμοδιότητες του Ευρωπαϊκού Κοινοβουλίου, ιδίως όσον αφορά σημαντικά θέματα που σχετίζονται με την ελευθερία, την ασφάλεια και τη δικαιοσύνη.
<P>
Τέλος, φρονώ ότι είναι ορθό να δοθούν ενισχυμένες ελεγκτικές αρμοδιότητες στο Κοινοβούλιο σε σχέση με τις δραστηριότητες της Europol, για να μπορεί να ελέγχει αν ο τρόπος διαχείρισης των δεδομένων τα οποία συγκεντρώνει η Europol υπονομεύει ενδεχομένως τα δικαιώματα των ευρωπαίων πολιτών.
<SPEAKER ID="123" NAME="Monika Flašíková Beňová" AFFILIATION="S&amp;D">
(SK) Ο κλάδος της ιατροδικαστικής απέκτησε ιδιαίτερη σημασία τα τελευταία χρόνια, κυρίως λόγω της αυξημένης σπουδαιότητάς του στην καταπολέμηση του εγκλήματος και της εγκληματικότητας.
<P>
" ανάπτυξη υψηλού επιπέδου συνεργασίας μεταξύ των χωρών μπορεί, επομένως, να συμβάλει στη βελτίωση της αποτελεσματικότητας του αγώνα κατά του εγκλήματος. " πρακτική πείρα καταδεικνύει ξεκάθαρα ότι αυτού του είδους η συνεργασία δεν είναι από μόνη της αρκετή, αλλά ότι είναι αναγκαία η δημιουργία κοινού νομικού πλαισίου που να ορίζει πρότυπα για τις δραστηριότητες των εργαστηρίων ανακριτικής καθώς και ενός δικτύου τέτοιων εργαστηρίων υψηλής ποιότητας στο σύνολο της Ευρωπαϊκής Ένωσης.
<P>
" μη επίτευξη συμφωνίας σχετικά με το ποια κοινά πρότυπα διαπίστευσης μπορούν να εφαρμοστούν για την ανάλυση των επιστημονικών δεδομένων αποτελεί σοβαρή αδυναμία, η οποία πρέπει να διορθωθεί. Ευελπιστώ, για τον λόγο αυτόν, ότι το Συμβούλιο θα αναλάβει σχετικές πρωτοβουλίες το ταχύτερο δυνατόν και θα εκπονήσει πολύ σύντομα ένα νέο έγγραφο, στη διαμόρφωση του οποίου θα συμμετάσχει σημαντικά και το Ευρωπαϊκό Κοινοβούλιο.
<P>
Αν και ήθελα να μιλήσω περισσότερο για τα εργαστήρια ανακριτικής, κύριε Πρόεδρε, επιτρέψτε μου να επισημάνω εν κατακλείδι ότι, ενώ δεν φιλοδοξώ να διογκώσω τη σπουδαιότητα του Ευρωπαϊκού Κοινοβουλίου, θεωρώ εντελώς απαράδεκτο το γεγονός ότι κανένας εκπρόσωπος του Συμβουλίου δεν βρήκε τον χρόνο να έρθει στο Σώμα και να ακούσει τις απόψεις μας.
<SPEAKER ID="124" NAME="Artur Zasada" AFFILIATION="PPE">
(PL) Κύριε Πρόεδρε, ως πτυχιούχος Νομικής και πρώην αστυνομικός, θέλω να υπογραμμίσω τη σπουδαιότητα της απόφασης πλαισίου του Συμβουλίου, στόχος της οποίας είναι να υποχρεωθούν όλα τα εργαστήρια ανακριτικής που εκδίδουν αποτελέσματα ελέγχων γενετικού υλικού και δακτυλικών αποτυπωμάτων να εφαρμόζουν το διεθνές πρότυπο ISO 17025. Αυτή η εξαιρετικά σημαντική απόφαση αποβλέπει στην ενίσχυση της αξιοπιστίας και της ακρίβειας της αποδεικτικής διαδικασίας, αυξάνοντας έτσι την εμπιστοσύνη της κοινωνίας στις αρχές επιβολής του νόμου και στο δικαστικό σύστημα.
<SPEAKER ID="125" NAME="Janusz Władysław Zemke" AFFILIATION="S&amp;D">
(PL) Κύριε Πρόεδρε, κατά πάσα πιθανότητα σε έξι μήνες θα επανέλθουμε σε αυτό το θέμα, οπότε θα βρεθούμε αντιμέτωποι με τα ίδια προβλήματα. Από τη μια πλευρά, θα θεωρήσουμε σημαντικό να διασφαλιστεί η όσο το δυνατόν αποτελεσματικότερη λειτουργία της αστυνομίας και της Europol. Από την άλλη πλευρά, πρέπει πάντοτε να έχουμε υπόψη ότι εν προκειμένω ασχολούμαστε επίσης με ζητήματα ανθρωπίνων δικαιωμάτων, και πολύ συχνά με ζητήματα που αφορούν πολύ ευαίσθητα δεδομένα.
<P>
Δεδομένου ότι θα κληθούμε να αντιμετωπίσουμε τα ίδια προβλήματα, θέλω να επιστήσω την προσοχή ιδιαίτερα στο άρθρο 15 της απόφασης του Συμβουλίου για την έγκριση των κανόνων εφαρμογής που διέπουν τις σχέσεις της Ευρωπόλ με τους εταίρους της, περιλαμβανομένης της ανταλλαγής δεδομένων προσωπικού χαρακτήρα και διαβαθμισμένων πληροφοριών. Επισημαίνω λοιπόν ότι, εν προκειμένω, πρόκειται για πολύ ευαίσθητα δεδομένα, και υποστηρίζουμε ότι η διαβίβαση τέτοιων δεδομένων δεν πρέπει να επιτρέπεται εάν δεν είναι απολύτως αναγκαία. Πρέπει να εξετάσουμε ποιος ακριβώς θα αποφασίζει για το τι είναι απολύτως αναγκαίο, καθόσον το ζήτημα αυτό έχει τεράστια σημασία.
<SPEAKER ID="126" NAME="Jacques Barrot" LANGUAGE="FR">
Κύριε Πρόεδρε, η απουσία του Συμβουλίου δεν διευκολύνει καθόλου το έργο μου. Εντούτοις, ήθελα να αναφέρω ορισμένους από τους λόγους που ώθησαν την Επιτροπή σας να συναινέσει, παρ' όλα αυτά, στην κατάθεση αυτών των κειμένων.
<P>
Όσον αφορά, καταρχάς, τη Europol, θα ήταν δύσκολο να εμποδιστεί η μετατροπή της σε οργανισμό. Θα ακολουθήσουν και άλλα κείμενα σχετικά με τη Europol, και το Κοινοβούλιο, φυσικά, θα λειτουργήσει ως συννομοθέτης. Θα ήταν πολύ δύσκολο να διακοπεί το έργο της Europol. Επιτρέψτε μου επίσης να διευκρινίσω ότι επικεφαλής της Europol είναι σήμερα ένας Βρετανός με εξαιρετικά προσόντα. Θα ήταν κρίμα να παρεμποδίσουμε κατά κάποιον τρόπο το έργο της Europol.
<P>
Όσον αφορά τα άλλα δύο κείμενα, είναι σημαντικό να αναγνωριστεί ότι έχουν εκπονηθεί μετά από πρωτοβουλία του Συμβουλίου και των κρατών μελών. Έστω και έτσι, αποτελεί σημαντικό βήμα προόδου το γεγονός ότι τα κράτη μέλη αποδέχτηκαν την ιδέα της διαπίστευσης των εργαστηρίων προκειμένου να εξασφαλιστεί η ύπαρξη αξιόπιστων δεδομένων. Το αποτέλεσμα αυτό είναι θετικό και συνιστά βήμα προόδου.
<P>
Όσον αφορά το δίκτυο πρόληψης -και επ' αυτού είναι περισσότερο δικαιολογημένες οι επισημάνσεις του Κοινοβουλίου- είναι βέβαιο ότι θα καταστεί αναγκαία στο μέλλον η ενίσχυσή του και η τροποποίηση των καθηκόντων του. Κατανοώ πλήρως τη στάση σας, και ευχαριστώ τον κ. Busuttil και τον κ. Strasser -νωρίτερα ήταν επίσης παρών ο πρόεδρος της Επιτροπής Πολιτικών Ελευθεριών, Δικαιοσύνης και Εσωτερικών Υποθέσεων- διότι αντιλαμβάνονται ότι είναι και δική μου πεποίθηση ότι το Κοινοβούλιο πρέπει να συμμετέχει πολύ στενά σε αυτήν τη διαδικασία. Όλα όσα κατάφερα τα τελευταία πέντε χρόνια οφείλονται στη στήριξη του Κοινοβουλίου. Όπως, λοιπόν, γνωρίζετε, επιθυμώ ειλικρινώς τη συμμετοχή του Κοινοβουλίου.
<P>
Εξάλλου, θέλω να προσθέσω ότι η Επιτροπή θεωρεί ότι απαιτείται εις βάθος και κατά περίπτωση ανάλυση, προκειμένου να διευκρινιστεί αν πρέπει να τροποποιήσουμε ή όχι το κεκτημένο του τρίτου πυλώνα. Είναι σημαντικό να γίνει αντιληπτό ότι διανύουμε μια μεταβατική περίοδο κατά την οποία θα συντελεστεί η μετάβαση από τη διακυβερνητική στην κοινοτική προσέγγιση, και αυτό με ευχαριστεί ιδιαίτερα όσον αφορά τα ζητήματα δικαιοσύνης και εσωτερικών υποθέσεων.
<P>
Αντιλαμβάνομαι επίσης ότι όλοι επιθυμείτε τη συμμετοχή σε έναν τύπο αστυνομικής συνεργασίας που θα σέβεται τα ανθρώπινα δικαιώματα και θα λαμβάνει υπόψη τις αξίες της Ευρωπαϊκής Ένωσης. Εξυπακούεται! Φρονώ ότι το Κοινοβούλιο θα επιδράσει θετικά σε όλα τα μελλοντικά κείμενα τα οποία θα μας επιτρέψουν να προωθήσουμε περισσότερο την αστυνομική συνεργασία, επαναλαμβάνω, σεβόμενοι τις αξίες και τα δικαιώματα των πολιτών.
<P>
Εντούτοις, η τρέχουσα περίοδος είναι μεταβατική, οπότε κατανοώ πλήρως την επιθυμία σας να συμμετάσχετε πλήρως στην κατάρτιση αυτών των κειμένων. Επιτρέψτε μου, όμως, να επαναλάβω ότι η Επιτροπή θεωρεί ότι πρέπει να αναθεωρήσουμε τα κείμενα του κεκτημένου του τρίτου πυλώνα μετά από ολοκληρωμένη και κατά περίπτωση ανάλυση. Αν τα υφιστάμενα μέσα καταστούν παρωχημένα ή χρειαστούν συμπλήρωση ή ενημέρωση, θα μπορέσουμε να καταθέσουμε σχετικές προτάσεις. Οι αντικαταστάτες μου θα εκπονήσουν προτάσεις οι οποίες θα επιτρέψουν στο Κοινοβούλιο να βελτιώσει τα κείμενα, μιας και θα έχει επιτέλους ρόλο συννομοθέτη.
<P>
Ως προς το θέμα αυτό, κύριε Πρόεδρε, επιτρέψτε μου να επαναλάβω ότι, κατά τη λήξη της θητείας μου, θα λάβω πολύ προσεκτικά υπόψη όλες τις συστάσεις που μου απηύθυνε το Ευρωπαϊκό Κοινοβούλιο. Υπογραμμίζω, ωστόσο, ότι γνωρίζουμε πολύ καλά ότι υπάρχουν πολλά κείμενα τα οποία είναι απαραίτητα για την αστυνομική και τη δικαστική συνεργασία και τα οποία πρέπει να αποκτήσουν νέα νομική βάση, επιτρέποντας έτσι στο Κοινοβούλιο να ασκήσει τον ρόλο του ως συννομοθέτης.
<P>
Εν τω μεταξύ, ευελπιστώ ότι θα κατανοήσετε γιατί προσπάθησα να εξηγήσω τους λόγους για τους οποίους επιθυμούμε να μετατραπεί η Europol σε οργανισμό την 1η Ιανουαρίου και να συνεχίσει το έργο της, ενώ λάβαμε υπόψη την πρόοδο που σημείωσαν με προθυμία τα κράτη μέλη όσον αφορά τη διαπίστευση των εργαστηρίων και το δίκτυο πρόληψης του εγκλήματος.
<P>
Επαναλαμβάνω ότι κατανοώ τη θέση του Κοινοβουλίου, και θέλω να σας διαβεβαιώσω ότι τις προσεχείς εβδομάδες θα υπερασπιστώ, στο μέτρο των δυνάμεών μου, αυτόν τον σπουδαίο χώρο ελευθερίας και ασφάλειας τον οποίο θα κληθούν να αναπτύξουν εφεξής τα κράτη μέλη με την ενεργό στήριξη του Κοινοβουλίου.
<SPEAKER ID="127" NAME="James Nicholson" LANGUAGE="EN">
Κύριε Πρόεδρε, σήμερα το απόγευμα πραγματοποιήσαμε μια πολύ χρήσιμη συζήτηση. Νομίζω ότι, με την αποψινή της απουσία, η Προεδρία εκτίθεται ανεπανόρθωτα. Δεν προσήλθε στη συζήτηση, και θεωρώ ότι πρέπει να ντρέπεται γι' αυτό.
<P>
Επιτρέψτε μου ορισμένες σύντομες παρατηρήσεις μόνον. Συμφωνώ πλήρως με την κ. Sophia in 't Veld. Εξυπακούεται ότι επιθυμούμε μια ισχυρή Europol σε μακροπρόθεσμο ορίζοντα, και μάλιστα μια ακόμη καλύτερη Europol, η οποία θα μπορεί να συνεργάζεται πολύ πιο αποτελεσματικά όπου αυτό είναι αναγκαίο. Αρκεί να εξετάσουμε τα πάμπολλα προβλήματα που αντιμετωπίζουμε σήμερα στα σύνορά μας -ναρκωτικά, εμπορία ανθρώπων, διεθνές έγκλημα και τρομοκρατία, μεταξύ πολλών άλλων- για να καταλάβουμε πόσο αναγκαίο είναι αυτό.
<P>
Νομίζω ότι ο εκπρόσωπος της Ομάδας PPE έθιξε ένα ζήτημα που θεωρώ και εγώ πολύ σημαντικό όταν μίλησε για την ανάγκη στάθμισης των δικαιωμάτων του θύματος έναντι αυτών του δράστη. Φρονώ ότι αυτό είναι κάτι που πρέπει να μελετήσουμε πολύ σοβαρά.
<P>
Δυστυχώς, πολύ συχνά βλέπουμε τους δράστες εγκλημάτων να κερδίζουν πολύ μεγαλύτερη συμπάθεια και στήριξη από ό,τι τα θύματά τους, τα οποία υπέστησαν τις συνέπειες της εγκληματικής πράξης. Υπάρχουν πολλοί τομείς στους οποίους έχουν παρατηρηθεί τέτοια φαινόμενα. Δεν είναι δυνατόν να θεωρηθεί αποδεκτό κάτι τέτοιο. Θεωρώ ότι πρέπει να προσφέρουμε μεγαλύτερη στήριξη στα θύματα, και νομίζω ότι έτσι θα γίνεται εμφανέστερο ποιος ήταν το θύμα. Δεν επιτρέπεται να αντιμετωπίζεται ο δράστης ενός εγκλήματος με τον ίδιο τρόπο που αντιμετωπίζεται και το θύμα.
<P>
Οποιοσδήποτε πιστεύει ότι στη σύγχρονη κοινωνία μπορούμε να επιβιώσουμε χωρίς να συνεργαζόμαστε μεταξύ μας, ζει στα σύννεφα. Αυτή είναι η πραγματικότητα κατά τη δική μου εκτίμηση. Παρακολουθήσαμε πολύ πρόσφατα ένα ξεκάθαρο τέτοιο παράδειγμα στην περιοχή από την οποία κατάγομαι -τη Βόρεια Ιρλανδία- τις τελευταίες εβδομάδες, καθώς η συνεργασία μεταξύ της αστυνομίας της Βόρειας Ιρλανδίας και της Garda Síochána, στον νότο, οδήγησε στην κατάσχεση, την επιστροφή και την αποτροπή εισόδου στην αγορά πολλών εκατομμυρίων τσιγάρων. Πιστεύετε ειλικρινά ότι αυτό θα ήταν δυνατό χωρίς τη συνεργασία - όχι μόνον μεταξύ των προαναφερθέντων αστυνομικών σωμάτων, αλλά και της συνεργασίας που έφτανε μέχρι την Άπω Ανατολή;
<P>
Ναι, φίλες και φίλοι, χρειαζόμαστε μια ισχυρή Europol, ναι, πρέπει να εργαστούμε προς αυτήν την κατεύθυνση και, ναι, πρέπει να επιδιώκουμε τη συνεργασία όταν αυτή εξυπηρετεί τα συμφέροντα όλων των πλευρών.
<SPEAKER ID="128" NAME="Sophia in 't Veld" LANGUAGE="EN">
Κύριε Πρόεδρε, πριν ξεκινήσω την παρέμβασή μου, θέλω και εγώ να εκφράσω τις ευχαριστίες μου στον Επίτροπο Barrot. Θα πω μόνον ότι έχει βάλει πολύ ψηλά τον πήχυ για τον διάδοχό του.
<P>
Δεν θα υπεισέλθω στην ουσία του θέματος, μιας και πιστεύω ότι πρέπει να διεξαγάγουμε αυτήν τη συζήτηση αργότερα, όμως θα θίξω και πάλι εν συντομία το θέμα της διαδικασίας, για να διευκρινίσω ένα πράγμα.
<P>
Άκουσα να υποστηρίζεται εμμέσως, σαν το επιχείρημα αυτό να προερχόταν από το αδειανό έδρανο απέναντί μου, ότι υπάρχει ένας πολύ βάσιμος λόγος για τον οποίο βιάζεται τόσο πολύ το Συμβούλιο, συγκεκριμένα ότι δεν πρέπει να διακοπεί η λειτουργία της Europol. Πρέπει να μετατραπεί σε οργανισμό έως την 1η Ιανουαρίου.
<P>
Αν όμως το Συμβούλιο ενδιαφερόταν ειλικρινά για τις απόψεις του Ευρωπαϊκού Κοινοβουλίου θα μετείχε στη σημερινή συζήτηση. Θα μπορούσε άλλωστε να ξεκινήσει τη διαδικασία πολύ νωρίτερα από τα τέλη Ιουλίου. Θα μπορούσε ακόμη να είχε δεχτεί την προσφορά του Ευρωπαϊκού Κοινοβουλίου να εργαστεί με ταχείς ρυθμούς, μιας και το Κοινοβούλιο αναλαμβάνει πάντα τις ευθύνες του, και μπορούμε να εργαστούμε με πολύ μεγάλη ταχύτητα όταν αυτό είναι αναγκαίο.
<P>
Προσφέραμε αυτήν την επιλογή στο Συμβούλιο μέσω μιας διαδικασίας η οποία θα κινούνταν τουλάχιστον στο πνεύμα της Λισαβόνας. Ζητήσαμε να δοθεί παράταση ενός μηνός, όμως το Συμβούλιο ήταν απλούστατα απρόθυμο να μας δώσει μια τέτοια παράταση· το γεγονός άλλωστε ότι το Συμβούλιο απουσιάζει σήμερα, ενώ δεν ενδιαφέρθηκε καν να απευθύνει λόγο στο Ευρωπαϊκό Κοινοβούλιο, καταδεικνύει σαφώς ότι δεν επιθυμεί τη συμμετοχή του Κοινοβουλίου· αποδεικνύει έτσι την ανειλικρίνειά του.
<P>
Το γεγονός αυτό με λυπεί, καθότι απομένουν πλέον επτά ημέρες, τρεις ώρες και σαράντα λεπτά: θα υποχρεωθούμε να συνεργαστούμε. Θέλω απλώς να αναφέρω εν προκειμένω ότι, όπως πολύ σωστά επισημάνθηκε από έναν από τους συναδέλφους μας, ότι δεν προσπαθούμε εδώ να προβάλουμε το εγώ μας. Το μείζον ζήτημα δεν είναι ο παραμερισμός του Ευρωπαϊκού Κοινοβουλίου. Δεν είναι καν το γεγονός ότι παραμερίζονται τα εθνικά κοινοβούλια. Το μείζον ζήτημα είναι η λογοδοσία στον πολίτη, καθότι οι αποφάσεις αυτές έχουν τεράστια σημασία.
<P>
Μιλάμε για τη διαβίβαση προσωπικών δεδομένων και διαβαθμισμένων εγγράφων σε τρίτους, για τα δεδομένα και τις εμπιστευτικές πληροφορίες των πολιτών μας, των ανθρώπων τους οποίους εκπροσωπούμε. Το Συμβούλιο είναι υπόλογο απέναντί τους, παρά απέναντι σε εμάς.
<P>
Τέλος, άκουσα τα σχόλια του κυρίου Επιτρόπου, αναμένω όμως μια δήλωση του Ευρωπαϊκού Συμβουλίου στην οποία θα υπόσχεται -δεδομένου ότι προώθησε βεβιασμένα όλη αυτήν τη δέσμη μέτρων- ότι θα αποσύρει ή θα αναθεωρήσει την απόφαση το ταχύτερο δυνατόν, εντός μέγιστης προθεσμίας έξι μηνών, και ότι στη συνέχεια θα επιδιώξει την πλήρη συμμετοχή του Ευρωπαϊκού Κοινοβουλίου σε πλήρη διαδικασία συναπόφασης καθώς και τη λογοδοσία έναντι των πολιτών.
<SPEAKER ID="129" NAME="Jan Philipp Albrecht" LANGUAGE="DE">
Κύριε Πρόεδρε, καταρχάς θα ήθελα να ευχαριστήσω την Επιτροπή για το έργο της σχετικά με την Europol, και να επαναλάβω ότι δεν επιδιώκεται εν προκειμένω να παρεμποδιστεί η διαδικασία μετασχηματισμού της Europol σε οργανισμό της ΕΕ.
<P>
Ωστόσο, το ζήτημα των αρμοδιοτήτων που ασκούνται στο πλαίσιο της σχέσης μεταξύ κράτους και πολιτών είναι, φυσικά, θεμελιώδες όσο και ευαίσθητο, και είναι επιβεβλημένη η συζήτησή του εδώ στο Κοινοβούλιο. Σε ένα δημοκρατικό σύστημα, οι σχετικές αποφάσεις πρέπει να λαμβάνονται από το Κοινοβούλιο, και να έχει προηγηθεί συζήτηση εις βάθος, ώστε να εξασφαλίζεται η επαρκής νομιμοποίηση του τελικού αποτελέσματος.
<P>
Θεωρώ πολύ ανησυχητικό, όπως επεσήμανε ήδη η κ. in 't Veld, το γεγονός ότι το Συμβούλιο δεν θέλησε καν να παραστεί στη συνεδρίαση για να ακούσει αυτές τις επικρίσεις, κάτι που θεωρώ ότι συνιστά θεμελιώδη απαίτηση κάθε δημοκρατίας. Ευελπιστώ ότι η κυβέρνηση θα λάβει επιτέλους υπόψη τις επικρίσεις του Κοινοβουλίου σχετικά με το έργο που έχει συντελεστεί μέχρι στιγμής στο πεδίο της πολιτικής ασφάλειας.
<P>
Πρέπει να διοργανωθεί διάλογος για τα δικαιώματα των πολιτών σε κοινοβουλευτικό επίπεδο σε ολόκληρη την Ευρώπη, καθώς και διάλογος για την αποτελεσματικότητα της πολιτικής ασφάλειας που εφαρμόζουμε. Το Ευρωπαϊκό Κοινοβούλιο και τα εθνικά κοινοβούλια πρέπει να διαδραματίσουν πολύ πιο σημαντικό ρόλο και στα δύο αυτά θέματα.
<P>
Ευχαριστώ τους εισηγητές για το μήνυμα που απέστειλε σήμερα σύσσωμο το Κοινοβούλιο, το οποίο ευελπιστώ ότι είναι απολύτως σαφές και ότι το Συμβούλιο θα ανταποκριθεί σε αυτό.
<SPEAKER ID="130" NAME="Agustín Díaz de Mera García Consuegra" LANGUAGE="ES">
Κύριε Πρόεδρε, θέλω να εκφράσω τον βαθύ σεβασμό μου προς την Ευρωπαϊκή Αστυνομική Υπηρεσία, την οποία εξυπακούεται ότι στηρίζω. Ελπίζω ότι θα αποκτήσει, το ταχύτερο δυνατόν, όλους τους αναγκαίους νομικούς, ανθρώπινους και υλικούς πόρους, τους οποίους χρειάζεται για να επιτύχει τους στόχους της και για να εκμεταλλευτεί πλήρως τις δυνατότητές της, βάσει της Συνθήκης της Λισαβόνας.
<P>
Με πολύ λίγα λόγια, τι ακριβώς είναι η Ευρωπαϊκή Αστυνομική Υπηρεσία, αυτή η νέα υπηρεσία;
<P>
Έχει πάψει να αποτελεί διακυβερνητικό όργανο και είναι πλέον κοινοτικό όργανο, το οποίο χρηματοδοτείται από τον κοινοτικό προϋπολογισμό και τελεί υπό τον έλεγχο του Ευρωπαϊκού Κοινοβουλίου. Πρέπει, ωστόσο, να εξετάσουμε τις πτυχές εκείνες οι οποίες έχουν οριστεί με τη λιγότερη σαφήνεια. Πρέπει να αναρωτηθούμε ποια διατύπωση είναι η πιο αόριστη.
<P>
Το ποιο αόριστο στοιχείο της απόφασης είναι ο έλεγχος από το Ευρωπαϊκό Κοινοβούλιο. Δεν μπορούμε λοιπόν να κατανοήσουμε ή να αποδεχτούμε, κύριε Πρόεδρε, μια σπουδή την οποία κανείς δεν μπορεί να δικαιολογήσει με πιστευτό τρόπο, και η οποία, με λίγα λόγια, περιορίζει τον ελεγκτικό ρόλο του Κοινοβουλίου. Αυτό είναι το πρώτο θέμα που πρέπει να μας απασχολήσει σε αυτήν τη διαδικασία, κύριε Πρόεδρε. Δεν μπορούμε εξάλλου να δεχτούμε ούτε την αδιάφορη στάση του Συμβουλίου. Αύριο, κατά την ψηφοφορία, θα ζητήσουμε από το Συμβούλιο να προβεί σε δήλωση σχετικά με τα θέματα που εθίγησαν σήμερα. Πρέπει να είναι μια δήλωση με την οποία το Συμβούλιο θα δεσμευτεί να προωθήσει νέα δέσμη νομοθετικών μέτρων, βάσει της Συνθήκης της Λισαβόνας, εντός έξι μηνών.
<P>
Τέλος, κύριε Πρόεδρε, δεν είναι ούτε λογικό ούτε αποδεκτό να συμβάλλουμε στην προώθηση πρακτικών τις οποίες εμείς οι ίδιοι επικρίνουμε. Επί παραδείγματι: έξι εκθέσεις για τόσο σημαντικά θέματα δεν μπορούν να συζητηθούν σε διάστημα που μετά βίας υπερβαίνει τη μιάμιση ώρα, σε ένα και μόνο απόγευμα. Στην αρχή συζητούμε για το δίκτυο πρόληψης του εγκλήματος, έπειτα για τα εργαστήρια ανακριτικής, και επιπροσθέτως εξετάζουμε τέσσερις εκθέσεις σχετικά με την Europol. Αυτό είναι παράλογο.
<P>
Αντιλαμβανόμαστε πόσο σημαντική είναι αυτή η συζήτηση, όμως δεν καταφέραμε να προχωρήσουμε σε περισσότερο βάθος επειδή το ίδιο το Κοινοβούλιο και οι υπηρεσίες του το κατέστησαν αδύνατο, μιας και μας ζητήθηκε να εξετάσουμε ταυτόχρονα έξι εκθέσεις.
<P>
Ευελπιστώ, λοιπόν, κύριε Πρόεδρε, ότι στο μέλλον θα λαμβάνεται μεγαλύτερη μέριμνα για τη διεξαγωγή των συζητήσεων που μας ενδιαφέρουν και μας απασχολούν τόσο έντονα. Αύριο θα υποβάλουμε τα ερωτήματά μας στο Συμβούλιο.
<SPEAKER ID="131" NAME="Sonia Alfano" LANGUAGE="IT">
Κύριε Πρόεδρε, κυρίες και κύριοι, ευχαριστώ όλες και όλους τους βουλευτές που συμμετείχαν σε αυτήν τη συζήτηση. Επιτρέψτε μου επίσης να ευχαριστήσω ιδιαίτερα τον κ. Barrot για την κατανόηση που επέδειξε προς τις ανησυχίες μας.
<P>
Οι απορριπτικές μας προτάσεις δεν είναι αβάσιμες: σκοπός μας δεν είναι να πούμε ένα απλό "όχι" στο Συμβούλιο. Αντιθέτως, θέλουμε να συμμετάσχουμε σε αυτήν τη διαδικασία, δεδομένου ότι η Συνθήκη της Λισαβόνας θα τεθεί σε ισχύ εντός ολίγων μόλις ημερών, ενώ εκτιμώ ότι ο ρόλος του Κοινοβουλίου ως συννομοθέτη έχει τεράστια σημασία εν προκειμένω.
<P>
Είχα προσωπικά ζητήσει επισήμως από το Συμβούλιο να παρουσιάσει μια πολύ πιο φιλόδοξη πρόταση σχετικά με το ευρωπαϊκό δίκτυο πρόληψης του εγκλήματος, και να το πράξει αμέσως μετά τη θέση σε ισχύ της Συνθήκης της Λισαβόνας. Τέτοια πρόταση δεν κατατέθηκε. Ως εκ τούτου, αποδείχθηκε πραγματικά αναγκαία η απόρριψη της πρότασης, φρονώ δε ότι το Κοινοβούλιο έχει το δικαίωμα να λειτουργεί με βάση την πλήρη διαδικασία συναπόφασης, ιδίως για τόσο σημαντικά ζητήματα όπως αυτά που εξετάζουμε.
<P>
Ευχαριστώ τον κ. Nicholson για τα σχόλιά του σχετικά με τους ρόλους θυμάτων και θυτών, οι οποίοι ρόλοι πολύ συχνά αντιστρέφονται. Τους λίγους μήνες που βρίσκομαι εδώ στο Κοινοβούλιο, παρατήρησα ότι το Κοινοβούλιο και η Ευρωπαϊκή Ένωση δίνουν εξαιρετικά μεγάλη σημασία στον αγώνα κατά της τρομοκρατίας, ενώ, δυστυχώς, δεν υφίσταται η αναγκαία πολιτική βούληση για ενασχόληση με την καταπολέμηση όχι μόνο του κοινού εγκλήματος, αλλά και του οργανωμένου εγκλήματος που βρίσκεται στη ρίζα του.
<P>
Είναι αδιανόητη η καταπολέμηση ή η πρόληψη του εγκλήματος χωρίς να εξεταστεί το ενδεχόμενο μιας πιο ολοκληρωμένης επιχείρησης καταστολής και πρόληψης του οργανωμένου εγκλήματος και της δράσης της Μαφίας - όπως επεσήμανε ο κ. De Magistris, αναφέροντας τα εύστοχα λόγια του δικαστή Falcone, ο οποίος δολοφονήθηκε από τη μαφία.
<P>
Τούτου λεχθέντος, θα ήθελα να μου επιτραπεί μια μικρή παρέκκλιση καθόσον έχω, δυστυχώς, προσωπική πείρα αυτών των θεμάτων. Πάρα πολύ συχνά, δεν δημιουργείται απλώς σύγχυση μεταξύ θύματος και θύτη, αλλά οι ίδιες οι κυβερνήσεις -και, δυστυχώς, η ιταλική κυβέρνηση δεν έχει μεριμνήσει επαρκώς για το ζήτημα αυτό- αντιμετωπίζουν διαφορετικά τα θύματα του ίδιου τύπου εγκλήματος. Διαφορετικά αντιμετωπίζονται τα θύματα τρομοκρατίας και διαφορετικά τα θύματα της μαφίας.
<P>
Κατά τη γνώμη μου, οι διαφοροποιήσεις και διακρίσεις αυτού του είδους δεν επιτρέπεται να συνεχιστούν, καθότι δεν έχουν θέση σε μια Ευρώπη η οποία επιδιώκει να στηρίζει την πολιτική της στην καινοτομία.
<SPEAKER ID="132" NAME="Πρόεδρος">
Επιτρέψτε μου να εκφράσω και εγώ τα συγχαρητήριά μου στον κ. Jacques Barrot για το υπεύθυνο και εξαίρετο έργο του. Ευχαριστώ επίσης τους εισηγητές για το έργο που επιτέλεσαν.
<P>
" κοινή συζήτηση έληξε. " ψηφοφορία θα διεξαχθεί την Τρίτη 24 Νοεμβρίου 2009.
<P>
Γραπτές δηλώσεις (άρθρο 149 του Κανονισμού)
<SPEAKER ID="133" NAME="Raffaele Baldassarre  " LANGUAGE="IT">
" Συνθήκη της Λισαβόνας μεταβάλλει σημαντικά τις θεσμικές ισορροπίες που είχαν αρχικώς καθοριστεί στη Συνθήκη του Μάαστριχτ όσον αφορά την αστυνομική και δικαστική συνεργασία σε ποινικές υποθέσεις θεσπίζοντας, με ορισμένες σημαντικές εξαιρέσεις, τη συνήθη νομοθετική διαδικασία για θέματα που αφορούν τον χώρο ελευθερίας, ασφάλειας και δικαιοσύνης.
<P>
Είναι συνεπώς αναγκαίο οιαδήποτε τροποποίηση των μέτρων εφαρμογής της απόφασης για την Europol να εγκριθεί βάσει του νέου νομοθετικού πλαισίου που προβλέπεται στη Συνθήκη της Λισαβόνας. " Europol δεν μπορεί να ενισχυθεί, αν δεν μπορέσει το Κοινοβούλιο να εκφράσει ολοκληρωμένα τις απόψεις του σχετικά με κανόνες οι οποίοι αφορούν μέτρα τα οποία δεν είναι αμιγώς τεχνικού χαρακτήρα, αλλά έχουν ξεκάθαρα πολιτικά χαρακτηριστικά, όπως η διαβίβαση προσωπικών δεδομένων.
<P>
Επιτρέψτε μου να προσθέσω μια σκέψη σχετικά με την όλο και πιο εξωστρεφή στάση της Ευρωπαϊκής Ένωσης και την αυξημένη συνεργία μεταξύ εσωτερικής ασφάλειας και άμυνας. Ακόμη και αν δεχτούμε ότι η Συνθήκη δεν έχει άμεσες συνέπειες στην εξέλιξη των αγορών ασφάλειας και άμυνας, δημιουργεί τις προϋποθέσεις ανάπτυξης μιας πιο ολοκληρωμένης και συνεκτικής αγοράς ασφάλειας, η οποία απαιτεί συντονισμένες, και ως εκ τούτου διοργανικές, νομοθετικές παρεμβάσεις. Θα ήταν λοιπόν ασυνεπές, ίσως ακόμη και ζημιογόνο, να υιοθετηθούν "πολιτικές" τροποποιήσεις των μέτρων εφαρμογής της απόφασης για την Europol οι οποίες δεν θα τηρούν τη νομοθετική διαδικασία που προβλέπεται στη Συνθήκη της Λισαβόνας.
